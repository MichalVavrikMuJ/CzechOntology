{"id": "1032753", "url": "https://cs.wikipedia.org/wiki?curid=1032753", "title": "Pohraniční stráž Znojmo", "text": "Pohraniční stráž Znojmo\n\nPohraniční stráž Znojmo byl útvar ČSLA.\n\nÚtvary Pohraniční stráže vznikaly od začátku roku 1951. Zajišťovaly bezpečnost státní hranice, vojenskou ostrahu, celní ostrahu a spolupůsobily při veřejné bezpečnosti. V červenci 1949 vznikl úsek podél německé a rakouské hranice podléhající přímo SNB – útvaru 9600 Praha. V lednu 1951 došlo ke zrušení praporu PS SNB Znojmo. Nový pohraniční oddíl ve Znojmě nesl název 4. znojemský pohraniční oddíl Ministerstva národní bezpečnosti (MNB) – PS – útvar 5688 Znojmo. V počáteční fázi docházelo na státní hranici k budování tzv. nové sestavy Pohraniční stráže. Jednalo se hlavně o zavedení opatření (nastartovaná) z roku 1951 jako například trojnásobné zvýšení plánovaných počtů pohraničníků, rozdělení na směr hlavní (státní hranice s NSR) a vedlejší (státní hranice s Rakouskem a část, později celá, hranice s NDR), dotování útvarů na západní hranici zvýšenými počty zabezpečovacích jednotek, velitelských článků, zřízení poddůstojnických škol a nebo hustší rozmístění pohraničních rot. Započalo se s plánováním (vzápětí s realizací) ženijnětechnického zabezpečení (ŽTZ). Byl vydán zákon o Pohraniční stráži a nařízení ministra národní bezpečnosti o právu příslušníka PS použít zbraně, řídící ustanovení o pohraničním území a na podzim 1951 předpis k zákonu o PS č. 69/1951 Sb.\n\nPoté následovalo splnění myšlenky „nedotknutelnosti hranice”. Nejrychleji se podařilo splnit (do počátku roku 1952) dislokaci jednotek, kde největším problémem byly vhodné objekty. Jakmile útvary PS vyřešily otázku ubytování a hustějšího rozmístění blíže hranici, započaly budovat ŽTZ. Roty připravovaly orný pás, kácely průseky, vztyčovaly pozorovatelny, drátěné zátarasy s elektrifikací a minovaly. Ve spolupráci s bezpečnostními složkami a národními výbory zavedla PS zóny s omezeným vstupem, čímž bylo znemožněno místnímu obyvatelstvu se podílet na útěcích přes státní hranici a tzv. „převádění”. Tím se také dařilo udržet ženijnětechnická opatření a způsob ochrany státní hranice v utajení. „Během na dlouhou trať“ se stalo dlouhodobé zajištění funkčního systému, kdy se tyto snahy objevovaly zejména v letech 1954 a 1955. Začínalo se také více dbát na bezpečnost pohraničníků či vojáků základní služby. Pravidla pro instalaci nástrahovadel, zapojení elektřiny do EZOH se specificky zkonkretizovala a upravila, takže údržbu zajišťovali specializovaní vojáci. Kvůli vysoké spotřebě elektrické energie v průmyslu docházelo však k vypínání elektrického proudu v době soumraku a nad ránem.\n\nV začátcích budování socialismu dostala brigáda pro přesuny více dopravních prostředků, mohla telefonizovat pozorovatelny a trasu DZ, disponovala více traktory k údržbě orného pásu atd. Některá nadbytečná místa zrušila a vytvořila tabulková místa pro specialisty. Neméně důležité bylo i zavazování si místních civilistů (prověřené obyvatelstvo v Hraničním pásmu) pro získávání informací. Poslední rozšíření Hraničního pásma proběhlo u znojemské brigády v létě 1953. Následovalo hned po skončení jeho vysídlení k 1. květnu 1952. Poslední do praxe uvedená železná opona měla podobu 20 metrů širokého pásu s drátěným zátarasem a signální stěnou, oraným pásem ošetřovaným totálními herbicidy a obslužnou asfaltovou silnicí. Součástí byla i různá přídavná ženijní zařízení – ježkové a jehlanové zátarasy, dělobuchy, osvětlovací rampy nebo strážní věže. Během totality se občané pokoušeli překročit státní hranici nejrůznějšími způsoby. Většinu z nich PS zadržela nebo zastřelila. Zadržení byli odsouzeni k vysokým trestům ve vězeních nebo k trestu smrti. Rodiny a přátele odsouzených, ale i zemřelých, pak čekala ze strany státu perzekuce. Rokem 1991 totalitní ostraha hranice definitivně skončila.\n\nNa moravském úseku státní hranice s Rakouskem došlo rozkazem velitele PS čj. Rd-002764/1-50 z 30. prosince 1950 v lednu 1951 ke zrušení dosavadního praporu PS Znojmo s krycím označením PS-útvar 7196 a ke zřízení pohraničního oddílu s velitelstvím v témže městě (PS-útvar 5688 Znojmo). Z rozkazu velitele tak vznikly v rámci znojemského oddílu 4 prapory – v Jemnici, Znojmě, Hrušovanech nad Jevišovkou a Břeclavi. Pod tato velitelství praporů spadalo 20 pohraničních rot. Vznik nového znojemského oddílu doprovázela řada problémů. Pohraničníci neměli dostatečné vzdělání, chyběli služební psi, některé pozice se nedařilo obsadit atd. Na území 4. znojemského pohraničního oddílu bylo velké procento úspěšnosti při pokusech o přechod státní hranice do Rakouska (mezi 19–23 hodinou a 3–7 hodinou ranní), takže došlo k navýšení stavu a prapor nesl následně název 4. brigáda PS Znojmo.\n\n4. rota z Podhradí byla přesunuta blíže k hranici do Uherčic. Jednalo se o 4. záložní rotu Uherčice spadající pod 1. prapor Jemnice. Na starost měla hraniční úsek dlouhý 9 950 m. V roce 1951 se započalo s budováním kontrolního pásu a již v roce 1952 se 1. praporu Jemnice podařilo zadržet 19 narušitelů. Pohraniční roty Mikulov, Valtice a Uherčice působily jednak daleko od státní hranice, ale také jejich umístění v centru obce stěžovalo práci v utajení. Posílení brigády v roce 1955 souviselo s opuštěním dosud okupovaného rakouského území Rudou armádou. Nové velitelství praporu ve Vranově nad Dyjí vzniklo zrušením praporu Pivoň. Nová rota byla umístěna ve Valticích do prostoru celnice a druhá v lokalitě Doubravka (Dúbravka). Ve štábu proběhlo i posílení tří exponovaných oddělení: operačního, zpravodajského a oddělení bojové přípravy. V roce 1953 začaly vznikat u PS Znojmo (ale i Cheb, Bratislava a České Budějovice) první jednotky pomocníků PS.\n\nPo vzniku hraničního pásma bylo „státně nespolehlivé“ obyvatelstvo vystěhováno a zakázané pásmo museli místní obyvatelé opustit zcela. Do zakázaného pásma měli přístup jen pohraničníci, popřípadě lesníci a zemědělští brigádníci se speciálním povolením a pod dohledem PS. V bezprostřední blízkosti hranic a v okolí rot zůstaly jen prověřené osoby, které byly označeny za „spolehlivé”.\n\nPomocníci Pohraniční stráže byli zřízeni rozkazem velitele PS č. 00171 ze dne 24. července 1954, ale fungovali již mnohem dříve. PPS měli vlastní organizační strukturu. Nejmenší jednotkou bylo družstvo (do deseti osob), pak následovala četa a v čele družstva nebo čety stál velitel pomocníků PS. Režimem prověření pomocníci odhalovali „narušitele hranic“ a poté informovali pohraničníky, účastnili se pohraničních operacích, chránili tzv. státní a družstevní majetek. Stali se nedílnou součástí ochrany státní hranice v uvedeném úseku. Jednalo se hlavně o zaměstnance státních statků, státních lesů a bývalé příslušníky PS, kteří v pohraničí po ukončení vojenské základní služby zůstali natrvalo. Svoji službu (udávání) prováděli nejprve zdarma, později byli symbolicky odměňováni monočlánky do baterek a v době potřeby zesílení informátorství dostávali tzv. „šlapné\" podle odpracovaných hodin (v řádu několika set korun ročně). Mezi stanovišti PS bylo vybudováno stálé polní telefonní spojení. Pomocníci PS byli vybaveni skládacími přenosnými mikrotelefony (pojítky), které mohli zapojit do telefonního vedení jednoduchými zástrčkami v prostorech střežení (ale i v obcích) a podávat hlášení.\n\nRozkazem MV ČSR byl 25. června 1955 zřízen prapor PS Vranov nad Dyjí. V roce 1958 se v příhraničních obcích utvářely pionýrské oddíly Mladých strážců hranic. V roce 1959 se začínají rozpouštět jezdecké jednotky a brigáda byla motorizována terénními vozy GAZ 69 (dříve bojové Tudory Š-1101 P). Od 1. dubna 1963 se na základě vyhlášky ministerstva zahraničního obchodu započalo s rušením celnic, jejichž počet klesl na čtyřicet. Téhož roku byl 29. dubna udělen svazku PS Znojmo Řád práce. V roce 1964 se pohraničníci pustili do postupného rušení elektrifikovaného drátěného zátarasu. Souběžně s kontrolním pásem byly budovány signální stěny SP – U60. Konec elektrifikace zátarasu nastal až k 1. červnu 1966. 18. června 1965 NS ČSSR schválilo zákon o cestovních dokladech a zákon o pobytu cizinců na území ČSSR. PS Znojmo zorganizovala v tomto roce soutěž o nejlepší výsledky ve sklizni sena. Brigáda ve Znojmě byla vybavena novou bojovou technikou – obrněnými transportéry, bezzákluzovými kanóny, větším počtem automobilové techniky. 25. ledna 1967 zasahovala PS Znojmo v nočních hodinách při k pokusu o narušení SH Rakouska třemi osobami za použití nákladního automobilu Tatra. Pohraničníci pokus zmařili a to i za použití zbraně.\n\nUherčický zámek spadal pod správu Československého státního statku Jaroměřice nad Rokytnou a od roku 1949 zde fungoval Tábor nucené práce, který byl k velké nelibosti jak státního statku tak i MNV vyklizen na jaře 1951. Správce statku poukazoval, že TNP Uherčice není v takové blízkosti státní hranice jako Valtice a Jaroslavice a dokonce kladné dobrozdání pro zachování pracovního tábora dal i okresní sekretariát KSČ. Dislokace PS měly viditelně přednost. Po likvidaci Tábora nucené práce započala rota Uherčice 5. května 1952 užívat zámecký areál – obytné místnosti vedle kaple, tři zámecká nádvoří, stáje na prvním nádvoří, blíže neurčené prostory a zámecký park, s čímž samozřejmě platil pro civilní obyvatelstvo zákaz vstupu do všech sousedících částí budovy i zámeckého parku. Místní národní výbor proto přenechal PS i dosud užívaný kulturní sál.\n\n31. prosince 1959 předal PS-útvar 5688 Znojmo část zámku správci Československému státnímu statku, n. p. Jaroměřice nad Rokytnou a o užívané části sepsal 1. ledna 1960 nájemní smlouvu na dobu neurčitou (17 místností o rozloze 684 m² s příslušenstvím, chodbami, garáží a záchody), v které byla zahrnuta i povinná údržba zámku. Okresní národní výbor v Moravských Budějovicích (odbor místního hospodářství) určil 28. března 1960 roční nájem ve výši 4 924,80 Kčs. Rota PS zámek užívala, ale o pronajatý majetek se nestarala. V mnoha místnostech se nacházela rozbitá okenní křídla, často bez okenních tabulí. K poškození zámeckých prostor došlo také „přepažováním chodeb, zazdíváním dveří, vybouráváním krbů apod.“ Zámecký park se stal vojenským výcvikovým střediskem pro pohraničníky. V obecní kronice lze najít záznam, „že místní zámek za působení pohraniční stráže chátral, a když vojíni z PS-útvaru potřebovali v zimě dřevo, tak si jej opatřovali ze zámku, čímž zničili také oplocení zámeckého parku, ale nikdo se zajisté nezabýval jeho opravou.” Zničeny byly zámecké interiéry i exteriéry. Na jaře roku 1964 se PS přestěhovala ze zdevastovaného zámku do nových kasáren ve Vratěníně.\n\nPrvní železná opona sestávala z vysokých strážních věží podél hranice. Mezi nimi byly nataženy tři vysoké drátěné ploty. Vrchní drátěné zabezpečení se nacházelo pod vysokým napětím šest až deset tisíc voltů s izolátory na dřevěných kůlech. První drátěný plot byl přibližně metr vysoký, nahoře s dráty pro poplašné zařízení. Plot uprostřed, asi dva metry vysoký, se nacházel pod vysokým napětím. Třetí stěna železné opony bránila zvěři pronikat k elektrické stěně a nebyla vysoká. Na některých místech posilovaly zabezpečení bunkry, minová pole a další nástražná zařízení. PS používala speciálně vycvičené psy pod zkratku SUP – „samostatně útočící pes“. Mezi střežením státní hranice s NSR a střežením státní hranice s Rakouskem se vyskytovaly jisté rozdíly. Útvary na hranici s NSR byly personálně více dotovány. Na hranici s Rakouskem měl od 15. ledna 1952 přejmenovaný znojemský oddíl na 4. pohraniční brigádu menší početní dotace a chudší strukturu, i když střežení státní hranice s Rakouskem probíhalo na delším úseku o 200 km. Roli zde jistě hrála skutečnost pobytu sovětských vojsk na území Rakouska do roku 1955.\n\nNástražné osvěcovadlo patřilo k nejjednodušším a také nejdříve využívaným tzv. ženijnětechnickým opatřením. Prvně zmiňována jsou od srpna 1951 v oblasti rot Mikulov a Sedlec. S hromadným použitím nástrahovadel na signální náboj se u znojemské brigády započalo ještě než byl vystavěn drátěný zátaras a to v lednu 1952. Nástrahovadla v terénu vystřelovala (bez signálního náboje), ale také docházelo ke korozi nástražného drátu a vlhkost ve výmetné trubici vedla ke ztrátě funkčnosti signálního náboje. Docházelo také k častým zraněním pohraničníků.\n\nPrvní zmínky o výstavbě nových pozorovatelen jsou ze srpna 1951. Využívány byly ale i pozorovatelny původně vystavěné praporem PS Znojmo. Na konci března 1952 měla brigáda 23 věžových pozorovatelen, 9 pozorovatelen na budovách a posedech. Pozorovatelny byly vysoké 14 m. Další věže se stavěly až při budování trasy drátěného zátarasu a kontrolního orného pásu v říjnu 1953. Nakonec je uváděn počet 80 pozorovatelen, které byly telefonicky spojeny s rotou.\n\nZabezpečení proti nedovolenému přejezdu vozidel tvořilo hlavně zabezpečení železničních přejezdů a pak mechanické zábrany různého druhu jako třeba zastavování vlaku na trati Břeclav – Vídeň před státní hranicí, výkolejky v Šatově a vytrhání kolejí ze Slavonic do Rakouska. Brigáda ve Znojmě také zřídila v červenci 1952 detašovanou četu 8. roty Devět Mlýnů v Šatově na železničním přejezdu Šatov-Retz a později pohraniční rotu. Na rotě Poštorná vzniklo počátkem července 1952 detašované družstvo na vídeňské trati z Břeclavi. Do září 1955 vypomáhala také Rudá armáda umístěná na hranici v Rakousku.\n\nS oráním pásu se sice započalo v říjnu 1951, ale vybudovaný pás měl malou operační hloubku, jelikož zemědělská půda v okolí státní hranice byla obdělávána. Kvůli nedostatku techniky prováděla orání pásu místní JZD a STS. To přinášelo také problémy s údržbou, jelikož zemědělci upřednostňovali přirozeně polní práce (například po deštích zůstával na kontrolním pásu škraloup, zarůstal travou a hlídkám to zhoršovalo detekci stop). Během jara 1952 se udává délka zoraného pásu 134 km. Orný pás samozřejmě nebyl vybudován v této době ještě v lesních průsecích, na močálovitém a skalnatém terénu, na březích řeky Dyje a jejích přítocích, na cestách či příkopech. Na zorané pásy pak navazoval jednostěnný drátěný zátaras. Matoucí byly i stopy, které občas zanechávali na trase orného pásu rakouští občané, pracující na polích při státní hranici.\n\nPo kontrole z ministerstva národní bezpečnosti v červenci 1952 bylo zjištěno, že 55 km ze 134 km pásu nevyhovuje. Nové trasování v srpnu a září 1952 už probíhalo s výstavbou drátěného zátarasu. Nová trasa kontrolního pásu neměla tolik zákrut, vedla po vnitřní hranici zakázaného pásma. Do podzimu 1952 tak byl vybudován pás o délce 126 820 m. Chybělo ale stále 8 852 m v obtížnějších úsecích a kontrolní pás na 34 742 m v lese. V roce 1953 se nejprve pracovalo na vytrhávání pařezů v lesních průsecích a následně na zřizování orného pásu. Podle směrnice MNB měl být orný pás dokončen roku 1953, což nestihla znojemská brigáda zejména v úsecích s velkými výškovými převýšeními, na skalnatých a prudkých svazích k řece Dyji. Na údržbu pásu dostala každá rota jeden pár tažných koní, každé velitelství praporů jeden traktor. Po zimě 1954 vykazovala brigáda Znojmo nárůst délky orného pásu na 153,361 km, v těžkém terénu na 3,5 km a mimo les na 2,5 km.\n\nDrátěný zátaras byl vytvářen na lesních úsecích rot Slavonice, Písečné a Podhradí (1. prapor Jemnice) a drátěné překážky na úsecích od Podmyče po Hnánice (od detašované čety Kratochvílova hájenka 6. roty Čížov po detašovanou četu Šatov 8. roty Devět Mlýnů). Jediný DZ zřízený mimo les byl vybudován u Mikulova podél trati Mikulov Břeclav v úseku trati u státní hranici. Oproti brigádám na hranici s NSR byla znojemská brigáda s výstavbou DZ a elektrifikací koncem roku 1953 ve skluzu. Elektrifikace proběhla u 21 rot z celkových 25. Výjimkou opět tvořil jen obtížný terén. Elektrifikovat a připojit na síť se podařilo úsek od Poštorné po soutok Dyje s Moravou. Během roku 1954 se již elektrifikace DZ kryla s třístěnným drátěným zátarasem.\n\nKoncem června 1952 se započalo u 4. brigády s minováním, přičemž byla vybudována minová pole v délce 7,5 km v lesních úsecích 1. a 2. praporu (Jemnice a Znojmo), u rot 1. Slavonice, 2. Písečné a 7. Lukov. K minování bylo využito protipěchotních min PP-Mi-D s nástražným drátem. Zaminování drátěného zátarasu (červen, červenec 1952) doprovázela řada výbuchů. Miny se dařilo aktivizovat třeba jen usednutím ptáka na nástražný drát, ale i pohybem zvěře, námrazou na drátu nebo nárazem větru. Na jaře pak došlo k přeminovávání nebo dominovávání lesnatých úseků při státní hranici u 1. praporu, exponovaných míst u 2. praporu směrem od roty Devět Mlýnů až po Hatě. Další minové pole sahalo od Ječmeniště směrem na Jaroslavice a končilo u mikulovské roty. Po krátkém přerušení se pole napojovalo u roty Sedlec a končilo u roty Poštorná na břehu Dyje. V květnu 1953 přibyly na úseku u 1. praporu roty 1. Slavonice, 3. Rancířov, 4. Uherčice a u 2. praporu roty Devět Mlýnů 15 km nášlapných minových pol. U Novosedel se zdvojila již pole položená.\n\nOd útěků přes státní hranice odrazovaly možná jen časté výbuchy, jinak se kupily mnohé nevýhody a problémy. Mezi nástražnými dráty a drátěným zátarasem se špatně sekala tráva a u nášlapných min se během prudkých dešťů odplavovala z minového pole půda. Přesto znojemská brigáda pokračovala po provedené elektrifikaci od konce června do konce srpna a později v říjnu 1953 s dalším minováním a minová pole na nástražní drát zabírala skoro 111 km. Samotný drátěný zátaras byl zaminován nástražnými minami bez přerušení od roty Devět Mlýnů (od břehu Dyje) po břeh Dyje u Poštorné. Bez minových polí se nacházely 2., 6. až 8. rota. 4. rota Uherčice stihla položit nášlapné miny jen v části úseku. Po zimě 1953–1954 se znojemská brigáda rozhodla 111 km nástražného minového pole a starého nášlapného pole (26 km) zlikvidovat a v dubnu a květnu 1954 je vyměnit za nášlapné, přesto, že se po deštích objevovaly vyplavené na komunikacích. Takový krok si vyžádal samozřejmě výpomoc. Dorazily jednotky čs. armády 2. vojenského okruhu 8. pevnostní brigády Rajhrad dvou ženijních praporů. Někdy v srpnu a září 1956 bylo i od využívání nášlapného minového pole ustoupeno a počalo se s opětovnou likvidací.\n\nOmezení obyvatelstva a dostupnost státní hranice byla řešena již krátce po únoru 1948 za použití celního pohraničního pásma a pohraničního území. Od léta 1949 uvažovalo MV o jednotném zřízení zakázaného pásma podél celé hranice ve vzdušné čáře 2 až 6 km od státních hranic. Povolení ke vstupu měl mít v kompetenci bezpečnostní referent ONV. Obchůzku státní hranice zajišťoval příslušníkům PS již zákon č. 245/1921 Sb. o státních hranicích. To ovšem ÚV KSČ nestačilo a dne 11. 7. 1951 schválilo Národní shromáždění zákon č. 69/1951 Sb. o ochraně státních hranic. Ochrana státní hranice připadla PS, která nyní disponovala pravomocemi vojska i bezpečnostních orgánů. Ministr národní bezpečnosti měl pravomoc (§ 10, odst. 1) na určité části území státu vstup zakázat nebo pohyb na zvláštní propustku v pásmu povolit. Zrovna tak mohl „přenést pravomoc podle odstavce 1 na své podřízené orgány“. Takže návrhy na průběh hraničního a zakázaného pásma podávaly jednotlivé pohraniční brigády a oddíly na velitelství PS.\n\nUstanovení o pohraničním území (č. S-2231/40-taj.-51) vydané 28. 4. 1951 ministrem národní bezpečnosti Ladislavem Kopřivou se týkalo pohraničních okresů Karlovarského, Plzeňského, Českobudějovického, Jihlavského, Brněnského a Bratislavského kraje. Tato směrnice cílila na obyvatelstvo sídlící při státní hranici, což nakonec vyvrcholilo nuceným vystěhováním „nespolehlivých“ obyvatel do vnitrozemí. Od 1. 6. 1951 bylo zavedeno „Hraniční a Zakázané pásmo“. Vnitřní hranice \"Zakázaného pásma\" (ZP) mohla sahat až do 2000 m od státní hranice. Do tohoto pásma směli pouze příslušníci PS ve službě, nikdo zde nesměl bydlet či vstupovat. Propustka do ZP platila od svítání do setmění a jen v doprovodu PS. Hned na ZP navazovalo \"Hraniční pásmo\" (HP), které se vyměřovalo do hloubky 2-6 km do vnitrozemí (výjimečně až 12 km).\n\nV listopadu 1951 vyšlo nové a konkretizované Ustanovení o pohraničním území, které navazovalo na zákon č. 69/1951 Sb. o ochraně státních hranic z července 1951. Dne 13. 11. 1951 vydal ministr národní bezpečnosti „rozkaz č. 29/1951, jímž se vydávají prováděcí předpisy k zákonu o ochraně státních hranic“, kde byly mimo jiné citovány směrnice pro povolování vstupu příslušníků SNB a Sboru vězeňské stráže do hraničního a zakázaného pásma (článek 39) a směrnice pro přemístění obyvatelstva ze zakázaného pásma a nespolehlivého obyvatelstva z hraničního pásma (článek 40).\n\nJiž od roku 1948 platilo pro obyvatelstvo nařízení „nezdržovat se mimo prostor veřejných cest, silnic a tratí od soumraku do svítání” a k tomu přibyl „zákaz fotografovat a filmovat”. Pohraniční ONV se měl také postarat o práci a ubytování lidem, kteří povolení k pobytu v pohraničním pásmu nedostanou.\n\nPodle zcela zvláštní směrnice mělo MNB prověřit místní občany a teprve „kladně prověřené“ osoby pak mohly dostat povolení k trvalému pobytu v okrese jejich bydliště. Pro krátkodobé pobyty v hraničním pásmu jako byl třeba výkon zaměstnání, pracovní (služební) cesta, zemědělská práce či návštěva příbuzných se vydávaly propustky, které spadaly nejprve do kompetence příslušného velitelství Národní bezpečnosti dle místa bydliště na základě doporučení ředitele podniku (kádrového pracovníka), ostatním na základě doporučení předsedy MNV.\n\nPracovní brigáda se mohla uskutečnit jen „v mimořádných a naléhavých případech, kdy zemědělské, lesní nebo jiné práce nemohly být obstarány pracovními silami z hraničního pásma a hrozila tak vážná škoda.“ Brigádníkem mohl být samozřejmě opět jen „spolehlivý” občan. Hromadnou propustku vydávalo velitelstvím Sboru národní bezpečnosti a to na základě již předem schváleného jmenného seznamu, který schválil kádrový referent pracoviště nebo předseda. K tomu se dodávalo taktéž schválení okresního velitelství Státní bezpečnosti. PS už propustky jen kontrolovala. Platil také \"zákaz rekreace\" v HP a s ním následovalo odstranění turistických ukazatelů a směrových cedulí. Povoleny byly pouze společné hony a držitelé zbrojního pasu museli být prokádrovanými členy KSČ.\n\nPostihy začínaly přestupkovým řízením na ONV a končily trestním činem z vyzvědačství. Stanoveny byly také postihy za nedbalou práci kontrolních orgánů, za poškozování značení pásma a pro ty, „kdo se bez zvláštního povolení zdržují mimo prostor veřejných cest, silnic a tratí“.\n\nVstup vojsk států Varšavské smlouvy do Československa v srpnu roku 1968 vyvolal negativní reakci i u PS. Protisovětské nálady se projevily dokonce i jejich aktivním odporem proti okupačním vojskům. Jejich postoje nebyly ale jednotné. Někteří příslušníci příchod armád Varšavské smlouvy vítali a těšili se, „že konečně někdo udělá pořádek”, mnoho jich vyčkávalo, jak se situace vyvine, jiní prožívali pocity zrady ze strany dosavadních spojenců. Proto také docházelo k prudkým názorovým roztržkám. Valná většina příslušníků PS, tak jako většina lidí v republice, vstup vojsk Varšavské smlouvy bezprostředně po srpnu odsoudila. Během nastupující normalizace se názorově s politickým vedením ztotožnila a z kariérních důvodů reagovala pak na své chování během srpnových dní s nedůstojnou sebekritikou.\n\nPo přepadení armádami Varšavské smlouvy byla situace velmi nepřehledná. Spojení Velitelství pohraniční stráže (VPS) s podřízenými útvary bylo přerušováno, takže VPS nemělo dostatek informací o dění na pohraničních brigádách. Velitel PS Karel Peprný proto 24. srpna 1968 utvořil z důstojníků velitelství výjezdové skupiny, které měly informovat o stanovisku k invazi, o situaci na VPS a v Praze, předat rozkazy a zjistit jaká je situace u jednotlivých brigád. Do Znojma k 4. brigádě byl 25. srpna vyslán příslušník politického oddělení VPS pplk. Petr Soga. V první části instruktáže pro velitelství jednotky šlo především o politické informace k situaci v Československu, o situaci v Praze a na VPS. Druhá utajená část instruktáže byla pouze pro velitele brigád a jejich zástupce pro věci politické, popř. náčelníky štábu. Jednalo se v ní o pokyny k emigraci stranických špiček.\n\nVlastenecké cítění a odpor proti vstupu vojsk Varšavské smlouvy se projevovaly i po srpnu a v období následujícím. Chování pohraničníků se tak dalo rozdělit do několika skupin. U znojemské brigády se o proti jiným brigádám, objevilo jen následování rozkazu zřízení záložního stanoviště, použití tiskového materiálu a dezerce.\n\n\nPolitické oddělení znojemské pohraniční brigády vydalo protisovětský leták s výzvou všem pohraničním rotám a leták v ruštině pro sovětské vojáky dislokované na jižní Moravě. Leták například líčil zneužití sovětských vojáků a jejich střelbu do dětí. Politické oddělení pak letáky distribuovalo na pohraniční roty a pohraničníci je následně rozšiřovali mezi sovětské vojáky. Instruktoři stranickopolitické práce mjr. Jaroslav Zdichlavský a mjr. Miroslav Švorčík, zástupce náčelníka klubu ppor. základní služby Ivan Melicharčík a důstojník zbrojní skupiny Julius Frydrych se aktivně na akci s letáky podíleli. U výcvikového praporu v Jemnici vznikla redakční rada časopisu Svoboda. Na vydávání se podílel propagandista praporu mjr. Josef Kalina a zástupce velitele praporu pro věci politické mjr. Oldřich Dolejský. Časopis byl šířen mezi civilní obyvatelstvo a objevovalo se v něm mnoho protisovětských postojů.\n\nVelení PS v čele s genmjr. Peprným se důvodně obávalo, že by okupační vojska mohla usilovat „o převzetí ostrahy hranic do vlastních rukou”. Proto také v případě nutnosti záložní stanoviště doporučil. Pro případ obsazení vytvořil i štáb 4. znojemské brigády záložní velitelské stanoviště. Vybraní příslušníci se 25. srpna na rozkaz a vyhlášené heslo LÍPA přemístili do prostoru Podmolí a Devět mlýnů. Zástupce velitele pro týl sem nechal přivézt potřebný materiál, pohonné hmoty, proviant, munici, apod. Vzhledem k tomu, že velitelství nebylo obsazeno, vrátil se štáb po 27. srpnu s návratem vládních představitelů z Moskvy na své velitelství.\n\nVKR zaznamenala v období od 21. srpna 1968 do 28. února 1969 emigraci celkem 222 příslušníků armády, z toho 29 důstojníků, 9 praporčíků, 134 občanských zaměstnanců a 50 vojáků základní služby. „Ze sestavy PS uprchlo do zahraničí 28 osob, z toho 2 důstojníci, 2 praporčíci, 1 občanský zaměstnanec a 23 pohraničníků základní služby”. Utajované informace o dislokaci, organizaci a struktuře se dostaly za hranice ze 4. znojemské brigády. Také z rot 3., 10., 15., 17., 19., 24., 25. a 27. uprchlí pohraničníci vyzrazovali způsob ostrahy státních hranic, popisovali ženijní zátarasy, délku úseků, činnost jednotky PS po vyhlášení bojové pohotovosti, opěrné body rot, kádrové obsazení a podávali informace o charakteristice velitelů, druhu výzbroje a přibližných počtech u rot. V období 21. srpna – 31. prosince 1968 zběhli do ciziny:\n\nPo návratu československých představitelů z Moskvy 27. srpna 1968 se v podstatě PS vrátila k předsrpnové službě a nastoupila kurz normalizace. Neobjevily se žádné hlasy, které by řešily, „zda je správné, aby sotva dospělí muži vykonávající u PS základní vojenskou službu, mohli střílet po neozbrojených československých občanech pokoušejících se nelegálně přejít hranice do Rakouska či Bavorska, zda je v pořádku, aby hranice byly obehnány ostnatým drátem” či se zabývali vylidněným pohraničním územím. Důstojníci PS stáli pouze na straně představitelů pražského jara Alexandra Dubčeka, Oldřicha Černíka a Josefa Smrkovského. Ani jednou z jejich strany nezazněl hlas, který by například prosazoval takovou pohraniční službu, jako měli v ostatních demokratických civilizovaných státech. PS tak ani v srpnových událostech v roce 1968 „ nepřekročila svůj stín“ a dále se s hrdostí hlásila k poválečnému komunistickému totalitnímu režimu. Použití psa k útokům „na volno“ se tak již znovu objevilo v úseku 21. roty a v úseku 20. roty 4. brigády 3. 9. 1968. O den později pokousal vypuštěný služební pes hlídky 20. roty osobu, která se snažila dostat přes hranice. a zrovna tak k útoku „na volno“ došlo u 15. brigády 5. 9. 1968. 26. 9. 1968 se snažil major letectva Josef Franěk o překročení státní hranice na rotě u Mikulova. PS ho zadržela a následně byl stíhán ve vazbě prokurátorem.\n\n13. dubna 1970 byl vydán FMV a MZV ČSSR Zákon o cestovních dokladech a v témže roce jednotka Hatě 4. brigády PS Znojmo obdržela vyznamenání \"Za vynikající práci\". Rozkazem ministra vnitra ČSSR nastala další organizační změna, kdy v rámci FMV došlo k vytvoření Hlavní správy PS a OSH, která měla na starosti řízení ostrahy SH celé naší republiky. Byl tak vytvořen jednotný systém OSH. V PS se také obnovilo třístupňové řízení: svazek (brigáda) – prapor – pohraniční jednotka – rota. Jednotný systém vešel v platnost od 1. července 1973. Rok 1973 se také promítl do oddělení pasové kontroly. Následovalo vytvoření čety a roty složené z pohraničníků základní služby, kteří ve funkci mladších kontrolorů spolupracovali na plnění úkolů oddělení pasové kontroly. 24. dubna 1974 FS ČSSR přijalo Zákon o SNB a Celní zákon. Celoplošně se modernizovalo v roce 1974. Pohraniční roty disponovaly radiostanicemi VXW 100 a VXW 020. Nový hraniční přechod Hevlín – Laa a.d. Thaya byl otevřen 28. prosince 1978.\n\nPo roce 1979 se pohraničníci objevili podle nového předpisu v upraveném stejnokroji. Na podzim v říjnu – listopadu v roce 1979 bylo na Hatích a Mikulově rušno. Na těchto HP odhalili pracovníci oddělení pasové kontroly pašování digitálních hodinek do ČSSR. Federální MV udělilo spojovací jednotce PS Znojmo \"medaili Za zásluhy o SH ČSSR\". Za nejlepší hraniční přechody v roce 1983 vyhodnotili představitelé režimu i Hatě (další byly Harachov a Halámky). Jaro 1984 se neslo v duchu budovatelském, v dubnu zahájili ženisté brigády PS Znojmo výstavbu mostu přes řeku Dyji, která byla vyhlášena Stavbou mládeže. Pamětní medaili k 40. výročí osvobození ČSR (1986) si mezi brigádami PS Cheb, Domažlice, České Budějovice, Sušice, Planá u Mariánských Lázní vysloužil také útvar ve Znojmě. Možná zde hrálo roli, že na hraničním přechodu v Mikulově odhalili příslušníci oddělení pasové kontroly tajnou schránku o 2000 kusech řetízků (ze žlutého kovu), 1633 přívěsků (ze žlutého kovu) a 599 náušnic (ze žlutého kovu). Hodnotu zboží ze žlutého kovu tehdy odhadli na 1, 7 mil.\nJiž 11. prosince 1989 započala 4. brigáda PS Znojmo s likvidací ženijnětechnického zabezpečení SH. Velkou slávou se stalo otevření hraničního přechodu Hnanice – Retz dne 22. prosince. 23. prosince 1989 byly symbolicky přestřiženy dráty ženijnětechnického zabezpečení na západních hranicích ministry zahraničních věcí ČSSR a SRN. Ještě před začátkem nového roku (31. prosince) ukončily svou činnost organizace KSČ v PS a orgánech OSH. Od 26. ledna 1990 započala éra otevírání nových hraničních přechodů – na Znojemsku to byl další nový přechod Čížov – Hardegg. Rokem 1990 museli ukončit aktivní službu v PS a orgánech OSH důstojníci a praporčíci spojení s minulým režimem. Řídicích funkcí se ujaly rehabilitované osoby, které měly dovést PS až její k likvidaci.\n\nV roce 1994 se přesunula rota Vratěnín do nového areálu vybudovaném na místě celnice z období první republiky. Jednalo se o menší objekt pohraniční policie Vratěnín, jenž sestával z administrativní budovy celnice-pohraniční policie s odbavovací halou a s vedlejšími stavbami. V suterénu se nacházelo technické zázemí – 5 skladových místností, kotelna s bojlery, dílna, čisticí stanice vody, cela, šatna a laboratoř. V přízemí byla vybavena sedmi kancelářemi, odbavovacím prostorem, sociální zázemím, technickým zázemím a garážemi. V 1. patře využívala pohraniční policie 4 kanceláře, zasedací místnost, sociální zázemí, šatny a umývárny. V obytném podkroví se mimo dvou inspekčních pokojů ještě nalézaly administrativní a skladovací prostory se sociálním zázemím. Areál byl napojen na elektrickou energii, vodovod, slaboproud, splaškové vody odtékaly prostřednictvím čistírny odpadních vod spolu s dešťovými vodami do místní vodoteče – Vratěnínského potoka. Administrativní budova se nachází po pravé západní straně při výjezdu z České republiky směrem do Rakouska. Silnice III. třídy č. 409 28 je na pozemku areálu překlenuta průjezdem, který sloužil jako odbavovací hala vozidel. Odbavovací hala je zastřešena ocelovou nosnou konstrukcí – sedlovou střechou, která vytváří železobetonové krovy, které nesou zděné sloupy vytvářející společně s výplní z Copillitových tvárnic stěnu, která z boční východní strany v podélném směru uzavírá odbavovací halu. Kolmo při jižní straně administrativní budovy je přistavěna garáž. V této samostatné garáži je osazen elektrický zvedák, pokračováním této budovy je garáž o dvou stáních, jež obsahuje náhradní zdroj elektrické energie. Hraniční přechod se nachází v těsné blízkosti hranice s Rakouskem. Od roku 2010 je zde provozován penzion.\n\nPamátník železné opony stojí u obce Kadolec mezi Slavonicemi a Starým Městem pod Landštejnem. Jde o typ železné opony, která používala pro signalizaci pouze slaboproud, na základě zkratu nebo přestřižení ostnatých drátů došlo k vyvolání poplachu na rotě pohraniční stráže. Tento typ signální stěny byl vybudován začátkem 70. let po zrušení vysokonapěťových zátarasů. V Čížově stojí strážní věž, která je součástí památníku s dochovanou ukázkou části bývalé želené opony v tehdejší Československé socialistické republice. Muzeum železné opony ve Valticích se zabývá historií služby na státní hranici s důrazem na období mezi léty 1951 až 1989. Stezka svobody pro turisty i cyklisty vede na území signální stezky, kde do roku 1989 vedl drátěný zátaras a je dlouhá dva a půl kilometru. Stezka zachycuje na třinácti informačních panelech osudy lidí, kteří se pokoušeli zdolat železnou oponu a utéct na Západ.\n\n\n\n\n"}
{"id": "1032754", "url": "https://cs.wikipedia.org/wiki?curid=1032754", "title": "Bachtijárí", "text": "Bachtijárí\n\nBachtijárí jsou íránský národ, který žije v provincie oblastech Čahármahál a Bachtijárí, Chúzistán, Isfahán, Lorestán, Kohgíluje a Bójer-Ahmad v Íránu. Jazykově jsou jim nejvíce příbuzní Lúrové. Jsou spřízněni s Peršany a jinými íránskými kmeny ve svém okolí. Dnešní kultura a mytologie Bachtijárí je pevně zakořeněna právě v íránské kmenové kultuře. Bachtijárí patří k skupině íránských jazyků, které spadají k indoevropské větvi.\n\n"}
{"id": "1032757", "url": "https://cs.wikipedia.org/wiki?curid=1032757", "title": "Giambattista Basile", "text": "Giambattista Basile\n\nGiambattista Basile (1566?, Giugliano in Campania – 23. února 1632, Giugliano in Campania) byl neapolský barokní básník, dvořan a sběratel pohádek.\n\nNarodil se v neapolské rodině pocházející ze střední vrstvy. Rok jeho narození 1566, který uvádějí některé zdroje, je v rozporu s rokem 1575, který uvádí jeho životopisec Benedetto Croce. Basile byl během své kariéry dvořan a voják u různých italských knížat, včetně benátského dóžete. V Benátkách začal psát poezii. Později se vrátil do Neapole, aby sloužil jako dvořan pod záštitou Dona Marina I Caracciolo, avellinského prince, jemuž věnoval svoji idylu \"L'Aretusa\" (1618). V době své smrti dosáhl hodnosti hraběte z Terrone (Conte di Torrone).\n\nBasileho nejstarší známá literární tvorba je z roku 1604 v podobě předmluvy k hrdinskému eposu \"Vaiasseide\" (v neapolštině) jeho přítele, neapolského spisovatele Giulia Cesare Corteseho. Následující rok byla jeho villanella \"Smorza crudel amore\" zhudebněna a v roce 1608 publikoval svoji báseň \"Il Pianto della Vergine\".\n\nBasile je zmiňován hlavně v souvislosti s jeho sbírkou neapolských pohádek (v neapolštině) s názvem \"Lo cunto de li cunti overo lo trattenemiento de peccerille\" (česky: \"Pohádka pohádek, aneb zábava pro nejmenší\"), také známé jako \"Il Pentamerone\". Sbírku publikovala posmrtně ve dvou svazcích jeho sestra Adriana v Neapoli v roce 1634 a 1636 pod pseudonymem Gian Alesio Abbatutis. Sbírka známá jako \"Pentamerone\" byla po nějakou dobu zapomenuta, pozornost si znovu získala, když ji bratři Grimmové označili jako první národní sbírku pohádek. Mnoho z těchto pohádek jsou nejstarší existující varianty známých pohádek jako \"Šípková Růženka\", \"Popelka\" aj.\n\nZemřel jako místodržící rodného města Giugliano in Campania při velké epidemii v roce 1632 a je pohřben ve zdejším kostele sv. Žofie (chiesa di Santa Sofia); ve městě je ulice nesoucí jeho jméno (Via Giambattista Basile).\n\n\n\n"}
{"id": "1032768", "url": "https://cs.wikipedia.org/wiki?curid=1032768", "title": "Diego Novaretti", "text": "Diego Novaretti\n\nDiego Martín Novaretti (* 9. května 1985, La Palestina, Córdoba, Argentina) je argentinský fotbalový obránce, v současnosti působí v klubu SS Lazio. Hraje na postu stopera (středního obránce).\n\nV Argentině hrál za Belgrano Córdoba, poté působil v mexickém klubu Deportivo Toluca, s nímž vyhrál v roce 2010 Clausuru mexické ligy Liga MX 2009/10.\n\nV létě 2013 odešel jako volný hráč (čili zadarmo) do italského celku SS Lazio.\n\n"}
{"id": "1032776", "url": "https://cs.wikipedia.org/wiki?curid=1032776", "title": "Nadia Boulangerová", "text": "Nadia Boulangerová\n\nNadia Boulangerová (16. září 1887 – 22. října 1979) byla francouzská hudební pedagožka, dirigentka, skladatelka, hráčka na klávesové nástroje a hudební vědkyně. Mezi její žáky patřili například Aaron Copland, John Eliot Gardiner, İdil Biret, Elliott Carter, Dinu Lipatti, Igor Markevitch, Quincy Jones, Virgil Thomson, David Diamond, Daniel Barenboim, Philip Glass a Ástor Piazzolla. Byla dirigentkou několika významných světových premiér, zejména Coplandových a Stravinského skladeb. Její otec byl Francouz, matka ruská šlechtična, její mladší sestrou byla hudební skladatelka Lili Boulangerová.\n"}
{"id": "1032778", "url": "https://cs.wikipedia.org/wiki?curid=1032778", "title": "Volby do Zastupitelstva města Brna 1998", "text": "Volby do Zastupitelstva města Brna 1998\n\nVolby do zastupitelstva města Brna v roce 1998 proběhly v rámci obecních voleb v pátek 13. a v sobotu 14. listopadu. Brno mělo pouze jeden volební obvod, zvoleno bylo celkem 55 zastupitelů. Volilo 119 376 voličů, což představuje volební účast 39,12 % oprávněných voličů. \n\nPo ustavujícím zasedání zastupitelstva vznikla koalice ODS, KDU-ČSL, Unie svobody a DEU. Ta se v roce 2000 rozpadla kvůli sporům uvnitř Unie svobody, kterou v koalici poté nahradila ČSSD. Na její popud pak vznikla nová funkce primátorova náměstka pro informační technologie, jímž se stal Vilém Buriánek. Na podzim roku 2000 se funkce náměstka primátora vzdal Milan Šimonovský (KDU-ČSL), který uspěl v senátních volbách. Na radnici ho nahradil jeho stranický kolega Rostislav Slavotínek. Rozpad unionistického klubu vyvolaly spory kolem radního Vítězslava Dostála, obviněného z vydírání. Menší personální změny postihly ale i nový unionistický klub zastupitelů, který vznikl následně. \n"}
{"id": "1032781", "url": "https://cs.wikipedia.org/wiki?curid=1032781", "title": "Volby do Zastupitelstva města Brna 1994", "text": "Volby do Zastupitelstva města Brna 1994\n\nVolby do zastupitelstva města Brna v roce 1994 proběhly v rámci obecních voleb v pátek 18. a v sobotu 19. listopadu. Brno mělo pouze jeden volební obvod, zvoleno bylo celkem 55 zastupitelů. Volilo 166 311 voličů, což představuje volební účast 57,68 % oprávněných voličů. \n\n"}
{"id": "1032782", "url": "https://cs.wikipedia.org/wiki?curid=1032782", "title": "Juan Iturbe", "text": "Juan Iturbe\n\nJuan Manuel Iturbe Arévalos (* 4. června 1993, Buenos Aires, Argentina) je argentinsko-paraguayský fotbalový útočník, v současnosti hostuje v mexickém týmu Club Tijuana z italského klubu AS Řím. Reprezentoval v mládežnických kategoriích Argentinu i Paraguay. Za Paraguay nastupuje v seniorské reprezentaci.\n\nJeho rodiče byli Paraguajci, kteří odešli do Argentiny za prací. Juan Iturbe se narodil v Buenos Aires a vyrůstal v Paraguayi.\n\nProtože působil v mládí v Paraguayi, nastupoval zde i za mládežnické reprezentace. V 16 letech nastoupil i za seniorskou reprezentaci k přátelskému zápasu 4. listopadu 2009 proti Chile (prohra 1:2), do něhož zasáhl jako střídající hráč. Protože nešlo o soutěžní zápas, mohl později změnit reprezentaci.\n\nArgentina jej získala do svých reprezentačních řad. Reprezentoval ji na Mistrovství Jižní Ameriky hráčů do 20 let v roce 2011 v Peru, kde mladí Argentinci obsadili konečné 3. místo.\nZúčastnil se i Mistrovství světa hráčů do 20 let 2011 v Kolumbii, kde Argentina vypadla ve čtvrtfinále s Portugalskem v penaltovém rozstřelu po výsledku 4:5 (po prodloužení byl stav 0:0).\n\n"}
{"id": "1032784", "url": "https://cs.wikipedia.org/wiki?curid=1032784", "title": "Michele Di Ruberto", "text": "Michele Di Ruberto\n\nMons. Michele Di Ruberto (* 28. srpna 1934, Pietramontecorvino) je italský římskokatolický kněz, arcibiskup a emeritní sekretář Kongregace pro blahořečení a svatořečení.\n\nNarodil se 28. srpna 1934 v Pietramontecorvinu. Na kněze byl vysvěcen 29. září 1957 biskupem Domenicem Vendolou.\n\nStudoval na Papežské lateránské univerzitě a na Neapolské univerzitě. Roku 1969 vstoupil do Kongregace pro blahořečení a svatořečení, kde se roku 1993 stal podsekretářem.\n\nOd 15. května 2004 do 15. listopadu 2009 byl externím soudcem Soudu prvního stupně pro neplatná blahořečení v Laziu.\n\nDne 5. května 2007 byl papežem Benediktem XVI. ustanoven titulárním arcibiskupem z Biccari a sekretářem Kongregace pro blahořečení a svatořečení. V tomto postě vystřídal arcibiskupa Edwarda Nowaka.\n\nBiskupské svěcení přijal 30. června 2007 z rukou kardinála Tarcisia Bertoneho a spolusvětiteli byli kardinál José Saraiva Martins (prefekt kongregace) a biskup Francesco Zerrillo (biskup Luceri-Troii).\n\nDne 29. prosince 2010 přijal papež jeho rezignaci na post sekretáře z důvodu dosažení kanonického věku 75 let.\n\n"}
{"id": "1032785", "url": "https://cs.wikipedia.org/wiki?curid=1032785", "title": "Jean Tirole", "text": "Jean Tirole\n\nJean Marcel Tirole (narozen 9. srpna 1953 v Troyes) je francouzský profesor ekonomie. Zabývá se organizací průmyslu, teoriemi her, bankovnictvím, mezinárodními financemi, regulací, ekonomií a psychologií. Obdržel Nobelovu cenu za ekonomii pro rok 2014 za svou analýzu tržní síly a regulace velkých společností.\n\nJean Tirole získal vysokoškolské vzdělání na École Polytechnique v Paříži v roce 1978 a na \"École nationale des ponts et chaussées\", taktéž v Paříži v roce 1978, a obhájil doktorát v oblasti teorie rozhodování na \"Paris Dauphine University\" v roce 1978. V roce 1981, obdržel Ph.D. na Massachusetts Institute of Technology za svou práci \"Eseje o ekonomické teorii\" (Essays in economic theory), přičemž vedoucím jeho práce byl Eric Maskin.\n\nTirole je předseda představenstva Nadace Jeana-Jacquese Laffonta na Toulouse School of Economics. Po obdržení Ph.D. na MIT v roce 1981, pracoval jako výzkumník na Écolé nationale des ponts et chaussées do roku 1984. V letech 1984 až 1991 byl profesorem ekonomie na MIT. V letech 1994 až 1996 byl profesorem ekonomie na École Polytechnique. Byl prezidentem Ekonometrické společnosti v roce 1998 a Evropské ekonomické asociace v roce 2001. Je stále spjat – jako hostující profesor – s MIT.\n\nJean Tirole obdržel Nobelovu cenu za ekonomii pro rok 2014. Dále je nositelem řady ocenění. Od roku 1993 je čestným členem Americké ekonomické asociace a Americké akademie umění a věd. Byl také na stážích jako Sloan Fellow (1985) a Guggenheim Fellow (1988). Je jedním z nejvlivnějších světových ekonomů podle IDEAS/RePEc. Mimo jiné je nositelem Zlaté medaile město Toulouse (2007) a rytířem Řádu čestné legie. Je nositelem následujících čestných doktorátů: Université libre de Bruxelles (1989), London Business School (2007), University of Montreal (2007), University of Mannheim (2011), Athens University of Economics and Business (2012), University of Rome Tor Vergata (2012), University of Lausanne (2013).\n\nTirole uveřejnil okolo 200 odborných článků v oblasti ekonomie a financí a vydal 10 knih v angličtině (žádná z jeho knih dosud nebyla přeložena do češtiny).\n\n"}
{"id": "1032790", "url": "https://cs.wikipedia.org/wiki?curid=1032790", "title": "Rhinovirus", "text": "Rhinovirus\n\nRhinoviry (z řeckého: \"rhīs\"; nos) jsou nejběžnějšími a nejinfekčnějšími nositeli nachlazení v lidské populaci. Onemocnění se projevuje teplotami mezi 37 °C až 39 °C projevy infekce zasahují primárně na horní cesty dýchací. Rhinovirus je druhem Enteroviru z čeledi Picornaviridae.\n\nBylo rozpoznáno 99 typů lidských Rhinovirů, které se liší v závislosti na velikosti povrchových proteinů. V přírodě se řadí mezi nejmenší viry dosahují velikosti 30 nm. Pro srovnání virus pravých neštovici dosahuje velikosti 300 nm.\n\nNa virus neexistuje lék ani vakcína.\n\n"}
{"id": "1032791", "url": "https://cs.wikipedia.org/wiki?curid=1032791", "title": "Edward Nowak", "text": "Edward Nowak\n\nMons. Edward Nowak (* 21. února 1940, Nowy Żmigród) je polský římskokatolický kněz, arcibiskup a emeritní sekretář Kongregace pro blahořečení a svatořečení.\n\nNarodil se 21. února 1940 v Nowym Żmigródě. Dne 6. ledna 1963 byl vysvěcen na jáhna biskupem Franciszekem Bardou. Na kněze byl vysvěcen 13. ledna 1963 stejným biskupem. V letech 1963–1968 studoval na Papežské Gregoriánské univerzitě v Římě. Byl zaměstnancem centra polské emigrace v Římě, sekretářem biskupa Władysława Rubina a zaměstnancem Sekretariátu Generálního synodu biskupů. Od roku 1974 do roku 1988 pracoval v Kongregaci pro katolickou výchovu. Poté byl manažerem sekce katolických škol Kongregace pro katolickou výchovu.\n\nDne 24. února 1990 jej papež Jan Pavel II. jmenoval titulárním arcibiskupem z Luni a sekretářem Kongregace pro blahořečení a svatořečení. Biskupské svěcení přijal 5. dubna 1990 z rukou papeže Jana Pavla II. a spolusvětiteli byli arcibiskup Giovanni Battista Re a arcibiskup Justin Francis Rigali.\n\nRoku 2002 se stal konventuálním kaplanem \"ad honorem\" Maltézského řádu.\n\nDne 5. května 2007 přijal papež Benedikt XVI. jeho rezignaci na post sekretáře a jmenoval jej asesorem Řádu Božího hrobu a kanovníkem Baziliky svatého Petra ve Vatikánu.\n\n"}
{"id": "1032793", "url": "https://cs.wikipedia.org/wiki?curid=1032793", "title": "Mirko Kokotović", "text": "Mirko Kokotović\n\nMiroslav „Mirko“ Kokotović (srbskou cyrilicí Милослав Кокотовић; 15. dubna 1913, Lukavac, Rakousko-Uhersko – 15. listopadu 1988, Záhřeb, SFR Jugoslávie) byl chorvatský fotbalový záložník.\n\nReprezentoval Jugoslávii (v letech 1931–1939; 23 odehraných zápasů a 4 vstřelené branky) a v době druhé světové války Nezávislý stát Chorvatsko (v letech 1940–1944; 15 odehraných utkání a 2 vstřelené branky).\n\nPo skončení hráčské kariéry se stal trenérem, vedl např. Dinamo Záhřeb, Lokomotivu Záhřeb, Fenerbahçe Istanbul, AEK Athény a další týmy.\n\n"}
{"id": "1032797", "url": "https://cs.wikipedia.org/wiki?curid=1032797", "title": "Commentry", "text": "Commentry\n\nCommentry je francouzská obec v departementu Allier v regionu Auvergne. V roce 2011 zde žilo 6 580 obyvatel. Je centrem kantonu Commentry.\n\nLa Celle, Colombier, Durdat-Larequille, Malicorne, Néris-les-Bains\n\n\"Počet obyvatel\" \nU zrodu města byla těžba černého uhlí, na kterou upomínají kladívka v městském znaku. Po druhé světové válce došlo k jejímu útlumu, hlavním zaměstnavateli na počátku 21. století jsou firmy Adisseo (výroba krmiv pro zvířata) a Erasteel (výroba rychlořezné oceli). Prochází tudy silnice A71 a železnice z Lyonu do Bordeaux. Město má muzeum, lyceum a ochotnické divadlo, významnou památkou je kostel svatého Fronta ze dvanáctého století.\n\nV roce 1882 byl zvolen starostou Christophe Thivrier, první socialista na světě, který stanul v čele města.\n\nVe zdejších dolech byla v roce 1880 objevena fosilie obří vážky z karbonské éry \"Meganeura\".\n\nRodákem z Commentry byl Émile Mâle, kunsthistorik a člen Akademie, funkci ředitele místních dolů zastával ekonom Henri Fayol.\n\n\n"}
{"id": "1032800", "url": "https://cs.wikipedia.org/wiki?curid=1032800", "title": "Rudolf Adam von Hackelberg-Landau", "text": "Rudolf Adam von Hackelberg-Landau\n\nRudolf Adam von Hackelberg-Landau (3. listopadu 1816 – 2. června 1903 Vídeň) byl rakouský šlechtic a politik ze Štýrska, v 2. polovině 19. století poslanec Říšské rady.\n\nPocházel z šlechtického rodu Hackelberg und Landau. Patřilo mu panství Großpertholz, Kehrbach a Reichenau. V roce 1852 byl povýšen na c. k. komořího.\n\nByl aktivní i politicky. 31. ledna 1867 byl zvolen na Štýrský zemský sněm za kurii velkostatkářskou. Zemský sněm ho 23. dubna 1867 zvolil i do Říšské rady (tehdy ještě volené nepřímo) za kurii velkostatkářskou ve Štýrsku. Opětovně byl zemským sněmem do Říšské rady delegován i v roce 1870 (19. září 1870 složil slib) a 1871. Uspěl i v prvních přímých volbách do Říšské rady roku 1873 za kurii velkostatkářskou ve Štýrsku. Mandát zde obhájil i ve volbách roku 1879, volbách roku 1885, volbách roku 1891, volbách roku 1897 a volbách roku 1903. Poslancem byl až do své smrti roku 1903 (tedy nepřetržitě 36 let). Pak ho nahradil Carl Lamberg.\n\nOd 22. dubna 1873 byl též členem Panské sněmovny (horní, nevolená komora Říšské rady) jako její dědičný člen coby reprezentant vybraných hlavních šlechtických rodů.\n\nV zákonodárných sborech byl členem bloku ústavověrných, konkrétně jako šlechtic patřil k provídeňsky orientované Straně ústavověrného velkostatku. Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem. Rovněž po dalších volbách se v říjnu 1879 uvádí jako člen staroněmeckého Klubu liberálů (\"Club der Liberalen\") na Říšské radě. Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub byl do parlamentu zvolen i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\n\"Národní listy\" ho v nekrologu označily za přesvědčeného německého centralistu. Když se koncem 19. století řešila v parlamentu Badeniho jazyková nařízení a byl tázán novináři, zda jde o křivdu pro Němce nebo naplnění práva pro Čechy, odpověděl: „\"Právo sem, právo tam – nejde o žádné právo, nýbrž o nadpráví Němců\".“ V soukromí ale prý byl i podle českého tisku \"nadmíru svědomitým\" poslancem, \"člověkem nadmíru milým\" a \"znamenitým humoristou\". Když byla roku 1883 otevřena nová budova Říšské rady ve Vídni, prošel se před velkým davem přihlížejících po kobercích v jedné z hlavních síní po rukách, aby ukázal, že v novém parlamentu bude možno chodit po hlavě.\n\nZemřel v červnu 1903.\n"}
{"id": "1032805", "url": "https://cs.wikipedia.org/wiki?curid=1032805", "title": "Vožehův rybník", "text": "Vožehův rybník\n\nVožehův rybník, lidově též Vožehák, je rybník v západních Čechách, nacházející se u města Kožlany v Plzeňském kraji. Nedaleko se nachází také středočeská obec Břežany. Jeho východní břeh kopíruje hranici mezi oběma kraji. Byl vybudován na řece Javornice, těsně před soutokem s Hradeckým potokem. U téměř čtyřhektarového rybníka se nachází rekreační zařízení, fotbalové hřiště a tenisové kurty.\n\nV roce 2012 byly z rybníka během odbahňovacích prací vytaženy trosky německého válečného letounu Focke-Wulf Fw 190. Stroj se do rybníka zřítil 19. listopadu 1944 během druhé světové války, podle názoru archeologa Jana Vladaře šlo o nehodu.\n"}
{"id": "1032807", "url": "https://cs.wikipedia.org/wiki?curid=1032807", "title": "Miloslav Kodl", "text": "Miloslav Kodl\n\nMiloslav Kodl (12. srpna 1928 – 3. prosince 1985) je bývalý československý basketbalista, účastník Olympijských her 1952. Je zařazen na čestné listině mistrů sportu.\n\nV československé basketbalové lize hrál v letech 1949-1965 celkem 15 sezón a dosáhl 6 medailových umístění. Hrál za Sokol Žižkov (3. místo 1950), Spartu Praha (3x 2. místo 1950-51, 1951, 1961), za ATK / ÚDA Praha (mistr Československa 1954, vicemistr 1953), Slavoj Vyšehrad a Spartak Tesla Žižkov.\n\nS týmem Sparty Praha se zúčastnil Poháru evropských mistrů 1961, probojovali se do čtvrtfinále.\n\nZa reprezentační družstvo Československa hrál na Olympijských hrách 1952 v Helsinkách (10. místo). \n\n\n\n\n"}
{"id": "1032810", "url": "https://cs.wikipedia.org/wiki?curid=1032810", "title": "Alfred Hausner", "text": "Alfred Hausner\n\nAlfred Hausner (11. ledna 1822 Brody – 16. února 1887 Brody) byl rakouský podnikatel a politik polské národnosti z Haliče, v 2. polovině 19. století poslanec Říšské rady.\n\nPatřil do původem německé rodiny, která se koncem 18. století usadila v haličských Brodech a postupně splynula s polským prostředím. Byl synem Karola Hausnera, který zemřel roku 1858 (stal se obětí loupežné vraždy). Alfred pak převzal vedení velkoobchodní firmy \"Hausner und Violland\" v Brodech.\n\nByl i politicky aktivní. V roce 1861 byl zvolen na Haličský zemský sněm za kurii obchodních a živnostenských komor v obvodu Brody. Mandát obhájil v roce 1867. Zemský sněm ho 2. března 1867 zvolil i do Říšské rady (tehdy ještě volené nepřímo) za kurii obchodních a živnostenských komor v Haliči. Rezignaci oznámil 5. června 1868. Na Říšské radě i zemském sněmu byl členem frakce Polský klub. Ve Vídni nepatřil mezi nejaktivnější polské poslance. V létě roku 1867 byl členem finančního výboru.\n\nPo odchodu z parlamentu se věnoval výlučně rozvoji své firmy. Zemřel v únoru 1887. Spáchal sebevraždu oběšením. Důvodem byla nevyléčitelná choroba, kterou trpěl.\n\nJeho bratr Otto Hausner byl rovněž politikem a poslancem Říšské rady.\n"}
{"id": "1032812", "url": "https://cs.wikipedia.org/wiki?curid=1032812", "title": "Hausner", "text": "Hausner\n\nPříjmení Hausner může označovat tyto osobnosti:\n\n\n"}
{"id": "1032819", "url": "https://cs.wikipedia.org/wiki?curid=1032819", "title": "Kostel Svatého hrobu (Estella)", "text": "Kostel Svatého hrobu (Estella)\n\nKostel Svatého hrobu ( \"Iglesia del Santo Sepulcro de Estella\") je kostel v navarrské Estelle na bývalé Rúa de los Peregrinos, současné calle de Curtidores, a je jedním z nejstarších kostelů ve městě. Místo bylo již v roce 1123 sídlem Bratrstva Božího hrobu. Budova vykazuje stopy dlouhé výstavby, od románského období do 16. století. V roce 1881 přestal být farním kostelem.\n\nStavba byla zahájena na konci 13. století v pozdním románském slohu. Původně měla být trojlodní, ale práce zůstala nedokončena. Přístup do interiéru je přes velké gotické dveře z počátku 14. století. Portál se skládá z dvanácti archivolt, spočívajících na sloupech zakončených velkými hlavicemi zdobenými rostlinnými a zoomorfními motivy. Tympanon na přední straně je rozdělen do tří úrovní. V dolní části je zobrazení \"Poslední večeře\", v horním \"Ukřižování\", zatímco centrum má tři scény: vlevo \"Tři Marie u hrobu\", uprostřed \"Záchrana nevinných\" a vpravo \"Noli Me Tangere\".\n\nNa fasádě jsou skupiny šesti výklenky na obou stranách portálu, kde jsou sochy z různých období. Po stranách vchodu jsou sochy sv. Martina z Tours a svatého Jakuba. K založení kostela se váže středověká legenda, kdy zlomyslný Žid hodil krucifix do řeky a ten doplul na místo nynější stavby a nebylo možné ho přenést jinam. Roku 1931 byl prohlášen španělskou kulturní památkou (R.I. - 51 - 0000760).\n"}
{"id": "1032821", "url": "https://cs.wikipedia.org/wiki?curid=1032821", "title": "Montbrun (Lozère)", "text": "Montbrun (Lozère)\n\nMontbrun je francouzská obec v departementu Lozère v regionu Languedoc-Roussillon. V roce 2011 zde žilo 86 obyvatel.\n\nMontbrun leží v údolí Gorges du Tarn na místě na kterém se již od starověku překračovala řeka Tarn. Jižně od řeky Tarn se nalézá krasová náhorní plošina Causse Mejean, severně je náhorní plošina Causse de Sauveterre. Obec se nalézá na území Národního parku Cévennes.\n\n"}
{"id": "1032822", "url": "https://cs.wikipedia.org/wiki?curid=1032822", "title": "Néris-les-Bains", "text": "Néris-les-Bains\n\nNéris-les-Bains je francouzská obec v departementu Allier v regionu Auvergne. V roce 2011 zde žilo 2 628 obyvatel.\n\nCommentry, Durdat-Larequille, Chamblet, Lavault-Sainte-Anne, Malicorne, Montluçon, Saint-Angel, Villebret\n\n\"Počet obyvatel\" \n\n"}
{"id": "1032823", "url": "https://cs.wikipedia.org/wiki?curid=1032823", "title": "Women for Afghan Women", "text": "Women for Afghan Women\n\nWomen for Afghan Women (zkratka WAW, česky \"Ženy pro afghánské ženy\") je nevládní organizace, která usiluje o prosazování práv žen a dívek v Afghánistánu. Provozuje také útulky, kde poskytuje přístřeší ženám a dívkám, které ohrožuje násilí, často ze strany nejbližších příbuzných. V tradiční patriarchální afghánské společnosti bývá žena nahlížena jako majetek muže. Dochází k prodeji nevěst v dětském věku nebo „vraždám ze cti“ za cizoložství, ale i po znásilnění.\n\nHlavní sídla má WAW, která byla založena v dubnu 2001, v New Yorku a v Kábulu. \n\nWAW provozuje sedm ženských útulků ve velkých afghánských městech. Snaží se zde pomáhat např. ženám, které kvůli domácímu násilí uprchnou od svého manžela. Kdyby byly po útěku vráceny ke svému muži, mohlo by jim hrozit nové násilí, zmrzačení i smrt. Často jde ještě o dívky, neboť dochází k svatbám, při nichž je nevěstám i méně než 10 let. Legálně se však mohou vdávat až od 16 let, muži se mohou ženit v 18 letech.\n"}
{"id": "1032826", "url": "https://cs.wikipedia.org/wiki?curid=1032826", "title": "Vladimír Hracho", "text": "Vladimír Hracho\n\nVladimír Hracho (* 2. února 1968) je bývalý slovenský fotbalista, obránce. Po skončení aktivní kariéry působil jako rozhodčí a fotbalový funkcionář.\n\nV československé lize hrál za Spartak Trnava. Nastoupil ve 2 ligových utkáních.\n\n"}
{"id": "1032827", "url": "https://cs.wikipedia.org/wiki?curid=1032827", "title": "Diecéze assuská", "text": "Diecéze assuská\n\nDiecéze Assus je titulární diecéze římskokatolické církve.\n\nAssus, identifikovatelný s Behramkale v dnešním Turecku, je starověké biskupské sídlo nacházející se v římské provincii Asia I.. Byla součástí Konstatinopolského patriarchátu a sufragánnou arcidiecéze Efez.\n\nMěsto je zmíněno v Novém zákoně, v knize Skutky apoštolů (), kde je líčena poslední apoštolská cesta Svatého Pavla který se vypravil do tohoto města. Podle tradice je zakladatelem křesťanské komunity v Assu právě apoštol Pavel.\n\nJsou známý tři biskupové této diecéze: Orion který se roku 325 zúčastnil Prvního nikajského koncilu. Maximus zúčastněný Efezského (431) a Chaldenského koncilu (451). Ioannes, který se zúčastnil roku 787 Druhého nikajského koncilu.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n"}
{"id": "1032830", "url": "https://cs.wikipedia.org/wiki?curid=1032830", "title": "Domérat", "text": "Domérat\n\nDomérat je francouzská obec v departementu Allier v regionu Auvergne. V roce 2011 zde žilo 9 027 obyvatel. Spolu se severozápadní částí města Montluçon tvoří kanton Domérat-Montluçon-Nord-Ouest.\n\nHuriel, La Chapelaude, Montluçon, Prémilhat, Quinssaines, Saint-Victor, Vaux\n\n\"Počet obyvatel\" \n\n"}
{"id": "1032832", "url": "https://cs.wikipedia.org/wiki?curid=1032832", "title": "Blockbuster", "text": "Blockbuster\n\nBlockbuster [blokbastr] je anglický pojem, který se obvykle užívá v populární kultuře pro označení díla vzbuzujícího masový zájem, tzv. trháku. Zejména v kinematografii se ujal pro označení velkorozpočtové produkce určené masovému publiku.\n\nTermín se objevoval v amerických médiích od počátku 40. let 20. století ve spojitosti s leteckými bombami největší síly, které ve 2. světové válce používalo Britské královské letectvo a které byly schopny zničit celý městský blok. Odtud „blockbuster“, v doslovném překladu „ničitel bloku“. Po válce se označení vžilo pro cokoli s velkým společenským dopadem. Zejména se uchytilo v kultuře a reklamním průmyslu. Od 70. let se začalo používat ve spojitosti s filmem, nejspíše po úspěchu Spielbergových \"Čelistí\". Postupně se tak ujalo jako synonymum pro vysokorozpočtový film zaměřený na masového diváka.\n"}
{"id": "1032833", "url": "https://cs.wikipedia.org/wiki?curid=1032833", "title": "Tabgačové", "text": "Tabgačové\n\nTabgačové (staroturecky → \"Tavġaç\", \"Taugast\", \"Tabgaç\", od roku 310 do 496: 拓跋 pchin-jinem \"tàbá\", obvyklou fonetikou: \"T’opa → Toba\", nebo 拓跋氏 pchin-jinem \"tàbáshì\", obvyklou fonetikou: \"T’opa Ši → Toba Ši\", doslova \"Dynastie těch, kteří si zaplétají cop\", z významem „Toba klan“) byl jeden z nejdůležitějších kmenů Sien-pejské konfederace která se objevila po pádu Siung-nuské říše (Asijští Hunové). Sienpiské národy obývali jižní Sibiř, severní Mandžusko a východní Mongolsko, a kmen Tabgačů byl známý jako jeden z největších kmenů mezi jejich západními kmeny. Strukturu kmene, v jehož rukou ležela politická moc, tvořili z větší části turkické národy jejichž původní jméno bylo „Tabgač“.\n\nOd roku 258 pobývali Tabgačové především v dnešní provincii Šan-si, a v oblasti západně a severně od něj, podél Velké čínské zdi. Rostoucí závislost na Číně však způsobila nezastavitelnou sinizaci vládnoucího aparátu Tabgačů, kteří se usadili, a potlačovali krvavé vzpoury svých kočovných spojenců. Zde ustavili svůj první stát Taj (16 států), což způsobilo jejich přejmenování na „Toba → T’opa“ či „Toba Ši → T’opa Ši“. Později, v povodí Žluté řeky nastolili dynastii Severní Wej která se po letech rozdělila na Východní a Západní. Ediktem císaře Siao-wena ze Severní Wej, z roku 496, jméno „Toba“ zmizelo. Místo něj přijal jméno klanu Jüan (元). Tabgačští vládcové byly převážně buddhisté. \nToba byl též vládnoucí klan království Západní Sia (1038–1227), ale král přijal jméno Li podle čínského stylu. Toba Si-kong, nebo Li Si-kong byl předek Li Te-mingův, otce Li Jüan-chaoa, prvního krále království .\n\nOsm klanů Tangutů:\n\n\n"}
{"id": "1032834", "url": "https://cs.wikipedia.org/wiki?curid=1032834", "title": "Diecéze Axomis", "text": "Diecéze Axomis\n\nDiecéze Axomis je titulární diecéze římskokatolické církve.\n\nAxomis, je církevní jméno starověkého města Aksúm, hlavního města Aksumského království. Bylo to první království podle tradice, které konvertovalo ke křesťanství. Aksúm, bylo metropolitní sídlo a církevní matka Etiopské pravoslavné církve.\n\nDnes je využívána jako titulární biskupské sídlo. Do roku 1925 to bylo titulární arcibiskupské sídlo. V současnosti je bez titulárního biskupa.\n\n\n\n"}
{"id": "1032836", "url": "https://cs.wikipedia.org/wiki?curid=1032836", "title": "Huriel", "text": "Huriel\n\nHuriel je francouzská obec v departementu Allier v regionu Auvergne. V roce 2011 zde žilo 2 609 obyvatel. Je centrem kantonu Huriel.\n\nArchignat, Domérat, Chambérat, La Chapelaude, Quinssaines, Saint-Martinien\n\n\"Počet obyvatel\" \n\n"}
{"id": "1032837", "url": "https://cs.wikipedia.org/wiki?curid=1032837", "title": "Henri Pourrat", "text": "Henri Pourrat\n\nHenri Pourrat (7. května 1887 Ambert, Francie – 16. července 1959, tamtéž) byl francouzský spisovatel, sběratel lidových příběhů a pohádek v oblasti Auvergne.\n\nStát se spisovatelem nebylo Pourratovým původním záměrem. Na tuto životní dráhu jej přivedla tuberkulóza, jejíž léčba vyžadovala pobyt na čerstvém vzduchu. Při toulkách po okolí města Ambert začal sbírat a zapisovat lidové příběhy.\n\nDo češtiny jeho dílo překládali bratři Jan a Václav Čepovi, později Jiří Reynek.\n\n\n"}
{"id": "1032839", "url": "https://cs.wikipedia.org/wiki?curid=1032839", "title": "Mas-Saint-Chély", "text": "Mas-Saint-Chély\n\nMas-Saint-Chély je francouzská obec v departementu Lozère v regionu Languedoc-Roussillon. V roce 2011 zde žilo 142 obyvatel.\n\nMas-Saint-Chély se nalézá nad údolím Gorges du Tarn na jižní krasové náhorní plošině Causse Mejean. Obec se nalézá na území Národního parku Cévennes.\n\n"}
{"id": "1032843", "url": "https://cs.wikipedia.org/wiki?curid=1032843", "title": "James Bruce Falls", "text": "James Bruce Falls\n\nJames Bruce Falls je neoficiální název vodopádu v rezervaci Princess Louisa Provincial Marine Park v kanadské provincii Britská Kolumbie. S výškou 840 metrů je nejvyšším vodopádem na severoamerickém kontinentu a devátým nejvyšším vodopádem na světě. Vodopád vzniká táním sněhových polí a ve dvou rovnoběžných kaskádách širokých čtyři a půl metru padá do řeky Loquilts Creek. Množství vody v průběhu roku kolísá, v červenci jeden z proudů prakticky vyschne. Vodopády jsou dostupné pouze letadlem nebo lodí.\n\n"}
{"id": "1032844", "url": "https://cs.wikipedia.org/wiki?curid=1032844", "title": "Křesťanský domov mládeže u sv. Ludmily", "text": "Křesťanský domov mládeže u sv. Ludmily\n\nKřesťanský domov mládeže u sv. Ludmily v Praze na Vinohradech provozují Školské sestry sv. Františka od roku 1992 v budově na náměstí Míru, která jim byla vrácena v restituci. Slouží zejména pro ubytování studentů vedle stojícího Arcibiskupského gymnázia, jakož i pro turisty, ale provozuje také jídelnu pro ubytované i pro veřejnost a kavárnu.\n\n"}
{"id": "1032846", "url": "https://cs.wikipedia.org/wiki?curid=1032846", "title": "Causse Méjean", "text": "Causse Méjean\n\nCausse Méjean je vápencová náhorní plošina nalézající se na jihu Francie. Jedná se o největší a nejvyšší náhorní plošinu v pohoří Massif Central. Nadmořská výška této náhorní plošiny je v rozmezí 800–1247 m nad mořem, rozloha činí 340 kilometrů čtverečních. Na celé náhorní plošině žije asi 450 obyvatel, z čehož plyne velmi nízká hustota obyvatelstva – méně než 1 obyvatel / km ²).\n\nCausse Méjean je ohraničena na severu a západě téměř 500 metrů hlubokým údolím Gorges du Tarn, na jihu údolím Gorges de la Jonte vytvořeném řekou Jonte, která vtéká u obce Peyreleau do Tarnu, a na východě údolím Tarnonu, dalšího přítoku řeky Tarn (do které ústí u města Florac). Na severozápadě sousedí s Causse de Sauveterre, na jihozápadě s Causse Noir a na jihu a východě s pohořím Cevennes. Největší část Causse Mejean leží v národním parku Cévennes. Causses nejsou geograficky ani geologicky součástí pohoří Cévennes.\n\nZápadní polovina Causse Mejean je více zalesněná a poněkud nižší, východní polovina je jen mírně zalesněná, s nejvyšším bodem ve výši 1247 m nad mořem.\n\nV srpnu 2003 vypukl na Causse Mejean velký lesní požár.\n\n"}
{"id": "1032848", "url": "https://cs.wikipedia.org/wiki?curid=1032848", "title": "Rozpoznávání", "text": "Rozpoznávání\n\nRozpoznávání je proces identifikace objektů podle určitých znaků.\n\n"}
{"id": "1032849", "url": "https://cs.wikipedia.org/wiki?curid=1032849", "title": "Diecéze assuraská", "text": "Diecéze assuraská\n\nDiecéze Assuras je titulární diecéze římskokatolické církve.\n\nAssuras (ruiny u \"Zanfouru\" v dnešním Tunisku) je starobylé biskupské sídlo nacházející se v římské provincii Afrika Proconsolare a byla sufragánnou arcidiecéze Kartágo.\n\nJsou známý sedm biskupů této diecéze. Fortunatianus, který byl sesazen za pronásledování Deciem; od Svatého Cypriána víme, že se Fortunatianus se pokusil získat biskupské místo, z něhož byl sesazen. Na jeho místo byl zvolen Epittetus, který zemřel před rokem 256; je uctíván jako mučedník, v Římském martyrologiu se jeho svátek slaví 9. ledna. Nástupcem Epitteta byl Victorius, který se roku 256 zúčastnil koncilu v Kartágu, kde Svatý Cyprián projednával otázku \"Lapsi\". \n\nPrætextatus biskup donatista, který se roku 393 zúčastnil koncilu v Cabarsussi; roku 394 byl odsouzen s ostatními biskupy maximianisty na koncilu v Bagai. Podle svědectví Svatého Augustina, Prætextatus byl jedním z dvanácti světiteli Maximiana, biskupa donatisty z Kartága v kompetenci Primiana. Stejný svatý Augustin mluví o Prætextatově smrti, ke které došlo před rokem 400.\n\nPoté je znám biskup Evangelus, který se zúčastnil koncilů v Kartágu v letech 397, 401, 411. Dalším biskupem donatistou byl Rogatus, který byl zvolen po smrti Prætextata. Poslední známý biskup je Peregrinus, zúčastněný roku 484 koncilu v Kartágu vandalského krále Hunericha, po kterém byl vyhoštěn. \n\nDnes je využívána jako titulární biskupské sídlo; současným titulárním biskupem je Jesús Esteban Sádaba Pérez, apoštolský vikář Aguarica.\n\n\n\n"}
{"id": "1032852", "url": "https://cs.wikipedia.org/wiki?curid=1032852", "title": "Immolation", "text": "Immolation\n\nImmolation (v českém překladu \"obětování\") je americká death metalová kapela založená v roce 1988 ve městě Yonkers na východě státu New York. Předchůdcem byla v letech 1986–1988 kapela Rigor Mortis.\n\nDebutní studiové album vyšlo roku 1991 a nese název \"Dawn of Possession\".\n\n\n\n\n\n\n"}
{"id": "1032856", "url": "https://cs.wikipedia.org/wiki?curid=1032856", "title": "WTA Finals 2014 – ženská dvouhra", "text": "WTA Finals 2014 – ženská dvouhra\n\nSoutěže ženské dvouhry na Turnaji mistryň 2014 v Singapuru se zúčastnilo osm nejlepších tenistek v klasifikaci žebříčku WTA Race. Dvojnásobnou obhájkyní titulu byla americká světová jednička a čtyřnásobná vítězka Serena Williamsová, která turnaj opět vyhrála.\n\nRozlosování singlové soutěže proběhlo v sobotu 18. října v 17 hodin místního času.\n\nSimona Halepová ve druhé fází skupiny deklasovala Serenu Williamsovou 6–0 a 6–2, čímž ukončila její 16zápasovou neporazitelnost na Turnaji mistryň (Američanka vyhrála bez prohry ročníky 2009, 2012 a 2013, v letech 2010 a 2011 nestartovala). Po svém prvním vítězství nad úřadující světovou jedničkou Rumunka sdělila: „\"Mám za sebou nejlepší zápas v kariéře. Nedokážu popsat, jak se teď cítím. Chci si to užít a nikdy na to nezapomenu\".“ Ve 20minutové první sadě dovolila soupeřce uhrát jen devět míčů. Jednalo se o osmý „kanár“, který americká hráčka v kariéře utržila, a první v probíhající sezóně. \n\nPátý titul z Turnaje mistryň si odvezla Serena Williamsová, která ve finále zdolala čtvrtou nasazenou Rumunku Simonu Halepovou hladce ve dvou setech 6–3 a 6–0. Přes vlažný vstup do utkání, kdy Američanka ztratila úvodní servis a prohrávala 1–2 na gamy, následně zaznamenala drtivý nástup a po zbytek hry na dvorci dominovala. Ve druhé sadě, trvající 25 minut, uštědřila soupeřce „kanára“. Rumunce tak oplatila debakl ze základní skupiny a nejtěžší porážku během předchozích 16 let. Při převzetí poháru Billie Jean Kingové uvedla: „\"Je to speciální okamžik, nové místo a noví lidé. Jsem opravdu šťastná, že jsem vyhrála první ročník Turnaje mistryň tady v Singapuru. Je to úžasné místo a moc jsem si to tu užila\".“ \n\nHalepová paradoxně pomohla Williamsové postoupit ze skupiny do vyřazovacích bojů, když v posledním utkání proti Aně Ivanovićové získala jeden set. Ten zajistil světové jedničce druhé postupové místo ze skupiny.\n\nAmeričanka se stala třetí hráčkou turnaje, jež dokázala zkompletovat čistý „hattrick“ – tři výhry v řadě, když naposledy předtím třikrát vyhrála Monika Selešová v letech 1990–1992. Navrátilová slavila pět titulů bez přerušení v letech 1983 až 1986. Williamsová sezónu zakončila sedmou trofejí – v níž vyhrála všechny finále –, a celkově 64. singlovým titulem na okruhu WTA Tour.\n\nPodruhé za sebou a počtvrté v kariéře zakončila americká hráčka rok na prvním místě žebříčku WTA. V průběhu roku neopustila jeho čelo ani na jeden týden. Takový výkon naposledy před ní dosáhla Němka Steffi Grafová v sezóně 1996, na níž se také dotáhla v počtu pěti trofejí ze závěrečné události roku (tři ji stále scházely na rekordních osm Martiny Navrátilové).\n\n\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n"}
{"id": "1032861", "url": "https://cs.wikipedia.org/wiki?curid=1032861", "title": "Volby do Zastupitelstva města Brna 1990", "text": "Volby do Zastupitelstva města Brna 1990\n\nVolby do zastupitelstva města Brna v roce 1990 proběhly v rámci obecních voleb v pátek 23. a v sobotu 24. listopadu. Šlo o první komunální volby po sametové revoluci. Brno mělo pouze jeden volební obvod, zvoleno bylo celkem 60 zastupitelů. Voleb se účastnilo 69,31 % z 293 168 oprávněných voličů. \n"}
{"id": "1032862", "url": "https://cs.wikipedia.org/wiki?curid=1032862", "title": "Palác navarrských králů (Estella)", "text": "Palác navarrských králů (Estella)\n\nPalác navarrských králů, španělsky Palacio de los Reyes de Navarra nebo také Palacio de los Duques de Granada de Ega v Estelle (Navarra, Španělsko), je jediná existující civilní románská stavba v Navaře, spolu se sýpkami v Iratxeta. Původní funkce stavby je nejasná, navarrská vláda ji získala v roce 1954.\n\nRománská budova postavená ve druhé polovině 12. století se nachází na Plaza de San Martin a rohu ulice svatého Mikuláše, staré trase poutníků.\n\nNejvýznamnějším prvkem je hlavní průčelí. Skládá se ze dvou pater, která jsou rozdělena jednoduchou římsou. Spodní část je galerie ze čtyř oblouků rámovaná sloupy připojenými ke zdi, zdobenými na hlavicích rostlinnými a figurálními motivy. Je zde vyobrazen příběh Rolanda a Ferraguta a scéna z pekla.\n\nDruhé patro má čtyři velká okna, z nichž každé je rozděleno na čtyři mírně lomenými oblouky, které spočívají na jemných sloupcích. Nad nimi je římsa s krakorci. Věž je třípatrová a byla přistavěna v 16. století.\n\n14. června 1991 zde bylo otevřeno Museo Gustavo de Maeztu. Místnosti muzea jsou umístěny v horních dvou patrech budovy.\n\nRoku 1931 byl prohlášen španělskou kulturní památkou.\n"}
{"id": "1032863", "url": "https://cs.wikipedia.org/wiki?curid=1032863", "title": "Savio Hon Tai-Fai", "text": "Savio Hon Tai-Fai\n\nMons. Savio Hon Tai-Fai (21. října 1950, Hongkong) je hongkongský římskokatolický kněz, arcibiskup, apoštolský nuncius Řecka a člen Salesiánů Dona Boska.\n\nNarodil se 21. října 1950 v Hongkongu. Po studiu na Salesiánské školy, složil dne 15. srpna 1969 své první sliby. Dne 15. srpna 1975 složil své věčné sliby. Na kněze byl vysvěcen 17. července 1982 biskupem Johnem Baptistou Wu Cheng-chungem. Na Londýnské univerzitě získal bakaláře z filosofie a na Papežské salesiánské univerzitě v Římě doktorát z teologie.\n\nUčil jako hostující profesor v různých seminářích v Číně. Jeho vědecké práce se objevily v různých publikacích, zvláště teologické. Dohlížel na překlad do čínštiny Katechismu katolické církve.\n\nRoku 1999 se stal členem Papežské teologické akademie. Od roku 2004 sloužil jako člen Mezinárodní teologické komise. Poté byl profesorem teologie Hongkongského semináře. Dne 23. prosince 2010 byl papežem Benediktem XVI. jmenován titulárním arcibiskupem ze Sily a sekretářem Kongregace pro evangelizaci národů. Stal se nástupcem Roberta Saraha který se stal předsedou Papežské rady Cor Unum.\n\nPo oznámení jeho jmenování řekl \"První věc kterou udělám je modlitba za Boží milost, abych se stal vhodným nástrojem. Otec Savio Hon Tai-Fai zná papeže po mnoho let, od té doby kdy jako tehdejší kardinál Ratzinger byl předsedou ex officio Mezinárodní teologické komise v jeho roli prefekta Kongregace pro nauku víry.\n\nBiskupské svěcení přijal spolu s Marcellem Bartoluccim dne 5. února 2011 z rukou papeže Benedikta XVI. a spolusvětiteli byli kardinál Angelo Sodano a kardinál Tarcisio Bertone.\n\nJe členem Papežské rady pro jednotu křesťanů.\n\nDne 6. června 2016 se stal apoštolským administrátorem \"sede plena\" arcidiecéze Agaña, kterým byl až do 31. října stejného roku.\n\nDne 28. září 2017 jej papež František jmenoval apoštolským nunciem v Řecku.\n\n"}
{"id": "1032864", "url": "https://cs.wikipedia.org/wiki?curid=1032864", "title": "Barel ropného ekvivalentu", "text": "Barel ropného ekvivalentu\n\nBarel ropného ekvivalentu (\"barrel of oil equivalent\", BOE) je jednotka energie, která odpovídá množství energie uvolněné spálením jednoho barelu ropy.\n\nOdvozenou jednotkou je BOE/D (\"barrel of oil equivalent per day\"), v překladu „barel ropného ekvivalentu za den“. Tato jednotka se používá pro měření objemu těžby ropy a plynu.\n"}
{"id": "1032865", "url": "https://cs.wikipedia.org/wiki?curid=1032865", "title": "Barva diamantů", "text": "Barva diamantů\n\nBarva diamantů je v přírodě velmi různá. V případě, že diamant vznikl za dokonalých podmínek, je bezbarvý. Bezbarvost u diamantů je vysoce ceněna, na rozdíl od ostatních drahokamů, kde je naopak nežádoucí.\n\nV přírodě se můžeme setkat s celou škálou barev. Od bezbarvých diamantů, přes lehce zažloutlé, až k oranžovým, růžovým, fialovým, modrým nebo i extrémně vzácným červeným kamenům.\n\nBarva diamantu je závislá na jeho složení. Chemicky naprosto čistý diamant je bezbarvý. Další barvy diamantu jsou závislé na stopovém množství ostatních prvků, které diamant obsahuje. Např. ve šperkařství často používané, lehce nažloutlé diamanty Kapské série, obsahují příměsi dusíku. Na barvu diamantu má také vliv deformace krystalové mřížky (abstrakce, jež popisuje polohu částic v krystalu).\n\nBarva diamantu se posuzuje dle barevné stupnice GIA (Gemological Institute of America), která diamanty dělí dle barev za pomocí písmen abecedy od D po Z. Písmeno D označuje naprosto bezbarvé diamanty (prvotřídně bílé+). Čím větší písmeno v abecedě, tím více je kámen zabarven. Diamanty s písmeny M-O jsou již nažloutlé až žluté. Čím je diamant bezbarvější, tím je i dražší. Výjimkou jsou tzv. fancy diamanty, které jsou sytě barevné. Na ty se stupnice GIA nevztahuje a svou cenou mohou překonat i dokonale bezbarvé diamaty.\n\nBarva se posuzuje pomocí porovnávací sady kamenů, tzv. master stones, a to pod lampou imitující denní světlo. K určení barvy kamene se také používá elektronický kolorimetr.\n\n"}
{"id": "1032867", "url": "https://cs.wikipedia.org/wiki?curid=1032867", "title": "Honda GL 1000 Gold Wing", "text": "Honda GL 1000 Gold Wing\n\nHonda GL 1000 Gold Wing (používají se i jména Goldwing nebo GoldWing) je prvním modelem řady Gold Wing. \nJedná se o plnohodnotný cestovní motocykl představený roku 1974 firmou Honda na motosalonu v italské Cologni. Při vývoji byl kladen velký důraz na spolehlivost, což bylo vyjádřeno rčením \"Toto je první skupina řidičů, kteří si nemusí balit do zavazadel nářadí.\" \nGold Wing se stal vlajkovou lodí Hondy. V průběhu následujících třiceti let se původní plochý čtyřválec 1000 ccm vyvinul na plochý šestiválec 1800 ccm. \nSuchá hmotnost vzrostla z počátečních 265 kg na 389 kg (s prázdnou nádrží) u modelu GL1800.\nHonda. V letech 1975 - 1980 byla výroba zahájena v Japonsku. Během výroby modelu GL1100 byla výroba přenesana roku 1980 do Marysville, Ohio, USA. Zde byla v roce 2010 výroba ukončena. V roce 2011 byla výroba přesunuta do prefektury Kumamoto v Japonsku. \nV roce 2011 nebyl uveden nový model. Modelový rok 2012 byl vyráběn v Japonsku na zařízeních převezených z původní americké továrny.\n\nHonda Gold Wing GL1000 byla vyráběna v letech 1974 - 1979. Prodejní cena byla v rozmezí $2,900 - $3,295. \n\n\n\n\n\n\n\n\n"}
{"id": "1032870", "url": "https://cs.wikipedia.org/wiki?curid=1032870", "title": "Kokotović", "text": "Kokotović\n\nKokotović (srbskou cyrilicí Кокотовић) je srbské a chorvatské příjmení odvozené od slovanského slova kokot.\n\n"}
{"id": "1032872", "url": "https://cs.wikipedia.org/wiki?curid=1032872", "title": "Honda GL 1100 Gold Wing", "text": "Honda GL 1100 Gold Wing\n\nHonda GL 1100 Gold Wing (používají se i jména Goldwing nebo GoldWing) je druhým modelem řady Gold Wing. \nJedná se o plnohodnotný cestovní motocykl představený roku 1974 firmou Honda na motosalonu v italské Cologni. Při vývoji byl kladen velký důraz na spolehlivost, což bylo vyjádřeno rčením \"Toto je první skupina řidičů, kteří si nemusí balit do zavazadel nářadí.\" \nGold Wing se stal vlajkovou lodí Hondy. V průběhu následujících třiceti let se původní plochý čtyřválec 1000 ccm vyvinul na plochý šestiválec 1800 ccm. \nSuchá hmotnost vzrostla z počátečních 265 kg na 389 kg (s prázdnou nádrží) u modelu GL1800.\n\nHonda. V letech 1975 – 1980 byla výroba zahájena v Japonsku. Během výroby modelu GL1100 byla výroba přenesana roku 1980 do Marysville, Ohio, USA. Zde byla v roce 2010 výroba ukončena. V roce 2011 byla výroba přesunuta do prefektury Kumamoto v Japonsku. \nV roce 2011 nebyl uveden nový model. Modelový rok 2012 byl vyráběn v Japonsku na zařízeních převezených z původní americké továrny.\n\nHonda Gold Wing GL1100 byla vyráběna v letech 1979 a 1983 \n\n\n\n\n\n"}
{"id": "1032873", "url": "https://cs.wikipedia.org/wiki?curid=1032873", "title": "Honda GL 1200 Gold Wing", "text": "Honda GL 1200 Gold Wing\n\nHonda GL 1200 Gold Wing (používají se i jména Goldwing nebo GoldWing) je třetím modelem řady Gold Wing. \nJedná se o plnohodnotný cestovní motocykl představený roku 1974 firmou Honda na motosalonu v italské Cologni. Při vývoji byl kladen velký důraz na spolehlivost, což bylo vyjádřeno rčením \"Toto je první skupina řidičů, kteří si nemusí balit do zavazadel nářadí.\"\nGold Wing se stal vlajkovou lodí Hondy. V průběhu následujících třiceti let se původní plochý čtyřválec 1000 ccm vyvinul na plochý šestiválec 1800 ccm. \nSuchá hmotnost vzrostla z počátečních 265 kg na 389 kg (s prázdnou nádrží) u modelu GL1800.\nHonda. V letech 1975 - 1980 byla výroba zahájena v Japonsku. Během výroby modelu GL1100 byla výroba přenesana roku 1980 do Marysville, Ohio, USA. Zde byla v roce 2010 výroba ukončena. V roce 2011 byla výroba přesunuta do prefektury Kumamoto v Japonsku. \nV roce 2011 nebyl uveden nový model. Modelový rok 2012 byl vyráběn v Japonsku na zařízeních převezených z původní americké továrny.\nHonda Gold Wing GL1200 byla vyráběna v letech 1983 - 1987 ve verzích GL1200, GL1200 Interstate a GL1200 Aspencade. Prodejní cena se podle modelu a vybavení pohybovala v rozmezí $7,900 - $10,000.\n\nByla vybavena hydraulicky ovládanými ventily a spojkou. Tuhost předního a zadního pérování lze nezávisle nastavovat změnou tlaku vzduchu v pružících jedntotkách. Vzduchový kompresor je vestavěn a lze ho použít i pro dohuštění pneumatik. Přední vidlice má čtyřpolohově nastavitelný anti-dive systém. Modely Interstate a Aspencade mají zavazadlový prostor ve třech kufrech dohromady 140 litru. Další odkládací prostory jsou v bocích kapotáže, mezi nohama řidiče (kde mívají motocykly nádrž) a v područních opěrkách spolujezdce. Model Aspencade je vybaven digitálním LCD panelem a audiosystémem Panasonic. Motor byl vybaven hydraulickým vymezováním ventilových vůlí, čímž se stal tzv. bezúdržbovým. Čtyřválcový boxer má velmi hladký chod a plynulý záběr od nízkých otáček. Podle názoru výrobce bylo dosaženo limitů tohoto čtyřválcového motoru.\n\nV roce 1985 připravila Honda speciální model GL1200L Limited Edition pro oslavu 10. výročí od zahájení výroby modelové řady Gold Wing. \nCena motocyklu v provedení slunečná zlatá metalýza byla $10000. \nNejdůležitější technickou novinkou bylo použití progamovatelné vstřikovací jednotky motoru.\nMotocykl byl dále vybaven cestovním počítačem, tempomatem a audiosystémem se čtyřmi reproduktory. Pérování mělo systém automatického \nudržování světlé výšky.\n\n\n\n\n\n\n\n\n\n\n\n\n\n\n\n"}
{"id": "1032874", "url": "https://cs.wikipedia.org/wiki?curid=1032874", "title": "Pohoda (společnost)", "text": "Pohoda (společnost)\n\nPOHODA, o. p. s. je nezisková organizace, zaměřená na sociální služby dospělým lidem s mentálním a kombinovaným postižením, případně organickým poškozením mozku. Vznikla v roce 1998, kdy otevřela první chráněné bydlení a začala poskytovat poradenství v oboru sociální práce s lidmi s postižením.\n\nOrganizace Pohoda poskytuje lidem s mentálním postižením sociální služby, které respektují individualitu a potřeby uživatelů. Pomáhá jim žít samostatně, s přiměřenou mírou podpory, mimo institucionální zařízení.\n\n\nSpolečnost pohoda zaměstnává klienty s postižením nejen v Dílničce, ale také v pražské kavárně Bílá Vrána sídlící na Praze 1.\n\n"}
{"id": "1032875", "url": "https://cs.wikipedia.org/wiki?curid=1032875", "title": "Zámek lásky", "text": "Zámek lásky\n\nZámek lásky či zámek zamilovaných je visací zámek, někdy ozdobený srdíčky nebo milostnými nápisy, který v některých zemích zamykají jako vyznání lásky zamilovaní, nejčastěji na zábradlí mostů, ale i na dalších místech na veřejných prostranstvích, považovaných za romantická.\n\nZámek lásky má při uzamčení pár zamilovaných navždy spojit. Odkud přesně původně tento způsob vyznání lásky pochází není jasné, novodobě ho ale zpropagoval Federico Moccia ve své knize \"Chci tě\" a především o rok později prostřednictvím filmové verze z roku 2007.\n\nPodle některých pochází zvyk z Číny. Lidé si tam zamykají duše do kovových krabiček a klíč shazují z útesu do údolí Žlutých hor. Jiná verze říká, že pochází z 80. let dvacátého století z Maďarska a další, že vznikl z veršů srbské autorky Desanky Maksimovićové.\n\nPodle dalšího příběhu provozovali tento zvyk jako první mladí žáci školy \"Sanita in Costa San Giorgio\" ve Florencii, kteří údajně věšeli visací zámky ze školních skříněk na mostě Ponte Vecchio.\n\nVe zfilmovaném romantické novele \"Chci tě\", z roku 2007, tuto myšlenku použil Federico Moccia. Milenci v díle stvrzují svou lásku tím, že zamykají na Milvijský most v Římě zámek a klíč házejí se slovy \"per sempre – navždy\" do Tibery. Právě tam totiž údajně zemřel patron zamilovaných, svatý Valentýn. Román inspiroval zamilované vyznávat si lásku také tímto způsobem nejprve v Římě, právě na mostě Ponte Milvio, později ale také v ostatních italských městech. Nakonec se díky románu, a nejvíce pak po roce 2007 díky filmu, zvyk rozšířil i do dalších zemí v celé Evropě i mimo ni.\n\nNěkde podporují aktivity zamilovaných sami starostové. Většinou ale správci mostů a dalších postižených objektů, kterými jsou nejčastěji právě radnice, s věšením těchto zámků nesouhlasí.\n\nZamilovaní věší zámky na zábradlí vzácných památek nebo čerstvě zrekonstruovaných mostů a ty je podle správců ničí. Odírají nátěr; rez účinkuje na staré stavby, při větším množství zámků je problémem jejich hmotnost a může dojít i k narušení statiky zábradlí nebo celého mostu, jako se stalo např. v roce 2014 na Pont des Arts v Paříži.\nRadnice kvůli tomu často zámky nechávají průběžně odstraňovat. Například radnice v Děčíně uvažovala o vyhlášení lokality, kterou pro věšení zámků lásky doporučí. V Římě hrozila za zavěšení zámku na Ponte Milvio pokuta až 50 eur.\n\nNa pražském Karlově mostě správci zámky odstraňují zámky každý týden, za tuto dobu jich přibude až 300. Nejvíce vadí zámky na mřížce připomínající svržení Jana Nepomuckého do Vltavy, tato mřížka byla kvůli zámkům opakovaně poškozena.\n\nVětšinou se takto upravené zámky nazývají \"„zámky lásky“\", na Tchaj-wanu například \"„zámky touhy“\" a na Moravě místy také \"„kladky z lásky“\".\n\nNa zvyk zareagovali někteří světoví výrobci zámků, kteří vyrábějí série určené přímo pro zamilované. Jedná se především o zámky ve tvaru srdce nebo zámečky s odpovídajícími potisky.\n\nZájem o tento zvyk v České republice dokládal například údaj, podle něhož se zájem o visací zámky v období před Valentýnem zvyšoval zhruba o 15 %.\n\n"}
{"id": "1032877", "url": "https://cs.wikipedia.org/wiki?curid=1032877", "title": "Honda GL 1500 Gold Wing", "text": "Honda GL 1500 Gold Wing\n\nHonda GL 1500 Gold Wing (používají se i jména Goldwing nebo GoldWing) je čtvrtým modelem řady Gold Wing. \nJedná se o plnohodnotný cestovní motocykl představený roku 1974 firmou Honda na motosalonu v italské Bologni. Při vývoji byl kladen velký důraz na spolehlivost, což bylo vyjádřeno rčením \"Toto je první skupina řidičů, kteří si nemusí balit do zavazadel nářadí.\" \nGold Wing se stal vlajkovou lodí Hondy. V průběhu následujících třiceti let se původní plochý čtyřválec 1000 ccm vyvinul na plochý šestiválec 1800 ccm. Suchá hmotnost vzrostla z počátečních 265 kg na 389 kg (s prázdnou nádrží) u modelu GL1800.\n\nHonda. V letech 1975 - 1980 byla výroba zahájena v Japonsku. Během výroby modelu GL1100 byla výroba přenesena roku 1980 do Marysville, Ohio, USA. Zde byla v roce 2010 výroba ukončena. V roce 2011 byla výroba přesunuta do prefektury Kumamoto v Japonsku. V roce 2011 nebyl uveden nový model. Modelový rok 2012 byl vyráběn v Japonsku na zařízeních převezených z původní americké továrny.\n\nHonda Gold Wing GL1500 byla vyráběna v letech 1987 - 2000. Prodejní cena se podle modelu a vybavení pohybovala v rozmezí $12,000 - $17,900. Honda poprvé použila k pohonu motocyklu šetiválcový motor s ležatými protiběžnými válci, který byl osazen dvěma karburátory průměru 36[mm]. Bylo to poprvé, kdy měl model Gold Wing méně než jeden karburátor na válec. \n\nMotor z GL1500 byl od roku 2003 použit v modelu Valkyrie. \nProtože majitelé Gold Wingů mívali problémy při couvání s mimořádně těžkým motocyklem, byla jako novinka u modelu GL1500 zavedena elektrická zpátečka. \n\n\n\n\n\n\n\n\n\n\n\n\n\n\n\n\n\n"}
{"id": "1032878", "url": "https://cs.wikipedia.org/wiki?curid=1032878", "title": "Honda GL 1800 Gold Wing", "text": "Honda GL 1800 Gold Wing\n\nHonda GL 1800 Gold Wing (používají se i jména Goldwing nebo GoldWing) je pátým modelem řady Gold Wing. \nJedná se o plnohodnotný cestovní motocykl představený roku 1974 firmou Honda na motosalonu v italské Bologni. Při vývoji byl kladen velký důraz na spolehlivost, což bylo vyjádřeno rčením \"Toto je první skupina řidičů, kteří si nemusí balit do zavazadel nářadí.\" \nGold Wing se stal vlajkovou lodí Hondy. V průběhu následujících třiceti let se původní plochý čtyřválec 1000 ccm vyvinul na plochý šestiválec 1800 ccm. \nSuchá hmotnost vzrostla z počátečních 265 kg na 389 kg (s prázdnou nádrží) u modelu GL1800.\nHonda. V letech 1975 - 1980 byla výroba zahájena v Japonsku. Během výroby modelu GL1100 byla výroba přenesana roku 1980 do Marysville, Ohio, USA. Zde byla v roce 2010 výroba ukončena. V roce 2011 byla výroba přesunuta do prefektury Kumamoto v Japonsku. \nV roce 2011 nebyl uveden nový model. Modelový rok 2012 byl vyráběn v Japonsku na zařízeních převezených z původní americké továrny.\nHonda Gold Wing GL1800 je vyráběna od roku 2001 dodnes \n\n\n\n\n\n\n\n\n\n\n"}
{"id": "1032879", "url": "https://cs.wikipedia.org/wiki?curid=1032879", "title": "Young Artist Awards", "text": "Young Artist Awards\n\nYoung Artist Awards (původně známo jako Youth In Film Awards) je cena udělovaná neziskovou organizací Young Artist, založenou v roce 1978, na počest vynikajících mladých umělců a s možností poskytovat stipendia pro mladé umělce, kteří mohou finančně nebo fyzicky strádat.\n\nPoprvé se ceny předávaly v říjnu 1979 v hotelu Sheraton Universal v Hollywoodu pro filmové, televizní, divadelní a hudební umělce ze sezony 1978/1979. \n\nPředávání cen The Young Artist Award se koná každoročně díky asociací Young Artist. Pro prvních dvacet let původně známá jako Yoouth In Film Awards, jméno se oficiálně změnilo při 21. předávání cen v březnu roku 2000. O ceně se mluví jako o \"Dětských Oscarech\". Původně se ceny předávaly na podzim, ale přes dvacet let se předávají na jaře.\n\nPůvodně byla cena podobná miniatuře Oscara. Pozlacená postava muže, která drží vavřínový věnec namísto meče. Aktuální soška představuje postavu, která nad hlavou drží pěticípou hvězdu.\n\nKandidátům na cenu musí mít mezi 5 až 24 roky. Nad nominacemi se uvažuje od ledna do poloviny února a jsou oficiálně vyhlášeny o měsíc později na nominačním večeru. \n\nVítězové jsou vybrány členy asociace Young Artist. Původní členství se skládalo z 88 novinářů a fotografů. Dnes má asociace přes 125 členů složených z novinářů, agentů a bývalých dětských hvězd.\n\nCeremoniál se každoročně koná v Hollywoodu. Všechen tisk je pozván na červený koberec, kam mladá hvězdy přicházejí. Po předávání cen se koná každoroční večeře a taneční zábava s živou hudbou.\n"}
{"id": "1032880", "url": "https://cs.wikipedia.org/wiki?curid=1032880", "title": "Svatyně Las Lajas", "text": "Svatyně Las Lajas\n\nSvatyně Las Lajas (španělsky: \"Santuario de Las Lajas\") je poutní místo a bazilika na jihu Kolumbie u hranic s Ekvádorem.\n\nSvatyně Panny Marie z Las Lajas je od 18. století cílem poutních cest i turismu. Pravděpodobně nejstarší písemný zápis o existenci svatyně uvádí španělský františkán Juan de Santa Gertrudis (1724–1799) v Knize 3, části 2 svých čtyřdílných zápisků z cest po jižní části místokrálovství Nová Granada, které podnikl v letech 1756–1764.\n\nNa místě stávala od roku 1803 kaplička, současný neogotický kostel byl vybudován v období 1916–1949 z příspěvků místních návštěvníků bohoslužeb. Tyčí se do výše 100 m nade dnem kaňonu řeky Guáitara a s protější stranou kaňonu je spojen 50 metrů vysokým mostem. \n"}
{"id": "1032885", "url": "https://cs.wikipedia.org/wiki?curid=1032885", "title": "Protase Rugambwa", "text": "Protase Rugambwa\n\nMons. Protase Rugambwa (31. května 1960, Bunena) je tanzanský římskokatolický kněz, arcibiskup a sekretář Kongregace pro evangelizaci národů.\n\nNarodil se 31. května 1960 v Buneně. Po základní a střední škole v různých seminářích a minor Katoke Itaga studoval v seniorním semináři Kibosho filosofii a v senior semináři svatého Karla Lwangi teologii.\n\nNa kněze byl vysvěcen 2. září 1990 v Dar es Salaam papežem Janem Pavle II. a byl inkardinován do diecéze Rulenge.\n\nPo vysvěcení působil jako: 1990–1991: farní vikář v Mabiře, 1991–1994: učitel v Semináři minor v Katoke, kaplan nemocnice Biharamulo, 1994–1998: student pastorální teologie na Papežské lateránské univerzitě v Římě, 1998–1999: vedoucí sekretář oddělení pastorální péče, 2000–2002: generální vikář diecéze, 2002–2008: úředník Kongregace pro evangelizaci národů.\n\nDne 18. ledna 2008 byl papežem Benediktem XVI jmenován diecézním biskupem Kigomy. Biskupské svěcení přijal 13. dubna 2008 z rukou kardinála Polycarpa Penga a spolusvětiteli byli arcibiskup Robert Sarah a arcibiskup Paul R. Ruzoka.\n\nTuto funkci vykonával do 26. června 2012 kdy byl ustanoven adjunkt sekretářem Kongregace pro evangelizaci národů a byl mu udělen titul osobního arcibiskupa. V tomto úřadě vystřídal arcibiskupa Piergiuseppeho Vacchellieho.\n\nDne 9. listopadu 2017 jej papež František jmenoval sekretářem Kongregace pro evangelizaci národů.\n\n"}
{"id": "1032886", "url": "https://cs.wikipedia.org/wiki?curid=1032886", "title": "Pokémon Emerald", "text": "Pokémon Emerald\n\nPokémon Emerald je hra pro Game Boy Advance od společnosti Nintendo. Byla vydaná v Japonsku 16. září 2004, v Severní Americe 1. května 2005, v Austrálii 9. června 2005 a v Evropě 21. září 2005. Je to sesterská hra her Pokémon Ruby a Sapphire a je pátá a taky poslední hra třetí generace pokémoních her. Hra se odehrává v regionu Hoenn, kde se začíná v městečku Littleroot. Hráč cestuje po celém Hoennu a potkává přitom zajímavé osoby. Cílem hry je nasbírat všech 8 odznaků Hoennské ligy a porazit všechny členy Elitní čtyřky.\n"}
{"id": "1032892", "url": "https://cs.wikipedia.org/wiki?curid=1032892", "title": "Vychuchol pyrenejský", "text": "Vychuchol pyrenejský\n\nVychuchol pyrenejský (\"Galemys pyrenaicus\") je savec, který je aktivní hlavně v noci. Je to jeden ze dvou žijících druhů vychucholů na území Evropy. Tento druh se vyskytuje hlavně na severu Španělska a v Pyrenejích.\n\nSpolečně s vychucholem povolžským patří do tribu vychucholové. Dříve bylo v tomto tribu mnohem více druhů, ale časem všechny druhy vyhynuly.\n\nVychuchol pyrenejský je dlouhý 11 až 16 cm s ocasem dlouhým od 12 do 16 cm. Váží 35 až 80 g. Vychucholové mají citlivé čenichy a velké plovací blány na zadních tlapkách. Můžou uzavřít své nosní nozdry a ušní ventily, proti vnikání vody do těla. Pak se dorozumívají pomocí echolokace.\n\nTěla vychuchola je pokryto srstí, kromě čenichu a ocasu. Typičtí jsou díky svému hnědému tělu s lehkým zbarvením na břiše. Čenich je černý s vousky, které jim umožňují funkci cítit pohyb své kořisti. Je dlouhý a hledají jím potravu v zemi, když nosem ryjí do země. Dožívají se nejméně 3,5 roku. Vychucholové jsou noční lovci malých bezobratlých živočichů, šneků a garnátů. V každém vrhu se rodí 3–4 mláďata, a to až třikrát do roka. Březost trvá asi 30 dnů.\n\nVychucholové pyrenejští jsou zdatní plavci. Žijí tedy hlavně u vody. Kromě blan mají i drápky, které jim umožňují dobře lézt po strmých svazích. Pyreneje jsou tedy pro ně ideálním prostředím. Většinou žijí v páru. Samci mají větší území než samice. Celkově jsou ale k ostatním dospělým jedincům agresivní.\n\nNejnovější studie ukázaly, že výzkumy z 80. a 90. 20. století jsou nespolehlivé. Starší údaje uváděly, že vychucholové jsou rozšířeni od severní části Pyrenejského poloostrova až po Francii. Právě nové výzkumy ukázaly, že tento druh je na jižní části poloostrova kriticky ohrožený, či úplně vyhynulý. Důvodem snižování počtu tohoto druhu ve Španělsku a v Portugalsku jsou hlavně přehrady, které se zde v poslední době staví. Jsou náchylní ke znečištěné vodě. Tento problém se týká i katalánského národního parku Alt Pirineu, kde se vychucholové též hojně vyskytují.\n\nSnaha o ochranu druhu je vedena projekty \"Estrategia Nacional de Conservación del Desmán Ibérico\" a \"Proyecto LIFE+ Desmania\" společně s Evropskou komisí, která finančně přispívá z 50 %. Hlavní hrozbou pro vychucholy jsou přehrady, celková těžba, špatná kvalita vody a invazivní druhy, jako norek americký, které je ohrožují.\n"}
{"id": "1032894", "url": "https://cs.wikipedia.org/wiki?curid=1032894", "title": "Piergiuseppe Vacchelli", "text": "Piergiuseppe Vacchelli\n\nMons. Piergiuseppe Vacchelli (* 4. února 1937, Longardore di Sospiro) je italský římskokatolický kněz, arcibiskup a emeritní adjunkt sekretář Kongregace pro evangelizaci národů.\n\nNarodil se 4. února 1937 v Longardore di Sospiro. Po základní a střední škole navštěvoval menší a poté větší seminář diecéze Cremona, do které byl také inkardinován. Na kněze byl vysvěcen 27. května 1961 biskupem Daniem Bologninim.\n\nPo vysvěcení vykonával kněžkou službu ve farnosti Svatého Jana od Kříže. Roku 1963 byl poslá do Říma studovat na Papežskou Gregoriánskou univerzitu kanonické právo, kde získal licentiát a roku 1967 byl poslán do své diecéze. Tohoto roku byl jmenován do psatorační služby ve farnosti Svatého Petra v Cremoně. Roku 1973 byl jmenován sekretářem biskupa a roku 1975 také kancléřem. Roku 1986 byl jmenován pro-generálním vikářem diecéze. V letech 1990 až 1993 působil jako generální sekretář diecézního synodu. Poté působil jako farář a kanovník Cremonské katedrály.\n\nV průběhu let vyučoval v diecézním semináři kanonické právo a náboženství. Od října 1996 zastával funkci podsekretáře Italské biskupské konference a předsedy výboru pro charitativní práce pro rozvojové země.\n\nDne 24. května 2008 byl papežem Benediktem XVI. ustanoven adjunkt sekretářem Kongregace pro evangelizaci národů a titulárním arcibiskupem z Minturna. Biskupské svěcení přijal 3. července 2008 z rukou kardinála Tarcisia Bertoneho a spolusvětiteli byli kardinál Ivan Dias a kardinál Jean-Louis Tauran.\n\nDne 26. června 2012 papež přijal jeho rezignaci na post adjunkt sekretáře z důvodu dosažení kanonického věku 75 let.\n\nHovoří francouzsky, španělsky a anglicky.\n\n"}
{"id": "1032916", "url": "https://cs.wikipedia.org/wiki?curid=1032916", "title": "Steve Peregrin Took", "text": "Steve Peregrin Took\n\nSteve Peregrin Took (* Stephen Ross Porter; 28. července 1949 – 27. října 1980) byl anglický hudebník. Je známý především jako člen skupiny Tyrannosaurus Rex s Marcem Bolanem. Po odchodu z kapely se věnoval sólové kariéře a několika dalším skupinám.\n\n"}
{"id": "1032919", "url": "https://cs.wikipedia.org/wiki?curid=1032919", "title": "Jan Kratochvíl (informatik)", "text": "Jan Kratochvíl (informatik)\n\nJan Kratochvíl (* 10. února 1959, Praha) je profesorem informatiky a děkanem Matematicko-fyzikální fakulty Karlovy univerzity.\n\nVystudoval MFF UK v Praze, absolvoval v roce 1983, a titul CSc. získal tamtéž v roce 1987. V roce 1995 se na MFF UK habilitoval docentem. Profesorem v oboru informatika – teoretická informatika se stal v roce 2003 na téže fakultě. V letech 1994/95 a 1999 působil jako Visiting Associated Professor na Computer and Information Science Department University of Oregon. V letech 2003 až 2011 byl vedoucím Katedry aplikované matematiky MFF UK. Od 6. září 2012 zastává funkci děkana MFF UK. Působí ve vědeckých radách MFF UK, FAV ZČU v Plzni, FI MU v Brně, ČVUT v Praze a ve vědecké radě GA ČR. V letech 2002 až 2010 byl předsedou České matematické společnosti, sekce JČMF.\n\nVědecká práce prof. Jan Kratochvíla se zaměřuje na teoretickou informatiku a diskrétní matematiku. Zabývá se strukturálními a algoritmickými otázkami teorie grafů, výpočetní složitostí, diskrétní a výpočetní geometrií. \n\nJako autor a spoluautor se podílel na 150 vědeckých publikacích, které zaznamenaly přes 600 nevlastních citací v evidenci Web of Science a přes 3000 citací v Google Scholar. Byl spolueditorem více než 20 sborníků Lecture Notes in Computer Science (LNCS, Springer) a zvláštních čísel impaktovaných časopisů (mj. Discrete Mathematics, Theoretical Computer Science, European Journal of Combinatorics).\n\nVedl řadu týmů řešících vědecké granty, především v rámci bilaterálních kontaktů s USA. V letech 2011 až 2013 byl hlavním řešitelem a koordinátorem projektu GraDR Graph Drawings and Representations v rámci projektu EUROCORES European Science Foundation.\n\nJako člen programového výboru nebo jeho předseda se zúčastnil odborné přípravy řady mezinárodních informatických konferencí. Spolu s prof. A. Proskurowskim založil úspěšnou sérii konferencí GROW – Graph classes, Otimization, and Width Parameters (2001 Barcelona, 2005 Praha, 2007 Eugene, 2009 Bergen, 2011 Daejon, 2013 Ostravice, 2015 Aussois).\n\nPřednesl 15 zvaných plenárních přednášek na mezinárodních konferencích (EUROCOMB 2007, Sevilla; IWOCA 2007, Newcastle, Austrálie; SoCG 2011, Paříž; EuroCG 2012, Assisi a další). V roce 1994 získal stipendium Fulbrightovy komise, jako hostující profesor působil dvakrát na University of Oregon v USA.\n\nZúčastnil se výzkumných pobytů v zahraničí, např. na University of Idaho, Rutgers University, West Virginia University, Georgia Institute of Technology, University of New South Wales, University of Waterloo, University of Toronto, Odense University, Oxford University, Cambridge University, LaBRI Bordeaux a řadě dalších.\n\nNa MFF UK vychoval 7 doktorandů, doc. Jiřího Fialu (KAM MFF UK Praha), prof. Petra Hliněného (FI MU Brno), RNDr. Jana Káru, prof. Daniela Kráľe (University of Warwick), RNDr. Martina Pergela (KSVI MFF UK Praha), RNDr. Ondřeje Suchého (FIT ČVUT Praha) a Mgr. Jana Štolu.\n\nProfesní život i osobní záliba v cestování zavedly prof. Jana Kratochvíla do mnoha zemí světa. Jako milovník přírody se na svých cestách věnuje fotografování a ve volných chvílích náruživě dokumentuje především přírodu. Uspořádal několik výstav a fotografiemi doprovodil sbírku básní svého otce J. Kratochvíla (nar. 1928) Čas kosení trávy.\n\n\n"}
{"id": "1032923", "url": "https://cs.wikipedia.org/wiki?curid=1032923", "title": "Nightmare and the Cat", "text": "Nightmare and the Cat\n\nNightmare and the Cat je pětičlenná britsko-americká indie rocková kapela založená v roce 2010. Jejími členy jsou Django Stewart (zpěv), Samuel Stewart (kytara), Claire Acey (zpěv), Scott Henson (baskytara) a Spike Phillips (bicí).\n\n\n"}
{"id": "1032928", "url": "https://cs.wikipedia.org/wiki?curid=1032928", "title": "Tianjin Open 2014 – ženská čtyřhra", "text": "Tianjin Open 2014 – ženská čtyřhra\n\nDo soutěže ženské čtyřhry na tenisovém turnaji Tianjin Open 2014 nastoupilo šestnáct dvojic. Jednalo se o premiérový ročník čínské události hrané na otevřených tvrdých dvorcích.\n\nDeblovou soutěž vyhrála druhá nasazená rusko-australská dvojice Alla Kudrjavcevová a Anastasia Rodionovová, jejíž členky ve finále zdolaly rumunsko-slovinský pár Sorana Cîrsteaová a Andreja Klepačová. Po rovnocenném rozdělení úvodních dvou sad 6–7, 6–2, rozhodl o vítězkách až supertiebreak poměrem míčů [10–8].\n\nKaždá z vítězek si do žebříčku WTA ve čtyřhře připsala 280 bodů. Obě šampiónky si připsaly pátou společnou trofej, z toho třetí v probíhající sezóně. Kudrjavcevová získala osmou a Rodionovová devátou kariérní trofej ze čtyřhry okruhu WTA Tour.\n\n"}
{"id": "1032931", "url": "https://cs.wikipedia.org/wiki?curid=1032931", "title": "Japan Women's Open 2014 – ženská čtyřhra", "text": "Japan Women's Open 2014 – ženská čtyřhra\n\nDo soutěže ženské čtyřhry na tenisovém turnaji Japan Women's Open 2014 nastoupilo šestnáct dvojic. Obhájcem titulu byl pár Kristina Mladenovicová a Flavia Pennettaová, jehož členky nestartovaly společně. Pennettaová zvolila start na paralelně probíhajícím Tianjin Open 2014. Spoluhráčkou Mladenovicové se stala polská deblová specialistka Klaudia Jansová-Ignaciková, s níž skončila v úvodním kole na raketách Arruabarrenové a Mariové.\n\nDeblovou soutěž vyhrála japonsko-česká nenasazená dvojice Šúko Aojamová a Renata Voráčová, která ve finále zdolala španělsko-německý pár Lara Arruabarrenová a Tatjana Mariová hladce 6–1 a 6–2.\n\nKaždá z vítězek si do žebříčku WTA ve čtyřhře připsala 280 bodů. Obě šampiónky získaly první společný titul. Aojamová vyhrála osmou a Voráčová devátou kariérní trofej ze čtyřhry okruhu WTA Tour.\n\n"}
{"id": "1032932", "url": "https://cs.wikipedia.org/wiki?curid=1032932", "title": "Palác Věžníků (Hybernská)", "text": "Palác Věžníků (Hybernská)\n\nVěžníkovský palác, též palác či dům (U) Věžníků, (jindy podle dalších majitelů též palác Vršovců Vrtbovský, Valdštejnský či Strakovský. Jedním z posledních majitelů paláce byl také roudnický vévoda, kníže Ferdinand z Lobkovic, proto je možné se také setkat s názvem \"Lobkovický palác\"). Jedná se o původně dvoupodlažní barokní palácovou stavbu, od konce 19. století klasicistně přestavěnou (a zvýšenou). Nachází se v ulici Hybernská č.p. 1002, č.o.12, Praha 1, naproti baroknímu paláci Losyů z Losinthalu (Lidový dům).\n\nV 15. století na místě dnešního paláce stávaly dva větší měšťanské domy. Ty byly v polovině 17. století stavebně sloučeny a přestavěny na barokní palác.\n\nV průběhu 17.- 18. století se zde vystřídalo několik majitelů, od duchcovských Valdštejn§ a Straků z Nedabylic, přes Vrtby, známý byl rovněž český zemský cenzor hrabě František Věžník z Věžník, jehož jméno palác alternativně nese.\n\nNa konci 19. století proběhla přestavba barokního paláce na neoklasicistní nájemní dům. Ten pak podle projektu z let 1924 - 1927 doznal zásadních úprav podle návrhu architekta Františka Kavalíra. Dům byl roku 1928 přestavěn a interiéry byly upraveny pro potřeby Gremiální pojišťovny a Obchodní úřednické pojišťovny.\nFasádu v 1. patře zdobí zalamované zvlněné římsy s ženskými bustami, mušlemy a medailony s reliéfy Římanů.\n\nPo druhé světové válce sloužila budova jako zdravotnické středisko OÚNZ, a to až do roku 1996, kdy ji koupila developerská společnost a upravila pro potřeby boutique hotelu The Mark Luxury Hotel Prague. Autory návrhu byli architekti ateliéru Ian Bryan Architects.\n\nPři rekonstrukci pro potřeby hotelu bylo zachováno původní průčelí paláce (včetně vstupních vrat, která jsou národní kulturní památkou). Nádvoří paláce bylo zachováno, a vznikla zde zahrada o rozloze asi 1 800 m². Rovněž byly zachovány některé prvky tzv. iluzivního baroka v interiérech.\n\nV zadní části zahrady paláce u zdi se nachází pískovcová kašna nad nádrží s chrličem ve tvaru lví hlavy.\n\nV okolí Věžníkovského paláce se nacházejí další významné instituce:\n\n\n\n"}
{"id": "1032933", "url": "https://cs.wikipedia.org/wiki?curid=1032933", "title": "Bosmanovo pravidlo", "text": "Bosmanovo pravidlo\n\nTakzvané Bosmanovo pravidlo je označení pro rozhodnutí Evropského soudního dvora z roku 1995 v případech belgického fotbalisty Jean-Marca Bosmana týkajících se svobody pohybu zaměstnanců, svobody sdružování a zásady přímého účinku článku 39 (dříve 48) evropské dohody. Mělo přímý dopad na přestupy fotbalistů v Evropské unii.\nPravidlo vzniklo na základě tří oddělených případů, všechny se týkaly Bosmana.\n\nJean-Marc Bosman byl hráčem belgického klubu RFC de Liège. V roce 1990 o něj projevil zájem francouzský klub USL Dunkerque, hráči mezitím vypršela smlouva s RFC. V té době bylo v evropském fotbale běžné (ne všude), že zájemci (kluby) museli platit finanční částky pro získání hráče tomu klubu, se kterým měl hráč kontrakt, i když ten mu už vypršel. \n\nUSL Dunkerque nenabídl částku dle představ RFC de Liège, a ten ho odmítl uvolnit. Bosman se cítil poškozený a obrátil se na evropský soud. Soud se táhl pět let a nakonec mu dal za pravdu.\n\nOd prosince 1995 jsou v zemích Evropské unie fotbalisté bráni jako zaměstnanci, kterým po skončení smlouvy nesmí býti bráněno v odchodu. Kluby nemají nárok po skončení smlouvy na žádnou finanční kompenzaci a hráči tak mohou odejít kamkoli zadarmo. Navíc se fotbalista může předběžně dohodnout na přestupu s novým klubem již 6 měsíců před skončením platné smlouvy. Po skončení smlouvy pak přestoupí jako volný hráč (čili zadarmo) do nového klubu.\n\nToto je v současnosti běžná věc, takto se dohodl na smlouvě s novým celkem např. nejlepší kanonýr německé fotbalové Bundesligy 2013/14, Polák Robert Lewandowski s FC Bayern Mnichov v době, kdy mu ještě běžel kontrakt s klubem Borussia Dortmund. Smlouvu s Bayernem podepsal v lednu 2014, zbytek sezóny 2013/14 dohrál v Borussii a v létě odešel do týmu rivala, do Bayernu. Tento stav může zavdávat i k různým kuriozním situacím, kdy hráč nastoupí např. ve finále některé soutěže proti svému budoucímu klubu, se kterým je již domluven na nové smlouvě.\n\nNěkterým fotbalovým činovníkům Bosmanovo pravidlo vadí a kritizují jej. Učinil tak v např. v roce 2003 šéf Německého fotbalového svazu Gerhard Mayer-Vorfelder, v roce 2010 trenér anglického Blackpool FC Ian Holloway a trenér Arsenalu Arsène Wenger. \n\nV ČR (a rovněž na Slovensku a na Maltě) na Bosmanovo pravidlo není brán zřetel (). Funguje zde systém tabulkového odstupného, kdy hráč (v ČR nejen české národnosti, ale i zahraniční, na Maltě pouze domácí) v 1. a 2. české lize může po skončení smlouvy přestoupit pouze tehdy, kdy nový klub zaplatí toto odstupné (výjimkou je, když ho klub z různých důvodů nepožaduje). Tato částka se pohybuje od 350 000 Kč (v 1. lize od 450 000 Kč) až do cca 11 000 000 Kč. Započítává se do ní počet odehraných zápasů v lize, starty v některé z reprezentací, zohledňuje se i hráčův plat. Pokud chce český klub získat nějakého fotbalistu, který je bez smlouvy, musí přesto zaplatit určitou částku (běžně mezi 1 200 000 až 1 700 000 Kč). Zadarmo může fotbalista odejít pouze do zahraničí, protože zahraniční kluby by na takový transfer nepřistoupily. Pokud hráč odmítne prodloužit nebo podepsat novou smlouvu v klubu (aby neodešel zadarmo do zahraničí nebo za tabulkové odstupné v rámci ČR), může mu hrozit přeřazení do rezervního týmu či jiné sankce.\nVrací-li se fotbalista z ciziny zpět do ČR, opět může být v komplikované situaci. Musí se zaregistrovat na fotbalové asociaci přes klub, z něhož odcházel do zahraničí. A opět zájemci o něj musí zaplatit tomuto klubu tabulkové odstupné, což fotbalistovi ztěžuje situaci a navíc mu kvůli tomu reálně hrozí, že dostane od nového klubu nabídku na nižší plat, než kdyby přišel skutečně zadarmo. Z hlediska evropského práva jsou tyto transfery nezákonné, kluby (resp. legislativa FAČR) tímto brání hráčům ve svobodném přestupu.\nSituace se nelíbí České asociaci fotbalových hráčů (ČAFH), která na čele s předsedkyní Markétou Haindlovou usiluje o sladění s normami fotbalové Evropy.\n\nObdobný systém tabulkového odstupného funguje i v českém ledním hokeji.\n\n"}
{"id": "1032937", "url": "https://cs.wikipedia.org/wiki?curid=1032937", "title": "José Rodríguez Carballo", "text": "José Rodríguez Carballo\n\nMons. José Rodríguez Carballo (11. srpna 1953, Lodoselo) je španělský římskokatolický kněz, arcibiskup, sekretář Kongregace pro společnosti zasvěceného života a společnosti apoštolského života a člen Řádu menších bratří.\n\nNarodil se 11. srpna 1953 v Lodoselu. Roku 1964 vstoupil v Zamoře do semináře minor františkánské provincie Santiago de Compostela. Dalšího roku studoval v semináři Herbón. V konventu Ponteareas dokončil noviciát a 9. srpna 1971 složil své dočasné sliby.\n\nRoku 1973 se přestěhoval do Jeruzaléma, kde pokračoval ve svých teologických studiích a po třech letech získal bakalářský titul. Dne 8. prosince 1976 složil v Bazilice Zvěstování Panny Marie v Nazaretu své věčné sliby. Na kněze byl vysvěcen 28. června 1977 v kostele San Salvatore v Jeruzalémě.\n\nNa začátku roku 1976 navštěvoval Studium Biblicum Franciscanum v Jeruzalémě, kde roku 1978 získal titul z biblické teologie. Roku 1981 se zapsal na Papežský biblický institut kde získal titul ze Svatého písma.\n\nPoté se vrátil zpět do provincie Santiago de Compostela, kde byl mistrem postulantů a pokladníkem. Roku 1989 se stal rektorem strážcem konventu Svatého Františka v Santiago de Compostela a mistrem bratrů dočasné profese (ti kteří zatím složily jen dočasné sliby). Byl profesorem Svatého písma v diecézním semináři ve Vigu a v Centru teologických studií v Santiago de Compostela učil teologii zasvěceného života.\n\nRoku 1992 byl zvolen provinciálem Santiago de Compostela. V letech 1993 až 1997 byl také předsedou Unie Evropských františkánských provinčních. Dne 5. června 2003 byl zvolen generálním ministrem Řádu menších bratří, a tj. 119 nástupce Svatého Františka z Assisi a 4. června 2009 byl znovu zvolen na dobu dalších šesti let.\n\nDne 6. dubna 2013 jej papež František ustanovil sekretářem Kongregace pro společnosti zasvěceného života a společnosti apoštolského života a titulárním arcibiskupem z Belcastra. Biskupské svěcení přijal 18. května 2013 z rukou kardinála Tarcisia Bertoneho a spolusvětiteli byli kardinál Carlos Amigo Vallejo a arcibiskup Julián Barrio Barrio.\n\n"}
{"id": "1032944", "url": "https://cs.wikipedia.org/wiki?curid=1032944", "title": "Generali Ladies Linz 2014 – ženská čtyřhra", "text": "Generali Ladies Linz 2014 – ženská čtyřhra\n\nDo soutěže ženské čtyřhry na tenisovém turnaji Generali Ladies Linz 2014 nastoupilo šestnáct dvojic. Obhájcem titulu byly české nasazené trojky Karolína a Kristýna Plíškovy, které skončily v úvodním kole na raketách Beckové s Garciaovou.\n\nDeblovou soutěž vyhrála rumunsko-americká nenasazená dvojice Raluca Olaruová a Anna Tatišviliová, když ve finále zdolala německo-francouzský pár Annika Becková a Caroline Garciaová po hladkém dvousetovém průběhu 6–2 a 6–1.\n\nKaždá z vítězek si do žebříčku WTA ve čtyřhře připsala 280 bodů. Obě šampiónky slavily první společný titul. Olaruová získala čtvrtou a Tatišviliová premiérovou kariérní trofej z okruhu WTA Tour.\n\n"}
{"id": "1032948", "url": "https://cs.wikipedia.org/wiki?curid=1032948", "title": "Angelo Vincenzo Zani", "text": "Angelo Vincenzo Zani\n\nMons. Angelo Vincenzo Zani (* 24. března 1950, Pralboino) je italský římskokatolický kněz, arcibiskup a sekretář Kongregace pro katolickou výchovu.\n\nNarodil se 24. března 1950 v Pralboinu. Vstoupil do semináře v Brescii a studoval filosofii a teologii na Papežské univerzitě sv. Tomáše Akvinského a na Papežské lateránské univerzitě kde získal doktorát z teologie. Na kněze byl vyvsěcen 20. září 1975 biskupem Luigim Morstabilinim. Poté navštěvoval Papežskou Gregoriánskou univerzitu kde získal licentiát ze společenských věd.\n\nPoté se vrátil do diecéze a sloužil jako vice-rektor. V letech 1983 až 1995 učil na Salesiánském filosoficko-teologickém institutu a sociologii náboženství na Teologickém institutu Pavla VI.\n\nPomáhal při založení Institutu náboženských studií Katolické univerzity v Brescii. V letech 1981 až 1995 sloužil jako ředitel Diecézního pastoračního úřadu, také jako sekretář správní rady, kněz ve farnosti a ředitel školy. Během těchto let byl také ředitelem Biskupské konference Lombardie pro pastoraci škol. Od roku 1995 do roku 2002 byl ředitelem Národního úřadu pro vzdělávání, škol a univerzit Italské biskupské konference.\n\nDne 7. ledna 2002 byl jmenován podsekretářem Kongregace pro katolickou výchovu. Dne 9. listopadu 2012 byl ustanoven sekretářem Kongregace pro katolickou výchovu a titulárním arcibiskupem z Volturna. Biskupské svěcení přijal 6. ledna 2013 spolu s Georgem Gänsweinem, Nicolasm Théveninem a Fortunatem Nwachukwu z rukou papeže Benedikta XVI. a spolusvětiteli byli kardinál Tarcisio Bertone a kardinál Zenon Grocholewski.\n\nVe středu, 16. července 2014 papež František jmenoval arcibiskupa Zaniho, na pětileté funkční období, konzultantem Kongregace pro společnosti zasvěceného života a společnosti apoštolského života.\n\n"}
{"id": "1032950", "url": "https://cs.wikipedia.org/wiki?curid=1032950", "title": "7,5cm polní kanón vzor 1911", "text": "7,5cm polní kanón vzor 1911\n\n7,5 cm polní kanón d/29 vzor 1911 byl polní kanón vyráběný ve Škodových závodech těsně před první světovou válkou. Byl použit během této války a některé kusy byly ve výzbroji československé armády ještě v roce 1938.\n\nNa přelomu 19. a 20. století se velitelství rakousko-uherské armády rozhodlo přezbrojit a zastaralé kanóny s pevnou hlavní 9 cm M 1875/96 nahradit modernějšími se zákluzovou hlavní. Pro tento účel vyrobily Škodovy závody v Plzni v letech 1900-1904 několik prototypů děl s ocelovou hlavní. Rakousko-uherská generalita ale dala přednost rakouské konstrukci 8 cm kanónu M 1905 s hlavní z bronzu. Lafety těchto kanónů se pak vyráběly v Plzni.\n\nČeská konstrukce s ocelovou hlavní ale zaujala velitelství čínské armády a v roce 1911 bylo vyrobeno několik kusů pod označením K/1911. Po jejich testech čínská armáda objednala v roce 1914 sérii těchto děl. Část vyrobených kanónů ale byla po vypuknutí 1. světové války zadržena v Itálii. Děla pak použila ve válce italská armáda.\n\nDalších 24 kanonů, vyrobených pro Čínu zabavila rakousko-uherská armáda ještě ve Škodových závodech a používala je na stejných bojištích. Po skončení války přešly některé tyto kanóny do výzbroje československé armády. Ještě během mobilizace v roce 1938 se ve válečné rezervě nacházelo šest těchto děl.\n\nZákluzový kanón ráže 75 mm s ocelovou hlavní, vodorovný klínový závěr, kapalinová zákluzová brzda, zpruhový vratník. Dělo bylo vybaveno moderním panoramatickým dělostřeleckým dalekohledem Goerz.\n"}
{"id": "1032952", "url": "https://cs.wikipedia.org/wiki?curid=1032952", "title": "Giuseppe Pittau", "text": "Giuseppe Pittau\n\nMons. Giuseppe Pittau (20. října 1928, Villacidro – 26. prosince 2014, Tokio) byl italský římskokatolický kněz, arcibiskup, emeritní sekretář Kongregace pro katolickou výchovu a člen Tovaryšstva Ježíšova.\n\nNarodil se 20. října 1928 v Villacidru. Studoval v Itálii, Španělsku a Japonsku. Svá studia dokončil na Harvardově univerzitě s titulem doktor filosofie.\n\nNa kněze byl vysvěcen 18. března 1959. Odešel do Japonska, kde byl učitelem v Jokosuce a na Sophia University v Tokiu se stal docentem. Poté byl jmenován provinciálem Japonska. Po nějakém čase byl jmenován generálním vikářem Japonska.\n\nV letech 1981 až 1983 byl papežem Janem Pavlem II. jmenován spolu s Paolem Dezzou papežským delegátem Jezuitů. Díky rozsáhlé pravomoci, byl Pedro Arrupe zbaven své moci. Jeho nástupcem se stal Peter-Hans Kolvenbach.\n\nRoku 1992 se stal rektorem Papežské Gregoriánské univerzity.\n\nDne 11. července 1998 jej papež Jan Pavel II. ustanovil sekretářem Kongregace pro katolickou výchovu a titulárním arcibiskupem z Castro di Sardegna. Biskupské svěcení přijal 26. září 1998 z rukou kardinála Angela Sodana a spolusvětiteli byli kardinál Pio Laghi a kardinál Fiorenzo Angelini.\n\nDne 25. listopadu 2003 přijal papež jeho rezignaci na post sekretáře. Jeho nástupcem se stal John Michael Miller.\n\n"}
{"id": "1032954", "url": "https://cs.wikipedia.org/wiki?curid=1032954", "title": "Přírodní park Bezručovo údolí", "text": "Přírodní park Bezručovo údolí\n\nPřírodní park Bezručovo údolí je přírodní park v Krušných horách v okrese Chomutov. Byl vyhlášen v roce 2002 na ploše asi 6 500 ha k ochraně krajinného rázu údolí Chomutovky a jeho širšího okolí s důrazem na přirozený charakter vodních toků, prostředí svahů a údolní nivy, prameniště a horské louky.\n\nÚzemí parku má přibližně tvar trojúhelníku s vrcholem na okraji Chomutova. Jihozápadní a západní hranici přibližně vymezuje průběh silnice I/7. Na severu vede hranice podél silnice z hraničního přechodu u Hory Svatého Šebestiána do Načetína, ale přibližně v polovině vzdálenosti mezi uvedenými místy uhýbá k jihovýchodu k obci Blatno a dál k Chomutovu.\n\nNa okrajích přírodního parku se nacházejí obce Chomutov, Blatno, Hora Svatého Šebestiána, Křimov a Kalek.\n\nBezručovo údolí se dříve jmenovalo německy Grundtal nebo také Assigtal (původní název Chomutovky byl Assigbach). Silnice, která dnes vede údolím začala vznikat až v roce 1887 a dokončena byla až o pět let později.\n\nV údolí stály tři mlýny. V areálu \"Prvního mlýna\" stával mlýn s pilou, ale většina původních budov byla stržena a nahrazena stavbou současného penzionu z let 1992–1993. U \"Druhého mlýna\" také bývala pila. V přízemních budovách zde bydleli dělníci, kteří pracovali na stavbě Křimovské přehrady. \"Třetí mlýn\" (původně Dörrmühle nebo též Dreiwassermühle) stával u soutoku Chomutovky s Křimovským potokem. Na jeho místě vznikl hotel horského typu, který byl po roce 1989 opuštěn, zdevastován a v roce 2008 zbořen. Poslední stavba stojí 3,5 km pod Horou Svatého Šebestiána v místě zvaném Tišina. Samotnému domu se říká \"U Pašeráka.\" Dům byl postaven roku 1912 jako přístřešek pro turisty. Později ho využíval chomutovský lesní úřad, ale i ten zde poskytoval možnost nouzového noclehu. Dnes je budova bez využití.\n\nVe 20. století na území dnešního parku zanikly vesnice Menhartice a Stráž. Po druhé světové válce bylo z obou odsunuto německé obyvatelstvo a ani jednu vesnici se nepodařilo dosídlit a jejich obyvatelé postupně odcházeli. Menhartice byly navíc zrušeny v souvislosti s výstavbou Křimovské přehrady a na jejich katastru zůstaly pouze dva bývalé strážní domky u zaniklé železnice. Ze Stráže zůstala stát jen hájovna nad Křimovskou přehradou. Jinak se z obou vesnic dochovaly základy zbořených domů.\n\nGeologické podloží je tvořeno starohorními horninami jako jsou pararuly, svory a ortoruly.\nPro území je charakteristický velký rozdíl nadmořských výšek. Nejnižší část s nadmořskou výškou asi 340 m n. m. se nachází v jižní části na hranici Chomutova, zatímco nejvyšším bodem je vrchol Menhartického vrchu, který dosahuje výšky 849 m n. m. Další významné vrcholy jsou Chlum (755 m n. m.), Klenovec (757 m n. m.), Skleněný vrch (796 m n. m.) nebo skalní útvar Sedm nosů v Bezručově údolí.\n\nZ hlediska geomorfologického členění se park nachází v Krušnohorské subprovincii a v ní v oblasti Krušnohorská hornatina, celku Krušné hory a podcelku Loučenská hornatina. Většinu rozlohy tvoří okraj okrsku Přísečnické hornatiny charakteristické zarovnanými povrchy a denudační sníženinou ve vrcholové části. Samotné Bezručovo údolí vzniklo podél příčné tektonické poruchy. Menší část na levém břehu Chomutovky přibližně mezi Bečovem a Chomutovem patří do okrsku Bolebořské vrchoviny. Jde o úzký pruh kerné vrchoviny s nižším vyzdvižením, rozčleněný zářezy svahových toků a s denudačními plošinami na meziúdolních hřbetech.\n\nPůdní pokryv tvoří kambizem dystrická na svazích v jižní části Bezručova údolí a jižně od Menhartického vrchu. V severní části převažuje kryptopodzol modální a v rašeliništních oblastech se vyskytují organozemě.\n\nNejvýznamnějším vodním tokem parku je Chomutovka s menšími přítoky, ze kterých jsou nejdůležitější Křimovský potok a Kamenička. Na obou se nacházejí přehrady určené k zadržování pitné vody: vodní nádrž Kamenička z roku 1904 a vodní nádrž Křimov dokončená roku 1958. Historickou vodohospodářskou stavbou je Dieterova štola dlouhá 1,2 km, která převádí nadbytečnou vodu z povodí Kameničky nad přehradou do Chomutovky. Asi 3 km pod Horou Svatého Šebestiána se do Chomutovky zleva vlévá bezejmenný přítok, na kterém se nachází Medvědí vodopády. Mají dva stupně s celkovou výškou 8,5 m. Severní část parku odvodňuje říčka Černá a Načetínský potok.\n\nVe vrcholových partiích Krušných hor se nachází několik rybníků. Největší z nich jsou Starý a Nový rybník u hájovny Nový dům. Asi jeden kilometr východně od Starého rybníka pramení řeka Bílina.\n\nKlimatické oblasti odpovídají nadmořským výškám. Nejmenší část území na jihu patří do mírně teplé oblasti MT7, většina území do chladné oblasti CH3 a pás na severu území s nadmořskou výškou kolem 800 m n. m. patří do velmi chladné oblasti VCH1. Průměrná roční teplota v horské části parku se pohybuje kolem 4,5 °C. Srážky se pohybují podle nadmořské výšky od 450 mm v nižších partiích do 950 mm na hřebenech hor, kde téměř polovinu celkového úhrnu tvoří srážky sněhové.\n\nSoučástí přírodního parku jsou maloplošná zvláště chráněná území:\n\n\nAsi jeden kilometr severně od Krásné Lípy se na vrcholu Zámeckého vrchu nachází zbytky malého hradu Hausberk, ze kterého se dochovaly příkopy a valy. Přibližně naproti na druhé straně Bezručova údolí stával další středověký opevněný objekt označovaný jako Bergrutsch. Přímo v Bezručově údolí a na loukách u Krásné Lípy stojí několik objektů československého opevnění. O řopík u Chomutovky pečuje Muzeum Československého opevnění Na Kočičáku.\n\nZ křimovského nádraží odbočovala zaniklá železniční trať do německého Reitzenhainu. Dochovalo se z ní téměř celé těleso trati, ale nejznámějším pozůstatkem jsou dva mohutné příhradové pilíře po strženém mostu přes Bezručovo údolí asi jeden kilometr pod Horou Svatého Šebestiána. Ocelový most podepřený středovým pilířem byl 80 m dlouhý. Odstřelen byl až v roce 1986. Podobný most stával přes menší údolí asi o 500 severněji.\n\nZejména dolní část Bezručova údolí je přirozeným rekreačním zázemím Chomutova. Údolím zde vede až k rozcestí Třetí Mlýn kromě silnice také asfaltovaná cyklostezka a modře značená turistická značka. Další turistické značky a cyklotrasy procházejí celým přírodním parkem. O víkendech je možné svézt se vlakem po trati číslo 137 k východištím turistických tras v Křimově nebo Nové Vsi.\n\n\n"}
{"id": "1032956", "url": "https://cs.wikipedia.org/wiki?curid=1032956", "title": "Vladimír Brehovszký", "text": "Vladimír Brehovszký\n\nVladimír Brehovszký, \"někdy také\" Brehovzský (26. září 1925, Užhorod, Podkarpatská Rus, Československo – 28. ledna 1976, Praha) byl český malíř, ilustrátor, grafik a kurátor výstav.\n\nVladimír Brehovszký se narodil na Podkarpatské Rusi (dnes Zakarpatská oblast Ukrajiny). V době normalizace vykonával funkci ředitele Středočeské galerie. Ilustroval téměř dvacet knih.\n\n\n"}
{"id": "1032958", "url": "https://cs.wikipedia.org/wiki?curid=1032958", "title": "Sandra Köppenová", "text": "Sandra Köppenová\n\nSandra Köppen (provd. Zuckschwerdt), (* 15. květen 1975 Postupim, Německá demokratická republika) je bývalá reprezentantka Německa v judu a sumu.\n\nS judem začala ve 14 letech. Jejím trenérem byl Wolfgang Zuckschwerdt, za kterého se po skončení vrcholové kariéry provdala. Skoro celou svojí kariéru sváděla tvrdé nominační boje o účast na vrcholné akci. Tato vnitřní rivalita byla pravděpodobně důvodem proč ze tří účastí na olympijských hrách uspěla pouze jednou.\n\nV roce 2000 se na olympijských hrách v Sydney probojovala až do semifinále. Tam nestačila na Číňanku Juan Chua a v souboji o bronz nakonec podlehla své soupeřce na praporky rozhodčích. V roce 2004 na olympijských hrách v Athénách prožila velké zklámání, když ve druhém kole protaktizovala zápas s Ekvádorkou Chalá. V roce 2008 na olympijských hrách v Pekingu nestačila v prvním kole na Australanku Shepherd.\n\nMimo úspěšné karíery v judu byla podobně úspěšná v sumu — v sumu (ISF) je několikanásobnou mistryní světa a Evropy.\n\n"}
{"id": "1032961", "url": "https://cs.wikipedia.org/wiki?curid=1032961", "title": "Websterovo pravidlo", "text": "Websterovo pravidlo\n\nTakzvané Websterovo pravidlo je článek 17 v novelizovaném přestupním řádu FIFA a de facto rozšíření Bosmanova pravidla, které platí od roku 1995. Byl představen v prosinci 2004 a uveden v platnost od 1. července 2005, aby upravoval obtíže vzniklé aplikací Bosmanova pravidla. Evropská komise totiž spatřovala tehdejší přestupní řád jako omezující vůči fotbalistům v porovnání s ostatními zaměstnáními, nařídila FIFA novelizaci a požadovala sladění s evropským právem.\n\nPrvním fotbalistou, který jej využil, se stal skotský fotbalový obránce Andy Webster, který se v roce 2006 jako hráč Heart of Midlothian FC rozhodl s asistencí právníka přerušit svou smlouvu. Podle něj vstoupil tento předpis do povědomí jako Websterovo pravidlo.\n\nPředpis (článek 17) stanovuje, že po překročení tzv. „chráněného období“ (3 roky pro hráče, jemuž bylo v době podpisu smlouvy méně než 28 let a 2 roky pro hráče, kterému bylo v době podpisu dlouhodobé smlouvy nad 28 let) může fotbalista jednostranně přerušit smlouvu a jeho fotbalová licence může přejít pod nový klub (nesmí být ze stejné země, ale ze zahraničí – podmínka předpisu). Dlouhodobou smlouvou je míněn kontrakt delší než tři a kratší než pět let. Fotbalista (nebo nový klub) však musí zaplatit opouštěnému klubu určitou náhradu, která se vypočte s ohledem na různá kritéria (je výrazně nižší v porovnání s aktuální trhovou hodnotou hráče). Zároveň musí informovat stávající klub o úmyslu využít článek 17 nejpozději 15 dnů od posledního soutěžního zápasu sezóny. V takovém případě hráči nehrozí disciplinární postih.\n\nFIFA se vůči tomuto pravidlu stavěla velmi kriticky.\n\nSkotský obránce přišel do Heart of Midlothian FC v roce 2001 z jiného skotského klubu Arbroath FC za 70 000 britských liber. V roce 2003 podepsal s Heart novou čtyřletou smlouvu v hodnotě 250 000 liber ročně. O tři roky později byl v týmu majitele Vladimira Romanova nespokojen a jako první fotbalista využil článku 17 novelizovaného přestupního řádu FIFA. Klubu oznámil, že přerušuje kontrakt, protože už přesáhl „chráněné období“. Odešel do anglického týmu Wigan Athletic FC, který jej posléze poslal na hostování do skotského Rangers FC. Fotbalovou historii se mu podařilo přepsat 4. září 2006, kdy FIFA jeho odchod do Wiganu posvětila. Nařídila mu zaplatit 265 000 liber jako odškodné pro Hearts.\n30. ledna 2008 mu Mezinárodní sportovní arbitráž sídlící ve švýcarském městě Lausanne tuto částku snížila na konečných 150 000 liber, přičemž Hearts of Midlothian požadoval až 5 000 000 liber.\n\nMezi další fotbalisty, kteří využili Websterovo pravidlo, patří např.:\n\n"}
{"id": "1032962", "url": "https://cs.wikipedia.org/wiki?curid=1032962", "title": "Dománovický vrch", "text": "Dománovický vrch\n\nDománovický vrch (269 m n. m.) je vrch v okrese Kolín Středočeského kraje. Leží asi 0,5 km východně od obce Dománovice, menší sv. částí s vrcholem na katastrálním území Dománovic, mnohem větší jz. částí (\"Holý vrch\") na území obce Radovesnice II.\n\nGeomorfologicky vrch náleží do celku Východolabská tabule, podcelku Chlumecká tabule, okrsku Krakovanská tabule a podokrsku Bělušická plošina.\n"}
{"id": "1032964", "url": "https://cs.wikipedia.org/wiki?curid=1032964", "title": "Chan-čcheng", "text": "Chan-čcheng\n\nChan-čcheng () je městský okres v městské prefektuře Wej-nan v provincii Šen-si v Čínské lidové republice. Leží asi 200 km severovýchodně od Si-anu na západním břehu Žluté řeky v místě, kde na jih mířící řeka vtéká do údolí Kuan-čung. Chan-čcheng je proslulé historické město, s řadou historických sídel a ulic, stejně jako více než 140 chráněnými historickými památkami z období Tchang až Čching. Chan-čcheng měl roku 2010 kolem 391 tisíc obyvatel.\n\nNa jihu Chan-čcheng sousedí s wejnanským okresem Che-jang, na západě s okresem Chuang-lung a severu s okresem I-čchuan oběma z městské prefektury Jen-an. Na východě za Žlutou řekou leží městský okres Che-ťin z prefektury Jün-čcheng provincie Šan-si.\n\nChan-čcheng je známý úzkou průrvou Lung-men (龍門, „Dračí vrata“), kterou ze severu přitéká Žlutá řeka. Podle mýtů ji rozšířil legendární Jü Velký, aby zabránil povodním. Za vlády západních Čouů oblast patřila ke státu Chan, v období Jar a podzimů ke státu Ťin, přičemž byla známa jako Chan-jüan (韓原, „země Chanů“). Během období válčících států region tehdy zvaný Šao-liang (少梁) ovládal stát Wej. Po dobytí Čchiny během sjednocování Číny ve 3. století př. n. l. zde vznikl okres Sia-jang (夏阳). Za dynastie Suej oblast získala název Chan-čcheng.\n\nRoku 1983 byl okres Chang-čcheng reorganizován v městský okres. Roku 1986 byl Chang-čcheng jmenován národním historickým a kulturním městem (国家历史文化名城) a roku 2007 byl zařazen na listinu výjimečných turistických center Číny (中国优秀旅游城市).\n\nV Lung-menu se narodil a vyrůstal čínský historik S’-ma Čchien.\n"}
{"id": "1032965", "url": "https://cs.wikipedia.org/wiki?curid=1032965", "title": "Emil Cimbura", "text": "Emil Cimbura\n\nEmil Jan Cimbura (* 18. července 1922, Praha) je český akademický malíř, grafik, textilní výtvarník, scénograf a ilustrátor.\nV letech 1939-1946 vystudoval Emil Cimbura v Praze na Uměleckoprůmyslové škole, resp, od roku 1945 na Vysoké škole uměleckoprůmyslové monumentální a dekorativní malbu u profesorů Arnošta Hofbauera, Jaroslava Bendy, Antonína Strnadela, Antonína Pospíšila. a Aloise Fišárka, u kterého byl po skončení studia dva roky asistentem.\n\nTěžiště jeho tvory tkví v oboru monumentální malby, tapiserie, tištěného textilu, skla, keramiky, mozaiky, scénografie, designu a volné a užité grafiky. Ilustroval také několik knih, především pro děti a mládež. Zúčastnil se řady vnitrostátních i zahraničních výstav a pravidelně vystavuje se Spolkem výtvarných umělců Mánes, jehož je dlouholetým členem (od roku 1946).\n\n\n"}
{"id": "1032966", "url": "https://cs.wikipedia.org/wiki?curid=1032966", "title": "Katja Gerberová", "text": "Katja Gerberová\n\nKatja Gerber, (* 13. prosinec 1975 Sömmerda, Německá demokratická republika) je bývalá reprezentantka Německa v judu.\n\nS judem začala v 7 letech a vrcholově se mu věnovala v Lipsku pod vedením Norberta Litta. Její největší rivalkou byla Sandra Köppenová. V roce 2004 se mezi nimi schylovalo k tvrdému nominačnímu boji o olympijských hrách v Athénách, ke kterému však nedošlo. V roce 2003 nečekaně oznámila těhotenství a přerušení sportovní kariéry. Po mateřské pauze se k vrcholovému judu nevrátila.\n\n"}
{"id": "1032967", "url": "https://cs.wikipedia.org/wiki?curid=1032967", "title": "Koutský potok", "text": "Koutský potok\n\nNázev Koutský potok má více vodních toků:\n\n"}
{"id": "1032974", "url": "https://cs.wikipedia.org/wiki?curid=1032974", "title": "P6PA+Architects", "text": "P6PA+Architects\n\nP6PA+Architects, Praha, je česko architektonická kancelář, založená. 2003, architekt Martin Klejna z Prahy.\n\nVe své práci vycházejí z nových trendů v architektuře, které se používají v zemích. Spolupracují s dalšími architekty a zaměřují se na realizaci exteriérů a interiérů obchodů, restaurací i bytových domů. Další činností je provádění architektonických i urbanistických studií a investorských analýz.\n\n\n"}
{"id": "1032979", "url": "https://cs.wikipedia.org/wiki?curid=1032979", "title": "IPad Air 2", "text": "IPad Air 2\n\niPad Air 2 je šestá generace tabletu iPad od Americké firmy Apple. Byl představen 16. října 2014. V České republice a na Slovensku se začal prodávat 24. října 2014.\n\nDesignem se velmi podobá svému předchůdci - iPadu Air. Apple také sdělil, že se jedná o nejtenčí tablet na světě. Jeho tloušťka je pouze 6.1 mm, což je polovina prvního iPadu.\n\nPřibyl Touch ID, který je u iPhonu 5S, 6 a 6 plus. Díky němu můžete nakupovat, odemykat tablet dotykem prstu.\n\nZačne se prodávat ve třech nových variantách: stříbrná, černá a nově zlatá.\n"}
{"id": "1032980", "url": "https://cs.wikipedia.org/wiki?curid=1032980", "title": "Archieparchie Roman a Bacau", "text": "Archieparchie Roman a Bacau\n\nArcidiecéze Roman a Bacau (rumunsky: \"Arhiepiscopia Romanului și Bacăului\") je církevní obcí rumunské pravoslavné církve ve městě Roman v Rumunsku. Sídelním biskupem je od roku 1978 Eftimie Luke a pomocným biskupem Joachim Băcăuanul od roku 2000. Obec byla do stavu arcidiecéze povýšena 13. září 2009.\n"}
{"id": "1032982", "url": "https://cs.wikipedia.org/wiki?curid=1032982", "title": "Smuteční vazba", "text": "Smuteční vazba\n\nSmuteční vazba je aranžmá určené jako dekorace v souvislosti s pohřebnictvím a uctíváním památky zemřelých. Smuteční aranžování květin je rozšířeno u mnoha kultur na celém světě.\n„\"…neexistuje žádná oblast floristického obchodu, kterou dotčené osoby posuzují citlivěji a kritičtěji než floristiku smuteční. Emotivnost okolností vyžaduje v neobyčejné míře technicky i výtvarně dokonalou tvorbu.\"“ (z publikace To je floristika!) Symbolickým položením květin na hrob vyjadřují spřízněné osoby zármutek nad fyzickým zánikem osoby jim blízké a poděkování za chvíle, které společně s ním trávily, za to co jim po smrti zanechal, a především jde často o společensky vyžadovaný úkon který zachovává nebo zlepšuje postavení jedince v hierarchii sociální skupiny. \nSmuteční vazba na hrob lze nakoupit od posledních prodejců přímo u hřbitova. Několik dní po Svátku zesnulých se jsou dekorace často prodávány se slevou. Aranžmá zůstává na hrobě jako ozdoba ještě na adventní svátky. Na Vánoce je dušičková vazba doplněna svíčkou (kterou zákazník obvykle na místě zapálí, aby měl jistotu, že ji někdo z hrobu nevezme a nebude chtít prodat znovu) a na Velikonoce lze dekorace přizdobit několika snítkami čerstvého chvojí nebo kvetoucími větvičkami listnáčů. Často takto vydrží v dobrém stavu věnce a kytice s textilními květy, vyvázané z smrku pichlavého, túje nebo tisu a i ve venkovním prostředí obvykle bez barevných změn, zvláště je li vysoká sněhová pokrývka. Celkově tak taková vazba nahradí ozdobu po dobu celé chladnější poloviny roku a může efektivně uspořit výdaje za společensky přijatelné ozdobení hrobu během nejméně tří různých svátků. \nDobře takovou službu plnily dříve často používané papírové voskované květy (tvar chryzantéma a jiřina ve třech nebo čtyřech různých odstínech) a napodobeniny různých květů z měkčeného plastu. Ty však nebylo vhodné používat ještě na Velikonoce, protože byly doplňovány pouze chvojím ze smrku ztepilého. Stejně dobře, nebo spíše lépe dnes vyhovují textilní napodobeniny květů, které již ani nemění a neuvolňují umělá barviva, především anilinová. Barviva, které se uvolňují vlivem vlhkosti mohou někdy obsahovat sušené nebo řezané květy. \nV mnoha případech se na počátku 21. století používají dekorace s plody a nekvetoucími barvenými částmi rostlin, mechy a lišejníky, které lze i na Advent, Vánoce a Velikonoce považovat za přijatelnější výzdobu. Podobně tomu se od konce 20. století výrazně zmenšuje velikost poptávaných kytic a věnců i při udržení stejné ceny a kvality výrobku. Prodeje velkých smutečních kytic, věnců a aranžmá jsou zcela výjimečné. Nákladné velké kytice a věnce, jsou součástí státnických a politických akcí , byly dříve obvyklé při pohřbech Romů a některých podnikatelů. \n\nPoužití květin k uctění zemřelých historickou tradici již v neolitických kulturách. V 17. století byla založena tradice používání věnců. V 19. století již byly používány věnce s hlavou. Na počátku 20. století se používaly barvené květiny. V Česku byly tradicí kruhové nebo vejčité věnce, v Německu byly tradicí elipsovité věnce. \n\nVe 20. století byly používány pro zhotovení věnců a kytic slaměné a mechové podložky, tzv. bochánky nebo čuchty. Používány rovněž byly laťky a kolíky o nestejné délce upevněné do kříže. Zeleň s přízdobou se vypichovala na dřevěné špičaté kolíky. Na konci 20. století se více začal používat florex (oasis). \n\nJiž ke konci 20. století s nástupem věrohodnějších napodobenin živých květin a akceptování použití různorodých rostlinných částí zákazníkem je zjevný posun směrem k esteticky kvalitnější produkci. Na počátku 21. století se zvyšuje nárok na takovou výzdobu o biologickou rozložitelnost a je tedy znát i vstřícnost směrem k zachování stavu životního prostředí.\n\nNa vzpomínkové věnce a kytice byly v 21. století v ČR používány i barevné květy a pestré stuhy.\n\nSmuteční aranžmá vytvářeli zahradníci a aranžéři, široká laická veřejnost aranžmá na hrob připravuje až s nástupem vleklé ekonomické krize v 21. století a zvyšováním životních nákladů. Mezi obecně známější osoby, které se z kariéry modelingu rekvalifikovaly na výrobu smutečních dekorací, patří Kateřina Stočesová. \nRakev se obvykle přizdobuje řezanými květinami. Častými formami ozdob jsou kytice. Kytice se vypichuje do formy, která se připevňuje pomocí dvou šroubků na rakev. Vázaná kytice se na rakev klade, girlanda se pokládá podélně. Jako ozdoba rakve může být použit i věnec. Z dalších tvarů bývá častá vypichovaná kytice upravená jako kříž. Používá se například věnec z listů kaliny \"Viburnum rhytidophyllum\". Přes rakev může být položen jako ozdoba rovněž přehoz (deka nebo šála) z květin. Používá se na jeho výrobu pletivo nebo juta či jiná tkanina. \n\nVelikost a tvar, barva květů věnce je otázkou kterou řeší přání pozůstalých. Nezřídka bývají použity věnce ve tvaru srdce i pro muže a jsou vytvářeny i velké věnce, které společně nese více osob. \n\nTělo věnce tvoří podložka ze slámy nebo jiného materiálu pokrytá zelení, ve 20. století obvykle býval používán věnec vypichovaný a jako materiál byl použit smrk ztepilý. V 21. století je materiál a způsob zhotovení různý, bývá použit i smrk pichlavý, tis, jalovec, tůje, jedle nebo cypřišek. Jako dekorace těla věnce mohou být použity i listy jiných rostlin, i bylin.\n\nV 20. století byly časté pohřební věnce s hlavou, v 21. století jsou časté věnce bohatě zdobené po celé horní části korpusu. \nJako přízdoba jsou časté květy. Oblíbené jsou růže, používané jsou gerbery, někdy jsou používány i karafiáty. Ve 20. století byly používány karafiáty téměř výhradně, růže jen pro zvláště významné osoby.\nJe obvykle podstatně menší než pohřební často nejvýše 50 cm v průměru, běžné jsou vzpomínkové věnce i pouze 20 cm v průměru. Obvykle jsou méně zdobené. Kromě vypichovaných a vázaných věnců jsou vyráběny i skobičkované a lepené. Jako materiál mohou být použity nejen větve jehličnanů a listy stálezelených dřevin, ale i proutí, suché květy nebo šišky jehličnanů. Někteří pozůstalí pokládají jako věnec i samotný slaměný podklad s připnutými několika snítkami.\n\nNejčastěji vyráběné věnce:\n\nBývá používán i věnec zdobený po celém korpusu, ale častější je přízdoba ve formě hlavy, na počátku 20. století a pak na přelomu 20. a 21. století byly moderní věnce s dvěma hlavami, přičemž jedna hlava byla větší a druhá menší. Hlava je zdobená část věnce, kterou tvoří základ z větších větví jehličnanu, vyplněný zelení, šiškami a květy. Jako květy bývaly často sušené limonky, ale stejně často jsou vzpomínkové věnce vytvářeny s umělými květy. Během 20. století byly nejběžněji používány voskované papírové květy napodobující velkokvěté žluté chryzantémy. Při výzdobě lze použít styl dekorativní nebo vegetativní, přičemž dekorativní styl s výraznými prvky je běžnější. \n\nAranžmá se vypichuje do slaměné nebo mechové podložky, nebo podložky z hmoty oasis. Kytice mívá kulatý, kapkovitý nebo trojúhelníkový tvar, je určena na položení. Kytice bývá zhotovena ze smrkového chvojí a jako doplněk mimo květin lze použít listí a chvojí jiných stálezelených dřevin. Květy mohou být řezané, umělé, nebo sušené. Kytice může být ozdobena stuhami.\n\nAž do konce 90. let 20. století byly vázány vypichované kytice do tvaru připomínajícího nevzhledný malý kopec chvojí. Ten byl nehezky jednostranně, spíše symbolicky, zdobený chumáčem sušených květin. Poptávka převisá nabídku a cena je během svátků zesnulých výrazně navýšena. Na přelomu století došlo ke změně vkusu a kytice začaly být prodávány jako poměrně ploché oproti předchozí verzi ale i poměrně bohatě, pravidelně, pestře zdobené kytice se stuhami. Po deseti letech dochází k dalším velikostním a tvarovým úpravám. Používány jsou tropické plody, výrazné ostré barvy, odstíny jedné barvy. S ohledem na cenu se všeobecně snižuje množství prodaných vypichovaných kytic k svátkům zesnulých velmi výrazně snižuje v na konci první a v druhé dekádě 20. století. \n\nKytice vypichované do slaměných podkladů během přepravy podléhají zkáze a deformacím, deformují se a vypadávají větve a výzdoba na kolících. Tuto vadu téměř odstranilo a usnadnilo zhotovení výrobku používání florexu jako podkladového materiálu. \nVypichovaná miska je určena pro použití v exteriérech. Nádoba bývá naplněna zeminou a vypíchána chvojím a výzdobou. Miska je obvykle určena pohledově pro jednu stranu a vypíchána ploše do výšky. Velké větve jsou doplněny svazky menších větviček, kytičkami. Úprava je náročná na kvalitní chvojí. Jako vypichovaná miska se upravují i dekorační koše se smuteční vazbou. V lesním koši a vypichované misce byly často používány plodenství druhu štětka soukenická. Tyto plodenství byly barveny anilinovými barvami, které se rozpouštěly vlivem dešťů a syté barvy pak barvily okolí výzdoby na hrobu.\n\n\nPři výzdobě rakve nebo místnosti se zemřelým je vhodné zjistit termín kdy má být práce hotova, kde má být odevzdána nebo provedena a za jakých podmínek, jak bude zaplacena, kým, v jaké výši, požadavky pozůstalých na druh výzdoby, popis kostela, urny, rakve, místnosti se zemřelým.\n\nU smuteční nebo dušičkové vazby se vyžaduje vyšší odolnost proti vadnutí a usychání, větší odolnost proti srážkám, vyšší odolnost při transportu, vyšší odolnost proti změně barev a nízká cena. Vhodné do exteriérů hřbitova nejsou šiškové věnce, protože šišky se zavírají vlivem vlhkosti. Rovněž slaměnkové věnce jsou nevhodné, slaměnky (slaměnky \"Helichrysum bracteatum, smilek růžový Helipterum roseum \") zavíráním květů reagují i na vlhkost vzduchu a nejsou tedy vhodné jako podklad ani jako přízdoba. Jsou ovšem vhodné třeba do kolumbárií. Podobně ale třeba méně rychle reagují některé další sušené květiny, například pupavy. Během mrazíků je rovněž nevratně poškozena většina dužnatých plodů, opadavých listnatých dřevin, letniček a nadzemní části ostatních běžných květin. Přepravou bývají poškozeny především vypichované kytice a misky. Během zimy jsou rychle poškozovány sušené květiny.\n\n\n\n"}
{"id": "1032984", "url": "https://cs.wikipedia.org/wiki?curid=1032984", "title": "Oděské národní akademické divadlo opery a baletu", "text": "Oděské národní akademické divadlo opery a baletu\n\nDivadlo opery a baletu je nejstarším divadlem v Oděse na Ukrajině. Původní budova divadla byla otevřena v roce 1809, ta ovšem 2. ledna 1873 vyhořela. V letech 1883–1887 byla na jejím místě postavena druhá budova ve stylu vídeňského baroka. Navrhli ji proslulí rakouští divadelní architekti Ferdinand Fellner a Hermann Helmer. \n\nInspirací pro vznik nové budovy byla Semperova opera v Drážďanech. Fellner s Helmerem, zaměstnaní mnoha dalšími projekty, nedodali zcela podrobné plány a nikdy stavbu nenavštívili, na budově je tak i citelný podíl místních stavitelů Felixe Gonsiorovského, Alexandera Bernardazziho a Jurije Dimitrenka. Fellner byl přítomen až otevření budovy v roce 1887.\n\nNad vchodem oděské opery je umístěno sousoší múzy tragédie Melpomené. Vpravo dole se nachází socha múzy tance Terpsichoré, vlevo dole Orfeus a Kentaur. Přímo po stranách vchodu lze vidět sochy komedie a tragédie. Strop divadelního sálu zdobí bohatý dvoutunový lustr a čtyři malby na motivy děl Williama Shakespeara (\"Hamlet\", \"Sen noci svatojánské\", \"Jak se vám líbí\" a \"Zimní pohádka\"). Budova opery byla první stavbou v Oděse, která dostala osvětlení elektrickým světlem.\n\nV roce 1925 došlo v budově k požáru, ale poškozené části byly brzy opraveny. Druhou světovou válku budova přečkala, i když Němci chystali její vyhození do povětří před tím, než z města ustoupí. V roce 1960 se uskutečnila rekonstrukce divadla. Kvůli narušené statice bylo divadlo několik let uzavřeno a k opětovnému zprovoznění došlo v roce 2007. \n\nZpočátku nebyl v oděském divadle stálý soubor. Až začali budovat soubory divadelní podnikatelé, kteří dostávali operu do pronájmu, např. I. I. Čerepennikov nebo Iosif Jakovlevič Setgofer, kteří tam zvali známé umělce z Ruska i z Evropy. Repertoár byl založen na dílech západoevropských skladatelů, až v závěru 19. století začal jako jeden z prvních uvádět ruské opery I. N. Grekov (Rubinsteinova \"Démona\" a Čajkovského \"Pikovou dámu\", tu pod dohledem skladatele). Právě na Čajkovského doporučení se v roce 1893 stal šéfdirigentem opery český umělec Josef Přibík (Iosif Pribik). Na konci 19. století v oděské opeře hostovali jak Fjodor Šaljapin nebo Enrico Caruso, tak třeba Oskar Nedbal nebo Jan Kubelík. Od roku 1897 do roku 1900 podnikal v opeře Alexandr Siberjakov, kterému se podařilo na scénu pozvat významné hvězdy jako Luisu Tetrazziniovou, Mattiu Battistiniho a další.\n\nPo říjnové revoluci bylo divadlo znárodněno. Stabilní stálý soubor opery vznikl až v roce 1919. Uvedením Labutího jezera choreografem Robertem Balanottim v roce 1923 se zakládá i tradice stálého špičkového baletního souboru. Za druhé světové války byl soubor evakuován, částečně do Almaty. Umělci se ale aktivně účastnili i zájezdů, pořádaných k rozptýlení vojsk na frontě.\n"}
{"id": "1032985", "url": "https://cs.wikipedia.org/wiki?curid=1032985", "title": "Mezi životem a smrtí", "text": "Mezi životem a smrtí\n\nMezi životem a smrtí (v anglickém originále Monday Mornings) je americký dramatický televizní seriál z lékařského prostředí. V premiéře jej od 4. února do 8. dubna 2013 uvedla americká televizní stanice TNT. V Česku jej od června do srpna 2014 vysílal program ČT2. Seriál byl natočen podle stejnojmenného románu amerického neurochirurga a spisovatele Sanjaye Gupty.\n\nSeriál se odehrává ve fiktivní nemocnici Chelsea General Hospital v Portlandu v americkém státě Oregon. Děj seriálu sleduje osudy osmi lékařů, kteří se scházejí každý týden v pondělí v přednáškovém sále a zodpovídají se před ostatními zaměstnanci nemocnice z profesních chyb i úspěchů, ale také z osobních prohřešků. Originální anglický název seriálu \"Monday Mornings\" (v doslovném překladu „pondělní rána“) odkazuje právě na tuto schůzi. Seriál se v rozsáhlé míře zabývá lékařskou etikou a postavením, pocity a potřebami pacientů a do kontrastu s nimi staví profesní i osobní chyby lékařů.\n\nSeznam dílů seriálu \"Mezi životem a smrtí\":\n\n"}
{"id": "1032987", "url": "https://cs.wikipedia.org/wiki?curid=1032987", "title": "Venezuelský záliv", "text": "Venezuelský záliv\n\nVenezuelský záliv ( Gulf of Venezuela, Golfo de Venezuela) je mělký záliv v Karibském moři na hranici Venezuely s Kolumbií.\n\nZáliv o šířce 240 km, nacházející se okolo 11. severní rovnoběžky, je ze severní strany až 120 km hluboko zapuštěný do jihoamerické pevniny. Je sevřen dvěma poloostrovy, se západu je to poloostrov Guajira a z východu Paraguaná. Z jižní strany je záliv propojen asi 65 km dlouhým průlivem Tablazo Strait s lagunovým jezerem Maracaibo s brakickou vodou.\n\nVenezuelský záliv leží na kontinentálním šelfu který tvoří přechod mezi horskými pásy na pevnině a proláklinou v Karibském moři. Z důvodu pohybu Karibské desky začal šelf v minulosti pozvolna klesat pod mořskou hladinu. Venezuelský záliv je poměrně mělký (jen 20 až 30 m) a dno má pokryté silnou vrstvou sedimentu přineseného povodněmi z pevniny. Vede přes něj důležitá lodní trasa po které zaoceánské tankery odvážejí vytěženou ropu a byl proto v něm vykopán asi 100 km dlouhý, 245 m široký a 13,5 m hluboký kanál.\n\nPřestože se v oblasti zálivu těží i zpracovává ropa a proplouvají jím lodě s hlubokým ponorem, je v zálivu voda která průběžně splňuje životní podmínky pro bohatou mořskou fauna. Žijí tam jak živočichové preferující nehluboké vody, tak i ti pravidelně migrující do plytkých vod. V hlubších vodách žijí i ryby ekonomicky významné, např. makrely, smuhy, chrochtali, cípali a murény. V místech kde Venezuelský záliv navazuje na mořskou hlubinu lze spatřit i rejnoky, manty a občas i kladivouny.\n\nZáliv objevili v roce 1499 Španělé Alonso de Hojeda a Juan de la Cosa a Ital Amerigo Vespucci, jeho okolí tehdy obývala indiánská etnika řadící se do skupiny s názvem Karibové. Ihned nato začala španělská kolonializace. Venezuela byla prvá země v Jižní Americe která po vítězné bitvě ve Venezuelském zálivu v roce 1823 vypudila španělské vojáky ze země a osamostatnila se.\n\nRopný průzkum zálivu a okolí začal roku 1947 a první úspěšné vrty byly provedeny o deset let později na úzkém venezuelském pásu poloostrova Guajira. V současnosti je tato šelfová oblast hodnocena jako jedna z nejbohatších na ropu a zemní plyn v Jižní Americe.\n\nJiž z koloniálních časů je vleklý spor o hranici mezi Venezuelou a Kolumbií vedenou v podélném směru přes poloostrov Guajira. Po dlouhé řadě dvoustranných, nebo za pomoci prostředníků vedených jednání došlo v roce 1941 k určení suchozemské hranice která však bývá i dnes zpochybňována.\n\nMnohem složitější je stanovení mořské hranice v zálivu a mezi jednotlivými výlučnými ekonomickými zónami do vzdálenosti 200 námořních mil od pobřeží. Kolumbie i Venezuela mají na vedení hranice své názory a žádná strana není ochotná ke kompromisu, v obou zemích jsou mezi obyvateli silné nacionalistické proudy rozdmýchávané politiky.\n"}
{"id": "1032992", "url": "https://cs.wikipedia.org/wiki?curid=1032992", "title": "Curtiss-Wright AT-9", "text": "Curtiss-Wright AT-9\n\nCurtiss-Wright AT-9 byl dvoumotorový cvičný letoun pro pokročilý výcvik, zařazený do služby od roku 1941 u USAAF (po přejmenování v roce 1947 USAF).\n\nCurtiss-Wright AT-9 byl používán k překlenutí rozdílu mezi jedno- a dvojmotorovými bojovými letouny. Prototyp vzlétl v roce 1941 a produkční verze byla zavedena do služby v roce 1942.\nPrototyp měl látkou potažený trup trubkové konstrukce i ocasní plochy, ale produkční stroje už byly celokovové.\nLetání a přistávání s AT-9 nebylo jednoduché, což bylo obzvláště vhodné pro zaškolení pilotů v ovládání výkonných, vícemotorových letounů nové generace jako byly Martin B-26 a Lockheed P-38.\n\n\n Spojené státy americké\n\nDva AT-9 a jeden AT-9A jsou ve sbírce Národního muzea letectva Spojených států amerických nacházejícího se na Wright-Pattersonově základně poblíž Daytonu v Ohiu.\n\n\n\n"}
{"id": "1032994", "url": "https://cs.wikipedia.org/wiki?curid=1032994", "title": "Beata Maksymowová", "text": "Beata Maksymowová\n\nBeata Elżbieta Maksymow (provd. Wendt), (* 27. červenec 1967 Czeladź, Polsko) je bývalá reprezentantka Polsko v judu.\n\nK judu se dostala náhodou v 16 letech, když její dlouholetý trenér Tadeusz Kowalewski v roce 1983 hledal děti do judistického oddílu v Jastrzębie-Zdrój. Své fyzické dispozice se naučila na tatami využívat prakticky okamžitě — při výšce 180cm vážila přes 120kg. Celou kariéru jí však trápila zranění obou kolen. Přes všechny tituly, které získala se jí nepodařilo vybojovat medaili nejcennější, olympijskou. Dvakrát k ní byla velmi blízko. Při premiéře ženského juda na olympijských hrách v Barceloně v roce 1992 podlehla v souboji o bronz v boji na zemi Japonce Sakaue. V roce 1996 na olympijských hrách v Atlantě podlehla těsně na body v souboji o bronz Němce Hagnové. V roce 1999 získala nečekaně na bolavá kolena titul mistryně světa a v roce 2000 tak odjížděla na olympijské hry v Sydney jako velká polská naděje na medaili. Nezvládla však vstup do turnaje a prohrála na body s Američankou Rosensteel. Vzápětí se sportovním judem skončila. Řadu let pracovala jako bachařka ve věznici. V roce 2006 se jí narodila dcera Hanna.\n\n"}
{"id": "1032995", "url": "https://cs.wikipedia.org/wiki?curid=1032995", "title": "Petr Novotný (rozcestník)", "text": "Petr Novotný (rozcestník)\n\nJméno Petr Novotný nese více osobností:\n\n"}
{"id": "1032996", "url": "https://cs.wikipedia.org/wiki?curid=1032996", "title": "Doména (protein)", "text": "Doména (protein)\n\nDoména je strukturní část proteinu, definovaná na základě stability a soudržnosti, přítomnosti hydrofobního jádra a schopnosti zaujmout konkrétní tvar nezávisle na zbytku proteinu. Jedná se o základní stavební složku proteinů – ty jsou často vystavěny právě z řady strukturních domén spojených méně uspořádanými ohebnými oblastmi. Doménám je často možno přiřadit konkrétní funkci či vazebnou schopnost, ale jedna doména může v různých proteinech fungovat v poměrně rozmanitém kontextu. \n\nVznikly rozsáhlé databáze proteinových domén, standardem jsou SCOP (Structural Classification of Proteins) a CATH (Class, Architecture, Topology, Homology). Existují i aplikace umožňující předpovědět přítomnost konkrétních domén na základě aminokyselinové sekvence proteinu. \n"}
{"id": "1032999", "url": "https://cs.wikipedia.org/wiki?curid=1032999", "title": "Kolpakovo pravidlo", "text": "Kolpakovo pravidlo\n\nTakzvané Kolpakovo pravidlo (přesně případ Deutscher Handballbund eV versus Maroš Kolpak) je označení pro rozhodnutí Evropského soudního dvoru (\"European Court of Justice\") z roku 2003 v případu slovenského házenkáře Maroše Kolpaka týkající se svobodného pohybu osob a rovnosti pracovních příležitostí, které mají občané států z přidružených zemí Evropské unie (EU) uvnitř Unie stejné jako její občané. Podle něj jsou jakákoli omezení práva na práci (např. kvóty cizinců ve sportovních týmech) ilegální a odporují zákonům Evropské unie. Případ v Německu posloužil jako precedens a měl velký dopad na profesionální sport v Evropě.\n\nMaroš Kolpak (narozen 1971) pochází z Prešova na Slovensku, v roce 2000 nečlenské země EU (až do května 2004 pouze přidružené), a tou dobou působil v Německu v týmu TSV Ostringen. Podle předpisů Německého házenkářského svazu (Deutscher Handballbund eV) mohli v týmu na soutěžní zápas nastoupit pouze 2 hráči ze zemí mimo EU. Kolpak byl třetím hráčem mimo Evropskou unii a tedy často nehrál. Na základě asociačních dohod Slovenska s Evropskou unií měl stejné právo na práci jako občan EU a obrátil se proto v roce 2000 na německý soud. Ten případ podstoupil Evropskému soudnímu dvoru, který dal Kolpakovi za pravdu.\n\n\n"}
{"id": "1033001", "url": "https://cs.wikipedia.org/wiki?curid=1033001", "title": "Intein", "text": "Intein\n\nIntein je úsek uvnitř proteinu, který je schopen se vlastní autokatalytickou aktivitou vystřihnout a ve výsledném proteinovém produktu tedy chybí. Zbylé části, které jsou transpeptidázovou aktivitou napojeny, se někdy označují jako exteiny, analogicky k intronům a exonům v sekvenci genů. První intein byl nalezen uvnitř proteinu vakuolární ATPázy; dnes inteiny nacházejí využití v proteinovém inženýrství a biotechnologii.\n"}
{"id": "1033003", "url": "https://cs.wikipedia.org/wiki?curid=1033003", "title": "Německý horský spolek pro Ještědské a Jizerské hory", "text": "Německý horský spolek pro Ještědské a Jizerské hory\n\nNěmecký horský spolek pro Ještědské a Jizerské hory (ve zkratce DGV nebo někdy též DGVJI z ) byl dobrovolný spolek příznivců turistiky z oblasti Jizerských hor a Ještědského hřbetu na severu současné České republiky.\n\nUskupení vzniklo kolem Adolfa Hoffmanna (1850–1915), továrníka ze Zhořelce, který ovšem pocházel z Liberce. Ten se spolu s dalšími podobně smýšlejícími nadšenci sešel 29. června 1884 v liberecké restauraci Střelnice, kde se dohodli na založení Horského spolku. K tomu došlo 13. října 1884 v restauraci U Korunního prince, která se nacházela na dnešním libereckém Sokolovském náměstí. Na počátku čítala členská základna 154 osob. Jejich počet ovšem narůstal a po padesáti letech existence spolku již počet členů dosahoval 7760 osob, které byly rozděleny do pětadvaceti sekcí. V čele spolku stál předseda spolu s osmičlenným hlavním výborem. Vedle něj fungovalo v rámci spolku ještě devět dalších výborů zaměřených na specializované činnosti, mezi něž se například řadila stavba a značení cest, plánování výletů a prázdninových pobytů, správa hospodaření s chatou na Ještědu, dále péče o ubytovny mládeže, péče o žactvo a další výbor se zaměřoval na zimní sporty včetně sáňkařské dráhy. K podporovatelům spolku patřili továrníci Anton Demuth, Ignaz Ginzkey, Blaschek či Stiepel. Na jeho provoz přispívala též Anna von Liebieg spolu s Johannem von Liebieg.\n\nAč se spolek profiloval jako německý, patřili k jeho členům též Češi. Přesto se spolek ve třicátých letech 20. století přiklonil na stranu německého nacionalismu. Po úmrtí čestného předsedy F. Richtera roku 1941 vyšla i poslední ročenka spolku a uskupení se stalo součástí Nacionálněsocialistického říšského svazu pro tělocvik.\n\nV oblasti Jizerských a Lužických hor působily mimo Německého horského spolku pro Ještědské a Jizerské hory také čtyři sekce (Liberecká, Jablonecká, Varnsdorfská a Novoborská) Německého a rakouského alpského spolku (v originále ', ve zkratce \"DuÖAV\"), dále uskupení Přátelé turistiky a horolezectví Vrblíky (v originále ', zkráceně \"W. K. F. W.\"), spolek Empor a sdružení Přátel přírody (v originále \"\").\n\nSpolek patřil na přelomu 19. a 20. století k nejčinorodějším z horských spolků, které na území tehdejšího rakousko-uherského mocnářství fungovaly. V Jizerských horách začal se souhlasem majitele zdejšího panství, hraběte Clam-Gallase, budovat síť značených turistických cest, které přetrvaly do současnosti. Například trasu označovanou jako (Hřebenovka) spojující Sněžku, Ještěd a Růžový vrch začali členové spolku spolu se svými kolegy z Krkonoš a Lužice trasovat roku 1902. Cesty vyznačovali nejčastěji tvarovkami vyrobenými z plechu.\n\nHorský spolek ale také budoval horské chaty a rozhledny. První z těchto výškových staveb se stala roku 1887 dřevěná rozhledna na Humboldtově výšině nad Kateřinkami. Tou dobou již stála na Ještědu první dřevěná rozhledna, která tam vyrostla i za přispění Adolfa Hoffmanna. Po vzniku Horského spolku si ji založené uskupení převzalo, zvelebilo blízkou Rohanovu chatu, k níž roku 1885 přistavělo verandu pro dvě stě návštěvníků, a staralo se o rozhlednu až do roku 1889, kdy musela být pro zchátralost stržena. Ještě toho samého roku ale Horský spolek na vrcholu vybudoval rozhlednu novou. Současně s tím chtěli členové spolku na Ještědu vybudovat honosnou kamennou chatu, u které měla vyrůst bytelná rozhledna. Se stavbou těchto objektů začali závěrem léta 1916 a za půl roku – 13. ledna 1917 – se objekt nazývaný „Nový ještědský dům“ slavnostně otevíral.\n\nPostupně Horský spolek vystavěl rozhledny Královku, Slovanku, na Bramberku, na Jůslově vrchu u Josefova Dolu či na tanvaldském Špičáku. Když 5. dubna 1904 zemřel Heinrich Liebieg, začal se Horský spolek pečovat také o rozhlednu na Liberecké výšině. Jakmile se aktivity spolku rozšířily západním směrem, začali jeho členové pečovat také o zříceninu hradu Ralsko. Pro turisty nechal Horský spolek zpřístupnit také vyhlídková místa, kupříkladu Vyhlídku poblíž Smržovky, Ořešník, Kočičí kameny, Trniště, Popovu skálu nebo Dračí kámen a Kovadlinu u Liberce.\n\nK další činnosti spolku se řadila provoz letních prázdninových táborů pro děti vybudovaných v Josefově Dole, ve Ferdinandově u Hejnic, v Černousích a v panském zámečku v Kristiánově. Ve správě mělo také dvacet ubytoven pro mládež, mezi něž patřila též kamenná budova bývalé sklárny na Jizerce. Na území Liberce a Hrádku nad Nisou pečoval také o tři meteorologické budky.\n\nPočínaje rokem 1885 vydávali členové svoje \"Zprávy Horského spolku\" (v německém originále ), jež se o šest let později rozšířily a stala se z nich \"Ročenka DGV\" (). Vycházely též pohlednice zachycující Ještěd nebo Jizerské hory a spolek zpracovával též kartografická díla. Jejich autorem byl člen spolku Josef Matouschek. Roku 1927 vyšla na náklady spolku jeho mapa zachycující Jizerské hory.\n\nNa činnost původního Horského spolku navazuje roku 1996 založený Jizersko-ještědský horský spolek z Liberce. Oproti svému předchůdci se věnuje též ochraně přírody. Vedle toho obnovil také řadu vyhlídek, slavnosti slunovratu i soutěž stovkařů (snaha dosáhnout za co nejkratší čas sta výstupů na Ještěd), opětovně navíc začal vydávat ročenky a připravil nový výtisk Matouschkovy mapy.\n\n"}
{"id": "1033008", "url": "https://cs.wikipedia.org/wiki?curid=1033008", "title": "Ctirad Benáček", "text": "Ctirad Benáček\n\nCtirad Benáček (8. září 1924 – 1. prosince 1999) byl československý basketbalista, účastník Olympijských her 1948.\n\nByl hráčem týmů Uncas Praha (1939–1943) a Sparta Praha (1943–1949), s kterými v Mistrovství Československa získal dvakrát titul vicemistra republiky (1940, 1949). Za Spartu Praha hrál také volejbal.\n\nČeskoslovensko reprezentoval na letních olympijských hrách 1948 v Londýně, kde s národním týmem skončil v olympijské basketbalové soutěži na 7. místě. Byl druhým nejlepším střelcem týmu a v sedmi zápasech zaznamenal 70 bodů. V letech 1946–1949 odehrál za československou basketbalovou reprezentaci celkem 36 zápasů.,\n\nV roce 1946 se zúčastnil jednání k přípravě založení mezinárodní volejbalové federace. V roce 1949 po zápase v Itálii tam zůstal a po roce odjel na Nový Zéland, kde v roce 1954 Aucklandu založil Sparta Volleyball Club. Ve volejbale na Novém Zélandu byl trenérem, funkcionářem a poté předsedou volejbalové federace Nového Zélandu. Mezinárodní volejbalová federace mu v roce 1995 udělila ocenění \"1995 FIVB Centenary Award\".\n\n\n\n\n"}
{"id": "1033017", "url": "https://cs.wikipedia.org/wiki?curid=1033017", "title": "Vojtěch Heřmanský", "text": "Vojtěch Heřmanský\n\nVojtěch Heřmanský (* 17. října 1934, Vápenný Podol) je český vědec v oblasti technologií a mikroelektroniky. Je spoluautorem pěti patentů, více než 40 původních prací a 70 výzkumných zpráv, z nichž je část přeložena do anglického a německého jazyka. Většinu vypracoval během své kariéry ve Výzkumném ústavu elektrotechnické keramiky, kde byl také řešitelem mnoha výzkumných projektů. V současné době se podílí na koordinaci řešení několika mezinárodních projektů v oblasti nanotechnologií.\n\nVojtěch Heřmanský se narodil 17. října 1934 ve Vápenném Podole, malé vesnici na Chrudimsku. Již v raném dětství se u něj projevoval zájem o přírodní vědy, tehdy zejména o chemii. V roce 1945 nastoupil na gymnázium v Karlových Varech. Věnoval se zde studiu spektra vlastností sodíku. V letech 1952–57 vystudoval Hutní fakultu Vysoké školy báňské v Ostravě, obor Fyzikální metalurgie, s červeným diplomem.\n\nPo studiích dostal Vojtěch Heřmanský pracovní umístěnku do Výzkumného ústavu elektrotechnické keramiky (VÚEK) v Hradci Králové. Věnoval se výzkumné činnosti v oblasti vlastností materiálů, později založil pracoviště pro výzkum a vývoj hybridních integrovaných obvodů a tento výzkum vedl. V roce 1969 mu byl udělen titul kandidát technických věd prvního stupně na Vysoké škole chemické v Praze, roku 1982 poté druhý stupeň na Československé akademii věd. Po roce 1989 působil nejprve v HIOS Hradec Králové a mezi lety 1994–2001 pracoval na pozici ředitele Steinel Raspenava. Od roku 1996 do současnosti je ředitelem a jednatelem BVK Hradec Králové s.r.o. Je čestným členem IMAPS CS a zástupcem pro Českou a Slovenskou republiku v European Committee of International Society for Microelectronics. Rovněž spolupracuje se Západočeskou univerzitou v Plzni. Mluví anglicky, německy, rusky a francouzsky.\n\nOtec František Heřmanský. Matka Stanislava, roz. Švadlenková. První manželka Jiřina, roz. Svobodová (dcery Kamila, Hana), druhá manželka Věra, dříve Tulková.\n\n"}
{"id": "1033025", "url": "https://cs.wikipedia.org/wiki?curid=1033025", "title": "Paweł Pawlikowski", "text": "Paweł Pawlikowski\n\nPaweł Aleksander Pawlikowski (* 15. září 1957, Varšava) je režisér a scenárista polského původu, který po většinu svého života žije a tvoří ve Velké Británii. Za své dílo získal řadu ocenění, dva z jeho celovečerních snímků získaly Cenu BAFTA za nejlepší film, za film Ida obdržel Evropskou filmovou cenu a také Oscara za nejlepší cizojazyčný film.\n\nNarodil se v komunistickém Polsku, od 14 let žije ve Velké Británii. Od konce 80. let točil dokumentární snímky pro BBC, ve kterých skutečnost nicméně mísil s fikcí. V roce 1999 natočil nízkorozpočtový televizní film Twockers, následovaly celovečerní filmy.\n\nV roce 2006 natočil asi 60 % adaptace románu Magnuse Millse s názvem \"The Restraint of Beasts\". Projekt však pozastavil, protože se věnoval péči o svou ženu, která vážně onemocněla. Zemřela o několik měsíců později.\n\n\n"}
{"id": "1033027", "url": "https://cs.wikipedia.org/wiki?curid=1033027", "title": "Lomená galerie (Olomouc)", "text": "Lomená galerie (Olomouc)\n\nLomená galerie je kulturní prostor v Olomouci, který se nachází v tzv. lomeném průchodu, v historickém místě, kde stávala kdysi Nová brána jako hranice olomouckého Předhradí a měšťanského města. V Lomené galerii budou umístěna díla současného street artu od mladých autorů.\n\nJedná se o nový výstavní prostor, který se nachází v barokní stavbě z let 1701–1708, bývalé školní budovy jezuitské univerzity. V blízkosti tehdejší Nové brány, která spojovala Předhradí s městem a byla zbourána v roce 1787.\n\nGalerie je provozována ve spolupráci s vlastníkem průchodu Vlastivědným muzeem Olomouc.\n\nGoogle spustil v roce 2014 projekt Open Gallery. Do projektu se galerie zapojila.\n\n"}
{"id": "1033029", "url": "https://cs.wikipedia.org/wiki?curid=1033029", "title": "Josef Polášek (kněz)", "text": "Josef Polášek (kněz)\n\nJosef Polášek (11. března 1866, Frenštát pod Radhoštěm – 19. prosince 1948) byl český římskokatolický kněz, dlouholetý farář v Tovačově a čestný papežský komoří (\"cubicularius\").\n\nKněžské svěcení přijal 5. července 1889. Od roku 1910 byl farářem v Tovačově, kde už předtím působil jako katecheta. V roce 1911 dal provést generální opravu tovačovské fary. Od roku 1924 byl místoděkanem a od roku 1933 děkanem dubského děkanátu, od roku 1935 také skutečným konzistorním radou. Roku 1939 odešel na odpočinek, avšak i nadále žil v Tovačově. Dne 31. srpna 1940 jej papež Pius XII. jmenoval čestným komořím Jeho Svatosti.\n\n"}
{"id": "1033030", "url": "https://cs.wikipedia.org/wiki?curid=1033030", "title": "Infestdead", "text": "Infestdead\n\nInfestdead byla švédská death metalová kapela založená roku 1994 ve švédském městě Örebro jako vedlejší projekt hudebníka Dana Swanö z Edge of Sanity. Mimo něj v kapele účinkoval vokalista Andreas Axelsson (vulgo Dread). Logo kapely bylo složeno z nápisu INFESTDEAD, obráceného kříže a obráceného pentagramu.\n\nPrvní studiové album se jmenuje \"Hellfuck\" a vyšlo v roce 1997. V letech 1996 až 1999 vydala kapela 2 dlouhohrající desky a 1 EP u německého hudebního vydavatelství Invasion Records (to následně kvůli finančním těžkostem zaniklo).\n\n\n\n\n"}
{"id": "1033031", "url": "https://cs.wikipedia.org/wiki?curid=1033031", "title": "Vladimír Sadílek", "text": "Vladimír Sadílek\n\nVladimír Sadílek (* 26. dubna 1963) je bývalý český fotbalista, obránce.\n\nV československé lize hrál za Bohemians Praha. Nastoupil ve 108 ligových utkáních a dal 3 góly. V nižších soutěžích hrál i za VTJ Tábor, TJ VTŽ Chomutov a FK Armaturka Ústí nad Labem.\n\n"}
{"id": "1033033", "url": "https://cs.wikipedia.org/wiki?curid=1033033", "title": "Saint-Chély-du-Tarn", "text": "Saint-Chély-du-Tarn\n\nSaint-Chély-du-Tarn je malá francouzská vesnice v departementu Lozère v regionu Languedoc-Roussillon nalézající se v údolí Gorges du Tarn asi 6 km od městečka Sainte-Enimie, do kterého od roku 1972 administrativně patří. Předtím byla součástí obce Mas-Saint-Chély. Vesnice se nalézá na území Národního parku Cévennes.\n\nVesnice byla vystavěna nad silným krasovým vývěrem vody.\n\n"}
{"id": "1033037", "url": "https://cs.wikipedia.org/wiki?curid=1033037", "title": "Kostel svatého Cyrila a Metoděje (Ohnišov)", "text": "Kostel svatého Cyrila a Metoděje (Ohnišov)\n\nKostel svatého Cyrila a Metoděje je římskokatolický filiální kostel v Ohnišově. Patří pod farnost Bystré v Orlických horách.\n\nKostel byl postaven v roce 1895 v novogotickém slohu z finančních prostředků věřících a je v majetku obce.\n\nBohoslužby se konají třetí neděli v měsíci v 11.00.\n\n"}
{"id": "1033038", "url": "https://cs.wikipedia.org/wiki?curid=1033038", "title": "Leucismus", "text": "Leucismus\n\nLeucismus (též leucinismus, z řeckého \"λευκός\", leukòs; česky bílý) je stav, kdy jsou živočichové charakterističtí sníženou pigmentací. Na rozdíl od albinismu je způsoben ztrátou všech typů kožních pigmentů, nejenom melaninu.\n\nLeucismus je obecný termín pro fenotyp způsobený poruchou diferenciace pigmentových buněk a nebo poruchou přesunu z neurální lišty do kůže, srsti nebo peří v průběhu vývoje. Následkem toho chybí pigmentové buňky buď po celém povrchu těla, nebo pouze na jeho částech – zvířata tedy mohou mít částečně zachovanou kresbu těla.\n\n\n"}
{"id": "1033039", "url": "https://cs.wikipedia.org/wiki?curid=1033039", "title": "Liers in Wait", "text": "Liers in Wait\n\nLiers in Wait byla švédská death metalová kapela založená roku 1990 ve švédském městě Göteborg Kristianem Wåhlinem (kytara) a Hansem Nilssonem (bicí) po rozpadu kapely Grotesque.\n\nZa svou existenci vydala pouze jedno EP z roku 1991 nazvané \"Spiritually Uncontrolled Art\" (u hudebního vydavatelství Dolores Recordings). \n\n\n"}
{"id": "1033045", "url": "https://cs.wikipedia.org/wiki?curid=1033045", "title": "Daelim VS 125", "text": "Daelim VS 125\n\nDaelim VS 125 je motocykl kategorie cruiser, vyvinutý firmou Daelim, vyráběný od roku 1996.\n\n\n"}
{"id": "1033046", "url": "https://cs.wikipedia.org/wiki?curid=1033046", "title": "Klikr trénink", "text": "Klikr trénink\n\nKlikr trénink je metoda trénování zvířat, při kterém se používá pozitivního upevňování, například pamlsků spolu s klikrem, pro označení chování, které u zvířete chceme podporovat. Pokud trénujeme nové chování, klikr zvířeti pomůže lépe a rychleji pochopit, co po něm chceme. Tato technika je populární při tréninku psů, ale může být použita u jakéhokoli domestikovaného, či divokého zvířete.\n\nNěkdy se pro označení požadovaného chování používá namísto kliknutí nějaký charakteristický zvuk (například písknutí, lusknutí prsty), nebo jiný náznak (například rozsvícení baterky, znak rukou), což velmi pomáhá hluchým zvířatům. \n\nTrénink na základě podmíněného reflexu se začal formovat již v roce 1940 za druhé světové války při tréninku holubů k navádění bomb. Manželé Brelandovi, kteří pomáhali s tréninkem holubů, o tři roky později založili svou vlastní firmu na trénování zvířat. Brelandovi začali pracovat s více než 100 druhy zvířat, především s delfíny a kosatkami, později se klikr začal využívat i k výcviku ovčáckých psů.\n\nPokud chceme trénovat pomocí klikru, musíme nejprve naučit zvíře spojit si zvuk klikru (nebo jiného vybraného zvuku) s pamlskem. Po každém kliknutí musí ihned následovat odměna.\n\nPoté můžeme kliknutí použít pro označení chování, které chceme.\n\nJakmile zvíře požadované chování ovládá, přidáme k němu povel nebo znak rukou. Zvíře se naučí, že za splněné chování následuje odměna.\n\n"}
{"id": "1033051", "url": "https://cs.wikipedia.org/wiki?curid=1033051", "title": "Attila Fiola", "text": "Attila Fiola\n\nAttila Fiola (* 17. února 1990, Szekszárd, Maďarsko) je maďarský fotbalový obránce a reprezentant, který momentálně působí v klubu Puskás Akadémia FC.\n\nOdchovanec Paksi FC.\n\nFiola debutoval v A-mužstvu Maďarska 14. 10. 2014 v kvalifikaci na EURO 2016 v Tórshavnu proti Faerským ostrovům (výhra 1:0).\n\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem. Na šampionátu nastoupil pouze v jednom utkání.\n\n"}
{"id": "1033052", "url": "https://cs.wikipedia.org/wiki?curid=1033052", "title": "Jan Sekera", "text": "Jan Sekera\n\nJan Sekera (14. listopadu 1935 Louny – 10. ledna 2015, Praha) byl český historik umění a galerista. Založil Galerii Benedikta Rejta v Lounech, v 90. letech byl ředitelem Českého muzea výtvarných umění v Praze. Zaměřoval se zejména na studium a prezentaci českého výtvarného umění po roce 1945 a na dílo Františka Kupky. Je autorem mnoha odborných textů a výstavních katalogů.\n\nV roce 1953 maturoval Jan Sekera na lounském gymnáziu. V letech 1953–1958 studoval na Filozofické fakultě Univerzity Karlovy obory filosofie, estetika (prof. M. Novák) a matematika. V polovině 50. let navázal blízké kontakty s lounskými výtvarníky Kamilem Linhartem, Zdeňkem Sýkorou, Vladislavem Mirvaldem, básníkem Emilem Julišem a estetikem Josefem Hlaváčkem.\n\nPo epizodním působení v roli učitele matematiky na lounské jedenáctiletce a dvouleté základní vojenské službě nastoupil v roce 1960 jako průvodce a metodik do Pražské informační služby. S Louny však kontakt neztratil a v roce 1965 byl pověřený vedením galerijního oddělení Okresního muzea v Lounech. Po zřízení samostatné instituce s názvem Galerie Benedikta Rejta se od března 1966 stal jejím prvním ředitelem. V důsledku toho, že Sýkora i Linhart učili v Praze a patřili do okruhu Jiřího Koláře a Sekera udržoval kontakty s osobnostmi jako byli Zbyněk Hejda či Jan Sokol, o lounské galerii se v pražských intelektuálních a výtvarných kruzích vědělo.\n\nSekera orientoval výstavní činnost od počátku na české výtvarné umění 20. století. Do konce 60. let tak v galerii vystavovali Karel Černý, Jaromír Funke, Antonín Slavíček, Bohuslav Reynek, Josef Čapek, Emil Filla a další. Ještě počátkem normalizace v 70. letech probíhají Sekerovou zásluhou v lounské galerii výstavy Otakara Slavíka, Zdeňka Sýkory, Huga Demartiniho a Karla Malicha.\n\nSekera směřoval akviziční činnost galerie jednak k získávání obrazů klasiků české moderní malby (Antonín Slavíček, Antonín Hudeček, Václav Špála, Bohumil Kubišta a další), jednak umělců zastupujících v malbě konstruktivistické a kinetické tendence (mj. Zdeněk Sýkora, Vladislav Mirvald, Zdeněk Pešánek, Karel Malich). Jeho první akvizicí ještě jako vedoucího výstavního oddělení muzea byl nákup dvou klíčových obrazů Zdeňka Sýkory: \"Šedé struktury\" a \"Červeno-modré struktury\". Vybudoval také rozsáhlou sbírku grafiky, v níž jsou zastoupeni mj. Josef Váchal a Vojtěch Preissig. Sekera vždy usiloval o to, aby byla lounská galerie odborným ústavem s nadregionálním významem.\n\nV roce 1969 Sekera Louny načas opustil, když absolvoval dvouletou stáž ve Filosofickém ústavu Československé akademie věd. Roku 1971 se opět vrátil do Loun a převzal vedení galerie. Sekera nikdy nebyl členem KSČ. Proto musel v odborné činnosti čelit nejrůznějším ideologickým tlakům, které byly na maloměstě často silnější než v metropoli. To byl důvod, proč se v roce 1987 rozhodl odejít do Prahy. Rok nato se stal ředitelem Středočeské galerie v Praze. V roce 2001 odešel do důchodu. Dále působil jako člen nákupních komisí v různých galeriích, např. v Galerii moderního umění v Roudnici nad Labem nebo v Národní galerii v Praze. Od roku 2001 externě vyučoval na Vyšší odborné škole informačních služeb v Praze. Roku 2004 mu bylo uděleno čestné občanství města Loun.\n\n\n"}
{"id": "1033053", "url": "https://cs.wikipedia.org/wiki?curid=1033053", "title": "Nemanja Nikolić", "text": "Nemanja Nikolić\n\nJméno a příjmení Nemanja Nikolić má více nositelů:\n"}
{"id": "1033054", "url": "https://cs.wikipedia.org/wiki?curid=1033054", "title": "Spolknutí předmětu", "text": "Spolknutí předmětu\n\nSpolknutí předmětu nebo spolknutí cizího tělesa (\"indigestio a corporibus alienis\") či obecněji cizí těleso v zažívacím traktu (přičemž se cizí těleso může do zažívacího traktu dostat i jinak než spolknutím, např. konečníkem) je běžný typ úrazu, vznikající nejčastější u dětí, ale vyskytující se i u dospělých. Závažnost závisí hlavně na velikosti předmětu; cizí tělesa do rozměru asi 23 mm mohou bez problému projít celou trávicí soustavu, ty větší mohou uvíznout v žaludku nebo dvanácterníku (část tenkého střeva napojená přímo na žaludek). I ostré předměty, dokonce i hřebíky nebo sklo, většinou projdou trávicí soustavou bez problému. Mohou však také poranit dutinu ústní nebo se zaseknout nebo zapíchnout v jícnu. Nebezpečné může být i polykání vlasů či chlupů, které může způsobit i neprůchodnost střev v důsledku vytvoření bezoáru. \n\nTaké vypití kyseliny, hydroxidu nebo dalších žíravin obvykle nejvíc odnese jícen a dutina ústní, proto se v takovém případě zakazuje vyvolávat zvracení, aby se jícen nepoleptal o to víc. Žaludek je totiž vůči žíravinám mnohem odolnější. Po vypití žíraviny však může nastat otrava.\n\nVe věznicích dochází často k polykání předmětů úmyslně. Důvodem je jejich lepší schování nebo snaha dostat se ošetřovnu, kde je volnější režim a větší šance k útěku. Vladimír Škutina ve své knize \"Prezidentův vězeň na hradě plném bláznů\" píše: \"„Polykali všechno, co se polykat nedalo — dráty, rukojeti od ešusů, součástky technických přístrojů a hlavně lžíce. Polévkové lžíce. Nedovedl jsem si představit, že by normálně rostlá lidská bytost mohla do sebe vsoukat celou polévkovou lžíci.“\"\n\nPříznaky jsou obvykle patrné hned po spolknutí, způsobuje je to, že předmět uvízne v krku, jícnu nebo poraní dutinu ústní. Pokud cizí těleso uvízne někde mezi dutinou ústní a žaludkem, obvykle se začne tvořit hodně slin v ústech, polykání je nesnadné a může bolet, nastoupí chraptění a nutkání zvracet. Pokud to však nenastane a předmět bez problému projde až do žaludku, nezůstane ležet v žaludku nebo neucpe hned na žaludek navazující dvanácterník (neprůchodnost střev, bolest břicha, zvracení), tak úraz bývá bez příznaků. Vypití kyseliny způsobí silné pálení, v případných zvratcích může být krev, může dojít i k proděravění jícnu, což může způsobit i smrt. V žaludku žíraviny většinou žádné velké problémy nedělají, ale později, když se dostanou do střev tak můžou způsobit i smrtelnou otravu. Přestože v naprosté většině cizí předměty projdou střevy a žaludkem bez problémů, nikdy není jistota, že například neporaní střevo, nezpůsobí jeho ucpání nebo další problémy, a proto pokud i po několika dnech od spolknutí předmětu najednou nastanou bolesti břicha, zvracení nebo jakékoliv další problémy, je žádoucí okamžitě vyhledat pomoc lékaře.\n\nPokud jde o předměty menší než 2,3 cm, tak se v žaludku při trávení vmísí do dalšího jídla (stěna žaludku je citlivá a ostrým okrajům předmětů sama reflexně uhne), projdou spolu s ním i střevy a nakonec vyjdou s výkaly. Pokud jsou větší, zůstanou ležet v žaludku nebo ucpou dvanácterník (nebo průchod do něj), a pak je nevyhnutelná endoskopie. Bezproblémově procházejí i ostré předměty, ale hned po jejich konzumaci se doporučuje je zajíst kyselým zelím nebo chlebem, aby se v žaludku měly do čeho vmísit a dál bez problému projít, při kálení však můžou poranit konečník, pokud jsou velké. Pokud se něco zasekne nebo zapíchne v jícnu, ve střevě bezprostředně za žaludkem nebo zůstane ležet v žaludku, tak se to většinou vyndává endoskopem. \n\nPo vypití kyseliny se pacient zásadně nemá pokoušet zvracet. Vypití kyseliny způsobí poleptání jícnu a dutiny ústní, časté je potom jako trvalý následek zúžení jícnu. Jakmile se však kyselina dostane do žaludku, tak bývá bez dalších problémů strávena, ale pozdějc, po strávení v tenkém střevě, ve kterém se z jídla vycucávají živiny (včetně vypité kyseliny) přímo do krve může způsobit i závažnou otravu a proto by se s cestou do nemocnice nemělo otálet! Po vypití kyseliny nebo hydroxidu se doporučuje okamžitě vypít hodně mléka nebo vody. \n\nPodle statistik v 90 % případů, kdy člověk spolkne cizí těleso, se nic nestane a věc projde trávicí soustavou bez lékařské pomoci. V 9 % je nutno věc vyndat endoskopem a v 1 % případů operací, protože nastanou komplikace.\n"}
{"id": "1033060", "url": "https://cs.wikipedia.org/wiki?curid=1033060", "title": "Nemanja Nikolić (1987)", "text": "Nemanja Nikolić (1987)\n\nNemanja Nikolić (srbskou cyrilicí Немања Николић, maďarsky Nikolics Nemanja; * 31. prosince 1987, Senta, SFR Jugoslávie) je maďarský fotbalový útočník a reprezentant srbského původu, který momentálně působí v klubu Chicago Fire.\n\nV sezónách 2009/10, 2013/14 a 2014/15 se stal v dresu Videotonu králem střelců maďarské ligy.\nVe Videotonu měl skvělou formu zejména v podzimní části sezóny 2014/15, kdy v 16 ligových zápasech nastřílel 16 gólů. Díky tomu na něj zaměřily pozornost týmy z Anglie, Francie, Itálie a také AC Sparta Praha. Smlouva s Videotonem hráči končila v létě 2015.\nNakonec podepsal v červnu 2015 smlouvu s klubem Legia Warszawa (druhým týmem polské Ekstraklasy 2014/15), který jej také sledoval. V Ekstraklase 2015/16 sázel jeden gól za druhým (v úvodních 12 zápasech 15 branek) a především díky němu se Legia držela v horní části tabulky, byť občas ztratila body. V sezóně 2015/16 vybojoval s Legií double, tedy prvenství v polském poháru i v Ekstraklase. Navíc se stal nejlepším ligovým střelcem sezóny.\n\nNemanja Nikolić debutoval v A-mužstvu Maďarska 11. 10. 2013 v Amsterdamu v kvalifikačním zápase proti Nizozemsku, který skončil historickou porážkou Maďarska 1:8.\n\nS maďarským národním týmem slavil postup z kvalifikace na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "1033070", "url": "https://cs.wikipedia.org/wiki?curid=1033070", "title": "Mihály Korhut", "text": "Mihály Korhut\n\nMihály Korhut (* 10. prosince 1988, Miskolc, Maďarsko) je maďarský fotbalový obránce a reprezentant, hráč klubu Hapoel Be'er Sheva.\nMihály Korhut debutoval v A-mužstvu Maďarska 22. 5. 2014 v Debrecenu v přátelském zápase proti Dánsku (remíza 2:2).\n\nNěmecký trenér maďarského národního týmu Bernd Storck jej vzal na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem. Korhut odehrál na šampionátu jediný zápas.\n\n"}
{"id": "1033072", "url": "https://cs.wikipedia.org/wiki?curid=1033072", "title": "Zdeněk Zbytek", "text": "Zdeněk Zbytek\n\nZdeněk Zbytek (* 21. prosince 1951) je český podnikatel a bývalý voják. Do roku 1990 byl důstojníkem Československé lidové armády. Proslavil se svým projevem z doby Sametové revoluce, kdy byl velitelem tankové divize a jménem armády deklaroval podporu tehdejšímu vedení Komunistické strany Československa (KSČ). Za toto vystoupení byl v roce 1991 z armády propuštěn, od té doby se věnuje podnikání.\n\nPřátelí se s českým prezidentem Milošem Zemanem, s nímž ho seznámil Pavel Dostál. Některými novinami byl označen za „nového Šloufa“ v narážce na Miroslava Šloufa.\n\nSpoluzakládal Stranu práv občanů ZEMANOVCI. Doprovází prezidenta na jeho zahraničních cestách, včetně konference na Rhodu, kterou pořádá Vladimír Jakunin, bývalý rozvědčík KGB a důvěrník Vladimíra Putina. Ve své firmě Mold Vin zaměstnával druhou Zemanovu manželku Ivanu.\n\nZbytek se angažoval v kůrovcové kauze v Národním parku Šumava, podle svých slov má k Šumavě vztah a je známo, že tam vlastní řadu nemovitostí. Ve svém podnikání se orientuje zejména na Rusko a další postsovětské republiky. Kvůli svým vztahům se „starými sovětskými strukturami“ je už od devadesátých let sledován Bezpečnostní informační službou. Mezi jeho přátele patří například Igor Střelec, bývalý příslušník komunistické rozvědky, který je spojován s ruským miliardářem Olegem Bojkou, provozovatelem sítě heren v Česku. Podle informací Českého rozhlasu se v 90.letech Bojko stýkal se špičkami ruské mafie.\n\nPodle svých slov v letech 1967 až 1970 vystudoval Střední vojenskou školu Jana Žižky z Trocnova, pokračoval studiem na Vysoké vojenské škole Pozemního vojska ve Vyškově. Studium ukončil v roce 1974 v hodnosti poručíka a s titulem inženýr. Po absolvování vysoké školy krátce působil v Uherském Hradišti jako velitel motostřelecké roty, poté byl jmenován zpravodajským náčelníkem téhož pluku. V letech 1976-1978 absolvoval postgraduální studium na Vojenské Akademii v Brně, poté byl v srpnu 1978 převelen k 15. motostřelecké divizi a jmenován, v hodnosti nadporučíka, velitelem tankového praporu. Po měsíci byl jmenován zástupcem velitele motostřeleckého pluku. Tuto funkci vykonával do listopadu 1981, kdy byl jmenován, v hodnosti kapitána, velitelem tankového pluku v Českých Budějovicích. zde byl povýšen do hodnosti majora, a v listopadu 1985 byl převelen k 1. tankové divizi ve Slaném a jmenován do funkce náčelníka štábu této divize. Funkci vykonával do září 1986, nastoupil studium na Vojenskou Akademii Generálního štábu ozbrojených sil SSSR v Moskvě, kterou ukončil v červenci 1988 a v září 1988 byl znovu jmenován, v hodnosti podplukovníka, náčelníkem štábu 1. tankové divize. 8. září 1989 se stal náčelníkem celé divize.\n\n1. prosince 1989, během Sametová revoluce sametové revoluce, vystoupil na sjezdu rolníků. Deklaroval jednotu armády a její věrnost KSČ, a prohlásil, že armáda nepůjde proti pracujícímu lidu. Dále jménem armády požadoval důslední dodržování tehdejších zákonů a požadoval potrestání těch, kdo hanobili hlavu státu. Na základě tohoto projevu byl médiích několikrát obviněn, že v roce 1989 coby velitel tankové divize nabídl svou jednotku pro zakročení proti demonstrantům v Praze. V jeho projevu výslovně nic o posílání tanků na Prahu nezaznělo. Tato interpretace vznikla až na zpravodajském serveru neaktuality.cz, jehož redakce nadepsala záznam projevu titulkem \"„Zdeněk Zbytek hodlá poslat tanky na Prahu (1989).“\" Na tomto zpravodajském serveru byla 2. prosince 2014 zveřejněna veřejná omluva za toto tvrzení.\n\n\"I když Zbytek explicitně neřekl, že tanky vytáhnou na Prahu, tak v tom projevu jasně naznačoval, že je ochoten zasáhnout,\" uvedl ovšem bývalý ministr obrany a velvyslanec v Rusku Luboš Dobrovský.\n\n9. května 1990 byl povýšen na plukovníka. Velitelem tankové divize byl až do října 1990, Poté zastával funkci vedoucího staršího důstojníka Správy bojové přípravy Pozemního vojska Ministerstva obrany. Z armády byl propuštěn k 31. prosinci 1991 samostatným rozkazem prvního civilního ministra obrany Luboše Dobrovského. Důvodem prý podle Zbytka mělo být jeho vystoupení v roce 1989.\n\nJeště před propuštěním z armády si vyřídil živnostenský list a začal podnikat.\n\nRuský biografický institut udělil Zdeňku Zbytkovi titul Člověk roku 2016 za upevňování vztahů mezi Českem a Ruskem. Spolu s ním toto ocenění získal například Fidel Castro či kazachstánský prezident Nursultan Nazarbajev .\n\n"}
{"id": "1033073", "url": "https://cs.wikipedia.org/wiki?curid=1033073", "title": "Nikolaj Ordnung", "text": "Nikolaj Ordnung\n\nJUDr. Nikolaj Ordnung (5. června 1932 – 31. července 2003) byl československý basketbalista, účastník Mistrovství Evropy 1957 a trenér.\n\nV československé basketbalové lize hrál v sezóně 1953/54 za Ekonom Praha (6. místo), dalších 6 sezón (1954-1960) za Slavia VŠ / ITVS Praha a celkem odehrál 7 ligových sezón, v nichž se družstvo umístilo nejlépe na 4. místě v roce 1957. V sezóně 1968/69 byl trenérem ligového družstva mužů Slavia VŠ Praha, se kterým získal nejen titul mistra republiky, ale také vítězství v Poháru vítězů pohárů, když ve Vídni ve finále Slavia VŠ Praha porazila Dinamo Tbilisi 80:74. \n\nZa československou basketbalovou reprezentaci v letech 1956-1958 odehrál 25 zápasů. Jako hráč se zúčastnil Mistrovství Evropy 1957 v Sofii, na němž s týmem získal bronzovou medaili.\n\nJako trenér vedl reprezentaci Československa na Mistrovství světa 1970 v Lublani, Jugoslávie (6. místo) a na dvou Mistrovství Evropy 1969 v Neapoli, Itálie (3. místo) a 1971 v Essenu, Německo (6. místo). V roce 1981 byl asistentem trenéra Pavla Petery na Mistrovství Evropy 1981 v Praze, kde s týmem získal opět bronzovou medaili. V roce 2000 byl asistentem trenéra reprezentačního družstva České republiky Michala Ježdíka na Mistrovství Evropy v basketbale hráčů do 20 let v makedonském Ochridu (12. místo).\n\nPracoval v Ekonomickém ústavu Akademie věd a jako expert Hospodářské a sociální komise OSN pro Asii a Pacifik (1964-1968 a 1972-1977) a jako regionální poradce v Asii pro OSN (1997-2000). Je autorem knih z oblasti ekonomiky.\n\nJeho manželka Ludmila Ordnungová-Lundáková patřila mezi opory basketbalového reprezentačního družstva Československa, s nímž získala tři bronzové medaile za třetí místa na dvou Mistrovství světa 1957 v Rio de Janeiro a 1959 v Moskvě a na Mistrovství Evropy v basketbale žen 1958 v polské Lodži. Na Mistrovství světa 1957 v Rio de Janeiro byla vyhlášena miss (nejkrásnější dívkou) celého šampionátu. V československé basketbalové lize žen hrála celkem 8 sezón, všechny za Spartu Praha (Spartak Sokolovo), v nichž v letech 1954 až 1962 s týmem získala v ligové soutěži celkem šest medailí, jedenkrát titul mistra Československa (1958), dvakrát druhé a třikrát třetí místo. V roce 2005 byla uvedena do Síně slávy České basketbalové federace.\n\n\n\n\n\n\n\n\n"}
{"id": "1033081", "url": "https://cs.wikipedia.org/wiki?curid=1033081", "title": "Katie Piper", "text": "Katie Piper\n\nKatie Piper (* 12. říjen 1983, Andover, Hampshire, Anglie) je britská modelka, televizní hlasatelka a spisovatelka, která účinkovala v několika televizních programech. Zároveň je považována za vzor odvážné ženy, která se nebála vzepřít svému krutému osudu.\n\nKariéru měla před sebou, ale v roce 2008 jí Stefan Sylvestre do obličeje vylil kyselinu sírovou, a způsobil jí tak na obličeji a hrudníku rozsáhlé popáleniny. Stefan byl kumpánem Danniela Lynche, jejího přítele. Oba dostali za tento zločin trest doživotního odnětí svobody. Katie absolvovala mnoho operací a léčení, čímž se škody z větší části podařilo napravit.\n\nVe spolupráci s Channel 4 byl natočen dokument \"Katie: My Beautiful Face\", který odhaluje všechny okolnosti tohoto případu. Svůj život před útokem i po něm popsala v knize \"Krásná\".\n\nJejí zásluhou vznikla nadace \"Katie Piper Foundation\", která pomáhá lidem s podobným osudem.\n\n"}
{"id": "1033094", "url": "https://cs.wikipedia.org/wiki?curid=1033094", "title": "Ultrazvukově sledovaná transvaginální hydrolaparoskopie", "text": "Ultrazvukově sledovaná transvaginální hydrolaparoskopie\n\nUltrazvukově sledovaná transvaginální hydrolaparoskopie (UTHL) je nová metoda vyšetření malé pánve ženy, při které je pomocí tenké optiky zavedené přes zadní klenbu poševní vyšetřen stav ženských pohlavních orgánů. Při vyšetření je kladen důraz zejména na vyšetření průchodnosti vejcovodů. Porucha jejich funkce je totiž častou příčinou ženské neplodnosti. Celý výkon je monitorován ultrazvukem. UTHL je prováděna ambulantně v celkové anestezii. \n\nUTHL zavedl a poprvé uskutečnil docent Aleš Sobek v centru asistované reprodukce Fertimed v Olomouci.\n\nV první části výkonu je v celkové narkóze do dělohy zaveden hysteroskop a vyšetřena dutina děložní. Během výkonu se přes vejcovody naplní Douglasův prostor pod dělohou. Následně je pod kontrolou ultrazvuku do depa tekutiny v Douglasově prostoru zavedena jehla a podél ní následně i trokar s optikou. Průběh zavádění je po celou dobu kontrolován ultrazvukem a tak je riziko poranění okolích orgánů minimální. Malá pánev je vyšetřena pomocí 3 mm optiky zavedené přes zadní klenbu poševní, vyšetření průchodnosti je prováděno kontrastní látkou aplikovanou pomocí Schulzeho aparátu přes dutinu děložní.\n\nA – punkční jehla, B – dilatátor, C – trokar, D – operační trokar\n\nZavádění jehly do dutiny břišní je kontrolováno pomocí ultrazvuku a riziko poranění orgánů malé pánve je tak minimální. Přesto je zde, stejně jako např. u laparoskopie, malé riziko poranění střeva nebo dělohy.\n\n"}
{"id": "1033097", "url": "https://cs.wikipedia.org/wiki?curid=1033097", "title": "John Field", "text": "John Field\n\nJohn Field (26. července 1782 Dublin – 23. ledna 1837 Moskva) byl irský hudební skladatel, klavírista a hudební pedagog. \n\nStudoval v Londýně u Muzia Clementiho. Jako koncertní klavírista navštívil Paříž a Vídeň, nakonec se usadil v Petrohradě. Je považován za průkopníka žánru nokturna a ovlivnil řadu dalších hudebníků, k nimž patřili Frédéric Chopin, Johannes Brahms, Robert Schumann a Franz Liszt.\n"}
{"id": "1033099", "url": "https://cs.wikipedia.org/wiki?curid=1033099", "title": "Zlatá mince", "text": "Zlatá mince\n\nZlaté mince jsou mince vytvořené zcela nebo částečně ze zlata. Od počátku sloužily jako oběživo, v současnosti jsou raženy zejména jako sběratelské mince.\n\nV dřívějších dobách byly mince vyráběny ze zlata zejména proto, že hodnota zlata příliš nekolísala a držela se v malém rozmezí mezi nákupní a prodejní cenou.\n\nZlaté mince, které splňují zákonem dané standardy, jsou osovobozené od DPH.\n\nPrvní zlaté mince byly raženy na území starověkého Řecka - v Anatolii v 7. st. př. n. l. Zlato bylo v Řecku pro ražbu ovšem využíváno jen ojediněle, v době, kdy se snižovala zásoba stříbra. Nejvíce zlata v té době vlastnila Perská říše. Za vlády Dareia I. byly raženy zlaté mince, tzv. dareiky. Některé z nich se dokonce zachovaly do dneška. Římská říše, podobně, jako Řecko, držela zlato pouze v rezervách. První římské zlaté mince byly vyraženy v roce 215 př. n. l., aby pomohly financovat 2. punskou válku proti Kartágu. Od 2. do 1. st. př. n. l. dostali římští vojevůdci právo razit zlaté mince, aby mohli vyplácet vojáky. Tak vznikly první velkoražby římských zlatých mincí. Tyto mince dostaly název - zlatý aureus.\n\nPrvní zlatá mince ražená ve středověku na českém území byl zlatý florén. Florény se začaly razit roku 1325 za vlády Jana Lucemburského. Ražbu florénů díky mincovní reformě vystřídala ražba zlatých dukátů.\n\nV roce 1933 byly v USA nařízením prezidenta Theodora Roosevelta všechny oběžné zlaté mince roztaveny a následně uloženy ve Státním depozitáři drahých kovů v pevnosti Fort Knox. Prezident Roosevelt se tímto zvyšováním zlatých rezerv snažil zabránit hospodářské krizi. V novodobých dějinách se se zlatými mincemi setkáme hlavně u sběratelských mincí, které jsou pravidelně emitovány centrálními bankami.\n\nJe mnoho faktorů, které ovlivňují hodnotu zlatých sběratelských mincí. Například limitace edice, stáří mince, zachovalost, téma.\nV roce 2002 byl v aukční síni Sotheby's v New Yorku vydražen vzácný Double Eagle 1933 za rekordních 7 590 020 dolarů. Tento prodej z něj udělal nejhodnotnější minci, která byla kdy prodána. Mince se jmenuje Double Eagle neboli dvojitý orel, protože její nominální hodnota představuje dvojnásobnou cenu, jakou v době ražby stálo zlato. Za vysokou cenu dražby může právě nařízení z roku 1933, jelikož se díky němu zachovalo jen několik Double Eaglů z tohoto roku, tím pádem výrazně nabyly na hodnotě.\n\nV roce 2007 vyrobila Kanadská královská mincovna 100 kilovou zlatou minci s nominální hodnotou 1 000 000 dolarů, přestože byl obsah zlata v minci v hodnotě přes 2 miliony. Mince měří v průměru 50 centimetrů a je 3 centimetry hrubá. Unikátní zlatá mince byla vyrobena jen proto, aby propagovala novou řadu mincí - Kanadských javorových listů. Na žádosti zájemců však byly vyrobeny další a prodány v rozmezí od 2,5 do 3 milionů dolarů.\n\n"}
{"id": "1033100", "url": "https://cs.wikipedia.org/wiki?curid=1033100", "title": "E lucevan le stelle", "text": "E lucevan le stelle\n\nE lucevan le stelle je tenorová árie z opery \"Tosca\" Giacoma Pucciniho.\n\nPři prvním uvedení opery v roce 1900 se role Cavaradossiho zhostil tenor Emilio De Marchi. Dalšími věhlasnými zpěváky, kteří tuto roli ztvárnili byli např. Enrico Caruso, Giovanni Martinelli, Aureliano Pertile, Giacomo Lauri-Volpi, Beniamino Gigli, Jussi Björling, Ferruccio Tagliavini, Mario Del Monaco, Richard Tucker, Giuseppe Di Stefano, Franco Corelli, Luciano Pavarotti či Plácido Domingo. Dnes jsou významnými představiteli této role např. Jonas Kaufmann a Roberto Alagna.\n\nDěj opery \"Tosca\" se odehrává v Římě v době napoleonské nadvlády. Árie je ze třetího jednání, kdy hlavní postava, malíř Mario Cavaradossi, obviněný z ukrývání uprchlého vězně, čeká na svou popravu v Andělském hradě a připomíná si krásné chvíle strávené s milovanou Florií Toscou.\n\nÁrie je v tónině h-moll, uvádí ji nostalgické klarinetové sólo, jehož tesknou melodií přejímá tenorový hlas doprovázený v unisonu až do verše „\"Oh! dolci baci, o languide carezze\"“.\n\nTáž melodie již zazněla v poslední části úvodu třetího jednání a vrací se ve formě zkrácené orchestrální reminiscence také v posledních taktech celého díla, a to ve chvíli, kdy se zoufalá Tosca vrhá ze zdí hradu.\n\n"}
{"id": "1033101", "url": "https://cs.wikipedia.org/wiki?curid=1033101", "title": "Lesní požár", "text": "Lesní požár\n\nLesní požár je oheň, který vypukne a šíří se v lese a na jiných lesních pozemcích nebo vypukne na jiných pozemcích a šíří se do lesa a na jiné lesní pozemky. Je běžnou součástí suchozemských ekosystémů (může změnit biodiverzitu lesa) a je i prospěšný (vypalování porostů čistí les). Řízené požáry mohou omezovat ty neřízené. Při požárech se také vytváří dřevěné uhlí, které umožňuje vázat uhlík dlouhodoběji. Lesnictví vyklízením lesa umožňuje udržovat les s menším počtem požárů. S poklesem požárů se snižuje chlazení země aerosoly. K požárům dochází z přírodních příčin (sucho, blesk) nebo z činnosti člověka. Požár může být též neúmyslně způsoben člověkem nebo úmyslně založen (žhářství či žďáření).\n\nV současnosti lesy pokrývají přibližně 39 miliónů km². Nejničivějšími zaznamenanými požáry jsou pravděpodobně ty ze Sibiře. U požáru z roku 1915 se odhaduje, že shořelo 140 tisíc km² (tedy jako všechny požáry v Evropě dohromady za léta 1980-2010, což netvoří ani procento světových lesů), přičemž v Kanadě došlo i k požárům, kdy za rok shořelo 72,8 tisíc km². Roku 2003 shořelo na Sibiři 190 tisíc km².\n\n"}
{"id": "1033109", "url": "https://cs.wikipedia.org/wiki?curid=1033109", "title": "Prasutagus", "text": "Prasutagus\n\nPrasutag ( Prasutagus ,? – cca 60) byl král britského kmene Icenů, který vládl s podporou Říma bezprostředně po invazi v roce 43. \n\nČást historiků věří, že byl jedením z jedenácti britských vůdců, kteří se během invaze vzdali bez boje Claudiovi, zatímco jiní se domnívají, že byl dosazen Římany. Starověké prameny uvádějí, že jeho vláda byla dlouhá a úspěšná. \n\nZa ženu měl Boudiccu. V závěti jmenoval jako následnice své dvě dcery, se kterými měl Řím spolupracovat. Po smrti krále však Římané ignoroval jeho vůli a rozhodli se převzít jeho království pod svou svrchovanost. Když proti tomu Boudica vystoupila, zbičovali ji a její dcery znásilnili. Akt se stal podnětem pro velkou vzpouru královny proti Římu v letech 60 až 61.\n"}
{"id": "1033110", "url": "https://cs.wikipedia.org/wiki?curid=1033110", "title": "Střídník", "text": "Střídník\n\nStřídník (zástupce, náhradník; ten, kdo někoho střídá; latinsky \"vicārius\") je středověký název pro katolického duchovního – placeného náhradníka církevního beneficiáta (kanovníka, faráře aj.), který v zastoupení vykonává část nebo všechny jeho povinnosti. Beneficiát míval větší počet obročí a všechny své povinnosti nemohl tudíž plnit, proto si najímal střídníka. Obvykle jím byl chudý klerik. Tento zvyk se rozšířil v Českých zemích ve 2. polovině 14. století. Pozdější reformní hnutí střídnictví kritizovala jako nemorální praxi.\n\n\n\n"}
{"id": "1033113", "url": "https://cs.wikipedia.org/wiki?curid=1033113", "title": "Mladá garda (opera)", "text": "Mladá garda (opera)\n\nMladá garda (v ukrajinském originále ) je opera o čtyřech dějstvích a sedmi obrazech ukrajinského skladatele Julije Serhijovyče Mejtuse. Jejím námětem jsou osudy mládežnické odbojové skupiny Mladá garda v ukrajinském Krasnodonu v průběhu druhé světové války. Libreto podle stejnojmenného románu ruského spisovatele Alexandra Alexandroviče Fadějeva napsal Andrij Samijlovyč Malyško (1912–1970). Opera měla v původní verzi premiéru v Kyjevě v roce 1947, přepracovaná verze byla provedena poprvé ve Stalinu (dnes Doněck) v roce 1950.\n\nBezprostředně po druhé světové válce existovala v Sovětském svazu velká poptávka po operách, jež by si braly za námět válečné události, respektive oslavovaly hrdinství v boji proti nacistickému Německu. Na Ukrajině byly prvními díly tohoto typu \"Čest\" Hermana Žukovského a \"Jediným životem\" Dmytra Klebanova a Oskara Sandlera, jež však byla považována za umělecké neúspěchy. Úspěšné dílo měl stvořit až právě Julij Mejtus, který se ostatně tématem 2. světové války v opeře zabýval jako jeden z prvních již ve své turkmenské opeře \"Abadan\" z roku 1943.\n\nMejtus si za podklad zvolil jednu z nejpopulárnějších knih těsně poválečné literatury, \"Mladá garda\" Alexandra Fadějeva o komsomolském odboji na ukrajinském Donbasu. Tato kniha byla několikrát zdramatizována i zfilmována a ani Mejtus nebyl jediným sovětským skladatelem, který byl tímto románem inspirován, jeho dílo se však stalo nejznámějším. Libreto k opeře napsal básník Andrij Malyško a Mejtus na něm spolupracoval; nespokojil se prý jen s Fadějevovou knihou, ale navštívil i Krasnodon a hovořil s pamětníky a členy odboje. Přepracování knihy, jejíž děj je epizodický a obsahuje množství událostí a postav, na operní libreto znamenalo značné zhuštění děje, koncentraci na omezenou skupinu protagonistů a výběr jen klíčových událostí. Podle záměru autorů však měl být co nejvíce zachován obraz „Mladé gardy“ jako kolektivu osobností, z nichž žádná (ani vůdcové jako Oleg Koševoj či Andrej Valko) příliš nevyčnívá jako typický operní hrdina.\n\nOpera byla hotova a nastudována k 30. výročí Velké říjnové revoluce a měla premiéru 7. listopadu 1947 v kyjevském operním divadle. Hudební nastudování vedl dirigent Veniamin Toľba, režii měl M. Stefanovyč a výtvarníkem byl O. Chvostenko-Chvostov. Skladatela i libretista se účastnili zkoušek a řadu věc ještě změnili – tak bylo přepracováno celé první dějství a dopsáno arioso Ljuby. Soudobá oficiální inscenační praxe se vyznačovala pompézními masovými scénami a tvůrci proto obtížně prosazovali své zamýšlené komorní, v závěru i symbolické inscenační řešení. Vynucené masové finále s účastí celého sboru na scéně bylo studováno, ale nakonec se je podařilo ještě před uvedením vyškrtnout. V opeře vystupovali mj. Kosťantyn Laptěv (Oleg), Larysa Rudenko (Ulja), Zoja Hajdaj (Ljuba), M. Platonov (Sergej), I. Kljakun (Váňa), Ivan Patoržynskyj (Valko), K. Minajev (Procenko) a V. Pekarskyj (Brückner). Současně s kyjevskou premiérou se odehrávala i premiéra v Charkově.\n\nPod dojmem výsledné scénické podoby i prvotního kritického úspěchu (např. \"Радянське мистецтво\" 10. prosince 1947) autoři ještě v lednu 1948 upravili nebo odstranili nejvíce schematická a deklaratorní místa, spojená zejména s postavou stranického předáka Procenka. Avšak 10. února 1948 vyšlo usnesení Ústředního výboru VKS(b) \"O opeře V. Muradeliho „Velké přátelství“\", které zahájilo stranický boj proti „formalismu“ a stalo se základem pro perzekuci hudebníků i jejich děl v celém Sovětském svazu; na Ukrajině jeho teze opakovalo a doplňovalo usnesení Ústředního výboru KS(b)U \"O stavu a základech pokroku hudebního umění na Ukrajině\" z dubna 1948. Zásadní stranické kritice byl ostatně podroben i samotný Fadějevův román, jejž musel spisovatel přepsat. I Mejtus tak musel na základě stranických pokynů partituru přepracovat, sám roku 1950 napsal: „Svědectví scénické realizace \"Mladé gardy\" na jevištích divadel, stranická kritika románu a hlavně usnesení ÚV VKS(b) \"O opeře V. Muradeliho „Velké přátelství“\" nám poskytly nesmírnou pomoc při nápravě nedostatků, jež se vyskytovaly v první verzi opery.“ Nová verze, již Malyško a Mejtus dokončili začátkem roku 1950, výrazněji zdůrazňovala vůdčí úlohu komunistické strany v hrdinském boji mladogvardějců. Přitom byla napřímena rovněž dějová linie.\n\nNová verze – v ruském překladu M. Isakovského – měla premiéru 20. ledna 1950 v Ruském divadle opery a baletu ve Stalinu. Významnější však byla její inscenace v Malém operním divadle v Leningradě (premiéra 22. dubna 1950) v nastudování dirigenta Je. Grikurova, režiséra N. Ochlopkova a výtvarníka V. Rydnina. Inscenace měla značný úspěch a roku 1951 získal skladatel za operu Stalinovu cenu II. stupně. Opera následně rychle pronikla na sovětská jeviště i do ostatních zemí „socialistického tábora“, kde se stala vzorem sovětské (stalinské) podoby socialistického realismu v hudbě; inscenace většinou kopírovaly vzorovou inscenaci leningradskou.\n\nV roce 1952 se hrála např. v Ulan-Ude, Tallinnu a Gdaňsku, ale též v podzemním divadle v Pchjongjangu, roku 1953 se vrátila do Kyjeva a hrála se ve Lvově a Budapešti, roku 1954 v Minsku a Jerevaně, roku 1955 v Novosibirsku a Alma-Atě, dále v Pekingu, Bukurešti. Od 60. let se hrála spíše ojediněle – roku 1964 v Burgasu, 1976 v Charkově, 1979 v Kutaisi, 1985 v divadle dětské opery v Moskvě – a v 80. letech 20. století z jeviště zcela vymizela.\n\nNejvětšího zahraničního rozšíření se \"Mladá garda\" dočkala v Československu. Již 20. prosince 1951 ji poprvé uvedlo – jako první divadlo mimo Sovětský svaz – Státní divadlo v Brně (překlad Rudolf Vonásek). V lednu 1952 následovalo pražské Národní divadlo a v průběhu téhož roku ještě Krajské oblastní divadlo v Plzni, Krajské oblastní divadlo v Ústí nad Labem a Státní divadlo v Ostravě, kde byl úspěch díla největší. Československý rozhlas v Praze pořídil roku 1955 rovněž úplnou rozhlasovou nahrávku opery a nakladatelství Orbis vydalo šest výňatků z opery. Naposledy se Mejtusova \"Mladá garda\" do Československa vrátila za normalizace, kdy ji roku 1975 uvedlo znovu divadlo v Ústí nad Labem. Oficiální kritika v padesátých letech (např. Antonín Sychra) vyzdvihovala tuto operu jako vzor pro české skladatele. Nynější pohled je jiný: teatrolog Vladimír Just ji označuje jako vrchol komunistického „kýče“ a „škváru“ na českých operních scénách.\n\nOdehrává se v Krasnodonu v letech 1942–1943.\n(1. obraz – Ulice v Krasnodonu) Je rok 1942. K městu Krasnodonu v hornickém revíru Donbas se nezadržitelně blíží fronta. Zblízka je slyšet kanonádu, město je zaplaveno uprchlíky i ustupujícím sovětským vojskem a připravuje se k evakuaci. Děvčata, která musela opustit venkov – mezi nimi Uljana Gromovová, Valja Borcová a Klava Kovalevová – se loučí se stepí, se kterou je svazuje tolik milých vzpomínek a v níž si malovaly světlou budoucnost. Jejich píseň přeruší velký výbuch – horníci nechali zavalit jednu ze šachet, aby nepadla do rukou nepříteli. Stranický funkcionář Ivan Fjodorovič Procenko a ředitel dolu Andrej Valko obvatele uklidňují tím, že pomsta útočníkům je již blízko, a přikazují všem, aby sestoupili k řece, kde je organizována přeprava. Odchází i horník Ševcov se svou rodinou, ale jeho dcera Ljuba se rozhoduje setrvat v Krasnodonu i přes naléhání otce a apely Ulji na to, že je přece komsomolka. Ač to Ljuba tají, chce zůstat proto, aby mohla proti nepříteli bojovat v týle. Ze stejného důvodu zde chce zůstat i Váňa Zemnuchov, a loučí se proto s milovanou Klavou tak, že oba na chvíli zapomínají na svět. Rudoarmějci rovněž odcházejí, jeden z nich – Kajutkin – žertuje s děvčaty, která jim přinášejí vodu. Jelena Nikolajevna Koševová, srdnatá sovětská žena, vyprovází svého syna Olega, jenž se chce přidat k Rudé armádě.\n\nSlunce zašlo, ustává i bombardování. Setmělou ulicí se krade Serjoža Ťulenin a Valjou. Serjoža využil své znalosti terénu a podařilo se mu na utichlém bojišti sesbírat zbraně, jimiž je teď ověšen; už se cítí jako hrdina. Narazí na Valka, který si Serjožu dobírá a mírní jeho nadšení, ale káže mu zbraně bezpečně uschovat: budou se ještě hodit. Tu se náhle ulice začnou plnit lidmi. Most byl vyhozen do povětří, přeprava přes řeku loděmi již není možná a město je v obklíčení. Vrací se i Procenko; rozhoduje se odejít z města a vybudovat partyzánský oddíl. Valka pověřuje, aby organizoval podzemní odboj v samotném městě. Vyzývá obyvatele Krasnodonu, aby se fašistům nepoddali a stále jim dávali vědět, že okupanti nejsou na zabrané sovětské zemi nikdy v bezpečí. Krasnodoňané se chystají na odpor a partyzánský odboj. Mezi těmi, komu se již nepodařilo přejít přes řeku, je i Oleg Koševoj. I on se pevně rozhodnuje pokračovat v boji a zasvětit svůj život vlasti. Je slyšet vstupující německé vojsko.\n\n(2. obraz – Kůlna na dvoře domu Koševových) Dům Koševových zabralo nepřátelské vojsko, je v něm ubytován fašistický plukovník. Oleg s matkou a babičkou musí přebývat v kůlně. Ta se stává i střediskem odbojové komsomolské organizace „Mladá garda“, již řídí Oleg pod vedením Valka. Serjoža Ťulenin vyhodil do povětří kancelář těžebního koncernu, ale Oleg jej kárá za to, že postupuje tak samostatně a svévolně: odbojové akce je třeba provádět plánovitě a zejména podle pokynů shora. OPosílá Sergeje svolat ostatní na schůzi a pak vzpomíná na svou matku. Je si vědom, že vystavuje sebe nebezpečí života a ji zármutku, ale věří, že jej matka pochopí.\n\nPřicházejí děvčata – zatímco Ljuba-umělkyně zabavuje plukovníka flirtováním a zpěvem písničky o katu, Oleg a Ulja, kteří k sobě pocítili vzájemmnou náklonnost, si přísahají věrnost až do smrti. Shromáždění komsomolci si pak rozdělují úkoly. Jako poslední vbíhají Serjoža a Valja se zprávou, že udavač Ignat Fomin zradil okupantům šestici havířů zapojených do odboje a fašisté je pak zasypali zaživa v těžební jámě. Rozhněvaní komsomolci skládají slavnou přísahu, že se okupantům pomstí a budou až do konce svých dní věrni své matce-vlasti a velké straně Lenina a Stalina.\n\n(3. obraz – Náměstí v Krasnodonu, poblíž park) Je rok 1943, Mladá garda již má na kontě řadu diverzních akcí. Nyní se jí podařilo rozšířit letáky (rozmnožené tajně v budově úřadu práce) popírající oficiální fašistické zprávy o vítězství hitlerovských vojsk u Moskvy. Obyvatelé Krasnodonu se shlukují u vylepeného letáku a s nadšením jej čtou. Ignat Fomin, který se dal k policii, se je marně snaží uklidnit a rozehnat, ticho však náhle nastane, když jsou přes náměstí odváděna děvčata na nucené práce do Německa. Obyvatelé průvod s nenávistí následují a náměstí se vylidní.\n\nStmívá se a komsomolci se nenápadně scházejí v parku – po dvojicích, aby vypadali jako zamilovaní a odvrátili tak podezření. Zde se setkávfají s Valkem. Ten jim vydává rozkaz k velikému úkolu: mají založit pořád v úřadu práce, aby zničili osobní spisy těch, kdo mají být odvedeni na práce do Říše. Přichází též Ljuba: vrací se od partyzánů a nese od Procenka úřední uznání Mladé gardy jako odbojové organizce podřízené centrálnímu vedení. Zároveň přináší varování před jedním z členů štábu Mladé gardy, Jevgenijem Stachovičem, který prý od partyzánů dezertoval. Jevgenij to rozhodně popírýá, aloe ostatní jej neprodleně vylučují ze štábu.\n\nUljana vyprovází chlapce do akce, vystopuje ji však zrádce Fomin a chce se jí zmocnit. Komsomolci přispěchají na pomoc, podaří se jim Fomina přemoci a odvádějí jej do nitra parku ke zneškodnění. Náměstí se vyprázdní, za chvíli se však rozzáří a zazní poplašný zvon: budova úřadu práce hoří. Krasnodoňané se radují a cítí se posíleni vědomím, že i mezi nimi jsou bojovníci za sovětskou vlast.\n(4. obraz – Pokoj u Koševových) Je předvečer výročí Říjnové revoluce. Jelena Nikolajevna čeká na syna. Dozvěděla se o jeho úloze v Mladé gardě a má o něj strach, ale chápe, že Oleg nemůže jinak, a žehná jeho práci. Vcházejí Oleg s Uljou a radostně zvěstují matce, že se Serjožovi a Ljubě podařilo rozvěsit po městě rudé prapory. Sní spolu o šťastné budoucnosti, až bude Krasnodon osvobozen. I ostatní komsomolci se scházejí, aby oslavili Velký říjen. Nejprve ze starého rádia poslouchají Stalinův projev slibující brzké vítězství, pak slaví zpěvem a tancem, k níž přispěje svou písní i Olegova babička. Zábavu přeruší Klava, která vpadne do domácnosti a se slzami vypráví, že se gestapo zmocnilo části mladogvardějců – Zemnuchova, Stachoviče, Moškova a jiných. Oleg přísahá, že na místo zatčených nastoupí další.\n\n(5. obraz – Brücknerova pracovna) Gestapák Brückner předvolává jednotlivé odbojáře k výslechu. Valko, Váňa a Ulja se nenechají při výslechu zlomit sliby ani výhrůžkami a nic neprozradí, ale Stachovič tlak nevydrží a vyzradí ostatní členy organizace.\n\n(6. obraz – Vězeňská cela) Komsomolci a Valko jsou vězněni za hrozných podmínek. Ljuba svou písní vyjadřuje neochvějné odhodlání: nyní se už alespoň nemusejí se svým přesvědčením skrývat. Gestapáci přivádějí od výslechu zmučenou a zkrvavenou Ulju; ze srdnaté dívky žádné informace nedostali. Valko má být odveden na popravu, ale nejdříve plamennými slovy ujišťuje mládež, že pád nacistické vlády a osvobození se nezadržitelně blíží. Když jej stráže odvádějí, začnou komsomolci zpívat svou bojovou píseň a ani hrozby a údery stráží nezabrání tomu, aby zněla stále silněji. Zvenčí již do kobky zaznívá bombardování blížící se Rudé armády. Je slyšet, jak se za zdí vězení schází obyvatelstvo Krasnodonu a svými hlasy se připojuje k písni mladogvardějců.\n\n(7. obraz – U šachty) Je mrazivá noc. Mladogvardějce přivedli ke zničené šachtě č. 5. Nacisté předvádějí polomrtvého Olega a chtějí jej naposledy donutit, aby prozradil ostatní členy organizace. Ale Oleg mlčí. Z dálky již zaznívá zpěv Rudé armády – stará revoluční píseň \"Zamučen ťaželoj něvoljej\". Oleg se písní loučí se svou zemí. Jsou předvedeni ostatní mladogvardějci, Ulja se vrhá k Olegovi a všichni společně naposledy zvolávají slávu Rudé armádě a Stalinovi. Zazní povel k palbě a vzápětí salva popravčí čety.\n\nExistuje dosud nevydaná nahrávka \"Mladé gardy\" pořízená československým rozhlasem v Praze roku 1955:\n\n"}
{"id": "1033115", "url": "https://cs.wikipedia.org/wiki?curid=1033115", "title": "Bagdádská dráha", "text": "Bagdádská dráha\n\nBagdádská dráha (německy \"Bagdadbahn\", francouzsky \"Chemin de Fer Impérial Ottoman de Bagdad\", \"CIOB\") je železnice vedoucí z tureckého města Konya přes Adanu, Aleppo a Mosul do Bagdádu, dlouhá 1597 kilometrů. Její stavba započala v roce 1903 a byla financována německým kapitálem. Měla navázat na již existující trať Berlín-Vídeň-Istanbul-Konya a s plánovaným propojením do Basry měla zajistit císařskému Německu přístup k Perskému zálivu s jeho ropným bohatstvím a usnadnit výměnu zboží mezi Německem a jeho koloniemi. Hlavním dodavatelem stavby byla frankfurtská firma Philipp Holzmann.\n\nÚzemí okolo plánované železnice tehdy ovládala Osmanská říše, která byla německým spojencem. Stavba vyvolala velkou nespokojenost v Anglii a Rusku (Rusové v roce 1911 podepsali smlouvu, podle níž nebudou klást stavbě překážky, pokud Německo uzná ruské zájmy v Persii). Americký orientalista Morris Jastrow prohlásil, že „Angličané vnímali německou přítomnost v Perském zálivu jako dvaačtyřiceticentimetrové dělo namířené na Indii“. Potřeba Němců zajistit si úsek dráhy do Bagdádu procházející územím Srbska byla jednou z hlavních příčin války.\n\nNa začátku první světové války nicméně stavba trati procházející náročným horským terénem ještě nebyla ani z poloviny hotová. Po německé porážce přešla stavební koncese na vítězné mocnosti, Sýrie připadla Francouzům a v Iráku bylo vytvořeno nezávislé království pod britskou ochranou. Od roku 1930 fungovala pravidelná doprava z Istanbulu do Nusaybinu (rychlík Taurus Express), prodloužena do Bagdádu byla až v červenci 1940. V roce 1964 bylo dokončeno spojení do Basry. Napjatá situace v regionu však způsobuje, že trať je využívána jen zřídka spoji místního významu. V roce 2010 začal jezdit vlak z Mosulu do Gaziantepu, ale provoz neměl dlouhého trvání.\n\nCelá Bagdádská dráha má standardní rozchod koleje 1435 mm.\n\n\n"}
{"id": "1033117", "url": "https://cs.wikipedia.org/wiki?curid=1033117", "title": "Atlantická hurikánová sezóna 2001", "text": "Atlantická hurikánová sezóna 2001\n\nAtlantická hurikánová sezóna 2001 trvala od 4. června do 6. prosince 2001. Celkem se utvořilo 17 bouří, z nich byly 2 tropické deprese, 6 tropických bouří a 9 hurikánů. Nejhorší z bouří byl hurikán Michelle, který usmrtil 22 lidí a 62 lidí se pohřešuje. Jsou to obyvatelé střední Ameriky a Antil. Průměrná nejvyšší rychlost všech bouří je 129 km/h. Vyskytly se všechny druhy bouří (deprese, bouře i hurikány). Co se týče sil hurikánů, 4× to byl hurikán 1. stupně \"(Gabrielle, Karen, Noel, Olga)\", 1× 2. stupně \"(Humberto)\", 2× 3. stupně \"(Erin, Felix)\" a 2× 4. stupně \"(Iris, Michelle)\".\n\n"}
{"id": "1033118", "url": "https://cs.wikipedia.org/wiki?curid=1033118", "title": "Gerald Dietl", "text": "Gerald Dietl\n\nGerald Dietl (* 6. listopadu 1960), je bývalý československý basketbalista.\n\nV československé basketbalové lize jeho basketbalová ligová kariéra je spojena s klubem NHKG Ostrava, kde hrál devět sezón v letech 1978 až 1990. Byl třikrát vicemistrem Československa (1984, 1986, 1987) a má jedno třetí místo (1983). V historické střelecké tabulce basketbalové ligy Československa (od sezóny 1962/63 do 1992/93) je na 41. místě s počtem 4202 bodů. \n\nS týmem NHKG Ostrava se zúčastnil 4 ročníků evropských klubových pohárů v basketbale - 2 ročníků FIBA Poháru vítězů národních pohárů 1985 s účastí v osmifinále a 1987 s účastí ve čtvrtfinálové skupině a 2 ročníků FIBA Poháru Korač 1983 s účastí ve čtvrtfinálové skupině a 1988, kde byli vyřazeni ve 2. kole italským Virtus Boloňa.\n\nZa reprezentační družstvo Československa mužů v letech 1984-1987 odehrál 71 zápasů.\n\nV letech 1992 byl hráčem německého basketbalového klubu Tigers Tübingen.\n\n\n\n\n\n"}
{"id": "1033141", "url": "https://cs.wikipedia.org/wiki?curid=1033141", "title": "Kult větru u Slovanů", "text": "Kult větru u Slovanů\n\nKult větru se u Slovanů objevuje především ve folklóru, který zná řadu démonů spojených se vzduchem. Zároveň je jako bůh větru často vykládán východoslovanský Stribog a především v polských raně novověkých pramenech nejisté autenticity jsou zmiňovány bohové větru Pogoda, Pohvizd a Žywie. Spojistost se vzduchem může mít také polabský Podaga.\n\nPogoda je poprvé je zmiňován kronikou \"Historiae Polonicae\" Jana Długosze sepsané v letech 1455-1480:\n\nPoté je zmiňován Matějem z Miechova, nejspíše inspirovaným Długoszem, v \"Chronica Polonorum\" z roku 1519:\n\nPoslední zmínka pochází z \"Kroniky Polska, Litvy, Žmudě a celé Rusi\" Matěje Stryjkowského z roku 1582:\n\nPohvizd je zmiňován legendou \"Život svatého Vladimíra\" z 11. století jako bůh ovzduší, hezkého a suchého počasí:\n\nDalší zmínka pochází z výše uvedené kroniky Matěje Stryjkowského a následuje hned po pasáži o Pogodovi:\n\nJe zmiňován také v 17. století v Hustýnském letopise.\n\nV \"Přírodopisu strašidel\" Josefa Váchala se \"pochvist\" objevuje jako ledové strašidlo obývající pusté hory.\n\nV ruském folklóru se objevuje personifikovaný vítr jako stařec se zakovanými ústy, dýchající jen skrze zuby, s bratrem \"vichrem\" a sestrami jménem \"burja\", \"mjatel\"' a \"vjuga\". U Bulharů měl vítr podobu bílého koně, u Slovinců mužů v bílých pláštích létajících po obloze, Slováci znali krále větrů jezdícího na oblačném voze taženém čtveřicí koní. V lidové kultuře se objevuje i představa sídla větrů, na konce světa u moře nebo chaloupce na otáčivé myší nožce.\n\nAč jsou démoni větru divocí, nebývají vysloveně zlí, a někdy škodu, kterou způsobili, nahrazují. Je nutno k nim zachovávat úctu, aby se nemstili, přinášely se jim i obětiny jako mouka či kousky chleba za okny. Věřilo se že můžou vyčistit povětří od nemocí nebo vzbudit milostnou touhu. Zlovolný charakter má však vichr, proti kterému se svolávaly blesky, jichž se obával. Proti zlým větrům sloužily jako ochranu různé zvuky, vyluzované například rolničkami. Vítr také škodil tím že naopak nemoci,dokonce i smrt, přenášel. Dalším příkladem spojení se zlem je \nSlavík loupežník, protivník Ilji Muromce, který používá vítr jako smrtící zbraň a Vítr nebo Vichr unáší ženy podobně jako drak. V oblacích prachu nebo vánici pak létají čerti a čarodějové, zatímco prudký poryv větru ohlašuje příchod těchto zlovolných bytostí.\n\nMatka, případně žena větru byla v Čechách známa jako \"větrnice\", v Lužici \"bóža łošć\", paní oblečená v bílém, s dlouhými rozpuštěnými vlasy, která naříká v komíně, v křoví či na čerstvých hrobech. Její pláč věští neštěstí a varuje před hříchem, na Štědrý večer však přináší štěstí. Také se jí přinášeli oběti, především na okno či ke komínu. Představy o této bytosti se později spojily s francouzskými pověstmi o meluzíně. Východním Slovanům byl znám Mráz, bratr Větru, stařec jedoucí na trojce trojka (spřežení) tažené bílými koňmi přivolávající zimu. Později se transformoval ve vánoční postavu dědy Mráze. Na Balkáně se věřilo ve vzdušné víly \"samovily oblankijne\", žijících v oblacích, létající po obloze a v případě že jsou rozhněvané vyvolávající bouře, posílajíc blesky na zem jako své šípy. Občas sestupují na zem a jezdí na jelenech. S bouří lze spojit i babu Jagu a jihoslovanskou alu.\n"}
{"id": "1033144", "url": "https://cs.wikipedia.org/wiki?curid=1033144", "title": "Julij Mejtus", "text": "Julij Mejtus\n\nJulij Serhijovyč Mejtus, , (15. (28.) ledna 1903 Jelizavetgrad – 2. dubna 1997 Kyjev) byl ukrajinský hudební skladatel.\n\nJulij Mejtus se narodil v Jelizavetgradě (dnešním Kropyvnyckém) v židovské rodině; jeho otec byl lékařem. (Na místě jeho rodného domu je dnes 1. dětská hudební škola G. Nejgauze.) Vystudoval v rodném městě klasické gymnázium a již v jedenácti letech doprovázel na klavír školní sbor při veřených vystoupeních. V roce 1919 ukončil klavírní třídu na jelizavetgradské hudební škole Genricha Nejgauze. V době občanské války se Mejtus stal členem Buďonného První jízdní armády — působil v ní jako klavírista u politického oddělení a organizoval koncerty pro rudoarmějce. V letech 1923–1931 studoval na Charkovském hudebně-dramatickém ústavu, absolvoval skladbu u profesora S. S. Bohatyreva. V letech 1923–24 byl současně koncertním mistrem charkovského operního divadla, poté pracoval jako hudebních u divadla Proletkultu a u experimentálního divadla Bereziľ, vedeného významným režisérem Lesem Kurbasem, u něhož se seznámil též se svou pozdější ženou Oleksandrou Ivanovnou Vasiljevovou (zemřela roku 2005). V roce 1930 navštívil Berlín, v letech 1931–1941 vyučoval na charkovské konzervatoři lidovou hudbu. Věnoval se rovněž tvorbě hudby pro první ukrajinské filmy a přátelil se s O. Dovženkem. Roku 1939 se stal členem vedení Svazu skladatelů Ukrajiny.\n\nZa druhé světové války byl Mejtus evakuován v Ašchabadu a Irkutsku. Za pobytu v Ašchabadu i později pomáhal vytvářet turkmenskou národní operu (\"Abadan\", \"Lejli a Mendžun\", \"Magtymguly\"), za což byl jmenován zasloužilým umělcem Turkmenské SSR. V roce 1944 přijel do Kyjeva, kde pak žil (na Velké žytomyrské ulici čp. 14/8) až do své smrti. Stal se národním umělcem USSR a laureátem Státní (Stalinovy) ceny SSSR (za operu \"Mladá garda\", 1951). Roku 1954 vstoupil do KSSS. Od roku 1959 byl členem vedení Svazu skladatelů SSSR.\n\nRoku 1985 bylo v Kirovohradě (dnes Kropyvnyckém) založeno skladatelovo muzeum. V roce 1999 byla jeho jménem nazvána jedna z ulic v Kyjevě.\n\nVe 20. letech 20. století se Mejtus řadil k sovětské hudební avantgarde, byl jedním z prvních propagátorů jazzu a psal hudbu pro experimentální inscenace L. Kurbase. Současně od roku 1927 začal sbírat a upravovat ukrajinké, ruské a jiné lidové písně; jeho úpravy ocenil mimo jiné Béla Bartók a Mejtus brzy zařadil lidovou hudbu do své vlastní tvorby, například ve své první orchestrální suitě. Byla to však jeho druhá orchestrální suita \"Na Dněprostroji\" z roku 1929, díky které jeho jméno proniklo i do ciziny: programové dílo o stavbě přehrady na Dněpru obsahuje i nápodobu zvuku strojů, v orchestru dominují bicí nástroje a setrvalé rytmy předjímající hudební minimalismus.\n\nPo politickém potlačení hudebních experimentů ve 30. letech se Mejtus přeorientoval na styl socialistického realismu. Stal se jedním z jeho nejvýznamnějších a nejcharakterističtějších představitelů, jeho díla se vyznačují melodičností, poslechovou srozumitelností, prostou harmonií a v případě vokálně-instrumentálních děl dominací vokální složky. Přílišnému zploštění a plakátovosti se snažil vyhýbat poučeným využitím lidové hudby, dúrazem na lyrickou stránku děl a na psychologickou charakterizaci. Jeho styl však od 50. let až do smrti zůstal velmi konzervativní. Od konce 30. let se Mejtus také začal soustředit na vokální hudbu: nadále v jeho tvorbě dominuje jednak opera, jednak píseň (romance).\n\nJulij Mejtus je jedním ze zakladatelů a hlavních tvůrců ukrajinské sovětské opery, napsal 17 oper různých žánrů (z toho čtyři ve spoluautorství): prostonárodní (\"Ukradené štěstí\"), historicko-epické (\"Jaroslav Moudrý\"), romanticko-pohádkové (\"Dcera větru\", \"Lejli a Mendžun\"), hrdinské (\"Abakan\", \"Mladá garda\"). \n\nZnačné místo v Mejtusově díle zaujímá komorní vokální hudba — je autorem téměř 300 romancí na slova Lesji Ukrajinky, I. Franka, T. Ševčenka, V. Sosjura, А. Malyška, P. Tyčyny, D. Pavlyčka, A. S. Puškina a jiných. Napsal rovněž mnoho instrumentálních a sborových skladeb pro děti.\n\nOpery\n\nVokálně-symfonická díla\n\nSymfonická díla\n\nKomorní instrumentální díla\n\nSbory\n\nVokální díla\n\nJiné\n\n\n\n"}
{"id": "1033145", "url": "https://cs.wikipedia.org/wiki?curid=1033145", "title": "Delfín brazilský", "text": "Delfín brazilský\n\nDelfín brazilský (\"Sotalia fluviatilis\"), také \"Tucuxi\", v Peru \"bufeo gris\" nebo \"bufeo negro\", je druh sladkovodního delfína, žijícího v řekách, v povodí Amazonky. Slovo tucuxi je odvozeno z jazyka \"Tuni\" od slova \"tuchuchi-ana\" a v současnosti je společným názvem druhu. Přestože se nachází v oblastech, kde žijí „správní“ říční delfíni (například \"boto\"), nemá s těmito delfíny žádný genetický základ. Místo toho je zařazen do čeledi \"Delphinidae\". Fyzicky se delfín brazilský podobá delfínu skákavému, avšak liší se natolik, že byl zařazen do samostatného rodu, Sotalia. Costero (\"Sotalia guianensis\") jsou delfíni, žijící na pobřeží a ústí řek, byli dříve zařazeni společně s tucuxi, dnes jsou uznáni jako samostatný druh.\n\nDelfín brazilský je často popisován jako delfín skákavý. Delfín brazilský je však o něco menší. Měří 1,5 m. Delfín je zbarven světlo-modro-šedou barvou na zádech a bocích. Břišní strana je mnohem světlejší, často narůžovělá. Hřbetní ploutev je méně zahnutá. Čelisti jsou zřetelné a středně dlouhé. Má 26-36 párů zubů v horní a dolní čelisti.\n\nDelfína brazilského (\"Sotalia fluviatilis\") charakterizoval Paul Gervais a Émile Deville v roce 1853 a Costero (\"Sotalia guianensis\") popsal Pierre-Joseph van Bénéden roku 1864. Tyto dva druhy byly následně sloučeny a jsou považovány za poddruh mořských a sladkovodních variant. Rozdíly mezi těmito dvěma druhy poprvé potvrdila trojrozměrná morfometrická studie Monteiro-Filho a spol. Následně, molekulární analýza Cunha a spolupracovníků jednoznačně prokázala, že Sotalia guianensis se geneticky liší od Sotalia fluviatilis. Toto zjištění ještě jednou prozkoumal Caballero (a kolegové) s větším počtem genů. Existence dvou druhů již je všeobecně přijímaná vědeckou komunitou.\n\nDelfíni brazilští se vyskytují z velké části v řece Amazonce a jejích přítocích. Nachází se ve Venezuele, Brazílii, Peru, jihovýchodní Kolumbii a východním Ekvádoru. Mnoho lidí je pozorovalo v řece Orinoco, dále na sever, i když není jasné, zda se jednalo o Tucuxi či o Costero.\n\nDelfíní brazilští se často vyskytují ve skupinkách po 10 až 15 členech a plavou ve velmi těsných skupinkách, což dokazuje velmi dobře rozvinutá sociální struktura. Jsou velice aktivní, dokážou ve vzduchu skákat salta, spy-hop nebo šplouchnout ocasem. Bylo zpozorováno, že se krmí na ostatních říčních delfínech. Krmí se širokou škálou druhů ryb. Studie růstu naznačují, že druh se může dožít až 35 let.\n\nNejvětším problémem jsou rybářské sítě nebo znečištění vody převážně rtutí. Několik delfínů brazilských zůstalo v Evropě v zajetí, poslední (\"Paco\") však v Německu roku 2009 zemřel. Tucuxi je zapsán v Úmluvě ochrany volně žijících živočichů.\n"}
{"id": "1033146", "url": "https://cs.wikipedia.org/wiki?curid=1033146", "title": "Věž svatého Mikuláše (Coca)", "text": "Věž svatého Mikuláše (Coca)\n\nVěž svatého Mikuláše, ( Torre de San Nicolás) je středověká věž v gotickomudejarském stylu v španělském městě Coca. Jsou to pozůstatky bývalého kostela stejného jména, který byl ruinou již v 18. století. Dnes jsou v terénu patrné základy v okolí věže.\n\nDatum vzniku stavby je nejasné, poprvé je kostel zmiňován v roce 1247. Věž je postavena z kamene a cihel a má čtvercový půdorys. Uvnitř je kovové schodiště, které nahradilo původní dřevěné. Její podoba byla patrně inspirována minaretem.\n\nRoku 1931 byla prohlášena španělskou kulturní památkou.\n"}
{"id": "1033151", "url": "https://cs.wikipedia.org/wiki?curid=1033151", "title": "Lise London", "text": "Lise London\n\nLise London (15. února 1916 Montceau-les-Mines – 31. března 2012 Paříž) byla francouzská komunistická odbojářka a aktivistka. \n\nPodílela se na mezinárodních brigádách v průběhu španělské občanské války a na francouzském odboji během druhé světové války. Byla švagrovou lídra Komunistické strany Francie Raymonda Guyota. Byla manželkou a později vdovou po Arturu Londonovi, československém komunistickém politikovi, odsouzeném v rámci tzv. Procesu s protistátním spikleneckým centrem Rudolfa Slánského. Po vykonstruovaném procesu s jejím manželem se stala silnou kritičkou Stalina a stalinismu.\n\nLise London se narodila španělským rodičům jako Élizabeth Ricol v Monceau-les-Mines ve Francii v roce 1916. Její otec byl horníkem, trpícím silikózou, a komunistickým aktivistou. Jako mladistvá se stala členkou Francouzské komunistické strany. Jejím prvním manželem byl Auguste Delaune. Později, v roce 1934, se přestěhovala do Moskvy, kde se setkala s československým komunistou Arturem Londonem (nar. 1915 v Ostravě), kterého si vzala v roce 1935. Manželé Londonovi odešli do Španělska, kde se připojili k mezinárodním brigádám v době začínající španělské občanské války. Lise London zde pracovala jako sekretářka André Martyho, hlavního politického komisaře interbrigád. V roce 2011 v rozhovoru pro El Pais popisovala svůj podíl na mezinárodních brigádách jako nejlepší moment svého života: \"Španělé zůstávají stále v mé paměti. Stále vzpomínám na brigády, na mé staré přátelé. Zdá se mi o nich. Španělsko bylo dokonalé, bylo mým milovaným ideálem, a stále pro mě oním ideálem zůstává\".\n\nLise a Artur Londonovi se v roce 1939 po konci španělské občanské války a ustavení frankistického Španělska přestěhovali do Paříže. Poté, co nacistické Německo v roce 1940 přepadlo a okupovalo Francii, oba vstoupili do francouzského odboje. V roce 1942 byla Lise London vichistickými úřady uvězněna a v roce 1944 odeslána do koncentračního tábora Ravensbrück, odkud byla později převezena do koncentračního tábora Buchenwald.\n\nLise London se po skončení druhé světové války přestěhovala se svým manželem i oběma dětmi do Československa. Artur London se po únorovém komunistickém puči stal v roce 1949 náměstkem ministra zahraničí Vlado Clementise. V rámci komunistického režimu byl nicméně jako Žid a španělský interbrigadista v roce 1951 zatčen a po čase přidán do procesu s Rudolfem Slánským, ve kterém byl odsouzen na doživotí. V roce 1955 byl Artur London propuštěn a později se s Lise vrátili do Paříže. O svém uvěznění a procesu vydal v roce 1968 knihu \"Doznání\" (L'Aveu). Podle knihy byl v roce 1970 natočen stejnojmenný francouzsko-italský film režiséra Costy-Gavrase s Yvesem Montandem v hlavní roli. Artur London zemřel v roce 1986.\n\nLise London se v pozdějším věku – po emigraci – stala spisovatelkou (její knihy vyšly jak ve francouzštině, tak ve španělštině) a dramatičkou, přičemž se zaměřovala především na životní osudy svého manžela v 50. letech. Ještě v roce 2000 se zúčastnila kongresu francouzské komunistické strany. Ve svém rozhovoru pro deník El Pais v roce 2011 dále řekla, že \"roztrhala svůj členský průkaz\" a opustila francouzskou komunistickou stranu, ale stále zůstala přívrženkyní komunismu. Lise London, nositelka rytířského Řádu čestné legie, zemřela 31. března 2012 v Paříži ve věku 96 let. Zpěvák Jean Ferrat o ní zpívá ve své písni \"Le Bilan\" (1980).\n\nPo válce byla vyznamenána jako Rytíř Řádu čestné legie (\"Chevalier de la Légion d'Honneur\").\n\n"}
{"id": "1033152", "url": "https://cs.wikipedia.org/wiki?curid=1033152", "title": "Diskografie Leonarda Cohena", "text": "Diskografie Leonarda Cohena\n\nToto je diskografie kanadského hudebníka Leonarda Cohena. Během své hudební kariéry v letech 1967 až 2016 vydal celkem čtrnáct studiových a osm koncertních alb. Až na jednu výjimku vydala všechna jeho alba společnost Columbia Records.\n"}
{"id": "1033154", "url": "https://cs.wikipedia.org/wiki?curid=1033154", "title": "Live in Dublin (album, Leonard Cohen)", "text": "Live in Dublin (album, Leonard Cohen)\n\nLive in Dublin je koncertní album kanadského hudebníka Leonarda Cohena, které vyšlo 2. prosince roku 2014. Záznam pochází z Cohenova turné z roku 2013, přesněji z několika koncertů v O2 Areně v Dublinu, které odehrál v září toho roku. Album bylo vydáno jako trojCD a také jako video na DVD a Blu-ray. V DVD verzi album obsahuje ještě tři bonusové písně nahrané v dubnu 2013 v Kanadě. Již v říjnu 2014 byl představen videozáznam písně „Come Healing“.\n\n\n"}
{"id": "1033156", "url": "https://cs.wikipedia.org/wiki?curid=1033156", "title": "Live in Dublin", "text": "Live in Dublin\n\nNázev Live in Dublin nese více hudebních alb:\n\n"}
{"id": "1033157", "url": "https://cs.wikipedia.org/wiki?curid=1033157", "title": "Vesta (oděv)", "text": "Vesta (oděv)\n\nVesta (z lat. \"vestis\", oblek) je část oblečení, jež slouží k zakrytí horní části těla. Obvykle bývá bez rukávů, existují však i pletené vesty s rukávy. Běžně se nosí přes košili a kravatu a pod sakem jako součást formálního pánského oděvu. Tvoří také nedílnou součást klasického třídílného obleku.\n\nVesta je jednou z nemnoha oděvních součástí, u níž se přesně ví, kdy se objevila. Zavedl ji anglický král Karel II. v období restaurace britské monarchie, kdy ji prohlásil za součást správného oblečení. Během 17. století se stala běžným kouskem pánského oděvu. V té době byly v módě bohatě zdobené barevné vesty. Ke konci 19. století se pak stala nedílnou součástí nově vznikajícího klasického obleku. Zhruba od 50. let minulého století přestala být u obleku nezbytně vyžadována. Kalhoty nošené k vestě tradičně držely šle nikoli opasek.\n\nVesta se zapíná vepředu stejně jako sako, a to buď na knoflíky, či na patentky. A tak jako obleky se i vesty dělí na jednořadé a dvouřadé, nezávisle na formálnosti oděvu. Jednořadé vesty jsou však obvyklejší. Podle stylu mohou být vesty též opatřeny klopami.\n\nV dřívějších dobách nosili muži své kapesní hodinky v kapsičce vesty s řetízkem provlečeným knoflíkovou dírkou. To se však s příchodem náramkových hodinek změnilo.\n\nV dnešní době se pánské společenské vesty stále víc stávají doplňkem pánského šatníku a nosí se i mimo společenské události. Do zaměstnání je nejvhodnější kombinovat je s vhodnou úzkou kravatou. Pro volnočasové aktivity jsou především určeny vesty pletené, jež by měly ladit se svetrem či košilí, dále pak vesty zimní a sportovní.\n"}
{"id": "1033158", "url": "https://cs.wikipedia.org/wiki?curid=1033158", "title": "Letounovití", "text": "Letounovití\n\nLetounovití (\"Exocoetidae\") neboli létající ryby je čeleď jehlotvárných ryb, vyskytujících se v teplých mořích celého světa. Charakteristické jsou pro ně velké prsní ploutve (až dvě třetiny délky těla), které jim umožňují klouzavý let. Je-li ryba pronásledována predátorem, rozjede se rychlými pohyby ocasní ploutve a vymrští se z vody do zhruba metrové výšky (díky štíhlému vřetenovitému tělu překonává odpor vodní hladiny), pak roztáhne prsní ploutve jako křídla a plachtí až dvě sta metrů daleko.\n\nLatinský název čeledi pochází z řeckého výrazu \"ἐξώκοιτος\" („spící venku“), protože se věřilo, že tyto ryby se ukládají ke spánku na břehu.\n\nNejvětším druhem je letoun kalifornský (\"Cheilopogon pinnatibarbatus\"), který dorůstá až délky 40 cm. Většina létajících ryb je však zhruba poloviční. Létající ryby žijí v hejnech a obvykle se drží těsně pod hladinou.\n\nLétající ryby jsou předmětem rybolovu; chytají se hlavně v noci a rybáři je lákají na světlo. Jejich jikry jsou v Japonsku vyhlášenou lahůdkou pod názvem \"tobiko\", používají se k přípravě suši.\n\nPříslušníky čeledi letounovitých je asi padesát druhů, rozdělených do sedmi rodů:\n\n"}
{"id": "1033164", "url": "https://cs.wikipedia.org/wiki?curid=1033164", "title": "Mingská kultura", "text": "Mingská kultura\n\nČínská říše Ming (1368–1644) byla kulturně vyspělý a kultivovaný stát. Mingská kultura byla charakteristická konzervativní orientací na čínskou kulturní tradici a od konce 15. století rozkvětem ve výtvarném umění, literatuře i filozofii.\n\nV mingské epoše byly státní zásahy do kultury silnější než v předešlých staletích. Vláda u úřednických zkoušek vyžadovala Ču Siho interpretaci neokonfuciánství, stanovila pravidla tvorby a podporovala „vhodné“ umění v literatuře i malířství… proto je historiky mingská éra považována za období jednotvárnosti a prostřednosti. Fakticky však byla mingská éra tvůrčí, zejména v posledním století, kdy vzdělanci hledali cesty seberealizace v antiracionalistickém individualismu Wang Jang-minga, a usilovali o moudrost pomocí pěstování znalosti vlastní mysli.\n\nPro rané mingské malířství i kaligrafii byla charakteristická orientace na minulé, především sungské, vzory, tvůrčím způsobem proměněné. Ve dvorské malířské akademii, znovuzrozené na přelomu 20. a 30. let 15. století, převládal žánr „květin a ptáků“. Jejími nejslavnějšími mistry byli Pien Ťing-čao (na počátku 15. století) a Lin Liang (na jeho konci). U krajinomalby, charakteristické pro umělce nezávislé na dvoru, byla nejznámější škola Wu v čele se zakladatelem Šen Čouem a škola Če, jejímž nejvýraznějším představitelem byl Taj Ťin. V malířství 16. století převládalo napodobování tradičních technik a námětů. V žánru „květin a ptáků“ dosáhl mistrovství Lü Ťi. Mimo jmenovaných umělců získali v mingském období slávu také Tchang Jin, Wen Čeng-ming a další. Pro mingské období bylo charakteristické spojování malířství a kaligrafie, a od 15. století díla mistrů obsahovala rovnocenný podíl obojího.\nSklon k napodobování starých vzorů byl od konce 14. a počátku 15. století typický pro literární a publicistickou tvorbu směru „přívrženců staré literatury“, ke kterým patřili Sung Lien, Liou Ťi, Jang Š’-čchi a mnozí další politici a učenci. V mingském období vznikla řada literárních děl beletristických, naučných i užitkových, nejtypičtější a nejreprezentativnější pro mingskou dobu jsou mnohadílné encyklopedické práce a antologie. Zatímco plně porozumět dílům psaným v klasické čínštině mohli pouze příslušníci džentry, gramotní Číňané s nižším vzděláním tvořili nepoměrně širší publikum pro literaturu a drama v hovorovém jazyce (\"paj-chua\"). Román \"Ťin Pching Mej\" publikovaný roku 1610 se stal pátým z velkých čínských románů bezprostředně za „čtyřmi klasickými romány“, z nichž dva (\"Příběhy od jezerního břehu\" a \"Putování na západ\") byly napsány v mingském období.\n\nMingští dramatici psali čtyřaktovky \"ca-ťü\", oblíbené v minulé, jüanské, epoše. Větší popularitu však měly volnější mnohoaktové hry \"čchuan-čchi\"; jejich doprovodná hudba prošla podstatnými změnami, dokud nepřevážil styl \"kchun-čchü\". V obrazotvornosti se dramatici romanopiscům vyrovnali; jednu z nejznámějších her čínské historie, \"Pavilón pivoněk\", napsal dramatik závěru mingské epochy Tchang Sien-cu.\n\nZ mingských architektonických památek patří k nejdůležitějším císařské sídlo – Zakázané město, chrámový komplex Chrámu nebes v Pekingu, soubor císařských náhrobků v Š’-san-lingu a v neposlední řadě Velká čínská zeď.\n\nBěhem prvních desetiletí existence říše Ming si císařský dvůr předních kaligrafů vážil a oceňoval je. Patřili mezi ně např. Sung Kche (1327–1387), Šen Tu (1357–1434) a Šen Cchan (1379–1453). Kaligrafii věnovali svou pozornost i císaři. Jung-le (vládl 1402–1424) se ji s oblibou zaobíral a za oficiální písmo určil styl dvou Wangů (Wang Si-č’a a jeho syna Wang Sien-č’a ze 4. století). Jung-leho nástupce Chung-si byl uznávaným kaligrafem srovnávaným s tchangským císařem Tchaj-cungem (vládl 626–649). Následující mingský císař Süan-te v polovině 20. let 15. století obnovil v Pekingu císařskou akademii malířství a kaligrafie, která pak v první polovině mingské doby udávala tón v umění.\n\nV polovině patnáctého století panovnický zájem o kaligrafii poklesl, a od středně mingského období se těžiště umělecké činnosti přesunulo do jihovýchodní Číny. Nové trendy v kaligrafii se pak rodily mezi umělci a literáty bohatých měst Ťiang-nanu, především Su-čou a Sung-ťiangu. Mingští kaligrafové navazovali na styly starých mistrů a pomocí odkazů na ně definovali svůj styl, vesměs však pouze přebírali formu bez hlubokého proniknutí do podstaty.\n\nK ťiang-nanským mistrům kaligrafie patřil Čang Pi (1425–1487) ze Sung-ťiangu, který se věnoval „bláznivému konceptnímu písmu“ ve stylu tchangských kaligrafů Čang Süa a Chuaj-sua, a Li Tung-jang (1447–1516), velký sekretář označovaný za génia pečetního písma, ale výborný i v úřednickém písmu.\n\nVe druhé polovině 15. století pod vedením Šen Čoua kaligrafové ze Su-čou oživili styly severosungských mistrů. Šen Čou byl výborným malířem, své konceptní písmo, typické baculatými, zaoblenými tahy psanými s poněkud rozechvělým spěchem, založil na stylu severosungského kaligrafa Chuang Tching-ťiena; Šenův žák Wen Čeng-ming také následoval tento vzor. Přítelem Šen-čoua byl Wu Kchuan, ministr státní správy a obřadů, který se v kaligrafii řídil stylem jiného severosungského umělce, Su Š’a. Tehdy už na obrazech literátů získaly doprovodné nápisy význam srovnatelný s malbou, často byla kaligrafie prvotní a malba k ní doplněna.\nK mladší generaci ze Su-čou patřili Ču Jün-ming (1460–1526) a Wen Čeng-ming. Ču Jün-ming byl vnukem učence a kaligrafa Sü Jou-čena a zetěm dalšího kaligrafa Li Jing-čena. Vynikal v malém vzorovém písmu, ale největší obdiv získal svým „bláznivým konceptním písmem“, ke kterému se obrátil po neúspěchu ve zkouškách. Jeho přátelé přičítávali Ču Jün-mingovu náklonnost k vysoce expresivní kaligrafii jeho impulzivní osobnosti.\n\nWen Čeng-ming zvládl rovnoměrně básnictví, kaligrafii i malbu. Poté, co ani podesáté neuspěl u úřednických zkoušek, živil se uměním. V kaligrafii vynikal v malém vzorovém a pečetním písmu, věnoval se ale i dalším stylům. Za vzor si vzal sungské kaligrafy a jüanského Čao Meng-fua. Zachovala se řada jeho děl. Wen Čeng-ming měl mnoho žáků a následovníků, patřili k nim i jeho synové Wen Pcheng a Wen Ťia, oba schopní malíři jemně kolorovaných krajin, Wen Pcheng získal uznání pro své konceptní písmo a proslavil se řezbou pečetí. Žákem Wen Čeng-minga byl i malíř Čchen Čchun, jako kaligraf známý svým konceptním písmem.\n\nTeorii a praxi pozdně mingské kaligrafie dominoval Tung Čchi-čchang (1555–1636) ze Sung-ťiangu, od mládí uznávaný učenec, který vynikl v literární kompozici, malbě i kaligrafii. Byl významným teoretikem malířství, ale psal i o dějinách kaligrafie, přičemž mistry svého sungťiangského regionu stavěl výše než kaligrafy ze Su-čou. Zdůrazňoval potřebu studovat díla z období Východní Ťin (4. století) a Tchang (7.–9. století), vyzdvihoval zejména oba Wangy, přitom neobhajoval těsné kopírování vzorů, ale hlubokou analýzu toho nejdůležitějšího z jejich stylů.\n\nMezi významné sungťiangské kaligrafy druhé poloviny 16. století patřili také Tung Čchi-čchangův přítel Čchen Ťi-žu, všestranný umělec a sběratel a Sü Wej, předchůdce čchingských individuálních umělců, malíř žánru „květiny a ptáci“ a dramatik, v kaligrafii se věnující „bláznivému konceptnímu písmu“, jeho styl se blížil abstraktnímu malířství. V první polovině 17. století vynikl Čchen Chung-šou, kaligraf a profesionální malíř–figuralista, jehož osobitý výraz byl obdivovaný i v následujících letech.\n\nPoslední generace mingských kaligrafů využívala velmi osobitých stylů. Soudobí kritici, stejně jako několik jich samých, používali termín \"čchi\", přeložitelný jako „neobvyklé“ nebo „divné“, k popisu inovací v kaligrafii tohoto období, radikálně se odchylujících z dlouhodobě uznávaných norem kompozice a rukopisu. Patřil k nim Wang Tuo (1592–1652), který tvrdil, že jeho styl je založen na dílu klasických mistrů. Přes zdánlivou divokost jeho psaní Wang Tuoův vynalézavý osobní styl splňuje Tung Čchi-čchangův výrok, že kaligrafie nesmí kopírovat, ale tvůrčím způsobem proměnit vzory minulosti.\n\nMingská éra byla první ze které se zachovalo mnoho obrazů slavných mistrů a tisíce děl průměrných tvůrců zatímco ze sungské doby můžeme známým umělcům připsat jen několik zachovaných originálních děl, a z tchangské žádné. Mingští malíři využívali nejrůznější styly, přitom obecně měli tendenci vracet se k tchangským vzorům, resp. k tomu to za „tchangské“ považovali mingští kritici – styl realističtější než filozofický a lyrický vzhled sungské doby i než formální a abstraktní vzhled jüanské éry.\n\nS obnovením čínského státu – říše Ming – stoupla prestiž jižních uměleckých proudů, vnímaných jako výraz národního ducha a kultury. Současně se u císařského dvora obnovovala tradice profesionálního oficiálního umění. Naopak malíři nezávislí na dvoru nebyli v počátcích říše Ming významní a pracovali jednotlivě. Za zmínku z nich stojí Ma Wan (v polovině 14. století) a Wang Fu (1362–1416), který vynikl v malbě bambusu tuší, a na něhož ve druhé polovině 15. století navázal Sia Čchang.\nPro rané mingské malířství byla charakteristická orientace na minulé, především sungské, vzory. Mingský restauracionismus vycházel z konzervativního tíhnutí k minulosti charakteristické už pro malíře předešlé, jüanské, doby. Teoreticky byl zdůvodněn a nejúplněji realizován v malířské akademii, obnovené v polovině 20. let 15. století císařem Süan-te.\n\nObnovení akademie a její umístění v Pekingu vedlo k oživení pravidel a stylu sungské císařské malířské akademie i k posunu orientace z jižní k severosungské akademické tradici. Dvorští umělci dostali za úkol obnovit slávu umění tchangské a sungské doby (7. – 9. a 10. – 13. století). Měli za úkol tvořit výpravná oslavná díla s dekorativním účelem, která měla „znovuzrodit staré tradice“ a opěvovat blahobyt země. Za tímto účelem vypracovali podrobné předpisy týkající se témat, stylů i způsobů malby. Přitom se inspirovali krajinami Ma Jüana (aktivní cca 1190–1264), Sia Kueje (první polovina 13. století), společně shrnovanými do „stylu Ma-Sia“, Kuo Siho (cca 1020–1070) a zelenomodrými krajinami.\nVýznačné místo v mingské akademické tvorbě zaujímal žánr „květin a ptáků“. Při následování sungských vzorů se dvorští malíři tohoto žánru rozdělili na dva směry. Energická tušová malba Lin Lianga (druhá polovina 15. století) vycházející z díla Sü Siho (10. století), která užívala tušovou malbu bez obrysových linií, „bez kostí“, kontrastovala s popisným realismem Lü Ťiho s jeho pečlivým vykreslením obrysů a použitím barev po vzoru Chuang Čchüana (903–968).\n\nK předním akademikům patřili Pien Ťing-čao, Li Caj (oba v první polovině 15. století) a Lin Liang. Estetická pravidla akademie ve svých teoretických dílech nejlépe vyjádřil Tung Čchi-čchang. Tung potvrdil vnímání malby jako kaligrafického projevu, a podporoval tvorbu, neboli „velkou syntézu“ (\"ta čcheng\") uměleckého stylu, prostřednictvím studia mistrů minulosti. V zájmu legitimizace vlastních uměleckých výkonů prohlašoval, že v minulých staletích malíři patřili vždy do jedné ze dvou stylových škol: tušové malby jižní školy snažící se o vyjádření vnitřní podstaty zobrazovaného, a popisné, dekorativní tradice profesionálních „řemeslných“ malířů severní školy. Sám se postavil na konec vývoje jižní školy jako pravý dědic literátského malířství snažícího se o vyjádření myšlenek tvůrce a neohlížejícího se na materiální prospěch. Jeho monumentální tušové krajiny se staly vzorem ortodoxie, a koncepce severní a jižní školy začala být přehodnocována až ve 20. století. Na Tung Čchi-čchanga navazovali jeho žák Wang Š’-min, ortodoxní čchingští malíři, ale i Š’-tchao a Pa-ta šan-žen.\n\nV Chang-čou a okolí byli profesionální malíři volně navazující na styl Ma-Sia známi jako „škola Če“ (podle provincie Če-ťiang, jíž bylo Chang-čou hlavním městem). Jejich předním představitelem a prakticky zakladatelem se po svém vyhnání ode dvora a návratu do Chang-čou začátkem 40. let 15. století stal Taj Ťin, který se orientoval na figurální malbu a obrazy „květin a ptáků“, ale zejména krajiny v jüanské interpretaci stylu Ma-Sia.\n\nŠkola Če byla neformální skupinou vesměs profesionálů z nichž byla doplňována malířská akademie v metropoli. Po ukončení oficiální kariéry se zase vraceli na rodný jih. V důsledku propojení s akademií byla jejich tvorba konzervativní, eklektická, s důrazem na dekorativnost děl. Po zakladateli byl nejvýznamnějším reprezentantem školy její poslední vůdce Lan Jing (1585–1664), krajinář věnující se malování profesionálně.\nV druhé polovině mingského období akademie upadla do průměru. Centrum umělecké tvořivosti se přesunulo do bohatého Ťiang-nanu (jižně od dolního toku Jang-c’-ťiang) s centrem v Su-čou, kde se více než jinde soustředili vzdělanci, pro které bylo umělecké sebevyjádření důležitější než úřední kariéra. Podle starého názvu regionu se jim dostalo označení škola Wu. Škola Wu navzdory svému názvu nebyla soudržným hnutím, ale je do ní shrnováno množství umělců různých proudů, jak amatérských, tak profesionálních. Jejím zakladatelem byl Šen Čou, kaligraf, malíř, básník a sběratel, který oživil expresionistický výraz jüanských mistrů. Maloval monumentální krajiny v sungském stylu po vzoru Tung Jüana, a Ťü-žana, vynikal i ve figurální malbě a žánru „květin a ptáků“. Žákem Šen Čoua byl Wen Čeng-ming, generace následující po něm byla početná talenty, mezi jejími členy se proslavili jeho příbuzný Wen Po-žen a také Čchien Ku, Lu Č’, Čang Ling a Čchen Čchun. Nejpřednější a nejcharakterističtější z nich byli Wen Čeng-ming a Čchen Čchun. Wen Čeng-ming maloval jednobarevné nebo lehce barevné krajiny ve stylu Šen Čoua i „zelenomodré krajiny“ v tchangském stylu. Je s ním spojeno obnovení tradice jižního amatérského malířství. Čchen Čchun přinesl originalitu do žánru „květin a ptáků“.\n\nV Su-čou a okolí pracovalo i mnoho umělců ke škole Wu nepočítaných, byť jí ovlivněných – mimo jiné Tchang Jin (1470–1523), Čchiou Jing (1525–1593) a Sü Wej (1521–1593). První dva oscilovali mezi vlastním vyjádřením a akademickým stylem; patřili tak s řadou tvůrců škol Če a Wu ke konzervativnímu křídlu jižní tradice, resp. k jižnímu směru akademismu. Sü Wej se od akademismu odpoutal a tvořil volně a svobodně, jeho malby jsou typické úmyslnou nedbalostí a zjednodušením formy, čímž dosáhl výjimečné věrohodnosti a výraznosti kompozic. Čchiou Jingova díla byla mezi veřejností populárnější než literátské malířství, proto obchodníci jeho jménem podepisovali množství obrazů, často vzdálených jeho stylu.\n\nSvérazným figuralistou konce mingské doby byl Čchen Chung-šou, originální ztvárnění krajin i postav charakterizuje i dílo o generaci starších Ting Jün-pchinga a Wu Pina.\n\nV mingské době kvetlo i portrétní umění, pro které jsou charakteristické portréty úředníků a jejich předků v oficiálních róbách. Bylo ovšem ignorované literátskou kritikou, jako žánr provozovaný profesionály za peníze. K novým prvkům umění 16. století je nutno započíst rozšíření takzvaného pohřebního portrétu s jeho důslednou realističností. V 16. století se též s růstem množství tištěné literatury široce rozvinul žánr knižních ilustrací, vesměs dřevorytů. Osobitý styl miniatur v této oblasti dovedl v polovině století do dokonalosti Čchiou Jing. V 17. století se objevily i barevné knižní ilustrace.\n\nPoezie 14. století byla ovlivněna především pozdně-tchangskými vzory, ale ke konci století se zájem přesunul k ranému a vrcholnému období (a ke starším baladám \"jüe-fu\"). Za největšího básníka 14. století, ba i celého mingského období je považován Kao Čchi. Pocházel ze Su-čou a už v mládí mezi tamními literáty vynikal. Po založení říše Ming krátce působil v historickém úřadu, poté se vrátil do Su-čou. Roku 1374 byl obviněn ze zrady a popraven. Jako básník byl všestranný, skládal balady \"jüe-fu\", čchuské básně ve stylu \"sao\", poezii \"š’\", písně \"cch’\", árie \"čchü\". Nezanedbatelný je i jeho příspěvek k literární teorii. Cenil si tchangského básnictví tzv. „vrcholného období“.\nČistky zakladatele mingské říše Chung-wua, kterým padlo za oběť mnoho literátů, a dohled vlády nad literární produkcí byly nejspíše důvodem, proč se po většinu 15. století nezrodil žádný velký básník. Například ze „čtyř talentů ze Su-čou“ počátků dynastie Ming byl Kao Čchi popraven, Jang Ťi (cca 1334–1383) zemřel následkem těžké práce, Čang Jü (1283 – po 1356) se utopil při návratu z exilu a pouze Sü Pen (1335–1380) zemřel z přirozených příčin. Kromě Kaoa byli ostatní tři i významní malíři. Z učenců v okolí Chung-wua si největší věhlas vydobyl svými rozjímavými básněmi Liou Ťi, zatímco Sung Lien, byl především prozaik, jehož básně byly jen průměrné.\n\nV počátcích říše Ming existovalo několik regionálních center poezie, po Ťiang-nanu bylo druhé nejvýznamnější ve Fu-ťienu. Vedoucí místní postavou byl Lin Chung (cca 1340–1400), větší význam měl jeho žák Kao Ping, který roku 1393 sestavil \"Tchang-š’ pchin-chuej\", antologii cca šesti tisíc tchangských básní hodnocených a roztříděných v souladu s myšlenkami jihosungského kritika Jen Jüa. Dělil tchangskou poezii na ranou, vrcholnou, střední a pozdní; přičemž nejvýše stavěl vrcholnou, ranou považoval za cennou, protože vedla k rozvoji vrcholné, poslední období měl za nižší, protože vzdálenější vrcholné éře. Jeho názory získaly vliv až od konce 15. století, kdy začal být více citován. Jeho dělení zůstalo v užívání do 21. století.\n\nS přesunem metropole do Pekingu za vlády císaře Jung-leho (1402–1424) se tam soustředil i literární život; pekingští akademici ve vysokých úředních funkcích poté dominovali světu literatury. V jejich čele stáli „tři Jangové“ (Jang Žung, Jang Š’-čchi a Jang Pchu), Wang Č’, Ťin Jou-c’, Sie Ťin a Ceng Čchi. Jejich poezii se dostalo označení „poezie kabinetního stylu“ (\"tchaj-ko ťi\"), jejich próza, nekomplikovaná a přímá, evokovala sungskou. Nevýznamnější v následující generaci byl patrně ministr vojenství Jü Čchien, známý však více svými politickými činy než básnickými úspěchy.\n\nPo Pekingu bylo nejvýznamnějším centrem kultury Su-čou, s hospodářským vzestupem Ťiang-nanu koncem 15. století zrodivší i plejádu učenců, z niž někteří dosáhli i vysokých postů ve vládě, jako Wu Kchuan a Wang Ao. Rodáci ze Su-čou obzvláště vynikli v malířství – jako Šen Čou, malíř a básník. Sučouské umění kvetlo i v následující generaci – Jang Sün-ťi, Ču Jün-ming, Tchang Jin a Wen Čeng-ming. Nikdo z nich neměl za sebou významnou úřední kariéru, byli to kaligrafové, malíři i básníci tzv. směru \"fu-ku\", archaizujícího obdivu a návratu ke starým vzorům.\n\nKlíčová postava bezprostředně předcházející hnutí \"fu-ku\" byl Li Tung-jang. Proti němu se vyhranilo tzv. „sedm dřívějších mingských mistrů“ – Li Meng-jang, Che Ťing-ming, Pien Kung, Wang Tching-siang, Kchang Chaj, Wang Ťiou-s’ a Sü Čen-čching. Kromě posledního pocházeli všichni ze severu Číny. Vesměs byli ovlivněni Li Meng-jangem. Chtěli pozdvihnout úroveň poezie nad pouhou dovednost, jež byla cílem Li Tung-janga, za vzor měli chanské a wejské básníky pro poezii ve „starém stylu“ \"ku-tchi\" a vrcholné tchangské básníky pro poezii v „novém stylu“ \"ťin-tchi\". Příznivé politické ovzduší za vlády Chung-č’a (1487–1505) je patrně vedlo k tomu, že své role úředníků, básníků a filozofů brali vážněji než jejich předchůdci a v diskuzích při svých setkáních v metropoli tříbili své názory. Po roce 1505 v novém režimu Čeng-teho sedmička postupně ztratila pozice v metropoli a rozptýlila se po svých domovech. Někteří (jako Che Ťing-ming roku 1511) se později vrátili do Pekingu. Che Ťing-ming pak měl vlastní žáky – Čeng Šan-fua, Süe Chueje a další. Ku Lin zatím působil na jihu. Později na Che Ťing-minga navázali Che Liang-ťün, Chuang-fu Fang a poté „pozdějších sedm mistrů“.\n\nPlodným autorem prózy i poezie a učencem nemalého významu věnujícím se nejrůznějším oborům byl i Jang Šen, syn velkého sekretáře Jang Tching-chea, od roku 1424 žijící v Jün-nanu, kam ho poslal císař současně s odvoláním jeho otce z úřadu. Jang Šen nepatřil přímo k archaizujícímu hnutí, jeho poezie se odvozovala spíše od básníků Šesti dynastií a pozdní Tchang. Jeho žena Chuang O (1498–1569) byla patrně nejlepší básnířkou mingské éry.\n\nNovou vlnu návratu k minulosti v poezii začal před polovinou 16. století Sie Čen, jižan, který neuspěl s kariérou a následoval individualistické ideje Che Ťing-minga. Kromě něj do „pozdějších sedmi mistrů“ patřili i Li Pchan-lung, Wang Š’-čen, Sü Čung-sing, Liang Jou-jü, Cung Čchen a Wu Kuo-lun. Li Pchan-lung byl významný především sbírkou tchangské poezie \"Tchang š’ süan\", která se stala základním dílem zprostředkující tchangskou poezii čtenářům v Japonsku i Číně až do současnosti. Největším básníkem z pozdní sedmičky byl Wang Š’-čen, mimo jiné i kvůli obrovskému množství jeho básní.\n\nV raně mingském období byl pro literáty typický sklon k napodobování starých vzorů, proto jsou autoři jako Sung Lien, Liou Ťi, Jang Š’-čchi a mnozí další politici a učenci, řazeni mezi „přívržence staré literatury“ (\"ku-wen-pchaj\"). Ve 14. − 16. století literární (klasický) jazyk, kterým psali, získal více knižní charakter, autoři používali fráze z klasických knih a omezovali prvky hovorového jazyka. Nejvýznačnějším prozaikem byl Čchü Jou (1341–1427) s povídkovou sbírkou \"Nová vyprávění u zapálené lampy\". Forma povídek vycházela z tchangských „rozmanitých příběhů“ \"čchuan-čchi\", autor využíval tradiční folklórní motivy. Sbírka získala oblibu a povýšila povídku s nadpřirozenými prvky v umělecký žánr, ale jako „neužitečné příběhy“ o podivuhodném a nadpřirozeném, navíc někdy s politickým podtextem, byla konfuciánskými moralisty zakazována. Získala mimořádnou popularitu i v Japonsku, Koreji a Vietnamu, kde definovala žánr povídky. Na dílo Čchü Joua navázal Li Čen (1376–1452) s \"Pokračováním nových příběhů od zapálené lampy\", v nichž přepracoval tradiční zápletky. Žánr žil i v následujících desetiletích, koncem 16. století na Čchü Joua navázal Šao Ťing-čan.\n\nMingští vzdělanci psali eseje a úvahy na nejrůznější témata, před jinými byly obdivovány eseje a anekdoty o každodenním životě Kuej Jou-kuanga (1506–1571) i filozofické práce Wang Jang-minga. Specifickým prozaickým žánrem byl takzvaný „osmidílný esej“ vyžadovaný od konce 15. století u úřednických zkoušek.\n\nNejtypičtější a nejreprezentativnější pro mingskou dobu jsou mnohadílné encyklopedické práce a antologie, ať už státní, jako \"Encyklopedie Jung-le\", nebo soukromé, jako například \"Pen-chao kang-mu\" \"Přehled tuzemských léčivých rostlin\" z konce 16. století obsahující 1892 léčivých rostlin, přes 11 tisíc předpisů a přes 1100 ilustrací. Mingští vzdělanci psali i geografická (\"Cestovní deníky Sü Sia-kchea\") a historická díla (Sung Lien a Wang Š’-čen), jazykovědné práce a slovníky.\n\nZatímco plně porozumět dílům psaným v klasické čínštině mohli pouze příslušníci džentry, gramotní Číňané s nižším vzděláním – jako ženy v rodinách vzdělanců, obchodníci a nižší úředníci – tvořili nepoměrně širší publikum pro literaturu a drama v hovorovém jazyce (\"paj-chua\"). Zejména Feng Meng-lung (1574–1646) zdůrazňoval dostupnost a význam literatury v \"paj-chua\". Povídky a novely v jazyce blízkém hovorovému, zvané \"chua-pen\", byly velmi populární a od 15. století je začali psát i literáti, taková díla se nazývají \"ni-chua-pen\" („napodobení \"chua-pen\"“). V 16. století byly povídky \"chua-pen\" a romány v popředí literární scény. Nakladatelé vydávali stovky povídek jednotlivě i ve sbornících, tiskli nová vydání sungských a jüanských autorů, jejich imitace, i nové příběhy. Sbírky byly někdy tematické, většinou však různorodé.\n\nS povídkou byl úzce svázán román, analogický stylem i výrazovými prostředky, v kontrastu ke krátké povídce však sestávající z desítek kapitol. Náměty románů pocházely z příběhů po staletích kolujících mezi vypravěči na městských tržištích. Populární byly nejrůznější žánry: po úspěchu Luo Kuan-čungova historického románu \"Příběhy Tří říší\" následovala záplava historické prózy, v níž se reálné události mísily s fantazií. \"Příběhy od jezerního břehu\" Š’ Naj-ana jsou nejpopulárnějším zástupcem hrdinské a dobrodružné epiky. Vedle \"Příběhů tří říší\" a \"Příběhů od jezerního břehu\" mezi čtveřici čínských klasických románů patří i fantastické \"Putování na západ\". Na \"Putování na západ\" navázala řada epigonů, v 16. století bylo populární \"Povýšení do stavu duchů/Povýšení mezi bohy\" (\"Feng-šen jen-i\") Sü Čung-lina, fantastické je rovněž Luo Mao-tengovo vyprávění o plavbách Čeng Chea \"Zápisky o západním oceánu\". Rozšířené byly i detektivní romány, jejichž hlavním hrdinou byl čestný soudce. Z mingských románů popisujících běžný život je nejvýznamnější roku 1610 publikovaný \"Ťin Pching Mej\", který se stal pátým z velkých čínských románů bezprostředně za „čtyřmi klasickými romány“.\n\nMimo poezie a beletrie mingští nakladatelé produkovali i množství užitné literatury. Vycházely cestovní příručky popisující trasy po celé zemi a „zápisky z cest“ těch příslušníků džentry, kteří si oblíbili putování. V období pozdní Ming se rozvinul nový žánr – morální průvodce shrnující rady obchodníkům týkající se obchodní etiky a způsobu života. Mingští nakladatelé vydávali v naději na komerční úspěch příručky pro cokoliv – od pravidel pohřbu, přes tabulky násobení, po vzory smluv nebo snáře, slabikáře pro děti, „klasiky do kapsy“ pro studenty. A tak Evropané přišlí v 16. a 17. století do Číny byli udiveni množstvím a nízkou cenou knih.\n\nK roku 1582 je doložena první zmínka o novinách v Pekingu, roku 1638 se pekingské noviny tiskly už pomocí pohyblivých liter nahrazujících do té doby používané vyřezávání celých stránek na dřevěných deskách. Mingští vydavatelé zdokonalili metody a formy výroby knih, v první polovině 17. století Wu Fa-sien začal používat slepotisk k vytvoření plastického efektu, Chu Čeng-jen významně zdokonalil barevný tisk.\n\nČtyřaktové hry \"ca-ťü\", hlavní forma jüanského dramatu, se udržely i za Mingů. Známo je 520 her od stovky autorů. Mingští autoři však svou tvořivost směřovali spíše k volnějším mnohoaktovým hrám \"čchuan-čchi\" vývojově vzešlým ze sungských „jižních her“ \"nan-si\"; jejich doprovodná hudba prošla podstatnými změnami, dokud nepřevážil styl \"kchun-čchü\".\n\nAutory dramat byli vesměs pouze literáti, v počátcích dynastie se sice objevili dramatici nižšího postavení, ale jejich díla byla zavržena. Vládlo přesvědčení, že autory mohou být pouze osoby vzdělané, takže v kontrastu s jüanskou érou bylo mingské drama dílem elit určeným pro elity. Tyto tendence podpořila vládní regulace: roku 1373 bylo hercům zakázáno ztvárňovat panovníky a jejich ženy, věrné dvořany a vznešené vlastence a mudrce všech dynastií, kromě těch, kteří byli vzory správného chování. Zakázáno bylo hrát i tisknout díla obsahující pomluvy panovníků a mudrců. Zákazy nebyly vynucovány důsledně, nicméně i tak se mingské drama, v kontrastu s jüanským, nevyznačovalo přímou politickou a sociální kritikou.\n\nVzhledem k soustředění populace i bohatství na jihu země, převažovaly v Číně také jižní umělecké formy, a sice dramatická forma \"čchuan-čchi\", která se vyvinula z jižních dramat sungské doby.\nBěhem přechodu Jüan-Ming se objevilo několik \"čchuan-čchi\", včetně tzv. čtyř velkých her \"čchuan-čchi\", poté však nastala mezera, snad způsobená občanskou válkou 1399–1402 a přesunem hlavního města na sever (z Nankingu do Pekingu), snad odchodem literátů do státních služeb (kontrastujícím s jüanskou dobou).\n\nPopularita \"ca-ťü\" přetrvala zánik dynastie Jüan, v počátcích říše Ming ji totiž podpořila tvorba dvou mingských knížat. Byli to Ču Čchüan, sedmnáctý syn Chung-wua, a Chung-wuův vnuk Ču Jou-tun. Ču Čchüanovi je připisováno cca padesát literárních děl včetně dvaceti her. Z nich se zachovaly dvě – o hledání nesmrtelnosti a o mladém učenci který prchne s atraktivní vdovou, aby se s ní nakonec oženil se souhlasem jejího otce. Ceněn je jejich elegantní styl. Je mu též připisována sbírka \"Tchaj-che čeng-jin pchu\", spíše sestavená jeho podřízeným ve 30. nebo 40. letech 15. století. Práce obsahuje soupis 689 her \"ca-ťü\", komentáře k dramatické poezii mnoha tvůrců a 335 melodií pro \"ca-ťü\". Ču Jou-tun byl patrně nejplodnější dramatik první poloviny 15. století. Napsal více než tři desítky \"ca-ťü\", které všechny i vydal. Psal oslavná díla určená k předvádění během dvorských slavností, o svátcích a výročích. Některé z těchto her zahrnují výpravnou scénu s početnými soubory tanečníků a zpěváků a zvláštními efekty. Druhou skupinu Ču Jou-tunových her tvoří klasická \"ca-ťü\", jejichž ústředním tématem je vyzdvihování příkladně věrného dvořana. Některé jsou komedie zesměšňující nečestné obchodníky a neloajální dvořany. Aktivita vysoce postavených členů vládnoucí dynastie povzbuzovala k psaní \"ca-ťü\" i jiné autory, po první třetině 15. století se však zájem o ně vytratil.\n\nPo mezeře ve druhé třetině 15. století první zaznamenáníhodné \"čchuan-čchi\" napsal Čchiou Ťün (1421–1495), respektovaný úředník a vzdělanec, nicméně jeho jediná zachovaná hra je (podle moderního historika Johna Hu) hrozná. Ovšem když se žánru \"čchuan-čchi\" věnoval tak významný učenec, osmělili se i ostatní. Jeho následníci byli pedantičtí literáti předvádějící svou učenost, bez kreativity nebo originality. Jen výjimečně se zrodila kvalitní díla, např. \"Siou-žu ťi\" připisovaná Sü Linovi (1462–1538), příběh mladého úředníka a prostitutky.\n\n\"Ca-ťü\" po Ču Jou-tunovi vyšla z obliby a znovuzrodila se až počátkem 16. století v dílech Kchang Chaje a Wang Ťiou-s’a díky jejich staromilství. Po Kchang Chajovi a Wang Ťiou-s’ovi se dramatu věnoval zejména Li Kchaj-sien (1502–1568) a pak Sü Wej, známý i jako malíř.\nPro jižní hry i \"čchuan-čchi\" se hledal vhodný hudební doprovod. Ve druhé polovině 15. století autoři zkoušeli různé regionální hudební styly (\"chaj-nan\", \"jü-jao\", \"i-jang\", \"kchun-šan\") přičemž jižní hudba nakonec převážila nad severní. Koncem 16. století měl Liang Čchen-jü úspěch s hudbou \"kchun-čchü\". Pojmy \"čchuan-čchi\" a \"kchun-čchü\" poté prakticky splynuly. Šen Ťing (1553–1610) zatím zformuloval pravidla skladby, kladoucí důraz na harmonii melodií, jeho žáci tvořili tzv. školu Wu-ťiang. Jiní autoři však kladli důraz na uměleckou spontánnost a důmyslnost. Nejúspěšnější z nich byl Tchang Sien-cu (1550–1617) z Ťiang-si, úředník, který poslední dvě desetiletí svého života přežíval v chudobě. Napsal jednu z nejznámějších her čínské historie, \"Pavilón pivoněk\".\n\nPo Tchang Sien-cuovi a Šen Ťingovi literáti přijali drama mezi respektované umělecké formy. Zákonná omezení už přestala mít význam a objevily se stovky autorů a ještě více her. Hry byly vesměs adaptací starších příběhů a témat, mívaly šťastný konec, víc než na obsah děje autoři kladli důraz na formu, často se stereotypními postavami. K nejvýznamnějším autorům patřil Žuan Ta-čcheng, který napsal devět her \"kchun-čchü\", a současníky ceněný ministr Wu Ping, autor pěti \"kchun-čchü\".\n\nRozsáhlá státní výroba porcelánu, zavedená už v říši Jüan, pokračovala i za Mingů. První mingský císař Chung-wu zakázal nelicencovaný zahraniční obchod, proto se, v důsledku omezených styků ze zahraničím, zastavil dovoz kobaltu, používaného k barvení modrobílého porcelánu, z muslimských zemí. Náhradou mingské porcelánky používaly červenou měděnou glazuru. Vícebarevná keramika byla v éře Chung-wu vyráběna jen zřídka.\nOživení zahraničního obchodu za vlády Jung-leho přineslo obnovení dovozu kobaltu, který měl nízký obsah manganu, a proto jasně modrou barvu. Kromě modrobílého porcelánu bylo vyráběno i zboží s rudými, hnědými a zlatými glazurami. Objevily se i kombinace zelených vzorů na žlutém podkladu, nebo hnědých na zeleném.\n\nZa vlády císaře Süan-te (1425–1435) dosáhl modrobílý porcelán vrcholu kvality. Proslavil se do té míry, že čínští a japonští výrobci pozdějších dob své zboží vydávali za výrobky éry Süan-te, jako výraz nároku na dokonalost. Vyráběn byl zejména v Ťing-te-čenu v provincii Ťiang-si, tamní komplex se v polovině patnáctého století stal největším čínským centrem výroby keramiky a porcelánu a hlavním dvorským dodavatelem. Z éry Süan-te pochází i nejlepší mingské cloisonné, které získalo v 15. století na oblibě. Za Süan-teho se objevil i barevný porcelán typu \"tou-cchaj\" („kontrastní barvy“), kdy byly modrobílé vzory vybarveny červeně, žlutě, zeleně nebo fialově. Ve zbytku 15. století se styl porcelánu příliš neměnil, po určitém poklesu umělecké úrovně v prostřední třetině 15. století se z éry Čcheng-chua (1465–1488) zachovaly vynikající kusy a rozšířil mnohobarevný dekor.\nZa vlády Ťia-ťinga (1524–1566) produkce státních porcelánek potřebám císařského dvora nepostačovala, vláda proto začala objednávat zboží u soukromých výrobců. V důsledku dvorských nároků na kvalitu se úroveň soukromých porcelánek zvedla, a ty pak byly schopny uspokojit požadavky bohatých a náročných zákazníků. Rozšířil se repertoár vzorů, v soukromých porcelánkách například značně narostlo zdobení šťastnými symboly, objevil se pětibarevný porcelán nazývaný \"wu-cchaj\", v éře Wan-li (1573–1620) zvláště rozšířený v mnoha variacích. Koncem éry Wan-li bylo zpracování porcelánu poněkud hrubší než v jejích počátcích.\n\nKoncem mingského období soukromé dílny nahradily státní porcelánky jako centra tvořivosti a aktivity. Hrubší keramika byla vyráběna ve Fu-ťienu a Kuang-tungu. Te-chua, v provincii Fu-ťien, se proslavilo speciální bílou porcelánovou keramikou a soškami. Když toto zboží dosáhlo v sedmnáctém století Evropy, stalo se známé pod názvem „blanc-de-Chine“. V rodinných dílnách v provincii Šan-si byly vyráběny keramické sošky zdobené „trojbarevnými“ (\"san-cchaj\") glazurami. Začátkem 17. století se svou dovedností proslavili i někteří mistři pracující s porcelánem, jako například Che Čchao-cung, známý soškami z bílého porcelánu.\n\nVýznamné bylo i lakové zboží. Nejlepší práce pocházejí z 15. století, zvláště z ér Jung-le a Süan-te. Ke zdobení byly používány různé techniky – reliéf, intarzie, z jihu, zvláště Fu-ťienu, pocházely malované lakové výrobky.\n\nJako v ostatních kulturních oborech, i v architektuře mingští Číňané navazovali na tradiční vzory, i když sungská a tchangská architektura je originálnější a větší. Nicméně z mingské doby se zachovala řada významných budov. Nejvýznamnějším stavebním počinem raného mingského období byla výstavba hlavního města, zprvu Nankingu a od počátku 15. století Pekingu, a v Pekingu zejména císařského sídla, Zakázaného města. Největšími pohřebními komplexy byly hrobky císařů v Nankingu a Pekingu. Počátkem 15. století, za vlády císaře Jung-leho byl obnoven Velký kanál.\n\nPod vlivem tibetské a indické architektury vznikl nový typ buddhistických chrámů, tzv. „pagoda diamantového trůnu“ v níž je několik pagod postaveno na společné platformě. Jejím nejstarším příkladem je chrám Čen-ťüe v Pekingu, dokončený roku 1473. Naproti tomu stavby mešit v mingské době vycházely pouze z čínských architektonických tradic, proto je například ve Velké mešitě v Si-anu, jejíž podoba pochází z raně mingského období, muslimský charakter přítomen pouze ve výzdobě interiérů.\nV 16. století pokračovalo budování chrámového komplexu Chrámu nebes v Pekingu a nedalekého souboru císařských náhrobků. V architektuře začal převládat nový styl, charakteristický okázalostí a elegancí. Příkladem je výstavba v Zakázaném městě, Konfuciův chrám v Čchü-fu a stavby na svaté buddhistické hoře Wu-tchaj-šan v provincii Šen-si. Architekturu prosperujících vesnic dokumentují památky v Si-ti a Chung-cchunu.\n\nV 16. století byla obnovena Velká čínská zeď v délce přes 2400 km, od Šan-chaj-kuanu na pobřeží Žlutého moře až k Ťia-jü-kuanu na západních hranicích mingské Číny. Významné bylo i pevnostní stavitelství, jehož příkladem jsou hradby Nankingu, nebo Pching-jao.\n\nMingské sochařství bylo na nižší úrovni než dříve. Sice se zachovalo mnoho buddhistických soch a plastik z bronzu, dřeva a laku, ale v síle výrazu zaostávají za tchangskými a sungskými. I kamenné sochy v areálech císařských hrobek vykazují pokles živosti a technické dovednosti. Malé sošky z nefritu, slonoviny, nebo porcelánu si však udržely vysokou uměleckou úroveň. Nejhodnotnější jsou sošky z bílého porcelánu (\"„blanc-de-Chine“\") z Fu-ťienu.\nRozvíjelo se umění kompozice zahrad, podřízené zásadám feng-šuej. Architekti rozlišovali severní a jižní styl zahrad a parků; první byl charakterizován velkými rozměry a barevností, druhý komorností a jednobarevností. Postupně se posunuly vztahy mezi budovami a zahradami. Dosud byly zahrady obvykle chápány jako doplněk staveb, ale v pozdně mingském období se budovy začaly umisťovat do zahrad; to znamená, že budovy se staly podřízeným prvkem zahrady. Zahrada se stala místem společenského a kulturního setkávání a magnetem pro umění a sponzorství. Tento nový model soukromé zahrady měl dalekosáhlý vliv. Ke konci mingské doby se objevilo i první teoretické pojednání o výstavbě zahrad a parků – \"Tvorba zahrad\" (\"Jüan jie\") Ťi Čchenga z roku 1634.\n\n\n\n"}
{"id": "1033165", "url": "https://cs.wikipedia.org/wiki?curid=1033165", "title": "Barbara Claßenová", "text": "Barbara Claßenová\n\nBarbara Claßen, (23. listopad 1957 − 13. červen 1990 Grenzach-Wyhlen, Německo) byla reprezentantka Německa v judu.\n\nPatřila k hvězdám předolympijského ženského juda. Ještě k lepším výsledkům jí však bránila Belgičanka Ingrid Berghmans. V roce 1988 startovala na olympijských hrách v Soulu v ukázkové disciplíně ženského juda a vybojovala třetí místo. Bylo to zároveň její poslední vystoupení v německé reprezentaci. Konec kariéry a přechod do běžného života psychicky nezvládla. V létě roku 1990 spáchala sebevraždu.\n\n"}
{"id": "1033169", "url": "https://cs.wikipedia.org/wiki?curid=1033169", "title": "Ljubovija", "text": "Ljubovija\n\nLjubovija (v srbské cyrilici Љубовија) je město v srbském Podriní, na hranici s Bosnou a Hercegovinou. Podle údajů ze sčítání lidu z roku 2011 má 3 929 stálých obyvatel, počet obyvatel v průběhu posledních desetiletí neustále roste. Nadmořská výška obce je 174 m n. m.\n\nLjubovija administrativně spadá pod Mačvanský okruh. Je centrem stejnojmenné opštiny. Rozkládá se celkem 109 km jihozápadně od Bělehradu, 42 km jižně od Valjeva. Městem, které se rozkládá v údolí řeky Driny, prochází důležitý silniční tah z Loznice směrem k městu Bajina Bašta.\n"}
{"id": "1033173", "url": "https://cs.wikipedia.org/wiki?curid=1033173", "title": "Patrik Proško", "text": "Patrik Proško\n\nPatrik Proško (* 18. září 1974 České Budějovice) je český sochař a vizuální umělec. \n\n\n\n"}
{"id": "1033174", "url": "https://cs.wikipedia.org/wiki?curid=1033174", "title": "Luigi De Magistris", "text": "Luigi De Magistris\n\nLuigi kardinál De Magistris (* 23. února 1926, Cagliari) je italský římskokatolický kněz, arcibiskup a emeritní pro-penitenciář Apoštolské penitenciárie.\n\nNarodil se v piemontské šlechtické rodině sardinského původu. Kněžské svěcení přijal 12. dubna 1952. Jeho bratr je Paolo De Magistris, který byl několikrát starostou Cagliari.\n\nDne 11. dubna 1979 byl jmenován regentem Apoštolské penitenciárie.\n\nDne 6. března 1996 byl zvolen titulárním biskupem z Novy. Biskupské svěcení přijal 28. dubna 1996 z rukou kardinála Giovanniho Canestri a spolusvětiteli byli arcibiskup Ottorino Pietro Alberti a biskup Tarcisio Pillolla.\n\nDne 22. listopadu 2001 byl ustanoven pro-penitenciářem Apoštolské penitenciárie a byl zvolen arcibiskupem.\n\nDne 4. října 2003 přijal papež Jan Pavel II. jeho rezignaci na post pro-penitenciáře, z důvodu dosažení kanonického věku 75 let.\n\nByl členem Kongregace pro blahořečení a svatořečení.\n\nDne 14. února 2015 jej papež František na konzistoři jmenoval kardinálem s titulem kardinál-jáhen ze Santissimi Nomi di Gesù e Maria in via Lata.\n\n"}
{"id": "1033176", "url": "https://cs.wikipedia.org/wiki?curid=1033176", "title": "Misty Uphamová", "text": "Misty Uphamová\n\nMisty Anne Uphamová (\"Upham\"; 6. července 1982 Kalispell Montana – 5. října 2014 Auburn Washington) byla herečka ze Spojených států amerických. Pravděpodobně nejznámější byla její role ve filmu Zamrzlá řeka z roku 2008, ve kterém hrála mohawskou převaděčku lidí Lily. Za tuto roli byla Uphamová, která byla sama indiánského původu (z kmene Černonožců), nominována na cenu Spirit Award v kategorii vedlejší ženské role. Dalšími známými filmy, ve kterých hrála vedlejší roli, byly například Nespoutaný Django režiséra Quentina Tarantina a Blízko od sebe režiséra Johna Wellse.\n\nV říjnu 2014 byla nalezena mrtvá deset dnů poté, kdy si vyšla z bytu své sestry v Auburnu na procházku.\n"}
{"id": "1033178", "url": "https://cs.wikipedia.org/wiki?curid=1033178", "title": "Květiny a ptáci", "text": "Květiny a ptáci\n\nKvětiny a ptáci () je žánr čínského malířství pojmenovaný podle zobrazovaných objektů. Vedle krajin a portrétů patří ke třem nejvýznamnějším žánrům tradiční čínské malby. Malby „květin a ptáků“ vesměs náleží k literátskému malířství.\nPodle čínské tradice obrazy „květin a ptáků“ zobrazují květiny, ptáky, ryby a hmyz (, \"chua, niao, jü, čchung\"; ale i domácí a užitková zvířata (psy, kočky) a jiné.\n\nStyl a technika malby mohou být různé, od kresby tuší (např. Lin Liang, Čchi Paj-š’, Čang Ta-čchien, Žen I), po barevné obrazy (císař Chuej-cung, Lü Ťi, Lin Liang).\n\n"}
{"id": "1033180", "url": "https://cs.wikipedia.org/wiki?curid=1033180", "title": "Ingrid Berghmansová", "text": "Ingrid Berghmansová\n\nIngrid Berghmans (provd. Vallot), (* 24. srpen 1961 Koersel, Belgie) je bývalá reprezentantka Belgie v judu.\n\nJe všeobecně považovaná za největší osobnost ženského předolympijského juda. V roce 1988 na olympijských hrách v Soulu vyhrála první místo v ukázkové disciplíně ženského juda. Do roku 1992, kdy bylo ženské judo poprvé oficiální disciplínou olympijských her však nevydržela. Důvodem byla mimo velké popularity (život celebrity) i její zdatná následovnice Ulla Werbrouck.\n\n"}
{"id": "1033181", "url": "https://cs.wikipedia.org/wiki?curid=1033181", "title": "Čerňachiv (Kaharlycký rajón)", "text": "Čerňachiv (Kaharlycký rajón)\n\nČerňachiv (; rusky ) je vesnice v Kaharlyckém rajónu v Kyjevské oblasti na Ukrajině. V roce 2001 žilo ve vesnici zhruba 1300 obyvatel.\n\nPodle Čerňachivu se jmenuje Černjachovská kultura, archeologická kultura rozšířená od druhého století do pátého století na území dnešní Ukrajiny a částečně Rumunska.\n\nV roce 2014 zde nechal ukrajinský podnikatel Vladimir Vladimirovič Borodenko postavit pomník na památku jedenácti československých vojáků, kteří u obce padli ve druhé světové válce. O stavbu jej požádal před smrtí jeho otec, který tím chtěl odčinit svou účast na invazi vojsk Varšavské smlouvy do Československa v srpnu 1968.\n\n"}
{"id": "1033183", "url": "https://cs.wikipedia.org/wiki?curid=1033183", "title": "Frans Daneels", "text": "Frans Daneels\n\nMons. Frans Daneels (* 2. dubna 1941, Kapellen) je belgický římskokatolický kněz, arcibiskup, člen Řádu premonstrátských řeholních kanovníků a emeritní sekretář Nejvyššího tribunálu apoštolské signatury.\n\nNarodil se 2. dubna 1941 v Kapellenu. Po střední škole vstoupil k premonstrátům. Věčné sliby složil 28. srpna 1961 v Opatství Averbode. Kněžské svěcení přijal 26. března 1966. Poté byl poslán studovat do Říma. Roku 1971 na Papežské Gregoriánské univerzitě získal s disertací \"De subjecto officii ecclesiastici attenta doctrina concilii Vaticani II\" doktorát z kanonického práva. Poté působil jako okrskový vikář v Averbode.\n\nRoku 1982 se stal generálním prokurátorem svého řádu v Římě. Od této doby působil jako kaplan Sester misionářek Královny apoštolů. Roku 1985 se stal profesorem fakulty kanonického práva na Gregoriánské univerzitě.\n\nV letech 1987 až 1989 byl náhradním promotérem spravedlnosti Nejvyššího tribunálu apoštolské signatury. V dubnu 1989 byl zvolen promotérem spravedlnosti Nejvyššího tribunálu apoštolské signatury, tuto funkci vykonával do 12. dubna 2008 kdy byl ustanoven sekretářem Nejvyššího tribunálu apoštolské signatury a titulárním biskupem z Bity.\n\nBiskupské svěcení přijal 1. května 2008 z rukou kardinála Tarcisia Bertoneho a spolusvětiteli byli kardinál Agostino Vallini a arcibiskup Francesco Coccopalmerio.\n\nDne 10. října 2012 byl jmenován arcibiskupem.\n\nDne 16. července 2016 přijal papež František jeho rezignaci na post sekretáře.\n\n"}
{"id": "1033184", "url": "https://cs.wikipedia.org/wiki?curid=1033184", "title": "Orlando Figes", "text": "Orlando Figes\n\nOrlando Figes (* 20. listopadu 1959 Londýn) je britský historik, který se specializuje na zkoumání moderních ruských dějin. Je profesorem historie na Birkbeck College v Londýně.\n\n\n"}
{"id": "1033187", "url": "https://cs.wikipedia.org/wiki?curid=1033187", "title": "Martinice v Krkonoších (nádraží)", "text": "Martinice v Krkonoších (nádraží)\n\nAreál železniční stanice Martinice v Krkonoších na tratích Chlumec nad Cidlinou – Trutnov a Martinice v Krkonoších – Rokytnice nad Jizerou je technická památka, která zahrnuje unikátní soubor dochovaných budov, technických zařízení a původních funkčních technologií.Systém zabezpečení je zachovaný v původní provozní sestavě a je dosud v plném rozsahu funkční. Jedná se o elektromechanické staniční zabezpečovací zařízení a traťové zabezpečovací zařízení s mechanickými návěstidly. Dochovaná technologie představuje historicky hodnotnou ukázku stavění a zabezpečení vlakové cesty.\n\nV této podobě lze stanici využít například pro filmaře při natáčení historických filmů. Díky potřebnému technickému zázemí pro parní lokomotivy, jako je vodní jeřáb pro zbrojení lokomotiv vodou a popelová jáma, důležitá pro údržbu topeniště a kotle lokomotiv, posloužila také jako dobová kulisa pro akci Winton Train, při které zde byly nafoceny parní lokomotivy 498.022 (Albatros) a 486.007 (Zelený Anton).\n\nV železniční síti České republiky se podobný funkční celek již nevyskytuje.\n\nŽelezniční stanice Martinice v Krkonoších z roku 1871 je komplexem historických budov a původního technického zařízení, včetně zabezpečovacího. Od 3. 12. 2015 je Kulturní památkou České republiky.\n\n\n"}
{"id": "1033189", "url": "https://cs.wikipedia.org/wiki?curid=1033189", "title": "Radim Malát", "text": "Radim Malát\n\nRadim Malát (5. prosince 1930, Praha – 24. listopadu 1997, tamtéž) byl český malíř, ilustrátor a grafik.\nRadim Malát vystudoval v letech 1950-1955 na Pedagogické fakultě Univerzity Karlovy u Cyrila Boudy, Martina Salcmana a Karla Lidického obor výtvarná výchova a zároveň působil v jejich ateliérech. Jeho tvorba prošla různými tvůrčími obdobími (geometrická abstrakce, abstraktní umění nebo nekonkrétní malba s konstruktivními prvky). Velký význam pro jeho malířský vývoj mělo založení tvůrčí skupiny Radar roku 1960, jejímž hlavním cílem bylo zobrazování světa moderní technické civilizace. Náměty jeho obrazů jsou různé: krajiny, zátiší, soudobý městský život, městské periférie i panelová sídliště. Zabýval se též výtvarnou technikou asambláže, ke které používal víčka od lahví či zavařeninových sklenic, kovové mřížky i destičky z motorů. Je také autorem řady filmových plakátů a knižních ilustrací, ke kterým využíval techniku linorytu. Ke konci života se věnoval především figurální malbě.\n\n"}
{"id": "1033190", "url": "https://cs.wikipedia.org/wiki?curid=1033190", "title": "Danny Kirwan", "text": "Danny Kirwan\n\nDaniel David „Danny“ Kirwan (13. května 1950 – 8. června 2018) byl britský hudebník. V letech 1968–1972 působil jako kytarista, zpěvák a skladatel v blues-rockové skupině Fleetwood Mac.\n\n"}
{"id": "1033191", "url": "https://cs.wikipedia.org/wiki?curid=1033191", "title": "Kostel svatého Víta (Zahrádka)", "text": "Kostel svatého Víta (Zahrádka)\n\nKostel svatého Víta je jednolodní románsko-gotická stavba s věží, pozůstatek městečka Zahrádka. Stojí na břehu přehradní nádrže Švihov na řece Želivce, 11 km jižně od Ledče nad Sázavou a 500 m západně od silnice II/130. Je chráněn jako kulturní památka České republiky. O záchranu historicky i umělecky cenné stavby usiluje občanské sdružení Přátelé Zahrádky. Kostel je přístupný při Zahrádecké pouti v sobotu po svátku sv. Víta (15. června), kterou sdružení organizuje.\n\nRoku 1219 daroval král Přemysl Otakar I. Zahrádku Vyšehradské kapitule, roku 1327 se zmiňuje jako oppidum a kostel byl ve 14. století farní. Patrně kolem poloviny 13. století vznikla na severní straně náměstí současná stavba kostela, která se přes různé přestavby zachovala. Někdy v 18. století byl barokně upraven, proražena nová okna, vznikl nový plášť s barokními lizénami, průčelím a štítem a věž dostala barokní zvonovou střechu. Kostel byl opravován roku 1852 a v letech 1976-1979 proběhl záchranný průzkum, při němž byly objeveny rozsáhlé zbytky fresek z doby kolem 1300. Od roku 2000 probíhají práce na záchranu a restaurování stavby.\n\nV roce 2017 (25. února) byla v bývalé sakristii v podvěží na boku presbyteria umístěna bronzová socha faráře Josefa Toufara, připomínající jeho mučednickou smrt z rukou komunistických \"bezpečnostních\" orgánů dne 25.2.1950. Josef Toufar působil v Zahrádce v letech 1940-1948 před svým odchodem do Číhošti. Autorem sochy je Olbram Zoubek.\n\nU přístupové cesty před kostelem stojí sloup se sochou P. Marie Bolestné z roku 1738 a kamenná kašna, obojí přeneseno ze zatopeného náměstí.\n\nJednolodní kostel s obdélnou lodí a přibližně čtvercovým odsazeným presbyteriem, ke kterému je připojena věž mírně deformovaného čtvercového půdorysu. Exteriér lodi a presbyteria má barokní architektonické členění, věž má na severních nárožích a v místě napojení na severovýchodní nároží presbyteria hranolové opěrné pilíře. Věž je opatřena barokní zvonovitou střechou, střecha lodi je sedlová se západním střešním štítem a valbovým přechodem do sedlové střechy presbyteria na východě zvalbené.\n\nNa jižní straně lodi je situován žulový pozdně románský ústupkový portál s tympanonem. V ostění i záklenku probíhají tři ústupky s výraznými oblouky na hranách. V patě záklenku probíhá výrazná jednoduše profilovaná římsa. Záklenek je na vnější straně lemován jemnou klikatkou. V mělkém reliéfu tympanonu je v centru umístěn kříž, doplněný dvěma slunci. Plocha tympanonu je lemována mělce vyznačeným obloučkovým vlysem, spodní hrana řadou drobných hvězdic. Západní portál pochází z barokní výstavby, stejně jako půlkruhem zaklenutá okna lodi i presbyteria. Západní střešní štít je tabulový s projmutými postranními křídly a trojúhelným tympanonem ve vrcholu. Korunní římsa lodi i presbyteria je barokní, s omítkovým profilem.\n\nObdélná loď je plochostropá, s podklenutou kruchtou a zvenčí přístupným točitým schodištěm u západní stěny. Triumfální oblouk je půlkruhově zaklenutý. Presbyterium je zaklenuté barokně. V severní stěně je umístěno gotické sanktuarium s kovanou mříží. V západní části severní stěny presbyteria je umístěn gotický portálek vstupu do sakristie v přízemí věže. Na stěnách presbyteria i lodi byly při průzkumech odhaleny rozsáhlé zbytky raně gotických fresek světců, v dolním pásu byla podle prof. Toroně snad galerie Přemyslovců. Křížová žebrová klenba sakristie má ve vrcholu dutý svorník. Dlažba sakristie je gotického původu.\n\nV roce 1944 byla v kostele provedena rekonstrukce oken.\n\nV kostele byly před druhou světovou válkou zvony svatý Václav (94 kg) a svatá Vilemina (38 kg). Oba zvony byly zrekvírovány nacisty a odvezeny 3. března 1942. Po válce pak místní kněz Josef Toufar zařídil odlití nového 31kg zvonu u První moravské zvonárny v Brně-Husovicích. Zvon stál 3 749 Kčs. V sobotu 26.října 2019 byl ve věži umístěn nový zvon - zvon Josef Toufar. Je na něm reliéf - vyobrazení celkového pohledu na zaniklý městys Zahrádka. Hmotnost (včetně srdce a dřevěné hlavice) je 260 kg a je naladěn na základním tónu d2. Spodní průměr měří 69 cm. Nový zvon požehnal římskokatolický diecézní biskup královéhradecký Mons. Jan Vokál za přítomnosti děkana P.Jana Bárty. Slavnostního požehnání a vyzdvižení nového zvonu se zúčastnilo asi tisíc lidí. Vznik zvonu iniciovala Lenka Lhotková. Na její popud uspořádal spolek Přátelé Zahrádky veřejnou sbírku na jeho pořízení. Nový zvon odlil zvonař Petr Rudolf Manoušek ve svém zvonařství v nizozemském Aspenu. Dle jeho slov si nový zvon pro kostel sv. Víta v Zahrádce objednal u jeho dědy ještě P.Josef Toufar, k čemuž však už nedošlo. Nový zvon byl pořízen v roce 800.výročí vzniku obce (poté městyse) Zahrádka.\nKostel je pozůstatkem někdejšího městečka Zahrádka, které zaniklo v 70. letech 20. století při budování přehrady na řece Želivka. Kostel se tak ocitl na nízkém výběžku na samém břehu, zůstal bez funkčního využití a byl svěřen do správy Národnímu památkovému ústavu. Podloží stavby je od té doby také zavlhčeno. Protože je přehrada zásobárnou pitné vody pro hlavní město Prahu, není do ochranného pásma kolem přehradního jezera dovoleno vstupovat, přístup ke kostelu po zpevněné cestě je však povolen.\n\nPřed vybudováním přehrady proběhl v letech 1976 až 1977 v kostele rozsáhlý archeologický, stavebně-historický a restaurátorský výzkum, který jednak prohloubil poznatky o prvotní podobě kostela, jednak také znamenal mimořádně cenný přínos k poznání postupu zakládání a vzniku středověkých venkovských kostelů.\n\nPři příležitosti Hradozámecké noci, konané 30. srpna 2014, byly veřejnosti představeny restaurátorsky zajištěné gotické nástěnné malby v presbyteriu kostela, jejichž záchranu financovala veřejná sbírka organizovaná sdružením Přátelé Zahrádky.\n\n\n"}
{"id": "1033192", "url": "https://cs.wikipedia.org/wiki?curid=1033192", "title": "Giuseppe Sciacca", "text": "Giuseppe Sciacca\n\nGiuseppe Sciacca (* 23. února 1955, Aci Catena) je italský římskokatolický kněz, biskup, adjunkt sekretář Nejvyššího tribunálu apoštolské signatury a generální auditor Apoštolské Komory.\n\nNarodil se 23. února 1955 v Aci Catena. Po ukončení studií teologie, nejprve v Catanii a poté na Papežské lateránské univerzitě. Na Papežské univerzitě sv. Tomáše Akvinského v Římě získal doktorát z kanonického práva a poté na Univerzitě v Catanii doktorát z filosofie.\n\nKněžské svěcení přijal 7. října 1978 a stal se děkanem kolegiátní kapituly Baziliky svatého Šebestiána. Je členem Accademia di scienze, lettere e belle arti degli Zelanti e dei Dafnici. Učil historii a filosofii na různých školách v Catanii a Acireale, a také kanonické právo na teologickém institutu v Acireale. Dne 25. března 1999 byl jmenován prelátem auditorem Tribunálu římské roty.\n\nDne 3. září 2011 jej papež Benedikt XVI. jmenoval generálním sekretářem Governatorátu městského státu Vatikán a titulárním biskupem z Victoriany. Biskupské svěcení přijal 8. října 2011 z rukou kardinála Tarcisia Bertoneho a spolusvětiteli byli kardinál Gianfranco Ravasi a arcibiskup Giuseppe Bertello. Dne 10. listopadu 2012 byl jmenován titulárním biskupem z Fondi a 13. února 2013 byl ustanoven generálním auditorem Apoštolské Komory. Dne 24. srpna 2013 byl jmenován adjunkt sekretářem Nejvyššího tribunálu apoštolské signatury. Dne 21. září 2013 se stal konzultorem Kongregace pro nauku víry.\n\n"}
{"id": "1033195", "url": "https://cs.wikipedia.org/wiki?curid=1033195", "title": "Dormagen", "text": "Dormagen\n\nDormagen je město v německé spolkové zemi Severní Porýní-Vestfálsko. Tvoří součást okresu Rhein-Kreis Neuss a současně leží ve vládním obvodu Düsseldorf. Jihovýchodně od Dormagenu leží město Monheim am Rhein, jižně se pak nachází Worringen, městská čtvrť Kolína nad Rýnem, s nímž Dormagen sousedí. Městská hranice mezi Dormagenem a Kolínem nad Rýnem tvoří také hranici mezi vládními obvody Düsseldorf a Kolín nad Rýnem. Dormagen se rozprostírá na západním břehu Rýna v trojúhelníku mezi velkoměsty Düsseldorf, Kolín nad Rýnem a Mönchengladbach. V roce 2013 zde žilo přes 62 tisíc obyvatel.\n\nPrvní známky lidského osídlení v oblasti dnešního Dormagenu sahají do období mezolitu. Z období neolitu byly nalezeny nástroje v místech současné městské čtvrti Delhoven. V městské části Hackenbroich byly nalezeny pohřební mohyly pocházející z doby bronzové a také byla objevena další pohřebiště z období přibližně 200 let před našim letopočtem. Předtím, než byla oblast osídlena Římany, obýval oblast pravděpodobně germánský kmen Ubiů. Hlavním sídlem kmene bylo oppidum Ubiorum, jenž tvořilo součást římské kolonie Colonia Claudia Ara Agrippinensium. V letech 15–12 před našim letopočtem vyrostla na území Dormagenu římská pevnost castrum, která získala jméno Dormagus. Od tohoto názvu je odvozeno současné jméno města. V roce 35 zde byla umístěna římská vojenská jednotka vexilace tvořící součást legie Legio I Germanica. Mezi lety 393 až 402 byli římští vojáci staženi z tehdejší provincie Horní Germánie. Od roku 476 obývali oblast Frankové.\n\nDnešní městská část Horrem byla poprvé zmíněna roku 1005, městská část Hackhausen pak roku 1080. Roku 1128 zde vzniklo opatství Knechtsteden. V roce 1138 byla zahájena výstavba klášterního kostela. Papež Hadrián IV. převzal roku 1158 ochranu nad opatstvím i vesnicemi Herrem a Hackhausen. V roce 1190 byl vybudován na základech římského sídla farní kostel svatého Michala. V roce 1247 pobýval v okolí holandský a římský král Vilém II. Holandský, když byl v sousedním Kolíně nad Rýnem prohlášen králem. Roku 1250 byl poprvé zmíněn vodní hrad v části Hackenbroich. Od roku 1274 působil ve městě soud, jehož vykonavateli byla hrabat z Jülichu. V témže roce byla poprvé zmíněna dnešní městská část Delhoven. V roce 1288 probíhala na území Dormagenu bitva u Worringenu. Roku 1320 byla poprvé na dokumentech konšelů použita pečeť, na které byl vyobrazen zdejší farní patron svatý Michal s křížem ve štítu. Roku 1409 byl zničen zdejší hrad Hackenbroich ve válce, kde Johan III. z Reifferscheidu a kolínský arcibiskup Friedrich III. ze Saarwerdenu bojovali proti Dietrichovi III. z Moers a hraběti Vincentu z Moers.\n\nV roce 1518 vypukl v Kolíně nad Rýnem mor a spousta obyvatel uprchla do Dormagenu. Město se následně zapojilo také do třicetileté války a následně zde byla zničena zdejší panství. V roce 1642 po bitvě u Kempenského vřesoviště vpadli do města hesenští vojáci. Roku 1645 zaútočila francouzská a hesenská spojenecká vojska na město Zons (dnešní městská část Dormagenu). 10. listopadu 1669 zasedal v Dormagenu zemský sněm vévodství Jülich-Kleve-Berg, avšak zúčastnilo se jen několik členů a sněm později zasedal již v Düsseldorfu. Od roku 1696 sídlil ve městě pruský poštovní úřad, a tak třikrát do týdně tudy projížděl poštovní dostavník, který putoval mezi Kolínem nad Rýnem a nizozemským městem Nijmegen. Po sedmileté válce, které se Dormagen také zúčastnil, byla doprava dostavníkem obnovena dvakrát do týdne mezi Kolínem a městem Kleve. Roku 1784 zasáhly město ničivé povodně. V roce 1794 byly vesnice Dormagen, Nivenheim a Zons obsazeny francouzskými vojáky a na čas se staly součástí francouzského území, když byly začleněny do arrondisementu Kolín v departementu Roer. Byl zde zřízen kanton Dormagen, který zahrnoval obce Zons, Nievenheim, Gohr, Straberg, Delhoven, Hackenbroich, Rommerskirchen, Nettesheim, Stommeln, Fühlingen, Merkenich, Rheinkassel a Worringen a žilo zde přibližně deset tisíc obyvatel. 15. ledna 1814 obsadili město ruští kozáci, kteří ukončili zdejší francouzskou nadvládu. Po Vídeňském kongrese se stalo Porýní včetně Dormagenu součástí Pruska. Roku 1816 bylo město začleněno do zemského okresu Rhein-Kreis Neuss. V letech 1833 a 1890 emigrovalo přibližně 60 obyvatel do Severní Ameriky, když se usadili v Osage County v americkém státě Missouri. Roku 1855 získalo město napojení na železniční síť. V roce 1876 zde byly postaveny první telegrafní stanice. V roce 1885 byl v Dormagenu založen pivovar, jenž se roku 1898 transformoval v akciovou společnost.\n\nRoku 1916 byla založen zdejší průmyslový areál s názvem Chempark Dormagen, který je největším zaměstnavatelem ve městě dodnes. Po první světové válce bylo město obsazeno anglickými a skotskými vojáky, kteří byli roku 1919 nahrazeni francouzskými vojáky a o rok později belgickými jednotkami. Ty se stáhly 15. prosince 1923. Od roku 1921 disponuje Dormagen vodovodem. Před druhou světovou válkou získala Národně socialistická německá dělnická strana (NSDAP) ve městě jen malou podporu, a tak ještě v roce 1938 byla ve městě vysvěcena židovská modlitebna. Roku 1940 však byli zdejší Židé deportováni do Rigy. Po druhé světové válce bylo město osvobozeno americkými vojáky.\n\n\n"}
{"id": "1033196", "url": "https://cs.wikipedia.org/wiki?curid=1033196", "title": "Miloš Kulich", "text": "Miloš Kulich\n\nMiloš Kulich (* 17. srpna 1960) je bývalý československý basketbalista, účastník Mistrovství Evropy juniorů 1978.\n\nJeho basketbalová ligová kariéra je spojena s klubem RH Pardubice, kde v československé basketbalové lize hrál patnáct sezón (1978-1993), byl mistrem Československa 1984, vicemistrem 1983 a má jedno třetí místo (1985). V historické střelecké tabulce basketbalové ligy Československa (od sezóny 1962/63 do 1992/93) je na 23. místě s počtem 5189 bodů, v české basketbalové lize zaznamenal dalších 900 bodů, celkem tedy 6089 bodů a získal stříbrnou medaili za 2. místo v roce 1994.\n\nS týmem RH / SKP BHC Pardubice se zúčastnil 4 ročníků evropských klubových pohárů v basketbale a to Poháru evropských mistrů 1985 - vyřazení v 1. kole tureckým Efes Pilsen SK Istanbul, FIBA Poháru vítězů pohárů 1984 s účastí ve čtvrtfinálové skupině, FIBA Poháru Korač 1994 - vyřazení v 1. kole makedonským KK MZT Skopje a ve FIBA European Cup 1995 kde byli vyřazeni v 1.kole rakouským UKJ SÜBA Basketball St. Pölten.\n\nZa reprezentační družstvo Československa mužů v letech 1983-1988 odehrál 30 zápasů. Dále hrál za Československo na Mistrovství Evropy v basketbale juniorů 1978 v Itálii (7. místo).\n\n\n\n\n\n"}
{"id": "1033203", "url": "https://cs.wikipedia.org/wiki?curid=1033203", "title": "Libosvárka", "text": "Libosvárka\n\nPramení v nadmořské výšce 714 m n. m., východně od města Bystřice pod Hostýnem na severním úbočí Javorníku (803 m n. m.), který je součástí Hostýnských vrchů, Z Hostýnských vrchů stéká severozápadním směrem do obce Loukov a následně teče na sever do vesnice Libosváry. Poté se stáčí na západ a v Blazicích se vlévá do místního Blazického potoka v nadmořské výšce 256 m n. m.\n\nNázev Libosvárka je utvořen z místního jména \"Libosváry\" sufixem \"-ka\". Pro vznik názvu byla rozhodující poloha potoka, neboť ten protéká přes vesnici Libosváry. Vodní režim toku byl ovlivněný povodněmi v letech 1997 a 2010. Během povodní v roce 2010 byl 17. května 2010 v 8:00 vyhlášen na Libosvárce v Loukově třetí stupeň povodňové aktivity. Tento stav ohrožení trval 7 hodin do 15:00 téhož dne. \n\nPodél toku potoka u obce Blazice byl prokázán výskyt populace ladoňky vídeňské, rostliny z čeledi hyacintovité. Dolní část potoka od soutoku s Blazickým potokem po silniční most v obci Loukov patří do pstruhového revíru 463 045 MOŠTĚNKA 2 (22,0 km, 7,0 ha) spadající pod pobočku Moravského rybářského svazu MO Bystřice pod Hostýnem.\n"}
{"id": "1033204", "url": "https://cs.wikipedia.org/wiki?curid=1033204", "title": "Štefan Svitek (basketbalista)", "text": "Štefan Svitek (basketbalista)\n\nŠtefan Svitek (* 20. listopadu 1966) je bývalý československý basketbalista, účastník Mistrovství Evropy 1987 a 1991 a trenér. \n\nV československé basketbalové lize hrál v letech 1986-1991 za kluby Chemosvit Svit, Slavia VŠT Košice a RH Pardubice, je na 146. místě tabulky střelců československé ligy s celkovým počtem 2053 bodů. V sezóně 1987-1988 byl zařazen do nejlepší pětky sezóny, přestože hrál ve druhé lize za tým Slávia VŠT Košice. \n\nZa reprezentační družstvo Československa v letech 1988-92 odehrál 187 zápasů, z toho v kvalifikaci na Olympijské hry a Mistrovství Evropy celkem 20 zápasů, v nichž zaznamenal 150 bodů. Jako hráč Československa byl účastníkem na Mistrovství Evropy 1977 Athény, Řecko (8. místo) a 1991 Římy, Itálie (6. místo). Dále hrál na Mistrovství Evropy v basketbale juniorů 1984 ve Švédsku (6. místo) a v kvalifikaci na Olympijské hry 1992 ve Španělsku. \n\nPo roce 1991 hrál deset let basketbalovou Bundesligu v Německu za kluby BG Braunschweig (1990-1993), SSV Brandt Hagen (1993-1996), TTL universa Bamberg (1996-1998), SSV Ratiopharm Ulm (1998-2000) a v sezóně 2000/2001 do prosince 2000 za DJK Falke Norimberk (2. liga), odkud přestoupil do rakouského Traiskirchen Lions, kde jeho spoluhráčem byl Oto Matický. V německé Bundeslize byl vicemistrem Německa 1994, má dvě 3. místa (1997, 1998) a je vítězem Německého poháru 1994.\n\nPo návratu v roce 2001 hrál ve slovenské basketbalové extralize za kluby Lučenec (2. místo 2002, 3. místo 2003) a Slavia TU Košice (3. místo 2006 a titul mistra Slovenska 2007).\n\nPůsobil jako trenér ženské reprezentace Maďarska a účastníků Euroligy žen - Good Angels Košice (4 tituly mistra Slovenska 2008-2011), MBK Ružomberok a od roku 2013 trenéroval polský tým žen Wisla Can-Pack Krakov. V roce 2017 se stal trenérem české reprezentace žen.\n\nV letech 2012 a 2013 byl vyhlášen nejlepším slovenským trenérem roku.\n\n\n\n\n\n\n\n"}
{"id": "1033205", "url": "https://cs.wikipedia.org/wiki?curid=1033205", "title": "Milan Kostka", "text": "Milan Kostka\n\nMilan Kostka (* 1946) je bývalý československý basketbalista.\n\nV československé basketbalové lize hrál 11 sezón v letech 1960-1976 za družstva NHKG Ostrava a Dukla Olomouc. V ligové soutěži má třetí místo (1971) s NHKG Ostrava. V historické střelecké tabulce basketbalové ligy Československa (od sezóny 1962/63 do 1992/93) je na 29. místě s počtem 4692 bodů. \n\n\n\n"}
{"id": "1033206", "url": "https://cs.wikipedia.org/wiki?curid=1033206", "title": "Pavel Škuta", "text": "Pavel Škuta\n\nPavel Škuta (* 1947) je bývalý československý basketbalista, účastník Mistrovství Evropy juniorů 1966.\n\nV československé basketbalové lize hrál 15 sezón v letech 1964-1980 za družstva NHKG Ostrava, Baník Ostrava a Dukla Olomouc, s nímž získal v roce 1975 titul mistra Československa. V ligové soutěži dále má třetí místo 1971 s NHKG Ostrava. V historické střelecké tabulce basketbalové ligy Československa (od sezóny 1962/63 do 1992/93) je na 30. místě s počtem 4687 bodů. \n\nZa reprezentační družstvo Československa juniorů hrál na Mistrovství Evropy juniorů juniorů 1966 v Porto San Giorgio, Itálie (4. místo).\n\n\n\n\n"}
{"id": "1033207", "url": "https://cs.wikipedia.org/wiki?curid=1033207", "title": "Maple Leaf", "text": "Maple Leaf\n\nMaple leaf (\"javorový list\") může být:\n\n\n\n\n"}
{"id": "1033211", "url": "https://cs.wikipedia.org/wiki?curid=1033211", "title": "ATP World Tour Finals 2014", "text": "ATP World Tour Finals 2014\n\nATP World Tour Finals 2014, známý také jako Turnaj mistrů 2014 či se jménem sponzora Barclays ATP World Tour Finals 2014, představoval závěrečný tenisový turnaj mužské profesionální sezóny 2014 pro osm nejvýše postavených mužů ve dvouhře a osm nejlepších párů ve čtyřhře na žebříčku ATP (Emirates ATP Rankings) v pondělním vydání po skončení posledního turnaje okruhu ATP World Tour před Turnajem mistrů, pokud se podle pravidel účastníci nekvalifikovali jiným způsobem.\n\nOdehrával se ve dnech 9. až 16. listopadu 2014, pošesté v britském hlavním městě Londýnu. Dějištěm konání byla multifunkční O Arena, v níž byly instalovány dvorce s tvrdým povrchem. Celkové odměny činily 6 500 000 amerických dolarů, což představovalo meziroční nárůst o půl miliónu dolarů. Hlavním sponzorem se stala společnost Barclays.\n\nDvojnásobným obhájcem titulu ve dvouhře byla srbská světová jednička Novak Djoković, která turnaj vyhrála potřetí v řadě a upevnila si vedení ve světové klasifikaci. Srb celkově dosáhl na čtvrtou trofej. Roger Federer po vítězném semifinále, v němž odvrátil čtyři Wawrinkovy mečboly, do závěrečného boje nenastoupil pro bolest zad. Poprvé se tak ve 45leté historii turnaje finálový duel neodehrál. Ve čtyřhře titul obhajoval španělský pár David Marrero a Fernando Verdasco, jehož členové se do Londýna nekvalifikovali. Vítězem se stala nejlepší světová dvojice amerických bratrů Boba a Mikea Bryanových. Oba její členové dobyli čtvrtou trofej z této události.\n\nLondýnská O Arena hostila mezi 9. až 16. listopadem 2014 čtyřicátý pátý ročník turnaje mistrů ve dvouhře a čtyřicátý ve čtyřhře. Událost organizovala Asociace tenisových profesionálů (ATP) jako součást okruhu ATP World Tour 2014. Jednalo se o závěrečný turnaj sezóny v kategorii World Tour Finals.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupiny A se utkal s druhým ze skupiny B a naopak. Vítězové semifinále pak nastoupili k finálovému duelu.\n\nSoutěž čtyřhry kopíroval formát dvouhry.\n\nVšechny zápasy dvouhry byly hrány na dva vítězné sety. Ve všech se uplatnil tiebreak, a to včetně finále. Všechna utkání čtyřhry se konala na dva vítězné sety. Za vyrovnaného stavu 1:1 na sety, rozhodl o vítězi supertiebreak. Jednotlivé gamy čtyřhry neobsahovaly výhodu, ale po shodě následovala vždy přímý vítězný míč gamu.\n\nRafael Nadal se kvalifikoval podeváté v řadě. Turnaj mistrů nikdy nevyhrál a titul z této události je jediným z velkých událostí, který mu chybí. Ze soutěže se však 24. října 2014 odhlásil pro plánovanou listopadovou operaci apendicitidy.\n\nTabulka uvádí poměr vzájemných zápasů hráčů před turnajem mistrů.\n\n\nTabulka uvádí poměr vzájemných zápasů dvojic před turnajem mistrů.\n\n\n\n"}
{"id": "1033214", "url": "https://cs.wikipedia.org/wiki?curid=1033214", "title": "Zámek Uherčice (1946–1989)", "text": "Zámek Uherčice (1946–1989)\n\nZámek Uherčice se nachází ve východní části obce Uherčice v okrese Znojmo v Jihomoravském kraji. Jeho čtyři nádvoří tvoří jádro celého zámeckého komplexu - na jih situované arkádové nádvoří, centrální nádvoří, hospodářské nádvoří směrem západním a vnitřní nádvoří v takzvaném starém zámku. Budovy soukromé, reprezentativní a hospodářské rámují výše jmenovaná prostranství. Jihozápadním a severozápadním směrem jsou rozprostřeny zahrady, které doplňuje na severu a východě prostorný zámecký park. V těsné blízkosti navazují na zámecký areál další hospodářské budovy bývalého velkostatku. Zámek Uherčice byl rodu Collaltů roku 1946 zkonfiskován a přešel rovnou do národní správy Československých státních statků Jaroměřice nad Rokytnou a posléze Československého státního statku Lesná. Zámek správce objektu pronajal táboru nucených prací a dále rotě Pohraniční stráže. Část objektu využívaly statky jako byty nebo kancelářské prostory. Během 34 let prošel zámek masivní devastací. V roce 1985 se dokonce uvažovalo o jeho demolici. Zámek je nyní přístupný veřejnosti.\n\nNa základě Benešových dekretů přešel konfiskovaný majetek Oktaviána Collalto et San Salvatore přímo do národní správy a Zemský národní výbor v Brně jmenoval národním správcem vrchního lesního radu ing. Stanislava Krupicu. Po jeho smrti byl v dubnu 1947 jmenován nový národní správce František Stejskal. Roku 1948 národní správa celého komplexu zámeckých nemovitostí prodělala rozdělení na velkostatek a zámek. Rozloha velkostatku činila přibližně 360 ha a zahrnovala mimo hospodářských budov také lihovar, cihelnu na katastru v obce Korolupy a vápenku. \n\nRozhodnutím ministerstva zemědělství ze dne 1. října 1948 připadl velkostatek Uherčice do správy Čs. státních lesů a statků. Zámecký komplex se v této době nacházel stále pod národní správou. Dne 11. listopadu 1948 rozhodlo ministerstvo o zbylém collaltovském majetku - zámku, zahradním domu s oranžérií, zahradách a lesoparku. Od 1. srpna 1949 se správcem zbylého zámeckého areálu stal národní podnik Československé státní statky - Státní statek Jaroměřice nad Rokytnou. Po slučování státních statků a JZD přešel zámek v roce 1960 do správy Státního statku Lesná.\n\nObec Uherčice se zámkem volně disponovala. Většinou zde ubytovávala brigádníky. V roce 1947 vystavěla v banketním sále jeviště, 7. května 1949 zde pořádala oslavu „Dne vítězství” a Svátek matek, roku 1950 oddávala ve zřízené svatební síni a o rok později už v zámeckých prostorech provozovala závodní jídelnu. Roku 1957 si z bohatě zdobené collaltovské jídelny zřídila sokolovnu. Dne 5. května 1952 podepsal pan Vejmola, vedoucí Státního statku Jaroměřice nad Rokytnou, oddělení Uherčice, protokol o převzetí zámku. V protokolu byl zaznamenán špatný stav střešní krytiny, uváděly se nesrovnalosti s nádržemi na samospádový vodovod, přičemž v soupise majetku figurovalo skoro v každé místnosti ještě množství starožitného nábytku, lustry a kachlová kamna.\n\nV zámecké kapli se konaly církevní obřady až do 12. května 1952, následně sloužila už jen jako skladiště veškerých předmětů, které se ještě v zámku nacházely - nábytek, starožitnosti a jiné zámecké relikvie. Kvůli kasárnám pohraniční roty musela být přemístěna z objektu i sňatková síň MNV. Roku 1956 byl demolován švýcarský domek v zámeckém lesoparku: „jednoduše přijela dvě nákladní auta, jejichž posádka zachovalý švýcarský domek rozbourala a cihly z něj si odvezla”. Obecní mládež zdemolovala dřevěnou verandu a schody vedoucí do jídelny, poškozena byla oranžerie v zámeckém parku, ale také pavilon z dob knížete Eduarda Collalta. Celý zámek chátral.\n\nOktavián Collalto et San Salvatore se stal někdy na počátku roku 1945 dočasným správcem nábytku ze Schönbrunnu, který do zámku nechali odvést Němci před bombardováním Vídně. Dne 13. října 1949 prováděla Národní kulturní komise třídění interiérového zařízení a podle pokynů Dr. Zdeňka Wirthema se uherčický inventář, který měl kulturní hodnotu, nacházel na zámku v Jaroměřicích nad Rokytnou. O zbytku inventáře (nacházejícím se stále v Uherčicích) měl rozhodnout Národní pozemkový fond. Při předání zámku PS-útvarem 5688 Znojmo ředitelství Státních statků v Jaroměřicích nad Rokytnou v lednu 1960 se ale zjistilo, že čalouněný nábytek je naházen v zámecké kapli, kde trpěl vlhkem, zbylý uložený nábytek byl značně poničen. Rada Krajského národního výboru v Jihlavě sice požadovala řádné zacházení, ale z nařízení soudruha Jandery došlo jenom k pořízení seznamu, vyčištění a přenesení nábytku z kaple do banketního sálu. K nábytku se Rakousko dostalo až v roce 2006 a to po dohodě mezi Ministerstvem kultury ČR, Ministerstvem zahraničních věcí ČR, Spolkového ministerstva hospodářství a práce Rakouské republiky a Ministerstva zahraničních věcí Rakouské republiky. Vláda republiky ČR rozhodla, aby byl majetek, určený k předání rakouské straně, předtím restaurován, což si vyžádalo částku 6 500 000 Kč. Navráceno bylo celkem 229 kusů nábytku. Za škodu na rakouském nábytku a následně vzniklou finanční částku nebyl nikdo povolán k zodpovědnosti.\n\nPo sloučení okolních státních statků a JZD do Státního statku Lesná se stal 1. srpna 1960 národním správcem objektu František Stejskal. Část zámku měl stále ještě pronajatou PS-útvar 5688 Znojmo, z části byl využíván k ubytování brigádníků a zaměstnanců statku, ale také jako kanceláře statku. Sokolovnu v zámecké jídelně provozoval tělovýchovný spolek bez jakékoliv nájemní smlouvy. Zbytek zámku už nebyl kvůli špatnému stavu v provozu vůbec. Ve zprávě o dohlídce, správě a ochraně národního majetku zámku Uherčice se uvádí:\n\nZámek byl už v této době v dezolátním stavu a bylo také zřejmé, že potřebuje okamžitý zásah. Nábytek uskladněný v zámecké kapli byl znovu používán, hlavně jako vybavení kanceláří, ubikací brigádníků a bytů zaměstnanců statku. Jak správce Státní statek Lesná, tak i rota Pohraniční stráže zámek neudržovaly a podílely se vzájemně na zchátrání stavebního stavu uherčického zámku. V dubnu 1963 ONV Znojmo konstatoval, že „hlavně zámek v Uherčicích a v Moravském Krumlově se nacházejí v bezútěšném stavu”. Okresní národní výbor také ve zprávě uváděl, že muselo dojít k omylu, aby takový zámek jako jsou Uherčice, dostal do národní správy Státní statek Lesná, který nejenže neprovádí jeho údržbu, ale právě jeho stavebními úpravami kulturní hodnotu ještě více snižoval. Zrovna tak odsoudil i pronájem kasáren. Náklady jen na nutné opravy odhadl na částku kolem 2 milionů Kčs. Nakonec ONV doporučil, aby areál zámku spravovala pověřenější organizace, která k tomu má finanční prostředky a stavební odborníky. Doporučením ONV ve Znojmě se nikdo neřídil.\n\nObecní kronika ve svých zápisech z roku 1964 popisuje v zámku rozbitá okna, vytrhané parkety, poničené nástěnné malby a vzhledem k tomu, že se místní mládež na devastaci kulturní památky podílela, popisuje i důvody MNV pro udělení zákazu vstupu mládeži do areálu zámku. Místním rozhlasem vyhlašoval národní výbor apelace na mládež a následně proběhlo i poučení žáků prostřednictvím školy. Národní výbor přemístil i vybudované jeviště v banketním sále. Na příkaz ONV Znojmo místní národní výbor zajistil a uzavřel všechny dveře, okna a vstupy do zámeckého objektu. Státní statek Lesná připomínek Okresního národního výboru ve Znojmě nedbal a umístil v bývalé jízdárně výkrmnu telat. Kamenné sochy rytířů pod podloubím ničili nájemníci dál. Zbytek nábytku v zámecké kapli s vytlučenými okny vlhl a podléhal řádění molů a myší. Teprve až roku 1966 nechal Státní statek na zámku vyměnit poničená okna a poklidil. Započal také s výměnou střešní krytiny. Poničený nábytek z kaple byl převezen na zámek do Vranova nad Dyjí (také čalouněné židle ze Schönbrunnu). Jedna zámecká místnost sloužila nadále mládeži ke klubovním účelům.\n\nStátní statek Lesná si nadále v zámku ubytovával své brigádníky, například v roce 1968 umístil v collaltovském sídle vojenský útvar z Hodonína, který vypomáhal po tři měsíce v dřevařském závodě (bývalé „pile Prager”). Po jejich odchodu byla zjištěna další devastace soch. Zámeckou kapli statek po odvozu nábytku využíval k uskladnění výrobků národního podniku JDZ Uherčice. Zpráva o katastrofální situaci uherčického zámeckého areálu se dostala sice na ministerstvo, ale celá problematika byla přehlížena i z míst nejvyšších. Na konci listopadu roku 1967 provedl Ústav geodezie a kartografie v Brně vyměření zámeckého areálu.\n\nDne 23. listopadu 1970 se ve čtyři hodiny ráno zřítila část vstupní věže vedoucí na arkádové nádvoří. Pohromu vydrželo pouze její průčelí, které bylo o 17 let později i s částmi původních koníren strženo. Postupně se objevuje prolamování stropů a následné poškození dřevěných podlah i nástěnné výmalby. V roce 1971 (po mnoha různých jednáních) poskytlo ministerstvo zemědělství a ministerstvo národní obrany na opravy zámku finanční částku 4 miliony korun. Opravy neproběhly, podle dokumentovaných zpráv se nenašel podnik, který by opravy realizoval. Jihomoravský KNV, který řešil otázku devastace památkového objektu Uherčice, v březnu 1974 ve své zprávě konstatoval, že „stavem tohoto objektu se zabývaly snad všechny orgány a instituce bez jakéhokoliv úspěchu.“\n\nNa zámku v Uherčicích proběhlo setkání zástupců Jihomoravského KNV v Brně, Krajského střediska památkové péče a ochrany přírody v Brně, ministerstva kultury ČR, ministerstva národní obrany ČR, Státního statku Lesná, Okresní zemědělské správy Znojmo, Státního ústavu památkové péče a ochrany přírody v Praze, Krajské vojenské ubytovací a stavební správy (KVUSS) Brno, Vojenského stavebního úřadu KVUSS Brno a Okresního národního výboru ve Znojmě. Byla dokonce i vypracována studie pro rekonstrukci vstupní věže a stanoven plán oprav. Přesto se opět nepodařilo zakázku žádnému podniku zadat. Autorka (Příběh uherčického zámku. Poválečná historie v letech 1945 - 1979) Monika Krejčová se ve své práci domnívá, že práce snad neměly být provedeny. Opět probíhala jednání a korespondence mezi shora uvedenými institucemi, kdy už se objevovalo řešení převést objekt zámku na Krajské středisko památkové péče a ochrany přírody v Brně (KS SPPOP Brno).\n\nV roce 1976 se zámek nacházel už v takovém desolátním stavu, že Státní statek Lesná dokonce přistoupil na návrh, zámek předat. V této době využíval ještě některé možné místnosti před hlavním traktem ke kancelářím, fungovala zde statková kovárna a tři byty v areálu. Zástupci Jihomoravského KNV, ONV Znojmo, Jihomoravské muzeum ve Znojmě se znovu přesvědčili o zchátralém zámku, „nalezly se poškozené krovy, krytiny, podlahy, okna, dveře a zárubně. Od minulých zjištění se nedospělo k ničemu novému. Bylo zjištěno, že zavedené elektrické vedení do zámku neodpovídalo tehdejší ČSN. Zámecký park, rozprostírající se kolem zámeckého komplexu, byl neudržovaný”. Finanční částku na opravy měli poskytnout viníci - ministerstvo vnitra (za uživatele PS-útvaru 5688 Znojmo) a ministerstvo zemědělství (za správu Státních statků Jaroměřice nad Rokytnou a Lesná). Obec Uherčice se dožadovala lepšího využití a navrhovala dokonce „zřízení průmyslové provozovny, kde by byly zaměstnány místní ženy z domácnosti a mládež, která jinak z obce odcházela”.\n\nJihomoravský krajský národní výbor v Brně zřídil na základě zákona č. 22/1958 Sb., o kulturních památkách za účelem péče o kulturní dědictví a přírodu Krajské středisko státní památkové péče a ochrany přírody v Brně (KS SPPOP Brno) a to zahájilo dnem 1. července 1958 svou činnost. Spadalo pod ministerstvo kultury, ale bylo přímo řízené Krajským národním výborem v Brně. Stěžejním úkolem KS SPPOP měl být soupis nemovitých kulturních památek Jihomoravského kraje. Zámek v Uherčicích byl zapsán do státního seznamu památek pod č. 6846. Dne 1. ledna 1979 se KS SPPOP v Brně stalo správcem zámecký komplexu a to až do 31. prosince 1986. Pro státní kulturní památku se prakticky nic nezměnilo. Od 1. ledna 1987 převzal uherčický zámek nový správce objektu a to Jihomoravské muzeum ve Znojmě, které započalo s opravami toho nejnutnějšího.\n\nV roce 1992 zahrnulo Ministerstvo kultury zámek do seznamu historických památek k prodeji do soukromého vlastnictví. V roce 1995 převzal správu Památkový ústav v Brně, čímž po tolika letech chátrání a neustálého vyjednávání bylo odstartováno období kompletní památkové obnovy. Zámek byl poprvé zpřístupněn veřejnosti v roce 1996. Restaurátorským procesem prošlo zatím vstupní nádvoří, zámecká kaple, salony západního křídla a postupně došlo i na střechy. Při stále se snižujících dotacích se přesto podařilo zrekonstruovat novobarokní terasu, zahradní schodiště vedoucího do letní jídelny, zřícené stropy v tzv. starém zámku, ale i malby a štuky v interiéru zámku. Návštěvníci mohou také obdivovat Banketní sál, letní jídelnu a klenutý salonek. Od července 2013 je na zámku otevřena nová trasa B - v prostorách tzv. starého zámku a to včetně věže. Uherčice byly zařazeny do Programu záchrany architektonického dědictví, který poskytuje finanční podporu stavebních a restaurátorských prací. Zámek Uherčice bude zrekonstruován o 113 milionů korun.\n\n\n"}
{"id": "1033220", "url": "https://cs.wikipedia.org/wiki?curid=1033220", "title": "Williston", "text": "Williston\n\nWilliston je město ve Spojených státech amerických na severozápadě státu Severní Dakota. Je sídlem Williams County. Leží v oblasti Velkých planin na břehu velké vodní nádrže Lake Sakakawea a severovýchodně od vtoku řek Missouri a Yellowstone do nádrže. Město s okolím obsluhuje mezinárodní letiště Sloulin Field International Airport.\n\nOd roku 2008 je Williston hlavním městem ropného rozmachu v Severní Dakotě, protože leží uprostřed Bakkenovy formace, z níž umožnily těžit ropu nové technologie hydraulického štěpení. Těžba ropy způsobila masivní nárůst populace, který s sebou ale také přináší problémy, především nedostatek ubytovacích kapacit, což má za důsledek velmi vysoké ceny nemovitostí, a zvýšenou míru kriminality. Podle článku z roku 2014 měl Williston nejvyšší nájmy v celých Spojených státech. Mnoho lidí je tak nuceno bydlet v obytných vozech a jiných přechodných formách ubytování, ale nové domy se rychle staví, aby uspokojily poptávku.\n\nPodle sčítání lidu z roku 2010 zde žilo 14 716 obyvatel, skutečný počet však byl pravděpodobně vyšší, protože nebyli počítáni lidé využívající dočasné ubytování. V září 2011 starosta odhadoval počet obyvatel na 20 000, v roce 2014 to bylo již 30 000.\n\n\nObyvatelé hispánského nebo latinskoamerického původu, bez ohledu na rasu, tvořili 2,2 % populace.\n"}
{"id": "1033223", "url": "https://cs.wikipedia.org/wiki?curid=1033223", "title": "Habitatges Barceloneta", "text": "Habitatges Barceloneta\n\nHabitatges Barceloneta nebo Casa de la Marina je činžovní dům ve čtvrti Barceloneta v Barceloně. Je to dílo racionalisty Josepa Antoniho Codercha postavené v roce 1954. Zadavatelem stavby byl Instituto Social de la Marina, dům byl postavený jako veřejně financované bydlení pro rybáře. Od roku 2003 je chráněn jako kulturní památka.\n\nSkládá se z přízemí, šesti podlaží, střešní terasy a sklepů. Užitná plocha je 1322 m². Je vysoký 29,46 metrů. Pokoje bytů nejsou pravoúhlé a jsou spíše malé.\n\nFasáda ukazuje převahu svislosti zdůrazněnou použitím dvou prvků: keramickými obklady a systémem okenních žaluzií, který byl navržen, a později patentován, speciálně pro budovy J. A. Codercha, Manela Vallse a Joseho a Juana Llambí.\n\nV roce 1991 proběhla rekonstrukce budovy.\n"}
{"id": "1033224", "url": "https://cs.wikipedia.org/wiki?curid=1033224", "title": "Energetický audit", "text": "Energetický audit\n\nEnergetický audit je soubor činností, jehož výsledkem je dokument obsahující návrh doporučení pro snížení nákladů na energie ve vymezeném energetickém hospodářství.\n\nEnergetický audit lze zpracovat pro budovy nebo energetické hospodářství. Rozsah energetického auditu je stanoven prováděcím předpisem zákona č.406/2000 Sb. o hospodaření energií, dle vyhlášky č. 480/2012 Sb. o energetickém auditu a energetickém posudku. Energetický audit obsahuje zejména, identifikační údaje, popis výchozího stavu, zhodnocení výchozího stavu, návrh opatření ke snížení spotřeby energie, ekonomické vyhodnocení a vyhodnocení z hlediska ochrany životního prostředí.\n\nEnergetický audit smí provádět pouze energetický specialista. Energetický specialista je fyzická osoba zapsaná do seznamu energetických specialistů vedeného Ministerstvem průmyslu a obchodu a upravuje jej ustanovení zákona 406/2000 Sb. § 10.\n\nZhodnocení stávajícího stavu spotřeby energií a navržení opatření k jeho odstranění a obsahuje zejména tyto části:\n\nJsou to informace, které jsou obsaženy v úvodu energetického auditu a zahrnují informace o zadavateli auditu, zpracovateli a co je předmětem energetického auditu.\n\nObsahuje informace o předmětu energetického auditu, energetických vstupech a výstupech vlastních energetických zdrojů a jejich rozvodech a také informace o významných spotřebičích energie.\n\nJe výstupem vycházejícího z údajů získaných v popisu stávajícího stavu budovy. Pro zhodnocení výchozího stavu se sestavuje energetická bilance výchozího stavu.\n\nV této části energetického auditu jsou obsaženy zcela konkrétní opatření vedoucí k úsporám energie. Každé navržené opatření obsahuje informace o výši investičních a provozních nákladech a prosté návratnosti.\n\nVýstupem ekonomického vyhodnocení návratnosti navrhovaných opatření je prostá doba návratnosti investice DN = I0 / CF, kde I0 jsou investiční náklady a CF roční Cash Flow. Dále je to stanovení reálné doby návratnosti, čisté součtové hodnoty PNV a vnitřní výnosové procento IRR.\n\nV této části energetického auditu se stanoví celkové snížení zátěže životního prostředí před a po navrhovaným opatřením a to pro každou z navržených variant. Hodnocení se zpracovává zejména pro tyto znečišťující látky: tuhé látky, SO, NO, Oxid uhelnatý, CH, oxid uhličitý.\n"}
{"id": "1033225", "url": "https://cs.wikipedia.org/wiki?curid=1033225", "title": "Paul Mazursky", "text": "Paul Mazursky\n\nPaul Mazursky, rodným jménem Irwin Lawrence Mazursky (25. dubna 1930 – 30. června 2014) byl americký filmový režisér, scenárista, producent a herec. Narodil se v newyorském Brooklynu do židovské rodiny. V roce 1951 získal vzdělání na Brooklyn College a následně se začal věnovat herecké kariéře. Mimo řady filmů, na kterých se podílel, napsal v roce 1999 autobiografickou knihu nazvanou \"Show Me the Magic\". V letech 2011 až 2014 přispíval jako kritik do časopisu \"Vanity Fair\". Zemřel v roce 2014 ve věku 84 let.\n\n\n"}
{"id": "1033228", "url": "https://cs.wikipedia.org/wiki?curid=1033228", "title": "The Call", "text": "The Call\n\nThe Call může být:\n\n"}
{"id": "1033229", "url": "https://cs.wikipedia.org/wiki?curid=1033229", "title": "Estetika aranžování květin", "text": "Estetika aranžování květin\n\nEstetika aranžování květin je kritérium hodnocení aranžovaných květin pomocí souboru výtvarných zásad, zvyků a subjektivních vjemů. Estetika jako hodnotící kritérium umožňuje srovnání i zcela stylové různých, rozdílně velkých, technicky méně a více složitých děl v logickém měřítku. Pomocí estetiky má být vyvolána v pozorovateli psychologická odezva. Estetizované dílo tedy (obvykle) není rutinně zpracovaným výrobkem, ale umožňuje požitek z vjemu a požitek z představy.\n\nPrvky z nichž je složena celá koncepce díla jsou a musí být alespoň v některých charakteristikách různorodé, aby dílo nepůsobilo stereotypně a únavně. Také naopak různorodost nesmí dosáhnout té míry, aby jednotlivé prvky narušovaly celkové uspořádání, kontext a působily chaoticky, nebo nevhodně, nelogicky a nepřirozeně. Nepřirozeně jako libovolná směs hmot, prvků, linií, barev, struktur, bez ladu a ohledu na přirozenost, vzhled, vztahy a umístění.\n\nLze tedy shrnout frází, že hlavním účelem kompozice je podřídit rozmanitost ucelenosti.\n\nVlastnosti aranžmá odvozené od topologie a geometrie.\n\nVýznamově a esteticky je důležitá poloha bodu v celku, v třídimenzním prostoru. Jinak působí prvek v prázdném prostoru umístěný ve středu, zlatém řezu nebo na horní nebo dolní linii pohledu. Od uvedené polohy a souvislostí se subjektivně usuzuje význam umístění. Jako výrazný bod je vnímán prvek, který je v celku cizorodý nebo nějakou vlastností jedinečný. Použití výrazného bodu koncentruje pozornost, a to tím více, čím unikátněji působí prvek v prostoru. Takový prvek (nebo kompozice) může být stejně vhodný jako nevhodný pro použití, důležité jsou souvislosti, celkový vjem a provedení.\n\nPoužití více bodů dává další možnosti kombinací pomocí nástrojů jako je vzor, rytmus, množství, barevná škála, kontrast, vzájemný vztah, pozice.\nJsou hodnoceny směřování zjevných spojitých linií výrazných prvků v aranžmá, linie navazujících (podobných) prvků v celku, případně výrazné okraje celku, linie které jsou součástí jednotlivých prvků, jenž jsou například dány i texturou. Rovněž je jako podstatné vnímáno společné působení těchto linií, protože společně vytváří dynamický celek. Použití stejných prvků v jednoduchém rytmu a tvaru činí linie velmi významnými. S liniemi v aranžmá pracuje nejpromyšleněji ikebana.\n\nVýrazné body v kompozici jsou obvykle body, odkud jsou vedeny linie, po kterých je vedeno aranžérem oko pozorovatele, tzv. startovací body.\n\nTvar je významným výrazovým prvkem. Často bývá používán symbolický tvar aranžmá, jako je kruh, kříž, hvězda. Jednoduché symbolické tvary jsou obvykle při posouzení estetického dojmu, i výběru pozorovatelem, preferovány. Tvar je estetickým výrazem, působí zde linie okrajů plochy, svírané úhly, hmota (plocha) tvaru a směřování (prodloužení na délku). Tvar může být takto vnímán jako vyjádření pohybu, děje.\n\nVelikost a vzájemný poměr velikostí jednotlivých prvků, množin a ploch je významný výrazový prvek. Celková velikost aranžmá je sama o sobě i ve vztahu k velikosti jednotlivých prvků a množin prvků rovněž důležitá.\nVztah prostoru a aranžovaného celku je významný z hlediska vnímání aranžmá. Aranžované celky tak mají, pokud je to možné, pracovat s výrazem, barevností, velikostí prostoru a umístěním aranžovaného celku v prostoru.\n\nTěžiště kompozice je bod, který je ve vztahu k tvaru, liniím, uspořádání hmot, ale i dalším vlastnostem aranžmá. Optické (zdánlivé, pozorovatelem vnímané) těžiště kompozice přitom může být odlišné od těžiště skutečného. Vnímané těžiště může negativně ovlivňovat pocity pozorovatele, budit obavy z pádu. Vnímané těžiště může být ale také zdrojem zajímavých efektů, vzbudit zájem (například u ikebany). Obvykle je těžiště chápáno v souvislosti s proporcemi aranžmá a má být ve spodní třetině kompozice.\n\nUspořádání prvků, linií a částí kompozice je způsobem, kterým lze působit na pozorovatele. Pravidelné uspořádání symetrických prvků působí klidně, chaotické uspořádání přírodních úprav překvapivě nebo přirozeně, směrované linie dynamicky, směřované plochy dramaticky a podobně.\n\nVlastnosti odvozené od použitého materiálu.\n\nV aranžmá je důležité vnímání povrchů použitého materiálu, jiný pocit vyvolá materiál, který je silně lesklý, hedvábně lesklý, matný, zrnitý, vláknitý, ostnitý, děravý nebo roztřepený. Stejně tak jiný pocit vyvolá spleť jemných vláken kavylu a provazce amarantusu.\n\nBarevnost (nebo bezbarvost) je vlastnost použitelná při aranžování. Důležitý je především jas, nasycení, teplota barev. Pomocí kontrastu nebo souladu lze barvy snadno kombinovat a vytvářet vjemy. Vnímání barev je vždy spojeno s osobními asociacemi pozorovatele, některé asociace jsou však společné. Takové asociace jsou ve sociální skupině tradiční nebo zkušenostně zakotvené. Ve spojitosti s komunistickým režimem tak byla dlouho dobu vnímána rudá barva, zelená barva je obecně barvou přikládanou přírodě pro zelené listoví, ačkoliv zelené listoví je méně nápadné než zelené rybníky a řeky. Bílá barva je vnímána jako barva čistoty, ale i svatební, může být poměrně těžké odpoutat pozorovatele, ženu, od této asociace při pohledu na aranžmá s bílými květinami. Ačkoliv je bílá barva vnímána jako symbol čistoty, černá barva neasociuje špínu, ale smutek (pohřeb), eleganci (černý oděv modelek, barva je používaná, protože ve vhodném střihu „zeštíhluje“ a černou lze esteticky s vysokým kontrastem kombinovat s většinou barev), prázdnotu. Z toho je zřejmé, že barva je používána jako rozšířená zkratka pro zážitky a pocity, ale především je používána ve společnosti jako symbol. Způsoby kombinace barev emoci mohou podpořit nebo upřesnit – žlutočerné pruhy, červenofialový přechod, černobílé čtverce, bílé tečky na modré ploše.\n\nSmyslem aranžování je vytvoření celku, který bude harmonický a bude mít jasný estetický výraz, bude působit na vnímání osob.\n\nKontrast je vnímaný rozdíl mezi kvalitami a kvantitami použitých prvků a jejich formami. Kontrast je jedním z nejjednodušších nástrojů k vytvoření nějakého estetického celku. Násilný kontrast ale může působit nevhodně nebo kýčovitě. Vhodné kontrastní kombinace barev jsou předpokládány pomocí teorie barevného kruhu. Fakticky, s ohledem na podstatu použití a vnímání barev, jsou ale zřejmě všechny kombinace barev vhodné, avšak záleží na souvislostech použití. Podobně je tomu s mírou použití kontrastu, souladu a dalších nástrojů.\n\nSoulad je založen na použití prvků s podobnými vlastnostmi. Nesnáze je soulad vytvořen ve skupině se stejnými prvky jenž jsou rovnoměrně umístěny.\n\nSymetrie v kompozici může být zřejmá nebo skrytá, nemusí být dokonalá. Úprava, kde je použita dokonalá symetrie, naopak někdy působí pro svou zjevnost a statickou povahu nevhodně. Jednoduchá symetrie je dosažena optickou vahou prvků, stejným nebo podobným tvarem nebo velikostí prvků. Skrytá symetrie spočívá ve vnímané opticky vyvážené kompozici. Vyvážení může být dosaženo jednoduše, například pomocí kontrastu použitých prvků nebo jejich významem. Takové úpravy působí podstatně dynamičtěji, zajímavěji a přirozeněji.\n\nOpakování prvků nebo vzoru (rytmus), nebo postupná změna vlastností prvků nebo některých prvků vzorku během opakování (sled) je způsobem vytvoření snadné harmonické kombinace prvků.\n\nRytmus motivu se může skládat z použitých rostlin, jejich skupin, nebo umělých prvků. Prvky jednoho typu mohou být seskupeny v řadě. Potom směřují pohled diváka ve směru rytmického seskupení. Tím vytvářejí linie pohledu, které oko pozorovatele sleduje. Opakování vyvolává pocit řádu svojí pravidelností. Opakování tak mohou působit uklidňujícím dojmem předvídatelností a jednotou. Uklidňující dojem rytmu může rychle vést až k pocitu stereotypu.\n\nRytmický sled je rytmus opakujících se objektů, v průběhu nějž jsou některé vlastnosti použitých prvků pozměněny tak, aby změna byla patrná v plynulé radě a v určitém směru. Opakování, pravidelný rytmus podporuje jednotu. Překročením míry použití může být jednota běžného opakování únavná, může vést ke stereotypu. Proto je vhodné pravidelný rytmus ozvláštnit. Jednou z cest je použití rostlin, které se liší v textuře. Textura je natolik jemný prvek, že může být použita, aniž by tím zničena jednota vyjádření. V souladu s kontrastem v dalších vlastnostech použitých rostlin lze rytmus v pravidelných rozestupech povýšit na rytmický sled. V aranžmá tak lze použít k harmonizaci výsadby sestavu prvků, které mají sice některé vlastnosti viditelně odlišné, ale jsou podobné, nebo příbuzné alespoň v jiných charakteristikách. V průběhu rytmu se může měnit tvar, velikost nebo zbarvení, ale většina ostatních vlastností zůstává stejná. Sledem dodáváme obrazu pohyb, z rytmu se stává příběh. Pro toto uspořádanější je nejvhodnější pokud, můžeme změny plynule pozorovat. Jakkoliv mohou být v okolí sledu i jiné zajímavé celky, nesmějí porušovat souvislost sledu a rytmus pohybu. V průběhu rytmu se může měnit tvar, velikost nebo zbarvení, ale většina ostatních vlastností zůstává stejná. Sledem dodáváme obrazu pohyb, z rytmu se stává příběh. Pro toto uspořádanější je nejvhodnější, pokud lze změny plynule pozorovat.\n\nPlynulý sled lze v této souvislosti chápat jako postupnou změnu nějaké vlastnosti objektů v řadě. Takto třeba zahradnice G. Jekkyl prováděla výsadby záhonů měníce postupně po odstínu barvy z jedné do druhé. Takové výsadby sice poutají silně pozornost, ale opět nikoliv na dlouhou dobu, protože jde v podstatě o velmi jednoduchý efekt.\n\nPři vytváření kompozice je vytvářena hierarchie prvků, částí kompozice. Jednotlivé části musí být v náležitém vzájemném vztahu a zároveň podřízeny celkovému záměru. Je zásadně vhodné při tvorbě kompozice použít aspoň několik druhů rostlinných materiálů, tedy více než dva, přestože je tím úkol vytvořit harmonickou kompozici komplikován.\n\nLze si snadno představit sladěné dílo, v kterém budou všechny prvky stejně nápadné, hodnotné a stejně důležité. V takovém případě jde o kompozice bez hierarchie. Samotné rostliny v takovém celku jsou stereotypní, bezvýznamné, nenápadné jednotlivě. Nejsou vnímány vůbec, vnímán je celek. Příkladem jsou kytice oblíbené v 21. století vytvářené jako stejnorodý chumáč, nebo snop, vyprázdněné od jakékoliv invence i sdělení.\n\nSkutečná kompozice má prvky podřízené a nadřízené. Není tím míněna skutečná významnost, protože vhodné pozadí je stejně důležité jako vhodné popředí. Jde o rozdíl, mezi výraznější a méně výraznou součástí kompozice. Květy poutají pozornost více na méně výrazném pozadí, nejlépe pozadí odlišné barvy a světlosti, než je barva květu.\n\nJe třeba uspořádat všechny rozmanité části a prvky kompozice tak, aby výraznější prvky byly umístěny na důležitějších místech, než prvky tvořící skupiny, prvky doplňkové. V souladu s jejich estetickou hodnotou a podle předpokládaného účinku. Bez vzájemného nadřazování a podřizování jednotlivých částí (princip hierarchie) bychom nedosáhli celkově krásného dojmu ani tehdy, kdybychom v zahradě soustředili množství atraktivních rostlin a cenných dekorací. Jak už zde bylo mnohokrát řečeno, úprava bez kompozice by nebyla skutečným aranžmá, nýbrž pouhou sbírkou exponátů, úhrnem prvků, ve kterém by snad byly zajímavé jednotlivé detaily nebo exempláře. Rozhodně však ne celek, celá kompozice.\n\nV každém uměleckém díle může být některý z použitých prvků tak výrazný a tak umístěný, aby poutal pozornost, byl hlavní částí celé skladby. Prvek zde jedinečný a vynikající nad ostatní. Dominanta není nezbytnou součástí kompozice. Naopak. Je mnoho krásných a harmonických kompozic bez těchto výrazných prvků. Takové aranžmá mohou být tvořeny i jen výrazně kontrastními skupinami. Příkladem jsou symetrické aranžmá.\n\nAby se nějaký prvek mohl stát dominantou, musí být jednak předmět sám o sobě zajímavější nebo nápadnější než jeho okolí, aby převládal nad ostatními, které mu jsou podřízeny v hierarchii. Ostatní část skladby tedy musí být řešena jako kompozice, která poutá pozornost k dominantnímu prvku. Kdyby předmět, k němuž je pozornost vedena, nebyl dosti výrazný, pozornost pohledu pozorovatele by se rozptýlila. Stejně chybně by byla vytvořena kompozice, kde by značně výrazné prvky v okolí dominanty neúmyslně strhovaly naši pozornost, nebo bylo pozadí kompozice neúměrně zdůrazněno, a tak zeslabovalo účinnost dominanty. Individualita jednotlivých rostlin se musí uplatňovat zvláště u menších skupin, kde by úplná jednotvárnost byla brzy unavující. I skupina musí mít v přírodním stylu svou kompozici, a proto je nutné, aby obsahovala jak prvek dominantní, tak i prvky podřízené.\n\nDominanta není harmonickou součástí celku a odlišuje se od okolí. Harmonie dominanty a okolí je ve vyváženém dramatickém kontrastu, kdy dominanta vytváří odlišností vyvážený protiklad. U dominanty, je velmi důležitý výběr okolí a jeho vlastností, stejně jako výběr solitéry.\n\nDominanta se používají v kompozicích, kde slouží k oživení celku. Vystupují ze skupiny a rozdělují ji nebo spojují nestejné celky. Někdy přerušují horizontální linie, jindy vytváří přechod mezi plochami. Svým charakterem narušují nevýraznou masu tvořící základ kompozice. Poněvadž jsou prvkem vyloženě výrazným, nesmějí se používat nadbytečně, nemají-li vyvolat pocit neklidu a nesourodosti. Dominanta, jakkoliv se vyčleňuje vlastnostmi či vyzněním z celku, musí být v souladu s celou kompozicí.\n\nDominantou bude u menších skupin jeden prvek, u velkých nebo složitých skupin kromě jedné dominanty hlavní může být několik dominant vedlejších, které musí vynikat svými rozměry a vzrůstem nad ostatní prvky skupiny, přitom musí být hlavní dominantě podřízeny, aby se náležitě projevila její převaha.\n\nUmístění dominanty závisí na účelu skupiny a hlavně na tom, jak má ovlivnit průběh linií pohledu v kompozici. Dominanta jako hlavní zájmový bod skupiny musí být vhodně umístěna, ideálně nikoliv však v geometrickém středu útvaru (s výjimkou symetrických kompozic), nanejvýše blízko tohoto bodu.\n\nMenší skupiny musí být řešeny jednodušeji než skupiny velké. Zde jsou používány vzájemně odlišné prvky, ale výrazově příbuzné. Nedostatečné zharmonizování skupin by mohlo vyvolat dojem, že jednotlivé součásti kompozice, oddělené skupiny aranžmá, k sobě vůbec nepatří.\n\nSymetricky upravené aranžmá jsou úpravy kde je třeba zdůraznit pravidelnost celkové úpravy, zde musí působit skupina jako absolutně jednotná a výrazově stejnorodá, někdy podřízená určité dominantě. Individualita jednotlivých prvků skupiny bývá zcela potlačena, neboť jediné, na čem záleží, je působení skupiny jako celku.\n\nV symetrické kompozici jsou skupiny pouhou výtvarnou hmotou, tvarovanou s ohledem na celkový efekt úpravy podle potřeby. Jednotlivé prvky tvořící skupinu jsou přitom úplně podřazené. K vytvoření skupiny je zde nejpohodlnější a také výrazově nejsprávnější použít stejnorodý materiál.\n\nZaostření je obvykle dosahováno vedením linií pohledu k nějakému bodu nebo bodům. Nutí diváka k pohledu na určité zvýrazněné místo. Výrazné prvky a nápadné části kompozice jsou takto zvýrazněny, aby upoutaly pozornost. Pokud je součástí úpravy atraktivní květina nebo dramatická dekorace, může upoutat pozornost a vzbudit asociace. Aby se zájem soustředil na takový prvek, je vhodné pohled upoutat nápadným okolím v blízkosti prvku, který má být zvýrazněn.\n\nAčkoliv zaostření může být dosaženo různými prostředky, je intenzivnější zaostření vhodné vytvořit spíše pomocí vyváženého a konzistentního uspořádání kompozice, nejsnáze pak výrazných prvků, či vedením linií. Silné zaostření lze provést barevným nebo světelným kontrastem všech ostatních prvků kompozice a zvýraznit zesvětlením nejbližšího okolí, zbarvením okolí jasnými barvami.\n\nPopředí je část kompozice, která je pozorovateli nejblíže. Jednotlivé předměty zde umístěné vidí oko podrobně, v dostatečné velikosti, v nezkreslené syté barvě a znatelné struktuře. Tím se popředí odlišuje od středu a od pozadí, v nichž detaily mohou částečně splývat nebo být překryty. Je důležité, aby popředí bylo řešeno co nejpečlivěji a aby bylo upraveno výraznými a ozdobnými rostlinami, jejichž kvality by v pozadí nebo středu ztratily. Ke zvýšení celkového efektu popředí lze orámovat popředí tmavým pozadím. Popředí lze zvýraznit rostlinami s velkými, světlými a výraznými listy, velkými barevnými květy, nebo jinými velkými prvky.\n\nNejvýznamněji je vnímán, nevede-li úprava oko pozorovatele jinak, obvykle střed popředí.\n\nPozadí je stejně důležité jako popředí kompozice. Struktura a barva pozadí, ale také asociace s nimi spojené, přímo určují způsob vnímání popředí a středu kompozice. Pokud pozadí koresponduje s výrazem kompozice nesejde však příliš na tom zda jde o přirozené struktury nebo umělé prvky.\n\nPozadí je částí, která často celek svojí hmotou a menší barevností spojuje. Jeho vlivem se mění i vnímání barev jednotlivých součástí celku. Tyto jevy lze zužitkovat podobně jako malíř dodává hloubku svému obrazu například i pomocí postupného snížení zaostření a výběrem světlých nebo tmavých barev, síly kontrastu a barevných tónů.\n\nDekorace je při rozeznávání stylů posuzována (působí) jako celek. Učebnice \"Floristika\" z roku 2007 rozeznává tři základní styly aranžmá:\n\nUváděné preference jednotlivých stylů floristy v určitých obdobích jsou spíše preferencemi jejich zákazníků. Existence výrobců aranžovaných květin se odvíjí od prodeje aranžmá. Málokterý florista má jiné zaměstnání, z kterého může floristickou praxi dotovat.\n\n„\"Dekorativní způsob tvorby je chlebem a solí většiny floristů.\"“ (Bittnerová, Marie)\n\nDekorativní styl podle této interpretace dává převládnout zdobnosti a bohatosti úpravy. Takovou úpravou mohou být například úpravy vazby do spirály, kdy výsledek připomíná snop na mnoha sebe namačkaných květů často jednoho druhu a barvy. Toto kompaktní uzavřené aranžmá navazuje na úpravy ve stylu biedermeier. Dekorace v tomto stylu jsou barokně bohaté a podobně komplikované, ale s ohledem na tehdejší finanční možnosti měšťanstva drobné a důstojné, nenápadné, na úrovni náročné řemeslné práce. Podobně tomu dekorativní úpravy při aranžování květin v 21. století ponižují aranžmá na úroveň dekorativních doplňků, avšak často majestátní velikosti a okázalého (bohatého na množství a spotřebu práce) zpracování. Použitý materiál ztrácí na jedinečnosti, přirozené přírodní kráse a působí jen jako hmota. Dekorativní kytice zhotovená z květů orchidejí se neliší příliš od kytice růží stejného odstínu. Výsledek totiž nebude působit exotickou krásou a zvláštností květů orchideje, ale jen barvou a tvarem květu.\n\nVýrazem dekorativního stylu je kontrast, symetrie a asymetrie, barevnost, struktura u skupiny prvků, rytmus. Dekorativní celky mají být zřetelné a pochopitelné na jeden pohled. Pozorovatel nemá vnímat jednotlivé prvky, ale výraz, smysl a kvality celku. Dekorativní celek nikdy nemá v úhrnu prvků vypadat jako beztvará směs s mnoha těžko identifikovatelnými částmi anebo prvky. Zcela typickým příkladem velmi jednoduché dekorativní úpravy je vypichovaný suchý slaměnkový věneček na hrob, slaměnková koule nebo kulatá svatební kytice vázaná do spirály z jednoho materiálu.\n\nDekorativní styl dává důraz na dokonalost. Především je to dokonalost symetrie částí, dokonalost tvarů a povrchů (stejnost, geometrická přesnost), dokonalost zpracování (začištění, hladkost vypíchaných ploch), dokonalost materiálu (všechny prvky zcela shodné a dokonalé samy o sobě). Některá taková aranžmá, byť řemeslně dokonalé, jsou zcela bezduchými výrobky vyžadujícími pouze dřinu, zkušenost a množství času.\n\nVelmi jednoduchý, ale bohatý dekorativní styl je oblíbený především v Evropě a obou Amerikách, ale lze jej vidět i v Asii.\n\nVegetativní styl napodobuje přírodu, a to jak idealizovanou formou vizuálního sdělení nebo úpravou, která odráží víceméně skutečná společenstva. S ohledem na různost biotopů a širokou škálu možností kombinací materiálů lze se znalostí přírody, i bez invence a hlubokého tvůrčího záměru, pouhým logickým uspořádáním skupin a prvků, vytvořit množství příjemně působících kombinací. Výsledek může také využívat běžné estetické principy, které mohou kompozici zatraktivnit. Cílem je působit na emoce, především vlivem asociací. S ohledem na širokou škálu možností je zbytečné popisovat vhodné materiály a zcela odlišné způsoby práce. Ačkoliv je někdy atraktivní použít přírodní malebně se vlnicí větve, je jindy stejně efektivní použít zpříma rostoucí a barvené větve. Někdy je jako prvek lépe použít drobné květy botanických orchidejí, které by jindy zanikly vedle jiných prvků a podobně. Někdy je výhodné použít jednoduché úpravy, jindy je zajímavé použít rafinované a složité kombinace.\n\nVhodné jsou tedy všechny úpravy, které působí přirozeně a emotivně, nejsou přísně symetrické a neatakují oko pozorovatele násilnými extrémy použití kontrastu hmot a barev, umělou malebností, nebo jinak nepůsobí zmateně a nepřirozeně. Výhodou tohoto způsobu je možnost použití malebné krásy a překvapivých prvků. Vegetativní styl využívá i ikebana, která jinak preferuje malebnost křivek a linií.\n\nJako formálně lineární styl je určován způsob aranžování, jehož podstatou je práce s liniemi, hmotami a hierarchií prvků. Estetickou podstatou jde o dekorativní styl, který je obvykle asymetrický, nebo jeho symetrie není prioritní výrazový prvek. Ačkoliv takové úpravy pracují s liniemi a hmotami mohou stylizovaně napodobovat přírodu. Lineární styl má působit svou jasností a jednoduchostí.\n\nJednoduchost, jako jasnost, nikoliv chudoba a omezenost, je silnou esteticky působící hodnotou úpravy. Bývá však doporučováno spíše méně různých materiálů, které netříští jasný výsledný výraz celku. Méně druhů materiálů není žádné stylové omezení, ale praktické a rozumné doporučení, které umožňuje snáze vytvořit sladěný celek. Lineární styl může být výrazný a nápadný, využívat silné kontrasty a nápadné přirozené nebo zcela nepřirozené kompozice. Celek ale musí mít vždy jasný a silný výraz a smysl, byť by mělo jít o abstrakci. Tyto zásady ovšem nejsou neporušitelným pravidlem. Styl umožňuje využít jedinečný charakter rostlin a použitých materiálů, jsou výrazovým prvkem úpravy.\n\nPomocí lineárního stylu lze snadno a rychle, popaměti nebo i s invencí vytvořit efektní a zajímavé úpravy. Lineární styl je však svým způsobem celkem silně omezený právě nezbytnými výrazovými prostředky, dynamickými liniemi, které se opakují v různých kombinacích s různými materiály. Vhodné je proto používat alespoň překvapivé prvky a materiály vyvolávající asociace. Formálně lineární styl má být uměleckým dílem, jedinečným výrazem, který aranžér vytvořil se záměrem vyvolat emoci. Pokusy komerčním způsobem vytvářet výrobky, které jsou zhotovovány podle formálně lineárního stylu, podle určitého vzoru, podobně jako je tomu běžně u dekorativního stylu, mohou působit směšně, jako plakát v rámu místo obrazu.\n\nNěkteré lineární aranžmá mohou být určeny jako dekorace pro prohlížení z jedné strany.\n\n"}
{"id": "1033230", "url": "https://cs.wikipedia.org/wiki?curid=1033230", "title": "Francesco Saverio Salerno", "text": "Francesco Saverio Salerno\n\nMons. Francesco Saverio Salerno (* 27. srpna 1928, Caserta - 21. ledna 2017) byl italský římskokatolický kněz, biskup a emeritní sekretář Nejvyššího tribunálu apoštolské signatury.\n\nNarodil se 27. srpna 1928 v Casertě. Po studiu teologie a filosofie byl vysvěcen 16. března 1952. Byl inkardinován do diecéze Řím. Na Papežské Gregoriánské univerzitě získal doktorát z teologie. Navštěvoval také Papežskou lateránskou univerzitu kde studoval konfesní právo a na Univerzitě La Sapienza v Římě soukromé právo.\n\nOd roku 1952 do roku 1958 působil v římské farnosti \"San Giustino, San Saturnino\" a \"San Francesco Saverio\". Roku 1958 byl zaměstnancem kanceláře generálního vikariátu Říma a Defensor vinculi církevního soudu církevní oblasti Lazio. Poté byl ředitelem Úřadu pro práva generálního vikariátu. Dne 10. prosince 1964 mu papež Pavel VI. udělil čestný titul papežského tajného komořího Jeho Svatosti. Roku 1970 začal působit v Prefektuře ekonomických záležitostí Apoštolského stolce. Kromě toho, že byl referendář (soudní asistent) Nejvyššího tribunálu apoštolské signatury, mu papež Pavel VI. 30. dubna 1976 udělil titul Preláta Jeho Svatosti.\n\nDne 20. prosince 1997 jej papež Jan Pavel II. ustanovil sekretářem Prefektury ekonomických záležitostí Apoštolského stolce a titulárním biskupem z Cerveteri. Biskupské svěcení přijal 6. ledna 1998 z rukou papeže Jana Pavla II. a spolusvětiteli byli arcibiskup Giovanni Battista Re a arcibiskup Jorge María Mejía.\n\nDne 23. října 1998 byl jmenován sekretářem Nejvyššího tribunálu apoštolské signatury.\n\nDne 30. prosince 2003 přijal papež jeho rezignaci na post sekretáře z důvodu dosažení kanonického věku 75 let. Zemřel 21. ledna 2017 ve věku 88 let.\n\n"}
{"id": "1033231", "url": "https://cs.wikipedia.org/wiki?curid=1033231", "title": "Irene de Koková", "text": "Irene de Koková\n\nIrene de Kok, (* 29. srpen 1965 Eindhoven, Nizozemsko) je bývalá reprezentantka Nizozemska v judu.\n\nS judem začínala v Tilburgu. Po úspěších ve střední váze se rozhodla od roku 1985 startovat v polotěžké váze. Této váze vládla Belgičanka Berghmans a jako první judistka se jí naučila pravidelně porážet. Po suverénních sezonách 1987 a 1986 se zničehonic v roce 1988 rozhodla po neúspěšném vystoupení na mistrovství Evropy v Pamploně ukončit sportovní kariéru. Jak se později ukázalo hlavním důvodem byl její vztah s reprezentačním trenérem Peterem Oomsem — v polovině 90. let ho několik jeho svěřenek včetně ní obvinilo ze sexuálního vydírání.\n\nK návratu se rozhodla v roce 1991 s blížícími se olympijskými hrami v Barceloně, kde nakonec vybojovala bronzovou olympijskou medaili.\n\n"}
{"id": "1033233", "url": "https://cs.wikipedia.org/wiki?curid=1033233", "title": "Chałupki", "text": "Chałupki\n\nChałupki ( , ) je polská obec nacházející se v Ratibořském okrese ve Slezském vojvodství a ležící u hranic s Českou republikou. Patří k historickému regionu Horního Slezska. K roku 2008 měla 1697 obyvatel.\n\nDne 1. září 1848 došlo k otevření tratě z Annaberku do Bohumína, čímž byla spojena pruská Dráha krále Viléma a rakouská Severní dráha císaře Ferdinanda. Po skončení druhé světové války se stal Annaberk součástí zvyšujícího se napětí mezi Československem a Polskem. Celá oblast Německého Slezska byla nárokována Polskem, avšak 10. června 1945 obsadila 1. československá tanková brigáda, se souhlasem Rudé armády, linii Rudeswald–Annaberg (dnes Kudawa–Chałupki). Po protestu polské vlády se však na příkaz generála Andreje Jerjomenka, velitele 4. ukrajinského frontu, stáhla 15. června za předmnichovskou polsko-československou hranici.\n"}
{"id": "1033237", "url": "https://cs.wikipedia.org/wiki?curid=1033237", "title": "Seznam kulturních památek v Adršpachu", "text": "Seznam kulturních památek v Adršpachu\n\n"}
{"id": "1033240", "url": "https://cs.wikipedia.org/wiki?curid=1033240", "title": "Kvílení (film)", "text": "Kvílení (film)\n\nKvílení (v anglickém originále \"Howl\") je americké filmové drama z roku 2010. Natočili jej režiséři Rob Epstein a Jeffrey Friedman. Film je inspirován skutečnými událostmi, které proběhly roku 1957; právě toho roku byl básník Allen Ginsberg zažalován za údajnou obscénnost své básně Kvílení. Ginsberga ve filmu hrál James Franco.\n"}
{"id": "1033242", "url": "https://cs.wikipedia.org/wiki?curid=1033242", "title": "Seznam kulturních památek ve Stárkově", "text": "Seznam kulturních památek ve Stárkově\n\nNa území Chlívcí se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě#Dobrošov).\n\n"}
{"id": "1033244", "url": "https://cs.wikipedia.org/wiki?curid=1033244", "title": "Pinball", "text": "Pinball\n\nPinball nebo také flipper je hrací automat, který má podobu nízké podlouhlé skříně s průhledným víkem. Hráč posílá pomocí mechanického táhla na hrací plochu ocelové kuličky a odráží je pomocí dvojice páček zvaných flippery tak, aby zasahoval jednotlivé cíle umístěné na stole, které mají přiděleny různé bodové hodnoty (účelem hry je získat co nejvyšší skóre). Mezi flippery je mezera, pokud jí kulička propadne, vysílá se do hry nová. Hraje se do vyčerpání počtu kuliček (obvykle deset), v některých variantách může hráč za zvlášť zdařilý zásah obdržet do hry kuličku navíc. Na hracím poli bývají znázorněny různé motivy, inspirované sportem, populárními filmy a podobně. Pinbally jsou rozšířené v hernách, obvykle se uvádějí do chodu vhozením mince nebo žetonu. Hra cvičí postřeh a rychlé reakce; provozuje se převážně pro zábavu, v minulosti však existovaly i výherní pinbally.\n\nPředchůdcem pinballu byla v 18. století stolní hra bagatelle, která se vyvinula z kulečníku. V roce 1937 byly přidány elektronicky řízené terče, tzv. bumpery, a v roce 1947 se objevily první flippery. Od roku 1983 se kromě mechanických pinballů prosazují i jejich počítačové simulace, které se dají hrát i on-line. Japonská varianta pinballu je známá jako pačinko: protože japonské zákony zakazují hrát o peníze, vítězové dostávají věcné ceny.\n\nPinball hraje klíčovou roli v rockové opeře \"Tommy\" od skupiny The Who, jejíž titulní hrdina zbohatne jako přeborník v této hře (skladba \"Pinball Wizard\").\n\nV americkém městě Alameda se nachází muzeum pinballu, které vystavuje přes osm stovek přístrojů.\n\n"}
{"id": "1033245", "url": "https://cs.wikipedia.org/wiki?curid=1033245", "title": "Seznam kulturních památek v Božanově", "text": "Seznam kulturních památek v Božanově\n\n"}
{"id": "1033246", "url": "https://cs.wikipedia.org/wiki?curid=1033246", "title": "Seznam kulturních památek ve Velké Jesenici", "text": "Seznam kulturních památek ve Velké Jesenici\n\n"}
{"id": "1033247", "url": "https://cs.wikipedia.org/wiki?curid=1033247", "title": "Seznam kulturních památek v Hejtmánkovicích", "text": "Seznam kulturních památek v Hejtmánkovicích\n\n"}
{"id": "1033248", "url": "https://cs.wikipedia.org/wiki?curid=1033248", "title": "Seznam kulturních památek v Heřmánkovicích", "text": "Seznam kulturních památek v Heřmánkovicích\n\n"}
{"id": "1033249", "url": "https://cs.wikipedia.org/wiki?curid=1033249", "title": "Seznam kulturních památek v Křinicích", "text": "Seznam kulturních památek v Křinicích\n\n"}
{"id": "1033250", "url": "https://cs.wikipedia.org/wiki?curid=1033250", "title": "Seznam kulturních památek v Suchém Dole", "text": "Seznam kulturních památek v Suchém Dole\n\n"}
{"id": "1033252", "url": "https://cs.wikipedia.org/wiki?curid=1033252", "title": "Casa Martí Ventosa", "text": "Casa Martí Ventosa\n\nCasa Martí Ventosa je obytný dům ve čtvrti Barceloneta v Barceloně na passeig Joan de Borbó. Je to dílo architekta Manuela Puig Janera postavené v letech 1930-1939 v eklektickém stylu. Dům připomíná pařížské stavby. Byl prohlášen španělskou kulturní památkou lokálního významu.\n\nBudova má téměř čtvercový půdorys, suterén, přízemí, mezanin a šest pater. Výrazným prvkem je půlkruhové řešení rohů domu. Vstup je zdoben žlábkovanými dórskými pilastry a štítem s námořním sochařským reliéfem.\n\nDům nechali postavit majitelé loďařské firmy Martí Ventosa.\n"}
{"id": "1033253", "url": "https://cs.wikipedia.org/wiki?curid=1033253", "title": "Meshach Taylor", "text": "Meshach Taylor\n\nMeshach Taylor (11. dubna 1947 − 28. června 2014) byl americký herec. Narodil se v Bostonu, jeho otec byl děkanem několika univerzit. Herectví se Taylor začal věnovat během středoškolských studií. První profesionální vystoupení odehrál během národního turné k muzikálu \"Hair\". Koncem sedmdesátých let se začal více věnovat hraní v televizních seriálech a později i filmech. Hrál například v seriálech \"Designing Women\" či \"M*A*S*H\". Zemřel na rakovinu ve věku 67 let. Jeho manželkou byla herečka Bianca Ferguson.\n\n"}
{"id": "1033254", "url": "https://cs.wikipedia.org/wiki?curid=1033254", "title": "Kerpen", "text": "Kerpen\n\nKerpen je město v německé spolkové zemi Severní Porýní-Vestfálsko. Je největším městem okresu Rhein-Erft ve vládním obvodu Kolín. Leží v Kolínské nížině přibližně 30 km západně od Kolína nad Rýnem, správního centra vládního obvodu a největšího města Severního Porýní-Vestfálska. Od 19. března 2012 užívá město přívlastek \"Kolpingstadt\" (Kolpingovo město) podle blahoslaveného kněze a rodáka Adolpha Kolpinga. Kerpen je také znám jako působiště bratrů Michaela a Ralfa Schumacherových, pilotů Formule 1, kteří zde začínali jako závodníci na motokárách. V roce 2013 zde žilo přes 63 tisíc obyvatel.\n\nPrvní písemná zmínka o Kerpenu pochází z roku 871, tehdy bylo však sídlo uvedeno pod názvem Kerpinna. Po bitvě u Worringenu roku 1288 se stalo město enklávou Brabantského vévodství s vlivem kolínského arcibiskupství a vévodství Jülich, která pomohla k nezávislosti Kerpenu. Poté se Brabantsko společně s dalšími nizozemskými provinciemi stalo součástí Burgundského vévodství. Po smrti Karla Smělého roku 1477 se oblast dostala pod nadvládu Habsburků. Kerpen se tak stal společně s Nizozemím součástí Habsburského Nizozemí a později také Španělského Nizozemí ovládaného španělskými Habsburky. Roku 1794 ztratilo město nezávislost, když bylo obsazeno francouzskými revolučními vojsky. Roku 1798 se stalo sídelním městem kantonu Kerpen, jenž tvořil součást arrondisementu Kolín v departementu Roer. Po Vídeňském kongrese roku 1815 se stal Kerpen součástí Pruska, když byl začleněn v rámci okresu Bergheim (Erft) do Rýnské provincie. Roku 1941 přijal Kerpen městská práva. Současnou podobu získalo město 1. ledna 1975, když bylo v rámci regionální územní reformy z roku 1974 sloučeno s dalšími sedmi obcemi. V současné době jsou však městské části stále odděleny rozlehlými neosídlenými plochami, a tak si do jisté míry udržují samostatnost.\n\n\n"}
{"id": "1033256", "url": "https://cs.wikipedia.org/wiki?curid=1033256", "title": "Chlumec (Východolabská tabule)", "text": "Chlumec (Východolabská tabule)\n\nChlumec (257 m n. m.) je vrch v okrese Hradec Králové Královéhradeckého kraje. Leží na severozápadním okraji města Chlumec nad Cidlinou na jeho katastrálním území.\n\nGeomorfologicky vrch náleží do celku Východolabská tabule, podcelku Chlumecká tabule, okrsku Krakovanská tabule a podokrsku Žiželická tabule.\n"}
{"id": "1033257", "url": "https://cs.wikipedia.org/wiki?curid=1033257", "title": "Komrska", "text": "Komrska\n\nPříjmení Komrska nosí více různých osob:\n\n"}
{"id": "1033260", "url": "https://cs.wikipedia.org/wiki?curid=1033260", "title": "Bay Bridge", "text": "Bay Bridge\n\nSan Francisco–Oakland Bay Bridge (známý také jako Bay Bridge) je komplex mostů přes Sanfranciský záliv v Kalifornii. Tvoří součást silnice Interstate 80 a představuje přímé spojení mezi San Franciscem a Oaklandem. Patří mezi mosty s největším rozpětím ve Spojených státech a po jeho dvou patrech denně projede zhruba 240 000 vozidel.\n\nJeho stavba byla plánována již od časů zlaté horečky, ale začala až v roce 1933 podle návrhu Charlese H. Purcella. Byl zprovozněn 12. listopadu 1936, šest měsíců před otevřením Golden Gate Bridge. Horní patro bylo původně určeno pro auta a spodní pro vlaky a nákladní automobily, ale po uzavření linek Key systému městské hromadné dopravy bylo i spodní patro uzpůsobeno pro silniční dopravu. V roce 1986 byl neoficiálně věnován politiku Jamesi Rolphovi.\n\nMost sestává ze dvou částí přibližně stejné délky. Starší západní sekce spojuje centrum San Franciska s ostrovem Yerba Buena a novější východní část spojuje ostrov s městem Oakland. Západní část je konstruována jako visutý most a původní východní část byla koncipována jako konzolový most. Během zemětřesení Loma Prieta spadla horní sekce východní části na spodní a most byl na jeden měsíc uzavřen. Mezi lety 2002 a 2013 proběhla rekonstrukce východní části, jejíž náklady přesáhly 6,5 miliardy dolarů. Během této rekonstrukce byl zbudován souběžný visutý most, čímž se celá stavba stala nejširším mostem světa podle \"Guinessovy knihy rekordů\".\n"}
{"id": "1033261", "url": "https://cs.wikipedia.org/wiki?curid=1033261", "title": "You're Dead!", "text": "You're Dead!\n\nYou're Dead! je páté studiové album amerického hudebníka Flying Lotuse, které vydalo v říjnu roku 2014 hudební vydavatelství Warp Records. V žebříčku Billboard 200 se album umístilo na 19. příčce. Coby hostující zpěváci se na albu představili například Kendrick Lamar, Snoop Dogg nebo Angel Deradoorian.\n\n"}
{"id": "1033266", "url": "https://cs.wikipedia.org/wiki?curid=1033266", "title": "Army Run", "text": "Army Run\n\nArmy Run je český extrémní překážkový běh, který proběhl poprvé 23. srpna 2014 v Černé v Pošumaví a přilehlém vojenském újezdu Boletice. V dalších letech akce výrazně narostla: K 18. říjnu 2017 má za sebou Army Run 4 sezony, 10 eventů, 15 závodů, kterých se celkem zúčastnilo více než 10 000 závodníků. Army Run je zaregistrovaná ochranná známka.\n\nCílem závodu bylo v první sezoně překonat překážky armádního stylu na trase CIVIL, nebo ARMY, které byly odlišené délkou. Trasa CIVIL měřila 10 km a trasa ARMY 16 km. Překážky byly navrženy ve spolupráci s bývalými profesionálními vojáky Armády České republiky. Army Run je založený na týmové spolupráci mezi účastníky, není důležité zvítězit, ale závod dokončit. \n\nPro sezonu 2017 byly běžecké trasy rozdělené do 3 kategorií - úrovně Captain (5 kilometrů, 20 překážek), Major (10 kilometrů a 40 překážek), General (15 kilometrů, 60 překážek).\n\nS nápadem vytvořit Army Run přišel v roce 2012 Pavel Hanžl spolu s Martinem Liškou. Dalším členem týmu je Jiří Chrt, odborník přes překážky. Pořadatelé přípravám Army Run věnují svůj volný čas.\n\nDo 18. října 2017 proběhlo celkem 10 událostí a 15 závodů na různých místech České republiky.\n\nArmy Run, ve spolupráci se spolkem Vlčí máky, klubem 3. armády Plzeň a Ministerstvem obrany, podpořili v prvních závodech rodinu desátníka Jana Klozeho, odstřelovače 43. výsadkového praporu, který zahynul v roce 2013. Dohromady se vybralo přes 33 000 Kč. Závodu se zúčastnili i profesionální vojáci, mezi něž patřily i čtyři týmy chrudimských výsadkářů.\n\nAktuálně Army Run spolupracuje se skupinou Thor Tac T.C., kterou tvoří výlučně bývalí příslušníci speciálních sil armády a policie. Ti připravují překážky na trati a věnují se i přípravě účastníků závodu v rámci akce Army Drill. Army Run také spolupracuje s Vojenským fondem solidarity Armády ČR. Za každého účastníka závodu pošle do fondu 10 Kč. \n"}
{"id": "1033267", "url": "https://cs.wikipedia.org/wiki?curid=1033267", "title": "Twelve", "text": "Twelve\n\nTwelve může být:\n\n"}
{"id": "1033269", "url": "https://cs.wikipedia.org/wiki?curid=1033269", "title": "Antoni Stankiewicz", "text": "Antoni Stankiewicz\n\nMons. Antoni Stankiewicz (* 1. října 1935, Oleszczenice) je polský římskokatolický kněz, biskup a emeritní děkan Tribunálu římské roty.\n\nNarodil se 1. října 1935 v Oleszczenicech. Po ukončení Vyššího semináře Gościkowo-Paradyż byl 20. prosince 1958 biskupem Wilhelmem Plutou vysvěcen na kněze.\n\nZ fakulty kanonického práva na Katolické univerzitě v Lublinu získal doktorát. Poté studoval občanské právo na Papežské lateránské univerzitě. Získal diplom advokáta Římské roty a diplom z latiny na Papežské Gregoriánské univerzitě.\n\nRoku 1967 se stal adjunktem a učil procesní právo na Fakultě kanonického práva Akademie katolické teologie (dnes Univerzita kardinála Stefana Wyszyńského). Od roku 1980 učil římské právo na fakultě kanonického práva Papežské Gregoriánské univerzity. Dále působil jako profesor kanon. práv. na Papežské univerzitě Svatého Kříže (vedenou Opus Dei) a na Papežské univerzitě Urbaniana.\n\nByl notářem a viceoficiálem Biskupského dvoru v Gorzówě Wielkopolskim, notářem v téže biskupské kurii, členem Komise advokátů, soudcem odvolacího soudu Vatikánského městského soudu. V letech 1995-2000 byl předsedou Disciplinární komise Vatikánského státu.\n\nJe autorem řad vědeckých prací, publikovaných v odborných časopisech o manželských a procesních právech a právní historii.\n\nDne 31. ledna 2004 jej papež Jan Pavel II. jmenoval děkanem Tribunálu římské roty. Dne 15. listopadu 2006 ho papež Benedikt XVI. ustanovil titulárním biskupem z Nova Petra.\n\nBiskupské svěcení přijal 16. prosince 2006 z rukou kardinála Tarcisia Bertoneho a spolusvětiteli byli kardinál James Francis Stafford a kardinál Jean-Louis Tauran.\n\nDne 28. května 2007 byl vyznamenán čestným doktorátem (\"doctor honoris causa\") Univerzity kardinála Stefana Wyszyńského.\n\nDne 24. července 2010 byl jmenován členem Kongregace pro blahořečení a svatořečení.\n\nDne 22. září 2012 přijal papež jeho rezignaci na post děkana, z důvodu dosažení kanonického věku 75 let. Jeho nástupcem se stal Pio Vito Pinto.\n\nRoku 2012 byl jmenován členem Nejvyššího tribunálu apoštolské signatury.\n\n"}
{"id": "1033270", "url": "https://cs.wikipedia.org/wiki?curid=1033270", "title": "God Only Knows", "text": "God Only Knows\n\n„God Only Knows“ je píseň americké skupiny The Beach Boys, která poprvé vyšla 16. května roku 1966 na jejich jedenáctém studiovém albu nazvaném \"Pet Sounds\". Dne 11. července téhož roku pak vyšla jako B-strana jejich singlu „Wouldn't It Be Nice“. Autorem písně je Brian Wilson, který je rovněž jejím producentem, společně s textařem Tonym Asherem. V roce 1984 nahrál vlastní verzi této písně anglický zpěvák David Bowie a vydal ji na svém albu \"Tonight\". Časopis \"Rolling Stone\" píseň zařadil na 25. příčku v žebříčku 500 nejlepších písní všech dob. Roku 2014 byl společností BBC natočen videoklip k nové verzi této písně, ve kterém se představili například Elton John, Brian May, Chrissie Hynde nebo samotný Brian Wilson. Píseň se objevila i ve filmech, jako třeba \"Scooby-Doo\", \"Láska nebeská\", nebo v 746. dílu seriálu \"Ordinace v růžové zahradě 2\".\n"}
{"id": "1033273", "url": "https://cs.wikipedia.org/wiki?curid=1033273", "title": "Býčí skála (národní přírodní rezervace)", "text": "Býčí skála (národní přírodní rezervace)\n\nNárodní přírodní rezervace Býčí skála je chráněné území v chráněné krajinné oblasti Moravský kras, rozkládající se mezi městem Adamovem a obcí Křtiny v okresech Blansko a Brno-venkov. Vznikla v roce 2003 sloučením původní národní přírodní památky Býčí skála (vyhlášena roku 1975) a národní přírodní rezervace Josefovské údolí (vyhlášena 1977). NPR se rozkládá na ploše 181,58 ha.\n\nHlavním předmětem ochrany jsou druhově bohatá přírodní společenstva dubového, bukovo-dubového, dubovo-bukového a bukového vegetačního stupně, vzniklá převážně působením přírodních sil v údolí Křtinského potoka ve střední části Moravského krasu, a taktéž krasové jevy a jeskyně. Území je zároveň součástí evropsky významné lokality soustavy Natura 2000 Moravský kras.\n\n\n"}
{"id": "1033274", "url": "https://cs.wikipedia.org/wiki?curid=1033274", "title": "Good Vibrations", "text": "Good Vibrations\n\n„Good Vibrations“ je píseň americké skupiny The Beach Boys, která původně vyšla jako singl v říjnu roku 1966 (na její B-straně byla instrumentální píseň „Let's Go Away for Awhile“ z alba \"Pet Sounds\"). V září roku 1967 pak píseň „Good Vibrations“ vyšla na albu \"Smiley Smile\". Jejím autorem je Brian Wilson, který je rovněž producentem nahrávky, společně s Mikem Lovem. V původní nahrávce písně hraje na Tannerin, což je nástroj inspirovaný thereminem, hraje pozounista Paul Tanner. Časopis \"Rolling Stone\" zařadil píseň na šestou příčku žebříčku pětiset nejlepších písní všech dob.\n"}
{"id": "1033275", "url": "https://cs.wikipedia.org/wiki?curid=1033275", "title": "Diecéze astigijská", "text": "Diecéze astigijská\n\nDiecéze Astigi je titulární diecéze římskokatolické církve.\n\nAstigi, (dnes Écija) bylo město v římské provincii Hispania Baetica. Tradice říká že křesťanskou komunitu v tomto městě založil svatý Pavel, při jeho cestě Hispánií. \n\nDiecéze přežila islámskou invazi, a někteří biskupové jsou uváděni do 10. století.\n\nPři reconquista došlo k obnovení aridiecéze v Seville a její území bylo potlačeno do této arcidiecéze.\n\nDnes je využívána jako titulární biskupské sídlo; v současnosti má titulárního arcibiskupa Agostina Marchetteho, emeritního sekretáře Papežské rady pro pastoraci migrantů a lidí mimo domov.\n\n\n\n"}
{"id": "1033276", "url": "https://cs.wikipedia.org/wiki?curid=1033276", "title": "Hemenex", "text": "Hemenex\n\nHemenex, nebo také \"\"Hemenex rock\"\" (zkomolenina z anglického , v překladu \"šunka s vejci\") je druh jednoduchého teplého pokrmu. Lze jej připravit několika způsoby, buď se do vejce smaženého na pánvi nakrájí kousíčky šunky, nebo lze větší kus šunky opéct spolu s vejcem, do něhož se zapracuje. Vzniklý pokrm se dochutí solí a pepřem, případně též paprikou. Podává se často s chlebem nebo topinkou a lze přidat i zeleninovou oblohu.\n\n"}
{"id": "1033277", "url": "https://cs.wikipedia.org/wiki?curid=1033277", "title": "Carney", "text": "Carney\n\nCarney [\"kárný\"] může být:\n\n\n"}
{"id": "1033278", "url": "https://cs.wikipedia.org/wiki?curid=1033278", "title": "Torre del Rellotge", "text": "Torre del Rellotge\n\nTorre del Rellotge, původně Torre de la Llanterna, je věž s hodinami na nábřeží, ve čtvrti Barceloneta v Barceloně.\nPůvodně to byl maják a sídlo pasové kontroly a velení přístavu, postavené v roce 1772 podle plánů na rozšíření přístavu inženýra Jorga Próspero de Verbooma. Roku 1904 by maják přebudován na hodiny na vyvýšeném podstavci. Stavba je v neoklasicistním stylu a na vrcholu nad hodinami má hromosvod. Měří kolem 40 metrů.\n\nJe španělskou kulturní památkou lokálního významu. Pro veřejnost je uzavřena.\n"}
{"id": "1033279", "url": "https://cs.wikipedia.org/wiki?curid=1033279", "title": "Diecéze astypalaeajská", "text": "Diecéze astypalaeajská\n\nDiecéze Astypalæa je titulární diecéze římskokatolické církve.\n\nAstypalæa, odpovídající ostrovu Astypalaia, bylo starobylým biskupským sídlem v dnešním Řecku a sufragánnou arcidiecéze Rhodos.\n\nV \"Oriens Christianus\" diecéze není zmíněna. Sídlo \"Stypalias\" je zmíněno v \"Notitia Episcopatuum\" z 10. století.\n\nDnes je využívána jako titulární biskupské sídlo; v současnosti je bez titulárního biskupa.\n\n\n"}
{"id": "1033283", "url": "https://cs.wikipedia.org/wiki?curid=1033283", "title": "Projekt 122bis", "text": "Projekt 122bis\n\nProjekt 122bis (v kódu NATO třída Kronshtadt) je třída velkých hlídkových člunů a stíhačů ponorek sovětského námořnictva z doby studené války. Postaveno bylo okolo 230 jednotek této třídy. Přibližně 50 jich bylo předáno zahraničním uživatelům, kterými byla Albánie, Bulharsko, Čínská lidová republika, Indonésie, Kuba, Polsko a Rumunsko.\n\nPlavidla této třídy byla stavěna v letech 1946–1956. Celkem bylo postaveno okolo 230 jednotek této třídy.\n\nPlavidla nesla jeden dvouúčelový 85mm kanón, dva 37mm dvoukanóny, dva 14,5mm kulomety. K ničení ponorek sloužily dvě skluzavky hlubinných pum a dva raketové vrhače hlubinných pum RBU-900, během služby u některých lodí nahrazené výkonnějšími typy RBU-1800, nebo RBU-2500. Pohonný systém tvořily tři diesely o výkonu 3300 hp. Nejvyšší rychlost dosahovala 18 uzlů.\n"}
{"id": "1033284", "url": "https://cs.wikipedia.org/wiki?curid=1033284", "title": "Tallinnská elektrárna", "text": "Tallinnská elektrárna\n\nTallinnská elektrárna (estonsky: \"Tallinna elektrijaam\") je bývalá elektrárna v Tallinnu v Estonsku. Její stavbu iniciovala firma Volta s povolením tallinnské městské rady v roce 1912. Leží v blízkosti tallinnské plynárny v lokalitě bývalé pevnosti Stuart. Plány na stavbu této elektrárny vytvořil architekt Hans Schmidt a společnost Volta. Původně zde byly v provozu tři parní turbíny Lavalova typu se třemi elektrickými generátory o výkonu 0,19 MW (250 koňských sil z produkce firmy Volta. Dva topné kotle na uhlí vyrobila společnost AS Franz Krull. Její otevření se uskutečnilo dne 14. března 1913. Původním zdrojem energie bylo pouze uhlí, ale v letech 1919–1920 byla elektrárna rozšířena a přestavěna i pro spalování dřeva a rašeliny. V roce 1924 transformována na využití ropné břidlice. V té době byla první elektrárnou na světě, ve které se ropná břidlice používala jako primární zdroj energie. V roce 1939 dosáhla elektrárna kapacity 22 MW.\n\nV roce 1929 byla uvedena do provozu nová turbínová hala a v roce 1932 nová rozvodna. V roce 1941 byla elektrárna poškozena sovětskými vojsky. Obnovena byla o sedm let později současně s vybudováním nového 102,5 m vysokého komína. 9. října 1959 začala sloužit jako kogenerační elektrárna a teplárna. V roce 1965 došlo k její poslední transformaci, a to na zpracování topného oleje. 2. února 1979 byla produkce elektřiny definitivně ukončena.\n\nOd roku 1984 se její bývalá kotelna používá jako muzeum energie a od roku 2011 slouží celý komplex jako zázemí společnosti Tallinn Creative Hub (\"Kultuurikatel\").\n"}
{"id": "1033285", "url": "https://cs.wikipedia.org/wiki?curid=1033285", "title": "Diecéze asuoremixtská", "text": "Diecéze asuoremixtská\n\nDiecéze Asuoremixta je titulární diecéze římskokatolické církve.\n\nAsuoremixta, v dnešním Alžírsku, bylo starobylé biskupské sídlo, nacházející se v římské provincii Mauretania Sitifensis. \n\nJe znám jediný biskup této diecéze – Emilius, který se účastnil roku 484 koncilu v Kartágu.\n\nDnes je diecéze využívána jako titulární biskupské sídlo; současným titulárním biskupem je Woldetensaé Ghebreghiorghis, apoštolský vikář Hararu.\n\n\n\n"}
{"id": "1033286", "url": "https://cs.wikipedia.org/wiki?curid=1033286", "title": "Alžírská káva", "text": "Alžírská káva\n\nAlžírská káva či lidově jen \"alžír\" je kávový nápoj připravovaný z kávy, šlehačky a vaječného likéru. Pod tímto názvem je nápoj známý v Česku a na Slovensku. V zahraničí se označuje eggnog latté. V anglicky mluvících zemích se připravuje zejména na Vánoce.\n\n\n"}
{"id": "1033287", "url": "https://cs.wikipedia.org/wiki?curid=1033287", "title": "Glutathion-S-transferáza", "text": "Glutathion-S-transferáza\n\nGlutathion \"S\"-transferáza (GST) je označení pro enzym známý pro svou schopnost katalyzovat konjugaci redukovaného glutathionu (GSH) s cizorodými toxickými substráty. Glutathion-S-transferázy se nachází v bakteriálních buňkách, ale i v buňkách eukaryotických organismů včetně člověka, kde slouží jako metabolické enzymy druhé fáze detoxikace. Dělí se do tří rodin - cytosolické, mitochondriální a mikrozomální. Zástupci GST superrodiny vykazují značné odlišnosti v aminokyselinové sekvenci a velké množství sekvencí GST ve veřejných databázích má stále neznámou funkci.\n\nV některých orgánech savců může GST představovat až 10 % celkových proteinů. GST katalyzují konjugaci glutathionu přes sulfhydrylovou skupinu s elektrofilními centry na rozmanitých substrátech; navázáním glutathionu se tyto substráty stávají více rozpustnými ve vodě. Dochází tak k detoxifikaci nejen tělních odpadních látek, jako jsou peroxidované lipidy, ale i k odstranění xenobiotik, tedy látek cizorodé povahy, z těla. GST také může vyvazovat jedovaté látky a fungovat jako transportní protein, což vedlo k ranému názvu pro GST - ligandin.\n\nGST se na základě proteinové sekvence a struktury třídí do tří superrodin - cytosolické, mitochondriální a mikrozomální (MAPEG) GST. .Cytosolické GST jsou poměrně konzervované a obvykle mívají vzájemně až 40% sekvenční homologii. To neplatí pro mitochondriální a mikrozomální GST, které jsou velmi rozrůzněné a vzájemně nepodobné. Cytosolické GST se podle struktury dělí do 13 tříd: alfa, beta, delta, epsilon, zeta, theta, mu, nu, pi, sigma, tau, phi a omega. Mitochondriální GST představují třídu kappa a mikrozomální GST se dělí do čtyř podskupin I-IV. V lidském těle se vyskytují GST tříd alfa, zeta, theta, mu, pi, sigma a omega a dále šest isozymů z tříd I, II a IV mikrozomálních GST.\n\nGlutathion-vazebné místo (G-místo) se nachází v thioredoxin-like doméně cytosolických i mitochondriálních GST enzymů. Oblast helixu α2 vykazuje při srovnávání různých GST největší rozmanitost a je místem, které kontaktuje glycinový zbytek glutathionu. Aminokyselinou, která glycin glutathionu kontaktuje, je u části GST tyrosin, u části serin či cystein. Savčí cytosolické GST jsou dimerní a obě podjednotky patří vždy do stejné třídy GST, ale nemusí být nutně zcela identické. Monomerní GST má velikost asi 25 kDa. \n\nGST není funkční bez stálého přísunu GSH, tedy redukovaného glutathionu. Ten vzniká činností gamma-glutamylcystein-syntetázy a glutathionsyntázy. Důležité jsou i přenašeče, které z buňky odstraňují již konjugované látky z buňky ven. Primární funkcí GST je katalyzovat nukleofilní atak glutathionem na elektrofilní uhlík, síru nebo dusík na molekulách nepolárních cizorodých látek. Tím brání tomu, aby takové látky např. poškozovaly správnou funkci buněčných proteinů nebo nukleových kyselin, na které se mohou vázat. K substrátům GST patří i různé jedovaté či škodlivé látky běžné v životním prostředí člověka, jako chemoterapeutika a jiná léčiva, pesticidy, herbicidy, karcinogenní látky či různé epoxidy. GST mimo jiné detoxifikuje β-8,9-epoxid vznikající v těle krys z aflatoxinu B, což jim umožňuje být proti tomuto jedu v plesnivých potravinách být imunní. Pro stanovení funkčnosti savčích GST se používá substrát 1-chloro-2,4-dinitrobenzen. Naopak látkou inhibující funkci GST je mimo jiné bilirubin. Platí, že lidské GST izoformy se zpravidla vyskytují přísně v určitých orgánech či buněčných typech - např alfa GST je v jaterních buňkách a pí GST je ve žlučovodech. \n\nZajímavostí je, že se GST účastní i buněčné signalizace, a to díky své schopnosti vázat se na nesubstrátové ligandy (tedy látky, které není schopna metabolizovat). Mohou tak inhibovat např. funkci některých kináz v MAP kinázové dráze nebo JNK kinázy účastnící se spouštění apoptózy. \n\nGST enzymy zřejmě hrají důležitou roli ve vzniku rakoviny i rezistence ke chemoterapeutikům. Některé alely GST enzymů mají vliv na vznik astmatu, aterosklerózy, alergie či dalších zánětlivých onemocnění. Diabetes je nemoc doprovázená oxidativním poškozením tkání a u mnoha pacientů nefunguje glutathionový metabolismus tak, jak by měl. Oxidativní poškození spojuje GST (třídy omega) i s neurologickými nemocemi, jako je Alzheimerova choroba, Parkinsonova nemoc či amyotrofická laterální skleróza. GST jsou také mimoděk dobrými markery poškození jednotlivých orgánů - pokud jejich hladiny v určitých orgánech klesají, něco je s ním špatně. To je výhodné pro diagnostiku např. poškození jater při transplantaci, u otrav či virových infekcí. \n\nGST enzym se používá ve vědeckém výzkumu. Je možné je přidat jako tag k proteinu, který výzkumník zkoumá, a následně je ho možné vyizolovat pomocí pull-down purifikace. Prvním krokem je připojení DNA kódující GST ke kódující sekvenci genu, který kóduje protein, který chceme otagovat. Po expresi takového fúzního genu získáváme buněčný lyzát s tímto GST-fúzním proteinem. GST protein má velmi silnou afinitu k glutathionu a pokud do proteinového lyzátu přidáme např. na agarózových kuličkách, můžeme tímto způsobem vyizolovat čistý GST-tagovaný protein. V určitých případech je možné GST tag i odstranit, aby neinterferoval s funkcí proteinu.\n\n"}
{"id": "1033288", "url": "https://cs.wikipedia.org/wiki?curid=1033288", "title": "Holandská káva", "text": "Holandská káva\n\nHolandská káva je druh teplého nápoje. Při jeho přípravě se využívá ginu a šlehačky.\n\nNa začátku přípravy nápoje se umístí 28 gramů mleté kávy do konvice nebo džezvy, v níž se zalije asi 4 dcl vařicí vody. Pak se konvice zaklopí víkem. Následně se do sklenic rozdělí gin, jehož je k přípravě třeba asi 1 dl, poté se zalije scezenou kávou, dochutí cukrem a nakonec dozdobí kopečkem dotuha ušlehané smetany nebo šlehačky.\n"}
{"id": "1033290", "url": "https://cs.wikipedia.org/wiki?curid=1033290", "title": "Irská káva", "text": "Irská káva\n\nIrská káva je míchaný nápoj z kávy, whisky a cukru se smetanou navrch. Narozeniny slaví 25. ledna.\n\nPro přípravu se používá 10 g jemně mleté kávy, 2 dl vody, 2-3 lžíce irské whisky a smetana ke šlehání podle chuti. Na dochucení cukr, který může být i třtinový.\n\n"}
{"id": "1033292", "url": "https://cs.wikipedia.org/wiki?curid=1033292", "title": "Uherčice (zámek)", "text": "Uherčice (zámek)\n\nZámek Uherčice se nachází v obci Uherčice v okrese Znojmo. Již dříve památkově chráněný areál byl díky své velké hodnotě prohlášen v roce 2001 národní kulturní památkou. Je spravován Národním památkovým ústavem. Zámek je situován v západní řídce osídlené části obce. \n\nPůvodně zde stávala tvrz, kterou po polovině 16. století přestavěli Krajířové z Krajku ve stylu severoitalského renesančního sídla. Již v roce 1564 koupili panství Streunové ze Schwarzenau, za kterých byl zámek přestavěn téměř do současné podoby. Od té doby tvoří tzv. Krajířovský starý zámek s obytnou věží východní část areálu. Streunové na konci 16. století postavili dvě souběžná renesanční křídla (severní a jižní), která byla uprostřed své délky propojena příčnou zdí s dvoupodlažní arkádou směřující do hlavního nádvoří. Jižně od nového křídla nechali vystavět arkádové nádvoří s hranolovou věží, kterou se do sídla vcházelo. Západní prostranství patřilo hospodářským budovám. \n\nV roce 1628 zakoupili panství Berchtoldové, od nich v roce 1692 Heisslerové z Heitersheimu, kteří se víceméně věnovali barokním interiérovým úpravám. Po rodině Hartigů obohatili své majetky o Uherčice roku 1768 Collaltové, kteří Uherčice drželi až do roku 1945, kdy jim byly státem zkonfiskovány. Zámek plnil až do roku 1945 funkci panského administrativního a hospodářského centra. \n\nBystřické rodové větvi Krajířů z Krajku patřila ves Uherčice od 14. století. Za Lipolta (Leopolda) Krajíře z Krajku 1487–1515 se staly Uherčice součástí panství blízkého hradu Cornštejna. Wolfgang v roce 1487 rozdělil panství svým dětem na dědičné podíly a pevně stanovil druhou část svého dědictví - zboží Cornštejna a dvorce v Uherčicích s polnostmi. Rozdělení majetku 1487 vedlo k etablování několika větví rodu Krajířů na Moravě a stejně jako v Uherčicích započali na nově vytvořených správních celcích s výstavbou rodových sídel. První písemná zmínka o šlechtickém sídle v Uherčicích pochází z roku 1548, kdy Johann z Krajku zapsal své manželce Anně z Huburku majetek ve vsi Uherčice. Hodeček tak ve své práci dospěl k závěru, že dědicové, tři bratři Wolf, Lipolt a Johann (Jan), vedli správu panství s hradem Cornštejnem nejprve z blízkého Vratěnína. Teprve od roku 1530 se bratři objevují v pramenech jako nezávislí majitelé svých panství. V roce 1540 byl tak v Zemských moravských deskách jmenován Johann Krajíř z Krajku na Nových Uherčicích.\n\nDačické panství spravoval Jindřich Krajíř z Krajku mnohem dříve než jeho bratr Jan v Uherčicích. Vztahy mezi Krajíři v Dačicích a Uherčicích byly velmi úzké a to i v příštích generacích. Václav, který zdědil Uherčice, se například nechal pohřbít v Dačicích. Typologie první stavební etapy odpovídala neopevněnému venkovskému renesančnímu sídlu, které se soustředilo především na komfort, pravidelné uspořádání obytných místností a kvalitní osvětlení. Po smrti Jana (po roce 1549) převzal sídlo mladší bratr Václav uváděný v Zemských deskách poprvé v roce 1553. Druhá stavební fáze hradu pod nadvládou Krajířů se dá popsat jako modernizace stavebního jádra. Probíhala za Václava a jeho ženy Johany z Donína. Její dokončení symbolizuje nápis letopočtu 1554 na kartuši nad vstupním portálem.\n\nDolnorakouská šlechta Štrejnové ze Švarcenavy (německy \"Streun von Schwarzenau\") vlastnila Uherčické panství od roku 1564. Zámek zůstal v jejich držení po tři generace až do roku 1628 a pod jejich vládou zaznamenal zámek skutečnou renesanční expanzi. Bývalý uherčický majetek Krajířů z Krajku byl od roku 1564 vázán na mnohem větší panství, které se tehdy nacházelo převážně v Dolním Rakousku. Existence dolnorakouského šlechtického rodu Štrejnů ze Švarcenavy je doložitelná již od 13. století a před rekatolizačním pádem v roce 1620 patřili k nejbohatším v zemi pod Enží. Etablování Wolfganga Štrejna ze Švarcenavy a Hartenštejnu (\"Wolfgang Streun von Schwarzenau und Hartenstein\") na Moravě znamenalo jejich další ekonomické posílení. Po několika desetiletích přikoupili další nové zboží na jižní Moravě. Panství přešlo po smrti Wolfganga v roce 1574 na jeho nejstaršího syna Hanuše Wolfharta, který byl jako majitel Uherčic poprvé zmíněn v roce 1580. Siebmacher líčí Hanuše Wolfharta jako úředníka císařského radu a regenta Dolního Rakouska. V roce 1589 ho zasazuje do úřadu moravského prokurátora ve Znojmě. Kolem roku 1610 se objevily první finanční těžkosti Štrejnů a roku 1612 museli prodat Bítov, zboží ve Vranově následovalo v roce 1618. Po smrti Hanuše Wolfharta převzal dědictví v roce 1614, zpočátku pod vedením své matky a babičky, jeho vnuk Jan Jiří, a to včetně dluhů svého dědečka. O zbývající zboží přišel v roce 1620. Georg Hanuš prodal v roce 1628 Uherčice jako součást fideikomisního zboží, smlouva byla podepsána dne 11. 24. 1628 v Brně.\n\nZa Štrejnů zahrnovala první fáze výstavby rozsáhlé jižní a severní křídlo zámeckého areálu. Ta byla většinou využita pro hospodářské účely. Sloužila jako sklady a také zahrnovala pivovar. V urbáři z roku 1628 jsou mimo pivovaru jmenovány také do skály tesané sklepy, oblouky a pekárna (Pfisterei). Se vznikem pivovaru souvisí i výstavba třech rybníků v blízkosti zámku. Dva z nich sloužily mimo jiné jako přívod vody pro pivovar umístěný v jižním křídle. Vybudování hospodářských ploch odráželo nejen rozšíření zámku ve správní centrum, ale i jeho nové potřeby. V horních patrech byly stropy od počátku ploché a křídla, která v patrech navazovala, sloužila především spojenému pivovaru. Kromě toho zde nacházely sklady a výše jmenované sklepy, taktéž místnosti pro skladování krmiv a mléka. Horní patro pivovaru pravděpodobně sloužilo k ubytování správce a jiného s vrchnostenskou správou spojeného služebnictva. Po dokončení velké hospodářské přestavby se Štrejnové zaměřili na reprezentativní úpravy sídla. Dvoupodlažní trakt z východní strany nechali přebudovat na obloukové podloubí a v patře na kolonádu v toskánském stylu. Jižní stranu doplnili atriem se zahradou a rosariem. Výstavbou v renesančním stylu prošla také obytná věž a černá kuchyně.\n\nVětev Berchtoldů z Uherčic založil zemský advokát povýšený do rytířského stavu Jakub Berchtold z Tridentu (1585 - 1641). V roce 1628 zakoupil na Moravě Vratěnín, Pulice, lenní statky Dešnou a Županovice, panství Radim, Pottendorf a Uherčice. Působil jako právník, dvorní a vládní rada a ředitel dvorní komory. Císař Leopold I. povýšil jeho syny Františka Benedikta, Matyáše Arnošta a Jakuba Filipa roku 1673 do stavu říšských hrabat s predikátem \"z Uherčic, Vratěnína a Police\". Po Matyáši Arnoštovi se rozvíjela větev česko-moravská. Jakub Filip byl zakladatelem linie maďarské. Prosper Antonín se oženil s Marií Terezií Petřvaldskou, čímž vyženil panství Buchlov (až do 1945). Berchtoldové sídlili na zámku v Polici s hospodářským dvorem na Budkově. František Benedikt byl především oddaným katolíkem, o čemž svědčí založená kaple sv. Lucie na zámku v Uherčicích, augustiniánský klášter klášter a farní kostel ve Vratěníně. V 60. letech 17. století se také zasloužil o barokní přestavby a úpravy zámku. Dva roky po jeho smrti dědilo po něm pět dcer a ty panství prodaly.\n\nJiří Vilém z Moschlitz prodal v roce 1693 Písečné se Slavětínem Donatu Heislerovi z Heitersheimu, který odkoupené statky spojil s Uherčicemi. Nejvýznamnější barokní úpravy zámku však proběhly v letech 1692–1731 za Heisslerů z Heitersheimu. Členové jejich rodu zastávali po Bílé hoře na císařském dvoře významné funkce nebo císaři věrně sloužili. Johann Donát Heissler, polní maršál a generální válečný komisař, bojoval na straně Leopolda I. proti Turkům a Francouzům a za svá válečná hrdinství si vysloužil titul říšského hraběte. Nejhodnotnější umělecko-řemeslnou barokní úpravou za jeho období je štuková výzdoba kaple, spojovací chodby a více než dvanácti sálů. Autorem této barokizace byl pravděpodobně štukatérský mistr Baldasare Fontana z italského Chiassa u Corna. V exteriéru na východní straně zámku se barokní úprava promítla v rozsáhlém parku. Po jeho smrti na následky válečného zranění, v roce 1696 v Segedínu, převzal panství jeho syn František Josef, tajný rada, roku 1732 královský přísedící zemského práva a od roku 1740 zemský hejtman na Moravě. Roku 1731 prodává po zemřelém bratrovi zděděné Uherčice a Písečné.\n\nHartigové, hraběcí rod pocházející z Lužice, se objevili v Čechách v 18. století a na Moravě vlastnili: Písečné, Nové Sady, Slavětín, Krokwitz, Uherčice, Vratěnín, Frejštejn, Korolupy, Mešovice, Tiefenbach a Stálky. Jan Izaiáš, dvorský sekretář, později dvorský rada, získal roku 1673 inkolát v Čechách a roku 1707 byl povýšen do stavu říšských svobodných pánů. Jeho nejstarší syn Antonín koupil v roce 1731 Uherčice, Vratěnín a Písečnou. Patřily mu však i majetky v Dolním Rakousku. Jeho syn Antonín Kazimír (1712 - 1778), c.k. tajný rada a první rada nejvyššího soudu majetky zdědil. Po něm získal Uherčice na krátkou dobu Uherčice roku 1764 příbuzný Jan Jindřich von Nimptsch.\n\nRoku 1768 přešly Uherčice do majetku Tomáše Vinciguerry hraběte z Collalta a San Salvatoru, pána na Brtnici. Collaltové uherčické panství vlastnili téměř 180 let - hrabě František (1775), Odoard (1794), Antonín Oktavián (1823), kníže Eduard (1847), kníže Emanuel (1865) a kníže Manfred (1928). Thomas Viciguerra Collalto koupil uherčické panství za 300 000 zlatých rýnských a připojil ho k fideikomisním majetkům rodu Collaltů k Brtnici, Černé a Rudolci. \nŘehoř Tomáš Volný popsal Uherčické panství za držení Collaltů následovně:\n\nFideikomisní (svěřenské) panství Uherčice leželo na samém jihu okresu Moravské Budějovice a hraničilo na východě s panstvím Vranov a Bítov, na jihu s panstvím Drosendorf, na západě navazovalo na majetky Rancířov a sever zakončovalo panství Police. 4. července 1825 odstoupil otec Eduard († 1833) svému synovi císařskému komořímu a rytíři Maltézského řádu Antonu Oktaviánovi knížeti z Collalta a San Salvatoru majetek sestávající z jednoho domu ve Vídni, panství Brtnice, Německý Rudolec s Černou, Uherčice s Písečným a Slavětínem.\n\nPanství zabíralo 10, 428 jiter spíše rovinaté než hornaté půdy. Bezejmenná dolnorakouská pahorkatina kolem Drosendorfu zasahovala do uherčického panství a táhla se kolem místy velmi strmých břehů Dyje až k jihovýchodním hranicím Bítova. Půda většinou zde písčitá přecházela kolem Korolup, Vratěnína, Uherčic a Mešovic v bohaté na vápenec. Severně od Vratěnína vyčníval kopec \"Galgenberg\" s 272 metry nad mořem. Dyje překračovala hranice u Drosendorfu a v malebných zákrutách u městečka Frejštejn opouštěla panství. Řeka byla bohatá na kapry, štiky, úhoře, sumce, bělice a vydry. Potok \"Klamferbach\", nazvaný podle mlýna na něm hospodařícím, se vléval na uherčické území od západu z panství Rancířov a poté, co přibral několik postranních bezejmenných pramenů, se spojil pod Lubnicí s potokem Želetavkou. Dva rybníky u Uherčic a Vratěnína sloužily jako zdroj vody a rákosu, kaprů v nich bylo poskrovnu. Na panství žilo 2 480 katolíků (z toho 1 151 mužů a 1 329 žen), kteří až na správní obec Uherčice (i moravsky), mluvili německy a pracovali hlavně v zemědělství.\n\nV nížinách byla půda bohatá na humus, na vyvýšeninách se měnila v písčité. V každém případě všude panoval dostatek vápence a jílu. Ovocnářství nehrálo u poddaných žádnou roli, ovocné stromy se ale objevovaly v zahradách a v krajině kolem cest. Převládaly jehličnaté lesy, z části doplněné listnatým habrovým, dubovým a javorovým polesím. Panství tvořily čtyři lesní revíry - uherčický, mitrovický, křeslický a u \"Nového dvora\". Poslední jmenovaný revír neměl velké polesí, ale o to větší polní honitby. Lovila se nízká i vysoká zvěř. \n\nPanstvo hospodařilo na dvou statcích. Jeden se nacházel přímo vedle zámku v Uherčicích a druhý jižně od zámku nazývaný Mitrovice. Jeden dvůr měla vrchnost v Korolupech a čtyři ovčíny rozmístěné v Uherčicích, na Mitrovicích, na Křeslíku (\"německy Grössing\") a u Mešovic v Novém dvoře. Na celém území se živností zabývalo 84 poddaných - 1 sládek, 1 vinopalník, 3 hostinští, 5 mlynářů obilí a 4 s vodní pilou, 6 truhlářů, 1 barvíř, 1 výrobce konzerv, 1 obráběč dřeva, 1 tkadlec, 1 cihlář a vápenkář a další, mimo to i 1 hokynář ve Vratěníně. Hamr, prachárna a koželužna uváděné ještě v roce 1690 zmizely beze stopy. Obchoduje se s pšenicí a dalšími zemědělskými výdobytky a to především na týdenních trzích ve Slavonicích, kam vedla silnice z Rakouska přes Vratěnín, Rancířov a Písečnou. \n\nDalší poštovní stanice se nalézala v Moravských Budějovicích. Školy vzdělávaly v základním vzdělání ve Vratěníně, Stálkách (triviální se čtením, psaním a počítáním), v Korolupech fungovala škola se středním vzděláním a do Podhradí učitel docházel (\"ercurr\".). Chudobinec provozovala každá ves, jejichž roční příjem pro 18 potřebných sestával z 600 zlatých. Ve Vratěníně léčil 1 doktor farmacie, 1 felčar a 1 porodní bába, druhá docházela ze Stálek. V Uherčicích sídlila úřední a dominikální správa. Obec čítala 49 domů s 291 obyvateli (z toho 137 mužů a 154 žen). Zámek na malé vyvýšenině se třemi věžemi, dvěma prostornými nádvořími a jedním malým dvorem poskytoval nádherný pohled do blízka i do daleka. Byl obklopen velkou zahradou, rozkošným lesíkem, loukami a vodními toky. Dále se zde nacházela budova úřední správy, 1 hostinec, 1 lihovar, 1 potašárna, 1 cihelna a 1 vápenka. V údolí zámeckého parku se hospodařilo na mlýně.\n\nZámek v držení státu a vinou následně nastoleného totalitního režimu KSČ zcela zchátral. Správcem areálu se staly nejprve Československé státní statky, krátce fungoval jako ženský nápravný tábor a v 50. a 60. letech 20. století sloužil znojemské pohraniční stráži. Od roku 1979 spravovali zdevastovaný areál památkáři, od roku 1987 Jihomoravské muzeum ve Znojmě. V roce 1995 převzal správu Národní památkový ústav, který jej v roce 1996 zpřístupnil veřejnosti a zároveň zahájil postupnou rekonstrukci. Jihovýchodně od zámku se rozprostírá francouzský park (v 19. století upraven přírodně krajinářsky) a severně od areálu anglický park, kde se nacházely romantizující stavby. Z nich se dochoval obelisk a umělá zřícenina. Od 1. ledna 2002 je zámek Uherčice národní kulturní památkou.\n\nNa zámku se natáčel:\n\n"}
{"id": "1033295", "url": "https://cs.wikipedia.org/wiki?curid=1033295", "title": "Waterframe", "text": "Waterframe\n\nWaterframe je dopřádací stroj, který si nechal patentovat Angličan Richard Arkwright v roce 1769.\n\nStroj se poháněl vodním kolem, obsluha byla velmi jednoduchá. Přádní proces zde probíhal na rozdíl od srovnatelných tehdejších strojů nepřetržitě a nová byla také možnost zpracování bavlny. Princip práce stroje byl podobný jako u křídlovek ještě i v 21. století: pramen nebo přást se zjemňoval ve válečkovém průtahovém ústrojí a poměrně hrubá příze (údajně max. do 12 tex) se zakrucovala a navíjela s pomocí křídla s jedním dutým ramenem na kotoučové cívky. Cívky se otáčely jen tahem hotové příze, bez přímého pohonu. Vřetena s křídly mohla běžet až se 4000 otáčkami za minutu. \n\nNa vynálezu waterframe měl velký podíl hodinář \"Kay\", kterého Arkwright (povoláním parukář) zaměstnával. Arkwrightova hlavní zásluha byla v tom, že spolu se dvěma investory založil v roce 1771 první \"přádelnu bavlny\" na světě, ve které byla výroba na strojích waterframe organizována jako průmyslový podnik. V této přádelně a v řadě dalších podniků vzniklých brzy nato, běžely stroje na principu waterframe, často se jim říkalo také throstle (česky: \"drozd\"), až asi do poloviny 19. století, kdy byly nahrazeny prstencovými dopřádacími stroji.\n\n\n"}
{"id": "1033299", "url": "https://cs.wikipedia.org/wiki?curid=1033299", "title": "Anglický špringršpaněl", "text": "Anglický špringršpaněl\n\nAnglický špringršpaněl (anglicky: \"English Springer Spaniel\") známý také jako špringršpaněl je staré anglické plemeno psa, dnes rozšířené po celém světě.\n\nPrvní zmínky o anglických špringršpanělech, nebo alespoň psech jim podobných, jsou z 14. století, kdy byl křížením field španěla s jinými dlouhosrstými vodními psy vyšlechtěn. Stalo se tak v hrabství Norfolk . Je možné, že byl později křížen i s anglickými kokršpaněly, tato domněnka je ale nepotvrzená. Jeho jméno má původ v jeho původním využití, tedy plašení ptactva (spring = plašit). Později byl ale hojně využíván spíše jako aportér zvěře z vody i na souši. Zajímavostí je, že jeho prapůvodní vlast bylo Španělsko a přesto se mu dnes říká \"anglický\" a v jeho oficiálním standardu dle FCI je za zemi původu uznávána Velká Británie.\n\nV roce 1907 byl uznán FCI při zasedání ve Velké Británii , avšak plemenná kniha existovala již o půl století dříve.\n\nPrvní angličtí špringršpanělové se do České republiky dostali ve 20. až 30. letech 20. století. Protože ale o nedlouhou dobu později začala druhá světová válka, vypadalo to, že v Čechách toto plemeno vymře . V 60. letech 20. století se ale jeho chov značně rozvinul.\n\nOficiální používaná zkratka pro toto plemeno je ASS\n\nAnglický špringršpaněl je veselý a hravý pes, který je velice vázaný na svoji rodinu, může se na ní stát až závislým. Rád a rychle se učí a cvičit ho můžou i začátečníci. Není tvrdohlavý. Je to dobrý skokan i plavec — skokan proto, že při jeho původní účelu plašil zvěř tak, že se snažil na ni skočit. Je živý a vytrvalý, téměř s nevyčerpatelnou zásobou energie. Moc neštěká a i v bezvýchodných situacích se snaží vše vyřešit bez vrčení nebo kousání.\n\nJe vhodný k dětem, která má rád. Plemeno má vžitou lásku k lidem a ublíží jim jen pokud je k tomu opravdu dohnán.\n\nS ostatními zvířaty vychází dobře, většinou ale má sklony honit rychle se pohybující předměty, nevyjímaje domácí i divoká zvířata a cyklisty. Je vhodné jej chovat ve smečce s jinými psy, není totiž přehnaně dominantní a pokud byl řádně socializován ve štěněcím období, bude vědět, jak s nimi dobře vycházet, to už je ale věc výchovy.\n\nSrst anglického špringršpaněla vyžaduje každodenní péči, hlavně pak pročesávání, to je nutné hlavně proto, aby se nezacuchávala a nelámala se. Je velmi hustá a dlouhá, proto je téměř samočistící, mytí šamponem tedy není nutné, dokonce se doporučuje vyhýbat se mu. Alespoň 2x za rok se srst musí nechat ostříhat, pokud sám majitel nevyžaduje, aby byla delší.\n\nSpeciální péči je nutno vynaložit na péči o srst v uších. Tu musíte ručně vytrhávat, pokud je dlouhá a uši kontrolovat, protože tito psi mají sklony k zánětu zvukovodu.\n\nProtože je anglický špringršpaněl velmi aktivní a hravý, je vhodné s ním sportovat a dopřávat mu co nejvíce pohybu a zábavy. Pokud se nudí, může se zabavit tak, že vám bude ničit dům či zahradu. Pohyb sice nevyžaduje, ale je tedy lepší jej nějak zabavit. Vhodný je pro něj veškerý pohyb, od horských túr po plavání, které ho baví nejvíce.\nVýcvik není u tohoto plemene nutností, ale je lepší jej mít vycvičeného. Nesnese hrubší zacházení a proto by výcvik měl vést někdo, kdo si poradí s co nejméně fyzickými tresty. Učí se rychle a baví ho to, proto může výcvik vést i úplný začátečník.\n\n"}
{"id": "1033302", "url": "https://cs.wikipedia.org/wiki?curid=1033302", "title": "Isaiah Ikey Owens", "text": "Isaiah Ikey Owens\n\nIsaiah Ikey Owens, rodným jménem Isaiah Randolph Owens (1. prosince 1975 − 14. října 2014) byl americký hudebník − hráč na klávesové nástroje a hudební producent. V letech 2001 až 2009 vystupoval se skupinou The Mars Volta. V roce 2012 začal hrát s kytaristou Jackem Whitem, v jehož skupině zůstal až do své smrti o dva roky později. Zemřel v době, kdy byl na turné s Whitem v Mexiku. Příčinou smrti byl srdeční infarkt. Během své kariréy spolupracoval i s dalšími hudebníky, mezi které patří například Saul Williams, Z-Trip či Mastodon.\n"}
{"id": "1033303", "url": "https://cs.wikipedia.org/wiki?curid=1033303", "title": "Projekt 254", "text": "Projekt 254\n\nProjekt 254 (jinak též třída T-43) je třída oceánských minolovek sovětského námořnictva z doby studené války. Celkem bylo postaveno 178 jednotek této třídy. Určité množství jich bylo předáno sovětským spojencům.\n\nTřída byla stavěna od roku 1947 do 50. let. Postaveno bylo 178 minolovek této třídy.\n\nPlavidla byla vybavena sonarem Tamir. Výzbroj tvořily čtyři 37mm kanóny V-11, nebo V-11M ve dvouhlavňových věžích a osm 12,7mm kulometů 2M-1 (respektive dva 37mm dvoukanóny V-11M, čtyři 25mm kanóny v dvouhlavňových postaveních 2M-3M a dva 14,5mm dvojkulomety 2M-7 na projektu 254M a nebo dva jednohlavňové 45mm kanóny SM-21ZIF a dva dvojkulomety 2M-7 na projektu 254A). Dále lodě nesly dvě skluzavky pro spouštění hlubinných pum a až 16 min. Během služby byly na některé minolovky instalovány dvě čtyřnásobná vypouštěcí zařízení protiletadlových řízených střel 9K32 Strela-2.\n\nPohonný systém tvořily dva diesely 9D (na některých jednotkách 9DM) o výkonu 3000 hp. Lodní šrouby byly dva. Nejvyšší rychlost dosahovala 15 uzlů.\n\nČást plavidel provozovala KGB. Několik jednotek bylo přestavěno na radarová plavidla. V případě radarových plavidel jejich výzbroj tvořily čtyři 37mm kanóny a dva 25mm kanóny. Jimi nesený radar byl typu Knife Rest.\n\n"}
{"id": "1033307", "url": "https://cs.wikipedia.org/wiki?curid=1033307", "title": "Tove Lo", "text": "Tove Lo\n\nTove Ebba Elsa Nilsson (* 29. října 1987), známější pod svým uměleckým jménem Tove Lo, je švédská zpěvačka, skladatelka a hudebnice. Proslavila se v roce 2013 singlem \"Habits\", kterého se ujali hiphopoví producenti Hippie Sabotage, vytvořili jeho remix a nazvali jej „Stay High“. Její debutové extended play s názvem Truth Serum vyšlo v březnu 2014, obsahovalo obě verze této písně a také singly „Out of Mind“ a „Not on Drugs“. Její debutové album Queen of the Clouds bylo vydáno 30. září 2014 přes Island Records ve Spojených státech a v různých částech Evropy a Asie. Mimo jiné také napsala písně pro mnoho umělců, například pro Iconu Pop, Girls Aloud a Cher Lloyd.\n\nJiž jako malá dívka začala psát básničky a krátké příběhy. Později studovala na hudební škole Rytmus Musikgymnasium.\n\nJejí debutový singl „Love Ballad“ byl vydán na podzim roku 2012. Druhý singl Habits byl zveřejněn v březnu 2013 na její stránce na SoundCloud a přes iTunes, ačkoliv byl později z obchodu odstraněn. Za Habits se jí dostalo mnoho pozornosti, včetně chvály od umělců jako je například Marina and the Diamonds. V červnu 2013 se objevila na singlu Lucase Norda \"Run on Love\" a později toho roku na singlu od Seven Lions a Myon & Shane 54, \"Strangers\". Její třetí singl \"Out of Mind\" byl vydán 16. října 2013. Dne 6. prosince 2013 byl \"Habits\" znovu vydán v remixované podobě pod názvem \"Habits (Stay High)\". Píseň se v mnoha zemích umístila na nejvyšších místech hitparád a získala třetí místo v Billboard Hot 100. Tove Lo se v lednu 2014 objevila ve švédském televizním pořadu På spåret, kde zazpívala cover verze písní \"Fidelity\" od Reginy Spektor a \"Peace\" od Miky. Dne 3. března 2014 vydala své první extended play pojmenované Truth Serum. Album se umístilo na dvacátém místě ve Swedish Albums Chart. V ten samý den také na EP vydala remix \"Habits\", \"Stay High\", které se umístilo na třináctém místě. Nicméně singl byl úspěšný celosvětově, dostal se do nejlepších deseti singlů v Austrálii, Belgii, Dánsku, Nizozemsku, Francii, Novém Zélandu, Norsku a Spojeném království a nejlepších dvaceti ve Spojených státech a v České republice.\n\nStala se předskokankou pro turné Katy Perry s názvem Prismatic World Tour.\n\nDne 19. srpna 2014 během rozhovoru pro časopis Rolling Stone oznámila, že její debutové album nazvané Queen of the Clouds vyjde dne 30. září 2014 a ve Spojeném království album vyjde v roce 2015. Také prozradila vzhled alba a seznam písní. Na albu se objevily její známé singly \"Habits\" a \"Not on Drugs\", stejně jako nová verze její písničky ze švédským DJ Lucasem Nordem, \"Run on Love\". Dvanáct písní na albu je rozdělených po čtyřech do tří sekcí nazvaných \"The Sex\", \"The Love\" a \"The Pain\".\n\n"}
{"id": "1033308", "url": "https://cs.wikipedia.org/wiki?curid=1033308", "title": "Palác argentinského Národního kongresu", "text": "Palác argentinského Národního kongresu\n\nPalác argentinského Národního kongresu (španělsky:\"Palacio del Congreso Nacional Argentino\", také jako \"Palacio del Congreso\") je monumentální budova a sídlo Národního kongresu Argentiny v Buenos Aires na západním konci ulice Avenida de Mayo (na jejímž druhém konci se nachází Casa Rosada).\nTato stavba pochází z let 1898 až 1906 a je národní historickou památkou.\n\nVedle paláce se nachází náměstí \"Plaza del Congreso\", na kterém je umístěn milník nultého kilometru pro všechny argentinské dálnice.\n"}
{"id": "1033311", "url": "https://cs.wikipedia.org/wiki?curid=1033311", "title": "Diane Bellová", "text": "Diane Bellová\n\nDiane Bell, (* 11. říjen 1963 Corbridge, Spojené království) je bývalá reprezentantka Spojeného království v judu.\n\nJejí sportovní kariéra je spojená s judo klubem v Grimsby. Členkou reprezentace byla dlouhých 15 let. Jedno období své váhové kateogorii dokonce dominovala. V roce 1988 na olympijských hrách v Soulu vyhrála první místo v ukázkové disciplíně ženského juda. Na první oficiální účast si však musela počkat do roku 1992, ale nestačila na své asijské soupeřky. V roce 1996 jako veteránka ještě mohla pomýšlet na olympijskou medaili, ale mladší soupeřka ve druhém kole byla proti. Vzápětí se s vrcholovou kariérou rozloučila. Dlouhé roky se věnovala trénování mladých judistů.\n\n"}
{"id": "1033315", "url": "https://cs.wikipedia.org/wiki?curid=1033315", "title": "Biblická hodina", "text": "Biblická hodina\n\nBiblická hodina je druh náboženského setkání v křesťanských církvích. Obsahuje obvykle čtení biblického textu a jeho výklad vedený často duchovním nebo pověřeným členem křesťanského sboru, případně několika členy sboru. Nad přečteným a vyloženým textem se následně vede rozhovor. Výklad se obvykle soustředí na historii, dobové reálie a porovnávání různých překladů.\n\nBiblické hodiny se rozvinuly zejména v pietistickém hnutí v průběhu 19. století. V dnešní době se konají napříč křesťanskými denominacemi včetně římskokatolické církve. Zejména evangelikální a charismatické církve kladou důraz na poznání k víře:\n\nBiblické hodiny je nutno odlišit například od tzv. kurzů Alfa, které se konají pro zájemce o různá témata křesťanské víry. To neznamená, že by na základě přečteného biblického textu nebylo lze na biblické hodině základy víry probírat, obvykle však biblické hodiny probíhají přímo ve společenství křesťanského sboru. Obvykle se nad přečteným oddílem rozvine diskuse na příbuzná témata ze života víry či z běžného života občanského a za tyto intence mohou probíhat v prostředí biblických hodin i přímluvné modlitby.\n\n"}
{"id": "1033334", "url": "https://cs.wikipedia.org/wiki?curid=1033334", "title": "Tropická bouře Allison (2001)", "text": "Tropická bouře Allison (2001)\n\nTropická bouře Allison byla bouře, která zdevastovala jihovýchod Texasu v červnu 2001, během atlantické hurikánové sezóny 2001. Tato bouře byla 1. bouří sezóny a postupovala neobvykle dlouho. 15 dnů. Zformovala se 4. června, a to z tropické vlny, která se vytvořila nad Mexickým zálivem. Krátce poté bouře narazila na pobřeží Texasu. Postupovala na sever a pustošila texaská města, jako je Houston. Poté se otočila k jihu a dostala se opět nad Mexický záliv. Pak postupovala východně až severovýchodně a narazila na pobřeží Louisiany. Bouře slábla, přešla přes východ Spojených států a rozptýlila se ve středním Atlantiku. Po tropické bouři Frances to byl první cyklón, který narazil na severní pobřeží Texasu.\n\nBouři doprovázely silné deště. V Texasu spadlo až 1 000 mm srážek. Nejhůře dopadlo město Houston. Zde se ocitlo bez domova na 30 000 lidí. Zaplaveno bylo 70 000 domů a 2 744 domů bylo zcela zničeno. Největší škody byly v městské části Downtown, kde voda zatopila nemocnice a další budovy. Bouře zabila v Texasu celkem 23 lidí. Celkové škody v USA se vyšplhaly na 9 miliard dolarů a zabito bylo 41 lidí. Kromě Texasu bouře napáchala největší škody v Louisianě a na jihovýchodě Pensylvánie.\n\nKrátce po zformování bouře, úředníci v texaském Galveston County vydali dobrovolnou evakuaci ostrova Galveston Island. Trajekt z tohoto ostrova na ostrov Bolivar byl uzavřen. Dobrovolně bylo též evakuováno město Surfside v Brazoria County. Když bouře dorazila na pevninu, upozornění na bleskové povodně se rozšířila po celém východním Texasu.\n\nDen před udeřením bouře v Tallahassee na Floridě, se právě v tomto městě otevřel nouzový úkryt. Těsně před příchodem bouře se též otevřely další 2 úkryty.\n\nTropická bouře Allison způsobila mnoho záplav, a to po celou dobu řádění. Nejhorší záplavy postihly Houston, kde spadlo až 890 mm srážek. Allison zabila 41 lidí, z toho 27 se utopilo. Škody se vyšplhaly na 9 bilionů dolarů.\nV texaském Galvestonu dosahovaly větry rychlosti až 70 km/h. Když bouře postupovala Texasem, doprovázely ji silné deště. Bleskové záplavy pokračovaly několik dalších dnů. Během řádění bouře v Jefferson County napršelo 1 033 mm srážek. V houstonském přístavu pak bylo hlášeno 940 mm srážek. Přívaly deště zatopily 95 000 aut a 73 000 domů. Tropická bouře Allison zcela zničila 2 744 domů a na 30 000 lidí se ocitlo bez domova. Některé nemocnice, které tvoří největší nemocniční komplex světa – Texas Medical Center byly též poškozeny poté, co bouře nečekaně udeřila v pátek večer. Zdravotnická škola Baylor College of Medicine utrpěla velké škody v hodnotě 495 000 000 amerických dolarů. Ztratila též 90 000 pokusných zvířat.Tunely, které vedou pod Houstonem byly zatopeny, stejně jako mnoho dalších ulic a garáží nedaleko Buffalo Bayou. Houstonská divadelní čtvrť, do které patří houstonská symfonie, houstonská opera a Alley Theater byla též silně poškozena. Ztratili mnoho kostýmů, hudebních nástrojů a dalších artefaktů za milióny dolarů. V podstatě každá silnice či dálnice byla zatopena. Stovky aut na těchto silnicích zůstaly a lidé je museli opustit. Žádný utonutý právě v Houstonu se neutopil v zaplavené budově. 12 mrtvých zemřelo za jízdy v autě, 6 mrtvých při chůzi venku, 3 mrtví ze zásahu elektrickým proudem a 1 ve výtahu. Dalším mrtvým byl muž koupající se v příkopě nedaleko Mauriceville. V celém Texasu se výše škody vyšplhala na 5,2 bilionu dolarů.\n\nLouisianu bouře zasáhla jako bouře subtropická. V Thibodaux spadlo 758 mm srážek. Větry dosahovaly rychlosti kolem 60 km/h.\nKdyž Allison dorazila na pobřeží Louisiany, přívalové deště zaplavily několik desítek domů a obchodů. Menší poryvy větru poškodily zhruba 10 domů ve farnosti Cameron Parish a voda částečně zaplavila dálnici Louisiana Highway 82, která vede z Cameron Parish do Vermillion Parish. Když bouře znovu zesílila, ve farnosti St. Tammany voda zaplavila asi 1 000 domů, 80 domů pak ve farnosti Saint Bernard a stovky dalších v jiných částech státu. Evakuováno bylo též asi 1 800 obyvatel farnosti East Baton Rouge Parish. Řeky Amite a Comite dosáhly rekordní úrovně od roku 1983. Též se protrhla hráz Bayou Manchac a voda zaplavila další silnice a domy. Celková škoda v Louisianě dosáhla 65 000 000 amerických dolarů.\n\nBěhem jedné noci napršelo v Mississippi 255 mm srážek. V jiných částech jihovýchodu USA napršelo ale až 380 mm. Záplavy zde poškodily další domy a zatopily vozovky. Bouře též vyprodukovala 4 tornáda. První z nich zasáhlo město Gulfport v Mississippi a poškodilo 10 domů. Silné bouřky v George County pak poškodily asi 15 domů, zcela zničily 10 domů a zranily 5 lidí. Škoda v Mississippi dosáhla výše 1 milionu dolarů. Silné deště též uzavřely některé silnice v Crenshaw County. Třetí a čtvrté tornádo se vyskytlo v Alabamě. Obě měla sílu F0. První z nich řádilo na jihozápadě Mobile County a poškodilo střechu jednoho domu. Druhé tornádo se pak vyskytlo v Covington County, kde poškodilo 6 domů a kostel.\n\nAllison zabila na pobřeží 5 lidí. Na tzv. „Florida Panhandle“ napršelo 280 mm srážek za den. V Tallahassee byl překonán rekord z roku 1969. Zde napršelo 257 mm za 24 hodin. Na Floridě Allison zcela zničila 10 domů, poškodila 599 domů, z toho 196 vážně. Hlavně v Leon County. Florida odhaduje škody na 20 milionů dolarů. Bylo zde zabito 8 lidí.\n\nGeorgii zasáhla Allison podobnou silou. Za 1 den zde napršelo 255 mm srážek. Povodně zde poničily mnoho budov. Řeka Oconee měla ve městě Milledgeville 10,3 m. V Georgii opět zatopila několik silnic a dalších tahů. Georgijský guvernér Roy Barnes vyhlásil stav nouze v 7 krajích státu. Allison zde též vyprodukovala 2 tornáda. V Jižní Karolíně pak bouře vyprodukovala 10 tornád. Ta ovšem nebyla tak silná. V Severní Karolíně spadlo v průměru 350 mm srážek. Voda poškodila asi 25 domů. Kvůli mokré vozovce došlo v Severní Karolíně k 9 dopravním nehodám.\n\nVe Virginii spadlo už jen kolem 76 mm srážek. Virginie hlásila jedno úmrtí, když kvůli podmáčené půdě spadl strom na člověka. Allison zde vyprodukovala 1 tornádo. Ve Washingtonu D. C. spadlo kolem 66 mm srážek. Ve městě Denton v Marylandu pak deště zesílily a spadlo zde 190 mm srážek. Voda zaplavila několik silnic. Ve východní části Marylandu pak spadlo 25–50 mm vody. Nedošlo k žádným větším škodám a nikdo zde nebyl zabit. V delawarském Greenwoodu pak spadlo asi 106 mm vody a nebyly hlášeny žádné škody.Co se týká Pensylvánie, zde řádila Allison nejvíce z celého severovýchodu. Zde napršelo až 258 mm srážek. Bouře zde zavinila zborcení mnoha stromů a stržení elektrických vedení. Srážky tu též zničily 241 domů a dalších 1386 poškodily. Voda též zasáhla prodejnu vozů značky Dodge a 150 automobilů bylo zničeno. Stovky lidí musely opustit své domy. Záplavy uvolnily sušičku na prádlo v suterénu budovy „A“ ve Village Green Apartment Complex, ve městě Upper Moreland Township a začal odtud unikat plyn. Plyn způsobil explozi a vznikl požár. Ten zabil 6 lidí. 7. mrtvým v Pensylvánii byl muž, který se utopil v autě v řece. V Pensylvánii se škody odhadují na 215 milionů dolarů.\n\nNew Jersey zasáhla bouře též velkou silou. Ve městě Tuckerton napršelo 205 mm srážek. Srážky způsobily zvednutí hladin řek a voda zaplavila několik silnic. V Atlantic City dosahovaly větry rychlosti 71 km/h. Vítr vyvrátil několik slabších stromů. Škody byly minimální.\n\nBouře zasáhla též New York a způsobila zde bleskové záplavy. Napršelo zde 75 mm srážek. Ve městě Granite Springs a dalších lokalitách pak asi 146 mm. Též tu vznikly záplavy z řek. Řeka Mahwah měla 1,2 m. Ty poškodily 24 domů a několik obchodů. Muselo se uzavřít mnoho dálnic i v New York City. V connecticutském městě Pomfret pak napršelo až 186 mm. To opět vedlo k zvýšení hladin řek. Záplavy lehce poškodily mnoho domů. Řeka Yantic měla ve městě Yantic 3,4 m. Státní silnice v Connecticutu musela být uzavřena, když zdejší přehrada neudržela nápor vody. Co se týká státu Rhode Island, zde napršelo až 180 mm a voda opět zatopila několik silnic, dálnic a domů. Též zničila srub ve městě Foster.\n\nVe Worcesteru bouře vyprodukovala jedno tornádo o síle F1. To vyvrátilo asi 100 stromů, poničilo jeden dům a karavan. Ve státě Massachusetts škody dosáhly 400 000 $.\n\nBěhem následujících týdnů vyhlásil prezident Bush následující území za nejvíce postižené: 75 krajů v Texasu, jih Louisiany, jih Mississippi, severozápad Floridy a jihovýchod Pensylvánie. Toto prohlášení pomohlo občanům hlavně finančně. Získali potřebné peníze na opravy a dále též na dočasné ubytování. Společnost Federal Emergency Management Agency (FEMA) přispěla ze 75 % na opravy silnic, mostů a budov.\n\nAmerický Červený kříž a Armáda spásy pak otevřela 48 úkrytů pro občany. Zde se navařilo až 300 000 jídel. Asi 50 000 vozů bylo zničeno. Po silných záplavách se v Texasu přemnožili komáři.\n\nStejně jako v Texasu, komáři se přemnožili i v Louisianě. FEMA též vydala upozornění na plísně a bakterie, které se po záplavách státem šířily. Asi 3 měsíce po bouři zažádalo o finanční pomoc asi 100 000 obyvatel. Celkově se jednalo o 110 milionů dolarů.\n\nVzhledem k obrovským škodám byl název Allison použit už jen jednou, a to na jaře roku 2002.\n"}
{"id": "1033336", "url": "https://cs.wikipedia.org/wiki?curid=1033336", "title": "Švýcarský honič", "text": "Švýcarský honič\n\nŠvýcarský honič je označení pro více plemen psů. Patří mezi ně bernský honič, luzernský honič, jurský honič, schwyzský honič a švýcarský nízkonohý honič. Pro všechny švýcarské honiče platí, že potřebují velmi dobré fyzické i psychické vyžití, ideální je pro ně lovecký výcvik, ale nadání mají i pro většinu psích sportů (flyball, coursing ap.). Pokud jsou švýcarští honiči „nevyběhaní“, psychicky i fyzicky trpí.\nBernský honič je lovecký pes ušlechtilého vzhledu, má dlouhé vlající uši. Zbarvení bílé s černými skvrnami nebo s černým sedlem, bledě až intenzivně pálené nad očima, na lících a na vnitřní straně uší, někdy lehce skvrnité. Pes má v kohoutku 49 až 59 cm, fena 47 až 57 cm.\n\nLuzernský honič je nejméně rozšířený ze všech švýcarských honičů. Je velmi podobný bernskému honiči, rozdíl tkví v tom, že je vyšší a lehčí. Také není tak staré. V Čechách se mu říká také \"Lucernský honič\". Také má jiná zbarvení, zatímco bernský honič je trikolorní, luzernský honič je modrý s pálením.\n\nZvaný také jako \"Bruno de Jura\" I on se od ostatních švýcarských honičů liší zbarvením... Je totiž plavý a většinou s černým pláštěm. Oproti luzernskému honiči má ale velmi krátké nohy a je těžší. Rozšířenější než luzernský nebo schwyzský honič.\nSchwyzský honič je rozšířený i v Čechách, ale není tak známý jako bernský nebo jurský honič. Jeho zbarvení je většinou bílý podklad a oranžové skvrny. Je stejně velký i těžký jako bernský honič.\n\nŠvýcarský nízkonohý honič je ze všech švýcarských honičů nejméně rozšířený. Mívá různé barvy, nejčastěji je ale trikolorní. Kvůli dlouhým uším je velmi podobný i basetovi. Hlavní rozdíl mezi nám a jinými švýcarskými honiči je ten, že má velmi krátké nohy.\n"}
{"id": "1033340", "url": "https://cs.wikipedia.org/wiki?curid=1033340", "title": "Tyreotoxikóza", "text": "Tyreotoxikóza\n\nTyreotoxikóza je způsobená expozicí tkání vysokým hladinám cirkulujících hormonů štítné žlázy. Nejčastější formou tyreotoxikózy, kdy příčinou je nadměrná činnost štítné žlázy, je hypertyreóza (syndrom vyvolaný zvýšenou sekrecí hormonů štítné žlázy se současnou zvýšenou reakcí periferních tkání).\n\nV dětském věku je tyreotoxikóza zřídkavá, relativně častější je v adolescenci, nejčastěji jde o Gravesovu-Basedowovu nemoc, autoimunitní onemocnění, které se vyskytuje u geneticky predisponovaných jedinců.\nTSI (thyroid stimulating immunoglobulins) stimulují štítnou žlázu analogicky jako TSH → hypertyreoidismus. Přítomné mohou být i protilátky stimulující kolagen (→ oftalmopatie), stimulující růst thyreoidey, antimikrosomální a antityreoglobulinové protilátky.\nTyreotoxikóza u novorozence je způsobena v důsledku transplacentárního přenosu TSI od matky s Gravesovo-Basedowovou nemocí.\n\n\n"}
{"id": "1033343", "url": "https://cs.wikipedia.org/wiki?curid=1033343", "title": "Anežka Bádenská", "text": "Anežka Bádenská\n\nAnežka Bádenská ( \"Agnes von Baden\", 1249 – 2. ledna 1295) byla vévodkyně korutanská a hraběnka z Heunburgu. Podle některých historiků bývá označována jako poslední Babenberkovna.\n\nNarodila se jako dcera Heřmana Bádenského a Gertrudy, jediné dcery Jindřicha Babenberského, jedné ze dvou držitelek \"Privilegia minus\", které po vymření rodu roku 1246 nabylo aktuálnosti.\n\nAnežka byla roku 1263 ve věku čtrnácti let provdána za korutanského vévodu Oldřicha. Manželé od sebe dělilo celých třicet let. Dosud bezdětný, čerstvě ovdovělý Oldřich doufal v narození vytouženého dědice a mimo to byla Anežka dcerou druhé z babenberských dědiček, což z ní činilo výhodnou partii. V prosinci 1268, krátce po popravě Anežčina jediného bratra v Neapoli, sepsal Oldřich se svým bratrancem Přemyslem Otakarem II. smlouvu z Poděbrad, v níž se pravilo, že pokud se mu nepodaří zplodit legitimního dědice, ustanoví Přemysla univerzálním dědicem svých zemí, krom příjmů své choti a zbožných donací. Jedním ze svědků této písemnosti byl i korutanský hrabě Oldřich z Heunburgu, budoucí Anežčin choť. Oldřich Korutanský zemřel v říjnu následujícího roku a díky absenci potomstva jeho země zdědil český král.\n\nPravděpodobně roku 1270 či 1271 se Anežka provdala za Oldřicha z Heunburgu, dle vídeňského kronikáře se tak stalo na přání Přemysla Otakara II. Novomanželé se údajně za odškodné zřekli Anežčiných práv na majetek v Rakousích, Štýrsku, Korutansku a Kraňsku. Po bitvě na Moravském poli a smrti českého krále tvrdili, že se jich vzdali z donucení. V roce 1270 se Oldřich dočasně stal prvním korutanským zemským hejtmanem. Již roku 1271 jej Přemysl nahradil svým zetěm Oldřichem z Drnholce. Poté se hrabě z přičinlivého straníka přetavil ve vzbouřence a byl jedním z iniciátorů vzpoury štýrské a korutanské šlechty proti vládě Přemysla Otakara II. Po jeho smrti na Moravském poli se mu podařilo získat od Rudolfa Habsburského částečnou kompenzaci Anežčina dědictví.\n\nAnežka zemřela v lednu 1295 a byla pohřbena ve františkánském kostele ve Vídni.\n"}
{"id": "1033344", "url": "https://cs.wikipedia.org/wiki?curid=1033344", "title": "Seznam členů Senátu Parlamentu České republiky (2014–2016)", "text": "Seznam členů Senátu Parlamentu České republiky (2014–2016)\n\nToto je seznam členů Senátu Parlamentu České republiky v 10. dvouletém volebním období 2014–2016 zahájeném 18. října 2014 po skončených volbách do jedné třetiny horní komory. Senátoři ponechali devět výborů a šest komisí.\n\nNa ustavující schůzi 19. listopadu 2014 složilo 27 nově zvolených senátorů slib (vyjma Antla), který přečetla nejmladší zvolená členka horní komory Ivana Cabrnochová. Následovala volba vedení na funkční období 2014–2016.\n\n"}
{"id": "1033346", "url": "https://cs.wikipedia.org/wiki?curid=1033346", "title": "Richard Arkwright", "text": "Richard Arkwright\n\nSir Richard Arkwright (23. prosince 1732, Preston, Lancashire – 3. srpna 1792, Cromford) byl anglický technik, průkopník, podnikatel a vynálezce, autor mnoha patentů v textilním průmyslu. Je považován za zakladatele textilní velkovýroby a jednu z nejdůležitějších postav průmyslové revoluce v Anglii.\n\nV roce 1769 si nechal patentovat dopřádací stroj waterframe, v roce 1775 víčkový mykací stroj a v roce 1780 protahovací stroj (s válečkovým protah. ústrojím).\n\nArkwright nevyvíjel vynálezy sám, na všech byli zúčastněni jeho různí spolupracovníci. Patenty s jeho jménem se staly předmětem mnoha soudních sporů a od roku 1785 již nebyly chráněny, takže se stroje mohly volně používat a dále vyvíjet (viz \"Mecheels\"). \n\n\n"}
{"id": "1033347", "url": "https://cs.wikipedia.org/wiki?curid=1033347", "title": "Matador Records", "text": "Matador Records\n\nMatador Records je nezávislé hudební vydavatelství, které bylo založeno roku 1989 Chrisem Lombardim v New Yorku. Roku 1993 společnost zahájila spolupráci s vydavatelstvím Atlantic Records a od roku 2002 je jeho majitelem společnost Beggars Group. Mezi umělce, jejichž nahrávky společnost vydávala, patří například Neko Case, Perfume Genius, Thurston Moore, Superchunk, The New Pornographers nebo Yo La Tengo.\n\n"}
{"id": "1033348", "url": "https://cs.wikipedia.org/wiki?curid=1033348", "title": "Smlouva z Poděbrad", "text": "Smlouva z Poděbrad\n\nSmlouva z Poděbrad byla sepsána 4. prosince 1268 mezi korutanským vévodou Oldřichem III. a českým králem Přemyslem Otakarem II. Oldřich, který v době sepsání smlouvy byl bez legitimního dědice, ustanovil svého bratrance Přemysla univerzálním dědicem svých zemí, krom příjmů své choti a zbožných donací. Učinil tak bez vědomí svého mladšího bratra Filipa, který se jej pokoušel podvrženými listinami přesvědčit o tom, že po otcově smrti mají dědit Korutany oba a v případě Oldřichovy smrti bez potomstva, má dědit Filip, aniž by to ohrozilo jeho arcibiskupský titul.\n\nMezi svědky smlouvy se objevil Albrecht Tyrolsko-Gorický, štýrský hrabě Oldřich z Heunburgu, vyšehradský probošt a kancléř Petr, brněnský probošt Konrád a řada dalších. Významná je absence souhlasu římského krále a také Filipa Sponheimského, který jí byl vyděděn.\n"}
{"id": "1033350", "url": "https://cs.wikipedia.org/wiki?curid=1033350", "title": "Openbox", "text": "Openbox\n\nOpenbox (anglická výslovnost [ˈəupənboks]) je svobodný (pod licencí GNU General Public License) správce oken pro unixový X Window System. Původně byl založen na správci oken Blackbox 0.65.0 (napsán v C++). Nyní je přepsán do programovacího jazyka C a od verze 3.0 neobsahuje kód správce oken Blackbox.\n\nOpenbox je velikostně malý, rychlý a plně v souladu s Inter-Client Communication Conventions Manual (ICCCM) jakož Extended Window Manager Hints (EWMH).\n\nOpenbox je výchozí správce oken v LXDE. A také se používá v některých linuxových distribucích například CrunchBang Linux, ArchBang, TinyMe, Trisquel a Lubuntu.\n\nJeho kořenová \"nabídka\", která umožňuje uživatelům nastavovat způsob, jakým jsou okna spravována se vyvolá stisknutím pravého tlačítka počítačové myši na plochu. Pokud je okno minimalizováno, stává se vlastně neviditelným; pro jeho opětovné zvětšení se používá nejčastěji klávesová zkratka + , jinak pomocí menu na ploše, přístupného z kořenového. Nově přidané aplikace do správce oken vytváří běžně jejich ikony a spouštěče.\nOpenbox také velmi jednoduše vzhledově změnit, a to jak kořenové menu, tak i ku příkladu barvu plochy, či lze utvořit na ploše několik nových panelů (taskbars [ˈtaːskˌbaː(r), ˈtæsk-]). Důležitějším změnám se zabývá podkapitola Nastavování.\n\nNejjednodušší způsob nabízí aplikace ObConf (název vzniklý patrně ze slovního spojení Openbox Configuration, česky nastavení Openboxu), k těmto úkonům přímo určená. V ní lze vybrat z mnoha grafických témat vaše upřednostňované, také díky ní lze určit samotné chování a funkce v horním panelu u jednotlivých oken. Dále umožňuje měnit počet virtuálních ploch, přičemž lze u každé nastavit její název (podpora českého rozložení klávesnice). Na poslední záložce je k dispozici nastavení speciální oblasti doku sloužícího převážně k informaci uživatele.\n\nPro ještě hlubší změny je třeba úpravit samotné nastavovací (konfigurační) soubory, nacházející se ve skrytém adresáři ~/.config/openbox.\n\n<references >\n\n</references >\n"}
{"id": "1033351", "url": "https://cs.wikipedia.org/wiki?curid=1033351", "title": "Freeport", "text": "Freeport\n\nFreeport může být:\n\n"}
{"id": "1033352", "url": "https://cs.wikipedia.org/wiki?curid=1033352", "title": "Jabloň nízká", "text": "Jabloň nízká\n\nJabloň nízká (\"Malus pumila\") je druh opadavých listnatých stromů z čeledi růžovitých. Přirozeně se vyskytuje v oblasti od Střední Asie po jihovýchodní Evropu. Jsou to stromy nebo keře vysoké přibližně 5 metrů. Tvoří oválnou korunu, jejich převisající větve nemají kolce. Druh má tendenci podrážet a rozšiřovat se kořenovými výběžky.\n\n\nČeská synonymaː\n\n\nNěkteré variety jsou v zahradách a parcích používány jako okrasné dřeviny, především pro kvetení a plody. Například kultivary \"Malus pumila\" 'Balleriana', 'Liset', 'Profusion', 'Roseta', 'Rudolph'.\nHospodářský význam má varieta janče svatometské (\"Malus pumila\" var. \"paradisiaca\") a duzén (\"Malus pumila\" var. \"praecox\"). Tyto variety jsou používány jako podnože pro šlechtěné odrůdy jabloní, jsou označovány jako podnože řady M.\n"}
{"id": "1033354", "url": "https://cs.wikipedia.org/wiki?curid=1033354", "title": "Freeport (New York)", "text": "Freeport (New York)\n\nFreeport je sídlo se statutem vesnice v okrese Nassau County ve státě New York ve Spojených státech amerických. Je to část města Hempstead a nachází se na ostrově Long Island. V roce 2010 zde žilo 42 860 obyvatel. S celkovou rozlohou 12,5 km² byla hustota zalidnění 3400 obyvatel na km². První obyvatelé se zde usadili ve čtyřicátých letech sedmnáctého století.\n\n"}
{"id": "1033355", "url": "https://cs.wikipedia.org/wiki?curid=1033355", "title": "Miroslav Dostál", "text": "Miroslav Dostál\n\nMiroslav Dostál (* 1923) je československý basketbalista, stříbrný medailista z Mistrovství Evropy 1947.\n\nPatřil mezi opory basketbalového týmu Sokol Brno I. / Zbrojovka Brno a reprezentace Československa, se kterou se zúčastnil Mistrovství Evropy 1947 v Praze, na kterém s týmem získal stříbrné medaile. Za reprezentaci Československa v letech 1946 až 1951 hrál celkem 10 zápasů, z toho na Mistrovství Evropy 4 zápasy, v nichž zaznamenal 23 bodů.\n\nV československé basketbalové lize hrál 5 sezón (1946-1951). S týmy Brna jako hráč byl v letech 1946 až 1951 pětkrát mistrem Československa.\n\n\n\n\n"}
{"id": "1033356", "url": "https://cs.wikipedia.org/wiki?curid=1033356", "title": "Arthur Darvill", "text": "Arthur Darvill\n\nArthur Darvill (* 17. června 1982) je anglický herec a zpěvák, rodným jménem Thomas Arthur Darvill. Mezi jeho nejznámější role patří \"Rory Williams\" v seriálu \"Pán času\".\n\nJeho matka Ellie je herečkou a během Arthurova dětství pracovala s maskami a loutkami. Působila jako členka divadla Cannon Hill a cestovala po Británii a po světě. Jeho otec Nigel hrál na varhany.\n\nDarvill navštěvoval od roku 1993 do roku 2000 školu Bromsgrove ve Worcestershire.\n\nDarvill se stal členem Stage2 Youth Theatre Company ve věku 10 let. Byl členem od roku 1991 do roku 2000 a dostal práci na CITV. V roce 2001 odešel do divadelní společnosti Fuego's Men, kterou sám založil.\n\nVe věku 21 let se Darvill přestěhoval do Londýna spolu se čtyřmi přáteli z divadla pro mládež, z nichž každý měl zajištěné místo v dramatické škole.\n\nDarvill začal hrát Roryho Williamse, společníka jedenáctého Doktora, v páté sérii BBC One. Hrál také v šesté sérii a v sedmé sérii. Sedmá série byla jeho poslední. Darvill spolu s Karen Gillan (\"Amy Pond\") byli odděleni od Doktora plačícími anděly v epizodě „\"The Angels take Manhattan\"“.\n\nPo jeho odchodu z Doctor Who hrál vikáře v dramatu „Broadchurch“, po boku bývalého Doctora – Davida Tennanta a Olivie Colman.\n"}
{"id": "1033357", "url": "https://cs.wikipedia.org/wiki?curid=1033357", "title": "Brookdale University Hospital and Medical Center", "text": "Brookdale University Hospital and Medical Center\n\nBrookdale University Hospital and Medical Center (zkráceně BUHMC) je nezisková fakultní nemocnice nacházející se v ulicích Linden Boulevard a Rockaway Parkway ve východní části newyorského obvodu Brooklyn. Počáky nemocnice sahají do roku 1910, kdy místní obyvatelé začali pracovat na budování neziskové komunitní nemocnice. Nemocnice byla otevřena roku 1921 a v té době se zde nacházelo 75 lůžek. Původní název byl Brownsville and East New York Hospital, roku 1932 byla nemocnice přejmenována na Beth El Hospital. Později byla nemocnice ještě několikrát přejmenována, nejprve roku 1963 na The Brookdale Hospital Center a roku 1971 na The Brookdale Hospital Medical Center.\n\n"}
{"id": "1033360", "url": "https://cs.wikipedia.org/wiki?curid=1033360", "title": "Pavol Svitana", "text": "Pavol Svitana\n\nPavol Svitana (* 2. září 1948 Matejovce) je bývalý československý hokejový brankář.\n\nS hokejem začínal v klubu LVS Poprad, kde hrál do roku 1967. Následně vystřídal České Budějovice a Jihlavu, se kterou získal v roce 1969 mistrovský titul. V letech 1969–1980 chytal za VSŽ Košice a poté do roku 1985 působil opět v Popradu.\n\nByl členem širšího kádru československé reprezentace, za kterou ovšem neodehrál jediný zápas. Přesto je držitelem stříbrné medaile ze Zimních olympijských her 1976 a účastníkem Kanadského poháru 1976, kde skončili Čechoslováci na druhém místě.\n"}
{"id": "1033361", "url": "https://cs.wikipedia.org/wiki?curid=1033361", "title": "Jaroslav Plesl (novinář)", "text": "Jaroslav Plesl (novinář)\n\nJaroslav Plesl (* 31. ledna 1973 Jaroslavl) je český novinář, šéfredaktor deníku \"Mladá fronta DNES\". Předtím byl krátce šéfredaktorem časopisu \"Týden\" a působil také jako redaktor v \"Lidových novinách\", \"Hospodářských novinách\" a týdenících \"Euro\" a \"Reflex\". \n\nJeho manželkou byla v letech 2007 až 2018 herečka a moderátorka Laďka Něrgešová. Mají spolu syna Adama a dceru Medu.\n\nPodle bývalého novináře deníku \"Mladá fronta DNES\" Jana Novotného (odešel v roce 2014) Plesl jako šéfredaktor tohoto deníku konzultoval texty s tehdejším ministrem financí a majitelem MAFRA Andrejem Babišem. Plesl na to reagoval označením Novotného za špatného novináře.\n\nV květnu 2019 se snažil v diskuzním pořadu \"Partie\" na televizi Prima dokázat, že má komentátor Českého rozhlasu Radko Kubičko špatnou paměť, řídí se jen emocemi a argumentuje lží. Sám si však při argumentaci pletl ministry spravedlnosti.\n"}
{"id": "1033366", "url": "https://cs.wikipedia.org/wiki?curid=1033366", "title": "Socket 8", "text": "Socket 8\n\nSocket 8 je patice procesoru x86 kompatibilní, která se pájí na základní desky osobních počítačů. Tato patice se používala výhradně pro procesory Pentium Pro, Pentium II OverDrive. Jejím nástupcem je Slot 1.\n\n"}
{"id": "1033367", "url": "https://cs.wikipedia.org/wiki?curid=1033367", "title": "Sestry od Panny Marie Sedmibolestné a Svatého Kříže", "text": "Sestry od Panny Marie Sedmibolestné a Svatého Kříže\n\nSestry od Panny Marie Sedmibolestné a Svatého Kříže je ženská katolická řeholní kongregace, jejíž zkratkou je C.S.A.S.C.\n\nKongregace vznikla z úcty k Panně Marii Sedmibolestné a Svatému Kříži. Byla vytvořena roku 1812 v Torre del Greco kanovníkem Giuseppem Brancacciem (1773-1842), pro vzdělávání chudých dívek.\n\nVzniklá komunita je organizována jako řeholní kongregace. Její předpisy byly schváleny 12. května 1927 kardinálem Alessiem Ascalesim, arcibiskupem Neapole; papežské potvrzení získala 25. února 1949.\n\nTato kongregace pečuje zejména o mladé lidi v nesnázích.\n\nJejí hlavní sídlo je na \"via del Fontanile Arenato\" v Římě.\n\nNa konci roku 2008 měla kongregace 42 řeholnic v osmi domech.\n\n"}
{"id": "1033372", "url": "https://cs.wikipedia.org/wiki?curid=1033372", "title": "Karel Přibyl (malíř)", "text": "Karel Přibyl (malíř)\n\nKarel Přibyl (* 27. ledna 1942) je český malíř a ilustrátor. Roku 1967 dokončil studium na Vysoké škole uměleckoprůmyslové v Praze u profesora Karla Svolinského. Je autorem knižních ilustrací, zejména dětských knih.. Žil v Praze, ve Slatiňanech a na sklonku života ve Strmilově. Zemřel po úrazu v LDN Počátky. V místní knihovně Strmilov mu byla mu uspořádána výstava in memoriam k jeho nedožitým 75 narozeninám.\n\n"}
{"id": "1033375", "url": "https://cs.wikipedia.org/wiki?curid=1033375", "title": "Beatlemánie", "text": "Beatlemánie\n\nBeatlemánie je pojem, který vznikl v 60. letech 20. století. Popisuje vášnivé šílenství fanoušků The Beatles na počátku jejich úspěchu. Toto slovo je podobné daleko dřívějšímu termínu Lisztomania, které je užíváno pro popis fanouškovských reakcí na koncerty pianisty Franze Liszta.\n\nBývalý skotský hudební promotér Andi Lothian, tvrdil, že to byl právě on, kdo poprvé použil tento pojem, a to 7. září 1963 na koncertě The Beatles v Caird Hall v Dundee. První tištěné užití tohoto slova je v \"Daily Mirror\" ze dne 16. října 1963 v článku o koncertě Beatles předchozího dne v Cheltenhamu. Publicista Tony Barrow první použití tohoto pojmu připisoval tisku. Začátkem ledna 1964 moderátor Jack Paar v hlavním vysílacím čase američanům ukázal Beatlemánii ve Spojeném království – video z koncertů Beatles a poblázněné fanoušky. \n\nBeatlemánie byla zřejmá už při příletu The Beatles na Letiště JFK v New Yorku v únoru 1964, ale běžným fenoménem se stala až po několika vystoupeních v pořadu \"The Ed Sullivan Show\" téhož měsíce; 9. února je sledovalo odhadem 73 milionů lidí. Jejich turné po Spojených státech bylo provázeno silnou hysterií a pronikavým jekotem fanynek na obou koncertech. Míra Beatlemánie ve Spojených státech se masivně odrazila také na tržbách kapely.\n\nV roce 1965 dal bezprecedentní zájem o koncerty Beatles vzniku stadionového rocku, jehož prvním příkladem byl jejich koncert na Shea Stadium v New Yorku.\n\nVzrušení The Beatles z této mánie začalo pomalu vyprchávat. V roce 1966 už byli unavení z neustálého koncertování, pozornosti médií a stále se zvětšujících davů na koncertech. Poprvé se Beatles stali terčem veřejného pobouření, když John Lennon prohlásil, že jsou populárnější než Ježíš. Poslední velký koncert The Beatles proběhl 29. srpna 1966 v Candlestick Park v San Franciscu.\n"}
{"id": "1033391", "url": "https://cs.wikipedia.org/wiki?curid=1033391", "title": "Advanced Mobile Phone System", "text": "Advanced Mobile Phone System\n\nAdvanced Mobile Phone System (AMPS) je historický analogový systém mobilních telefonů první generace vyvinutý v 70. letech 20. století Bellovými laboratořemi a oficiálně představený v USA 13. října 1983. V Izraeli bylo AMPS spuštěno v roce 1986 a v Austrálii v roce 1987. K operátorům, kteří tuto síť provozovali, patřilo AT&T a Verizon. AMPS bylo postupně nahrazeno systémy druhé generace D-AMPS a cdmaOne. Činnost sítí AMPS byla v USA ukončena 18. února 2008, v Austrálii již v září 2000.\n\nAMPS standardizoval American National Standards Institute (ANSI) jako EIA/TIA/IS-3, který byl později nahrazen standardem EIA/TIA-553 a dočasným standardem ( )) IS-95 nebo TIA/EIA-95 pro digitální technologii.\n\nAMPS používá kanály šířky 30 kHz; pro duplexní komunikaci je potřeba 1 kanál pro příjem a druhý pro vysílání.\n\nMobilní sítě AMPS používaly mobilní pásmo 850 MHz. V každé oblasti udělila americká federální komunikační komise (FCC) licence dvěma operátorům, kteří se označují operátor \"A\" a operátor \"B\". Původně byla licence \"B\" () přidělována místní telefonní společnosti a licence \"A\" () byla přidělena vítěznému bezdrátovému telefonnímu operátorovi.\n\nNa počátku komerčního provozu mobilních sítí v USA v roce 1983 FCC přidělila každému mobilnímu operátorovi 333 párů kanálů. Na konci 80. let 20. století, kdy počet mobilních účastníků v USA vzrostl na miliony, bylo nutné přidat kanály pro rozšíření kapacity. V roce 1989 byl tento příděl zvětšen na 416 párů pro každého ze dvou mobilních operátorů (21 řídicích a 395 hlasových kanálů). Přidané kanály přímo sousedily s původně používaným pásmem, které bylo dříve vyhrazeno pro televizní kanály 70–83 UHF.\n\nKaždý duplexní kanál obsahuje 2 frekvence. 416 kanálů v pásmu 824–849 MHz sloužilo pro přenos z mobilních stanic na základnové stanice, 416 frekvencí v pásmu 869–894 MHz pro přenosy v opačném směru. Každá buňka musí používat jiné kanály než její sousedé, aby se zabránilo rušení. To v reálných systémech významně snižuje počet dostupných kanálů v každém uzlu.\n\nProtože pro odposlech analogového provozu stačí libovolný FM přijímač, byly v USA přijaty zákony, které znemožňují, aby FCC uskutečnila certifikaci jakéhokoli výrobku obsahujícího přijímač schopný přijímat frekvenční rozsahy používané analogovou sítí AMPS. Přestože sítě AMPS se již nepoužívají, tyto zákony zůstávají v platnosti.\n\n"}
{"id": "1033397", "url": "https://cs.wikipedia.org/wiki?curid=1033397", "title": "Společný trh pro Východní a Jižní Afriku", "text": "Společný trh pro Východní a Jižní Afriku\n\nSpolečný trh pro Východní a Jižní Afriku je regionální zóna volného obchodu pokrývající velkou část afrického kontinentu. Byla založená roku 1994 v Lusace (v Zambii).\n\nPočáteční snahy o založení společného trhu se v této oblasti datují již do doby před rokem 1965 kdy byly dojednány podmínky mající vést k budoucí dohodě. U počátku spolupráce stálo těchto deset států: Burundi, Etiopie, Keňa, Madagaskar, Malawi, Mauricius, Rwanda, Somálsko, Tanzanie a Zambie. Zhruba po patnácti létech příprav byla ustanoveno sdružení výše uvedených zemí s názvem Preferenční obchodní oblast Východní a Jižní Afriky. K dalšímu prohloubení integrace došlo až v roce 1994 založením nástupnického Společného trhu pro Východní a Jižní Afriku (COMESA).\n\nDůležitým mezníkem byl rok 2000, tehdy COMESA podepsala smlouvu s Evropskou unii (EU) která o tři roky později vstoupila v platnost. V roce 2005 byla smlouva upravena tak, aby odpovídala požadavkům Světové obchodní organizace (WTO).\n\nOd založení sdružení COMESA došlo do roku 2014 ke změnám zúčastněných států. Do organizace přistoupily Angola, Džibutsko, Egypt, Eritrea, Jižní Súdán, Komory, Libye, Lesotho, Mosambik, Namibie, Seychely, Súdán, Svazijsko, Uganda, Tanzanie a Zimbabwe, naopak ji opustily Angola, Lesotho, Mosambik, Namibie, Somálsko a Tanzanie. V roce 2008 se COMESA dohodla na postupném rozšiřování zóny volného obchodu s Africkým hospodářským společenstvím (AHS) a s Jihoafrickým rozvojovým společenstvím (SADC).\n\n\nKaždoročně se schází vrcholný výkonný orgán tvořený hlavami států nebo předsedy vlád členských států. Tento rotující summit se koná postupně v různých zemích a pro další rok je v čele organizace zástupce pořádající země. V roce 2013 vystřídal ugandského presidenta Yoweri Kaguta Museveni president Dem. rep. Kongo Joseph Kabila.\n\nVýkonný sekretariát vede generální tajemník, v současnosti je jím Sindiso Ngwenya, je volený na pět let a může být zvolen i opakovaně. Má dva náměstky, jednoho pro správu a finance a druhého pro obchod, cla, měnové záležitosti, podporu investic a pro genderové a sociální záležitosti. V centrále COMESA v Lusace pracuje asi 180 zástupců všech dvaceti států, což jim umožňuje vzájemné setkávání a lepší pochopení různých kultur, náboženství a způsobů života. Jednacími jazyky jsou angličtina, francouzština a portugalština.\n\nByl také zřízen, po vzoru Evropského soudního dvoru, Soudní dvůr sídlící v Chartúmu v Súdánu. Má za úkol řešit porušení smluv nebo nesplnění uložených povinnosti a jeho rozhodnutí je nadřízeno všem nižším instancím; nerozhoduje však v otázkách lidských práv.\n\nV ustavující smlouvě COMESA jsou rozpracovány mj. tyto základní principy vzájemných vztahů členských zemí:\n\nCOMESA si za úkol klade vytvořit společný trh 20 různě velkých a nestejně rozvinutých zemí rozkládajících se na ploše přes 11,5 milionů km² ve kterých bude zakrátko žít okolo 500 miliónů obyvatel. Jedním z prvotních cílů bylo zřídit plně funkční zónu volného obchodu a následně realizovat společný trh. Toho lze docílit až po vzájemném propojení vyvážených ekonomik všech zemí a odstranění bariér při obchodování (cla, víza, dovozní kvóty). Je nutno zajistit těsnou spolupráci jednotlivých států ve všech oblastech hospodářství včetně podpory obchodu, měnové a finanční spolupráce, zemědělství, investic, zlepšení dopravy a komunikací.\n\nV současnosti se za prioritní považuje vytvořit měnovou unii. Pro splnění tohoto úkolu se pracuje na stabilizaci finančních systémů jednotlivých zemí a snižují se jejich makroekonomické rozdíly. Postupně se zakládají společné finanční instituce a stanovují konvergenční kriteria pro harmonizaci měn.\n\nProblémem se jeví přílišná prvotní očekávání a krátká doba na vyřešení tolika problémů. Nereálným byl předpokládaný přechod z úrovně zóny volného obchodu na úroveň společného trhu naplánovaný na pouhých 10 let. Vznikají enormní problémy s různě rozvinutými ekonomikami, geografickými vzdálenostmi, nedostatečnými infrastrukturami i s mentálními odlišnostmi obyvatel jednotlivých zemí. Dalším oříškem je současné členství některých zemí i v jiných podobných organizacích, např. Madagaskar, Malawi, Mauricius, Svazijsko, Zambie a Zimbabwe jsou součásti Jihoafrického rozvojového společenství (SADC).\n"}
{"id": "1033399", "url": "https://cs.wikipedia.org/wiki?curid=1033399", "title": "Valamir", "text": "Valamir\n\nValamir (420 – 465) byl v 5. století král germánského kmene Ostrogótů z amalské dynastie. Byl synem Vandalariuse. Měl bratry Theodemira a Vidimira. Jeho synovec byl Theodorich Veliký. Vládl území bývalé, římské provincie Panonie, kterou Římané v roce 433 podstoupili Hunům. Po bitvě na řece Nedao v roce 454 území Panonie poražení Hunové opustili. Vítězstvím si Valamir upevnil kontrolu nad velkou skupinou Gótů. i nad územím Panonie. Králem Ostrogótů byl od roku 447 až do své smrti někdy okolo roku 465.\n\nPůvodně jako vazal a spojenec hunského vůdce Attily se účastnil v roce 451 bitvy na Katalaunských polích. Po porážce v této bitvě a smrti Atilly se chtěl stejně jako ostatní germánské kmeny osamostatnit a získat nezávislost na Hunech a tak se obratil proti bývalému spojenci a společně s germánskými kmeny Huny v bitvě na řece Nedao porazil. Hunský vládce Ellak, syn Atilly padl a Hunové z Panonie ustoupili. Bitvy se účastnili kromě Ostrogótů i Gepidové, Herulové, Rugiové, Skirové a Svébové. Měli i podporu římského impéria\n\nV roce 459 Ostrogóti neobdrželi obvyklý roční poplatek od Římanů. Valamir a jeho bratři proto zaútočili na římskou provincii Illyricum 459–462. Římský císař Leon poté souhlasil s poplatkem Gótům ve výši 300 liber zlata ročně.\n\nV roce 464 či 465 Valamir při nájezdu Skirů spadl s koně a při pádu se zabil.\n"}
{"id": "1033402", "url": "https://cs.wikipedia.org/wiki?curid=1033402", "title": "Krakovanská tabule", "text": "Krakovanská tabule\n\nKrakovanská tabule je geomorfologický okrsek v jihozápadní části Chlumecké tabule, ležící v okrese Kolín ve Středočeském kraji a v okresech Hradec Králové a Pardubice v Královéhradeckém kraji.\n\nÚzemí okrsku se nachází zhruba mezi sídly Žehuň (na severozápadě), Nepolisy (na severovýchodě), Hlavečník (na východě), Týnec nad Labem (na jihovýchodě), Kolín (na jihozápadě) a Býchory (na západě). Uvnitř okrsku leží titulní obec Krakovany, větší obce Žiželice, Konárovice a částečně město Chlumec nad Cidlinou.\n\nOkrsek Krakovanská tabule (dle značení Jaromíra Demka VIC–1B–4) náleží do celku Východolabská tabule a podcelku Chlumecká tabule.\n\nDále se člení na podokrsky Žiželická tabule na severovýchodě a Bělušická plošina na zbytku území.\n\nTabule sousedí s dalšími okrsky Východolabské tabule: Barchovská plošina na severovýchodě, Urbanická brána a Kladrubská kotlina na východě a Novobydžovská tabule na severu. Dále sousedí s celky Středolabská tabule na jihu, západě a severu a Železné hory na jihovýchodě.\n\nNejvyšším bodem Krakovanské tabule je \"Homole\" (279 m n. m.)\n\n\n"}
{"id": "1033406", "url": "https://cs.wikipedia.org/wiki?curid=1033406", "title": "Naučná a interaktivní stezka ve Sloupu v Čechách", "text": "Naučná a interaktivní stezka ve Sloupu v Čechách\n\nNaučná a interaktivní stezka ve Sloupu v Čechách je okruh v jižní, převážně zalesněné části obce Sloup v Čechách na Českolipsku dlouhý 2 km s pěti zastaveními. Vybudovaly jej Lesy České republiky společně se školou ve Sloupu v Čechách v roce 2014. V seznamu tras KČT má číslo 8020.\n\nVytvoření Naučné stezky zajistil státní podnik Lesy České republiky, Lesní správa Česká Lípa. Dřevěné stojany i s otočnými hranoly vyrobil místní truhlář Ondřej Volman a obrázky jsou od učitelky Zuzany Pištové ze Základní školy a Mateřské školy ve Sloupu v Čechách. Slavnostní otevření se konalo 24. června 2014. Panely jsou doplněné logem Lesů České republiky, které do vytvoření stezky investovaly 2 milionů korun.\nStezka doplňuje již dříve vytvořenou trojici lesních vyhlídkových okruhů, vyznačené pásovým značením Klubu českých turistů. Na trase v blízkosti rozhledny, lesního divadla a sloupského skalního hradu je pět dřevěných stojanů plus dřevěný altán \"Vodní chrám\" nad lesní studánkou. Zastavení procházející děti seznamuje s životem v lese. Zastavení nejsou očíslována, trasa není vyznačena šipkami či ukazateli. Větší část je na zeleně značeném vyhlídkovém okruhu.\n\nPanely jsou popsány takto:\n"}
{"id": "1033408", "url": "https://cs.wikipedia.org/wiki?curid=1033408", "title": "Michele Didoni", "text": "Michele Didoni\n\nMichele Didoni (* 7. března 1974, Milán, Lombardie) je bývalý italský atlet, mistr světa v chůzi na 20 km z roku 1995.\n\nV roce 1993 se stal juniorským mistrem světa v chůzi na 10 kilometrů. O dva roky později se stal v 21 letech nečekaným mistrem světa v chůzi na 20 kilometrů. Na olympiádě v Atlantě v roce 1996 tak úspěšný nebyl, do cíle této trati došel na 34. místě. Také na následujících světových či evropských šampionátech se už v chodeckých závodech nedostal na stupně vítězů, nejlepším umístěním pro něj bylo sedmé místo na mistrovství světa v roce 1997 a desáté místo na světovém šampionátě o dva roky později. Svůj osobní rekord na 20 kilometrů chůze 1:19:59 vytvořil při svém vítězném závodě na mistrovství světa v Göteborgu v roce 1995.\n"}
{"id": "1033409", "url": "https://cs.wikipedia.org/wiki?curid=1033409", "title": "Irina Stankinová", "text": "Irina Stankinová\n\nIrina Stankinová, (* 25. března 1977 Saransk) je bývalá ruská atletka, která se věnuje sportovní chůzi. Její hlavní disciplínou byla chůze na 10 km, ve které se v roce 1995 stala mistryní světa.\n\nV roce 1995 zvítězila na mistrovství světa v Göteborgu v závodě na 10 kilometrů chůze. Bylo jí 18 let a 135 dní a stala se tak nejmladší mistryní světa v atletice v kategorii dospělých. Startovala i na olympíádách v Atlantě a Sydney, ale bez úspěchu – závod nedokončila, resp. byla diskvalifikována.\n\n"}
{"id": "1033410", "url": "https://cs.wikipedia.org/wiki?curid=1033410", "title": "Chňapal červený", "text": "Chňapal červený\n\nChňapal červený (\"Lutjanus campechanus\") je druh mořské ryby z čeledi chňapalovití, která zahrnuje 17 rodů a více než 100 druhů.\n\nVědecká synonyma\nČeský název je také chňapal rudý.\n\nMexický záliv a atlantické pobřeží USA. Směrem na sever zasahuje až k pobřeží státu Massachusetts, ale severně od Jižní a Severní Karolíny je vzácný.\n\nBěžná velikost do 60 cm, maximální velikost okolo 100 cm. Zbarvení je šarlatové až cihlově červené; exempláře menší než 30–35 cm mají v horní části boků pod prvními měkkými paprsky hřbetní ploutve velkou tmavou skvrnu.\n\nTělo má relativně vysoké a ústa velká, s ostrými zuby. Oči malé (jejich průměr je v délce hlavy obsažen více než 6,5krát); délka preorbitální kosti odpovídá 8 % nebo 9 % standardní délky. Zuby na kosti radličné jsou uspořádány do tvaru písmene V nebo půlměsíce, s poměrně dobře vyvinutým středním výběžkem; jazyk se dvěma ploškami granulovitých zubů. Hřbetní ploutev s 10 tvrdými paprsky a 14 měkkými paprsky. Řitní ploutev u jedinců delších než 5 cm je zašpičatělá, se 3 tvrdými paprsky a 9 (někdy 8) měkkými paprsky. Prsní ploutve se 17 paprsky jsou dlouhé, ale nedosahují k řitnímu otvoru. Šupiny nad postranní čárou jsou uspořádány do řad, které se zvedají šikmo od postranní čáry směrem k linii hřbetu.\n\nDospělci žijí nad skalnatým dnem v hloubkách mezi 10 až 190 m, nejčastěji mezi 30 až 130 m. V severní části oblasti výskytu se zpravidla objevují v hlubších vodách. Mladší jedinci obývají mělké vody, zpravidla nad písčitým nebo bahnitým dnem.\n\nPotravou chňapala červeného jsou ryby, garnáti, krabi, červi, hlavonožci, plži a některé složky planktonu (pláštěnci). Tření probíhá od dubna do prosince, přičemž v severozápadní části Mexického zálivu vrcholí v červnu až srpnu, u jihozápadního pobřeží Floridy vrcholí v srpnu až září. Jikry mají v průměru 0,77 až 0,85 mm a líhnou se během 20–27 hodin (při teplotě 23 až 27 °C). Pohlavní dospělosti dosahuje při délce těla 30–40 cm. Odhaduje se, že se dožívá 10 až 16 let.\n\nObecně ryby rodu chňapal mají pevné, bílé a spíše sušší maso, které obsahuje málo kostí. Maso se hodí k přípravě na jakýkoli způsob, ale nejchutnější je pečené. V české kuchyni je chňapal méně známá ryba. V Americe a Mexiku patří mezi nejvyhledávanější ryby (v angličtině „northern red snapper“, v latinskoamerické španělštině „huachinango“ nebo „pargo rojo“).\n\n"}
{"id": "1033411", "url": "https://cs.wikipedia.org/wiki?curid=1033411", "title": "Starohaklovský rybník", "text": "Starohaklovský rybník\n\nStarohaklovský rybník je s téměř 45 ha největší rybník na území města České Budějovice. Nachází se na severozápadě města, u Haklových Dvorů, v Českobudějovické pánvi.\n\nRybník byl založen po roce 1523 v místě bývalé osady Houžná, dříve než sousední Novohaklovský rybník směrem na jih. Osada Houžná byla zmiňována již v roce 1263. V místě dnešní rybniční bašty na severu rybníka se nacházela tvrz. Při výstavbě Houženského a Starohaklovského rybníka ves zanikla.\n\nRybník je součástí rybniční soustavy zbudované na stokách odbočujících z Dehtářského potoka. Stoka do rybníku vtéká ze západu, na východní straně je zbudována relativně nízká a 700 m dlouhá hráz. Výtok ze Starohaklovského rybníka teče dále do rybníka Černiš.\n\nRybník slouží k polointenzivnímu chovu ryb, provozovatelem jsou Lesy a rybníky města České Budějovice. V omezené míře slouží rybník i ke koupání.\n\nU rybníka roste Starohaklovský dub (dub letní), památný strom č. 103178 dle AOPK.\n"}
{"id": "1033412", "url": "https://cs.wikipedia.org/wiki?curid=1033412", "title": "Never Sol", "text": "Never Sol\n\nNever Sol, vlastním jménem Sára Vondrášková je česká zpěvačka, producentka a skladatelka. Její hudba se nese v melancholických náladách a zvuk její tvorby je založen na analogových syntezátorech a zpěvu.\n\nRoku 2012 se podílela na ústředním písni z filmu \"Ve stínu\". V roce 2013 vydalo vydavatelství Supraphon její první album nazvané \"Under Quiet\", jehož producentem byl Jan P. Muchow; tento debut přinesl atmosférické elektronické skladby. V květnu následujícího roku album vyšlo v reedici v celosvětové distribuci německého labelu Denovali Records. Never Sol se v minulých letech zúčastnila Red Bull Music Academy v Tokyu, vystupovala s elektroakustickým projektem Tomáše Dvořáka Floex a vytvořila hudbu pro několik tanečních představení kolektivu Burkicom.\n\nNa podzim 2018 bylo vydáno druhé album \"Chamaleo\", tedy chameleon. Nahrávka obsahuje jedenáct písní a Never Sol ji nahrála ve své strahovské audio-botanické svatyni. Album se opírá především o zvuk analogových syntezátorů promítajících se v melancholických harmoniích. Nahrávka přenese posluchače do surrealistických krajin vytvořených spletitým vrstvením zvukových ploch hlasů a syntezátorů. Mezinárodní premiéru mělo \"Chamaleo\" na renomovaném Newyorském hudebním blogu INDIE CURRENT. Never Sol má za to, že prožitek, nálada či emoce jsou abstraktní. Hudba je pro ní snová záležitost, kterou se snaží posluchače spíše odvádět od reálných problémů světa. Svůj osobitý zvuk, ke kterému se během posledních let propracovala, označuje jako \"melancholic slow synth darkpop\". Křest alba proběhl 31. října 2018.\n\n\n"}
{"id": "1033414", "url": "https://cs.wikipedia.org/wiki?curid=1033414", "title": "Palau de Mar", "text": "Palau de Mar\n\nPalau de Mar, dříve Magatzems Generals de Comerç, je rozlehlý objekt na nábřeží ve čtvrti Barceloneta v Barceloně. Je jedinou zachovalou budovou starého přístavu. Dnes je domovem \"Muzea dějin Katalánska\", \"Centra pro soudobé dějiny Katalánska\" a odboru sociálních věcí a rodiny vlády Katalánska.\n\nAreál zděných budov byl postaven v letech 1881 až 1900 podle plánů Mauriciho Garrana jako skladové prostory pro zboží, které lodě přivážely do přístavu. Paradoxně byl jako sklad využíván minimálně, kvůli špatné poloze a technickým obtížím. Později sloužil jako kasárna karabiniérů. \n\nStavba byla zrekonstruována v roce 1992 architekty Josepem Beneditem a Agustínem Mateem.\n\nByl prohlášen španělskou kulturní památkou lokálního významu.\n"}
{"id": "1033415", "url": "https://cs.wikipedia.org/wiki?curid=1033415", "title": "František Štěpánek", "text": "František Štěpánek\n\nFrantišek Štěpánek (29. května 1922 Náchod – 13. října 2000 Praha) byl český divadelní režisér.\n\nAbsolvoval gymnázium v Náchodě a spolupracoval s místními ochotníky. Působil nejprve v rozhlase v Brně a ve Státním divadle v Brně. Od roku 1952 pracoval jako režisér v Armádním uměleckém divadle E. F. Buriana a od září 1955, po odchodu divadla ze svazku s armádou, v jeho obnoveném D 34. V roce 1957 obdržel pozvání ředitele tehdejšího Ústředního divadla Československé armády (později Divadla na Vinohradech) Jana Škody k angažmá v tomto divadle. V Divadle na Vinohradech pak působil jako režisér až do roku 1988.\n\nByl rovněž profesorem na Divadelní fakultě AMU v Praze .\n\n\n\n"}
{"id": "1033421", "url": "https://cs.wikipedia.org/wiki?curid=1033421", "title": "Genya Ravan", "text": "Genya Ravan\n\nGenya Ravan (* 19. dubna 1940) je americká zpěvačka.\n\nNarodila se v polském Lodži a roku 1947 se svou rodinou odjela do Spojených států amerických. Svou kariéru zahájila ve skupině Richarda Perryho nazvané The Escorts. V roce 1962 založila skupinu Goldie and the Gingerbreads, ve které strávila následujících pět let. Roku 1968 pak založila skupinu Ten Wheel Drive, ze které odešla v roce 1971. V následujícím roce vydala své první sólové album nazvané \"Genya Ravan\" a následovala jej řada dalších. Rovněž pracovala jako hudební producentka; produkovala například alba \"Young Loud and Snotty\" (1977) skupiny The Dead Boys nebo \"Siren\" (1980) zpěvačky Ronnie Spector.\n\nRoku 1978 zpívala doprovodné vokály na albu \"Street Hassle\" hudebníka Lou Reeda a v následujícím roce přispěla na album \"Mirrors\" skupiny Blue Öyster Cult. Dále také zpívala na albu \"Ya Know?\" zpěváka Joeyho Ramonea. Později spolupracovala například se skupinou TriPod. V roce 2004 vyšla její autobiografická kniha nazvaná \"Lollipop Lounge\". Ve filmu \"CBGB\" z roku 2013 ji hrála kanadská herečka Stana Katić.\n\n\n"}
{"id": "1033423", "url": "https://cs.wikipedia.org/wiki?curid=1033423", "title": "Saint George SC", "text": "Saint George SC\n\nSt. George SC (celým názvem Saint George Sports Club, amharsky ቅዱስ ጊዮርጊስ የእግር ኳስ ቡድን) je etiopský fotbalový klub z hlavního města Addis Abeba, který působí v Ethiopian Premier League. Klub byl založen v roce 1935 řeckými přistěhovalci a svoje domácí utkání hraje na stadionu Addis Ababa Stadium s kapacitou 35 000 diváků, od roku 2010 se buduje nový stadion za účasti čínských firem. Je pojmenován podle svatého Jiřího, patrona Addis Abeby. Sponzorem je místní pivovar, v dobách marxistického režimu hrál pod názvem \"Brewery Addis Abeba\". Klub byl v roce 1947 jedním ze zakladatelů etiopské ligy, je osmadvacetinásobným mistrem země, v Lize mistrů CAF je jeho nejlepším výsledkem semifinále v roce 1967. Odchovanci klubu jsou reprezentanti Ydnekachew Tessema, Saladin Said a Adane Girma.\n\n\n"}
{"id": "1033424", "url": "https://cs.wikipedia.org/wiki?curid=1033424", "title": "P6", "text": "P6\n\nP6 může být:\n\n"}
{"id": "1033428", "url": "https://cs.wikipedia.org/wiki?curid=1033428", "title": "Max Richter", "text": "Max Richter\n\nMax Richter (* 22. března 1966, Německo) je skladatel filmové hudby a hudebník. Studoval hru na klavír na Edinburské univerzitě, hudební kompozici na Royal Academy of Music v Londýně a také u skladatele Luciana Beria v italské Florencii. Zároveň ho však ovlivnil punk a elektronická hudba, a proto je již od začátku jeho dílo propojením klasické a elektronické hudby. Mezi desítkami jeho prací můžeme najít sólová alba, filmovou hudbu, ale také hudební díla pro operu, balet, činohru a hudebně-umělecké instalace ve spolupráci s jinými umělci.\n\n\n\n"}
{"id": "1033429", "url": "https://cs.wikipedia.org/wiki?curid=1033429", "title": "Siren", "text": "Siren\n\nSiren může být:\n\n"}
{"id": "1033430", "url": "https://cs.wikipedia.org/wiki?curid=1033430", "title": "Dickinson (Severní Dakota)", "text": "Dickinson (Severní Dakota)\n\nDickinson je město ve Spojených státech amerických na západě státu Severní Dakota. Je sídlem Stark County. Leží v oblasti Velkých planin, na řece Heart River, východně od geomorfologicky pozoruhodného území Badlands a národního parku Theodore Roosevelt National Park. Ve městě sídlí Dickinson State University a muzeum Dakota Dinosaur Museum (s replikami dinosaurů). Dickinson je obsluhován regionálním letištěm Theodore Roosevelt Regional Airport.\n\nOd roku 2008 město zažívá prudký nárůst populace v důsledku ropného rozmachu v Severní Dakotě, protože leží uprostřed Bakkenovy formace, z níž umožnily těžit ropu nové technologie hydraulického štěpení.\n\nPodle sčítání lidu z roku 2010 zde žilo 17 787 obyvatel, ale v důsledku ropného rozmachu byl v roce 2013 počet obyvatel odhadován na 20 826. Jiné zdroje hovoří o 26 771 nebo dokonce o populaci překračující 30 000.\n\nZ evropských přistěhovalců byli podle sčítání z roku 2000 nejpočetnější Němci (54,1%), Norové (14,2%) a Češi (7,5%). Několik sídel v okolí města nese české názvy (např. \"New Hradec\").\n\n\nObyvatelé hispánského nebo latinskoamerického původu, bez ohledu na rasu, tvořili 2,1 % populace.\n"}
{"id": "1033438", "url": "https://cs.wikipedia.org/wiki?curid=1033438", "title": "Křovinář aksamitový", "text": "Křovinář aksamitový\n\nKřovinář aksamitový (\"Bothrops asper\"), známý také jako \"Fer-de-lance\" či \"Terciopelo\", je had z čeledi zmijovitých, vyskytující se ve střední a Jižní Americe.\n\nDospělí jedinci křovináře aksamitového mohou být až 1,8 metru dlouzí a jejich váha může dosáhnout až 6 kilogramů. Vyskytují se v džunglích, savanách a daří se jim i v podmínkách zemědělské půdy. Stejně jako ostatní zmijovití hadi, i křovinář aksamitový je vyzbrojen silným jedem, který je do těla kořisti vpouštěn 3,5 centimetru dlouhými jedovými zuby nacházejícími se v přední části horní čelisti. V divoké přírodě se mohou křovináři aksamitoví dožít až 21 let. Loví hlodavce, ptáky a obojživelníky.\n\nVysoce toxický jed křovináře aksamitového způsobuje bolest a progresivní edém. Jelikož je druh značně rozšířen, způsobuje tak více uštknutí končících následně smrtí, jako žádný jiný had v geografické oblasti jeho rozšíření. V Kostarice je důvodem asi 46 procent všech uštknutí způsobených hady, zatímco v Kolumbii se čísla v procentech vyšplhala na 50–70 procent.\n\n\n"}
{"id": "1033444", "url": "https://cs.wikipedia.org/wiki?curid=1033444", "title": "Dispenzacionalismus", "text": "Dispenzacionalismus\n\nDispenzacionalismus, neboli učení o Boží správě věků, je biblický, evangelikální a futuristický výklad Bible, který učí, že Bůh jednal s lidmi různými způsoby během různých věků či dispenzací v různých obdobích historie. Učení o Boží správě věků bylo vysvětleno Johnem Nelsonem Darbym (1800–1882) a „hnutím Plymouthských bratří“ a rozšířeno například dílem Cyruse Scofielda nesoucím název Scofield Reference Bible.\n\nZastánci tohoto biblického učení zastávají premilenialismus a většina z nich zastává vytržení Církve před dobou soužení. Věří, že Izrael je rozdílný od křesťanské církve a že Bůh ještě splní své sliby dané izraelskému národu. Tato zaslíbení zahrnují slib země, kde bude v budoucnosti naplněn slib Tisíciletého (mileniálního) království a třetího chrámu, kde bude Kristus po svém návratu vládnout světu z Jeruzaléma po dobu 1000 let. V širší oblasti teologie jsou řazeni do evangelikálního a fundamentalistického proudu. \nJeden z podstatných konceptů učení o Boží správě věků je postupné (progresivní) zjevení v rámci Bible. Biblické smlouvy jsou řazeny k jednotlivým časovým obdobím (dispenzacím). S ohledem na jednotlivá biblická zaslíbení dispenzacionisté věří, že ty patří tomu, komu byly původně dány. To vede například k ostrému rozlišení mezi Izraelem a Církví. \n\nDalší důležitý důraz je historicko- gramatický způsob výkladu. To je také označováno jako „doslovný“ výklad Písma. Tak jako Izrael doslovně zakusil kletby vyřčené ve Starém zákoně, tak také jednou doslovně zakusí požehnání vyslovená ve Starém zákoně. \nVšichni dispenzacionalisté zastávají ostrý rozdíl mezi Izraelem a Církví. Izrael je národ zahrnující Židy (Izraelce), počínajíc Abrahamem a existující doposud. Církev zahrnuje všechny spasené (včetně některých Židů) současného věku (dispenzace) od „zrození Církve“ ve Skutcích 2 do chvíle vytržení, kdy se Kristus jako ženich setká se svou nevěstou – Církví. Církev je chápána jako nebeský lid s nebeskými zaslíbeními. Také věří, že během „doby soužení“ Izrael jako národ přijme Ježíše jako mesiáše. Ten se po svém fyzickém návratu ujme svého dědictví a ustaví království pro Izrael s centrem v Jeruzalémě. Izrael je chápán jako pozemský lid s pozemskými zaslíbeními.\nPočet dispenzací je obvykle čtyři (vzácně tři) či sedm (vzácně osm). Schéma čtyř (tří) dispenzací je obvykle nazýváno minimalistické a zahrnuje největší zlomy v biblické historii. Schéma sedmi (osmi) dispenzací bývá častěji spojeno s ustavením jednotlivých smluv. Clarence Larkin mluví o zlomech v historii země jako o věcích a o ustanoveních smluv jako o dispenzacích.\nHlavní proud dispenzacionalismu (jako Scofield a Ironside) ztotožňuje Letnice ve Skutcích 2 jako začátek Církve odlišné od Izraele. Málo rozšířený pohled zastávají dispenzacionalisté hnutí milosti, kteří věří, že Církev začala později, především působením apoštola Pavla. Obhájci této pozice, jako Darby, identifikují počátek Církve s ukamenováním Štěpána popsaném ve Skutcích 7, se spasením Saula (Pavla) ve Skutcích 9, nebo s Pavlovou první misijní cestou ve Skutcích 13. Extrémní pozice, zastávaná E. W. Bullingerem a Charlesem H. Welchem, má za počátek Církve Skutky 28, kde apoštol Pavel citoval Izaiáše 6:9,10. \nZastánci učení o Boží správě věků očekávají doslovnou, tisíciletou vládu Ježíše Krista, která bude pokračovat věčným stavem „nového nebe a nové země“. Během doby této tisícileté vlády Krista bude hrát Izrael na zemi klíčovou roli. \n\n"}
{"id": "1033446", "url": "https://cs.wikipedia.org/wiki?curid=1033446", "title": "Barycz (Dolnoslezské vojvodství)", "text": "Barycz (Dolnoslezské vojvodství)\n\nBarycz ( ) je polská obec nacházející se v Javorském okrese v Dolnoslezském vojvodství. Patří k historickému regionu Dolního Slezska.\n\nDne 6. února 1281 zde došlo k setkání knížat Jindřicha IV. Vratislavského, Jindřicha III. Hlohovského, Jindřicha V. Lehnického a Přemysla II. Velkopolského. Jindřich IV. Vratislavský dal ostatní knížata zajmout a uvěznil je ve Vratislavi, aby si vynutil příhodné podmínky pro svou snahu získat polskou korunu.\n"}
{"id": "1033447", "url": "https://cs.wikipedia.org/wiki?curid=1033447", "title": "TJ Dynamo Nelahozeves", "text": "TJ Dynamo Nelahozeves\n\nTJ Dynamo Nelahozeves je český fotbalový klub, hrající sedmou nejvyšší českou soutěž s názvem I. B třída Středočeského kraje. Fotbalový klub byl založen v roce 1930 pod názvem AFK Hleďsebe-Podhořany. Fotbalové hřiště bylo vybudováno na místě bývalé ovocné zahrady jako společné hřiště vznikajícího fotbalového klubu a Sokola. Při budování hřiště ve 30. letech 20. století se sportovci snažili vyrovnat původně velmi svažitý terén, přesto je hřiště dodnes v podélné ose mírně svažité.\n\nV roce 1948 klub získal název TJ Dynamo Nelahozeves, který používá dodnes.\n\nV současné době (2014) působí v rámci fotbalového oddílu čtyři týmy – muži (krajská 1.B třída), dorost (okresní přebor), starší a mladší přípravka.\n\nV Nelahozevsi vedle sebe fungují dva samostatné fotbalové kluby, což je vzácnost a unikát. Mnoho takových případů v naší zemi nenajdeme. Dnešní Dynamo bylo v roce 1930 založeno jako AFK Hleďsebe-Podhořany, tyto části dnešní obce však v té době k Nelahozevsi ještě nepatřily, takže se vlastně původně o Nelahozevský klub vůbec nejednalo.\n\nHistorie mnoha fotbalových oddílů se začala psát v hospodě, kde se pár nadšenců sešlo u piva a kde se zrodil ten geniální nápad - založit vlastní fotbalový tým. Podobným způsobem se v hospodě \"U Stolzů\" (dnes \"U Hrušků\") narodil i zmíněný sportovní klub AFK Hleďsebe-Podhořany.Jenže první velký problém se objevil ještě dříve, než stačil kdokoliv kopnout do míče. Ono totiž nebylo kde. Sám pan hostinský z oné hospody Antonín Stolz společně s Arnoštem Rupprichem zkoušeli pronajmout polnosti mezi bývalou kovárnou a stanicí dráhy a pak také pole za továrnou Popek, jenže vlastníci těchto nemovitostí nechtěli o fotbalovém hřišti na jejich zemědělsky využívané půdě ani slyšet.\n\nAle Protože touha po fotbale byla obrovská, zmínění pánové flintu do žita neházeli. Mezi dráhou a budovou sálu restaurace se nacházela ovocná zahrada, na které však během tuhé zimy v roce 1929 většina stromů vymrzla. Její majitel se proto nebránil návrhu na výměnu parcel. On sportovcům přenechal znehodnocený sad, za což na oplátku dostal tehdejší letní sokolské cvičiště. Smlouvou bylo ochráněno, že jakmile bude mrazem zničená zahrada přeměněna v hřiště, bude tato plocha k dispozici i sokolu.\n\nOvocný sad se od fotbalového hřiště liší v jedné zásadní věci - rostou na něm stromy. Členové vznikajícího fotbalového oddílu tak museli nejprve vykopat více než čtyřicet polosuchých stromů. Tím však tvrdá práce neskončila. Když byly stromy pryč, projevil se v plné nahotě sklon terénu, který se výrazně svažoval směrem od dráhy k sálu. Před natěšenými fotbalisty tak stál další úkol - pokusit se terén vyrovnat alespoň tak, aby jim na trávníku neutíkal míč od nohy. I to se celkem podařilo. Hřiště je však dodnes mírně svažité. Fotbalisté však ještě neměli vyhráno. Bylo potřeba dalšího jednání s majitelem sousední parcely, aby mohlo být hřiště rozšířeno a splňovalo všechny potřebné regule. Cesta k fotbalovému hřišti Dynama byla obtížnější, než by se mohlo na první pohled zdát.\n\nKdyž už konečně měli fotbalisté AFK kde hrát, scházela jim jiná věc. Peníze. Členské příspěvky ani tržby za vstupenky rozpočet nepokryly, a tak museli činovníci nalézt jiné řešení. Založili ochotnické divadlo. v počátcích se herci-fotbalisté vypůjčovali kulisy od Sokola, ale později měl klub i své vlastní. Divadelníci dokonce v roce 1942 nastudovali Lehárovu operetu Paganini, která se dočkala deseti vyprodaných repríz.\n\nPři pohledu do historie klubu nesmíme zapomenout na ty, kteří se nejvíce zasloužili o fungování oddílu v době jeho zrodu. První výbor tvořil předseda A.Ruppricht, jeho zástupce A.Husák, jednatelé A.Žambůrek st. a A.Trojan, správce J.Prejza, dále pak A.Mašek, V.Černý a další.\n\nOd roku 1936 do 1945 figurovalo mužstvo ve II.třídě, kterou opustilo až poté, co někteří hráči odešli do pohraničí. V roce 1948 došlo ke změně názvu na dnešní podobu - TJ Dynamo Nelahozeves. Dynamo se v dalších letech pohybovalo v nejnižších fotbalových soutěžích. V roce 1976 byl J.Pěničkou a A.Ovsenákovou ve spolupráci s M.Šnýdrem st. a ml. a V.Uhrem st. a ml. založen oddíl stolního tenisu, který funguje dodnes.\n\nFotbalisté však stále výraznějších úspěchů nedosahovali. V létech 1977-1980 proběhla výstavba nových kabin, na Dynamu se však stále hrála jen III.třída. V sezóně 1991-92 se Dynamo vyhouplo do okresního přeboru, udrželo se v něm ale jen jediný ročník. Opětovný sestup se proměnil v hlubokou krizi, která vyvrcholila až pádem do nejspodnější fotbalové soutěže. Obrat k lepšímu přišel v roce 1997. mužstvo se probojovalo zpět do III.třídy a ujal se ho trenér Antonín Šimek. V roce 1999 se tu už hrál okresní přebor a Dynamo se stalo vítězem okresního kola Českého poháru.\n\nDalší roky jsou pak do historie Dynama zapsány zlatým písmem. Mužstvo se dokázalo z okresních soutěží posunout do těch krajských, a dokonce si zahrálo jednu sezónu v krajském přeboru. V současné době je prezidentem klubu Jiří Kratochvíl a mužstvo trenéra Kaplana bojuje v I.B třídě Středočeského kraje.\n\n"}
{"id": "1033449", "url": "https://cs.wikipedia.org/wiki?curid=1033449", "title": "Symboly Královéhradeckého kraje", "text": "Symboly Královéhradeckého kraje\n\nSymboly Královéhradeckého kraje jsou znak, vlajka a logo. Znak a vlajku udělil kraji usnesením č. 92 ze dne 8. října 2001 předseda Poslanecké sněmovny Parlamentu České republiky Václav Klaus. Logo, které ale není oficiálním symbolem, bylo schváleno Radou Královéhradeckého kraje zřejmě v srpnu 2006.\n\nOficiální popis: \"„Červeno-modře čtvrcený štít, v prvním a čtvrtém poli český lev, ve druhém poli unciální písmeno G, ve třetím poli zlatá koruna.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Červeno-modře čtvrcený list, v horním žerďovém a dolním vlajícím poli český lev. V dolním žerďovém poli žlutá koruna. V horním vlajícím poli žlutě unciální písmeno G.“\"\n\nLogo je tvořeno ze dvou na sebe navazujících ploch přesně definované proporce. V horní části je umístěno písmové označení Královéhradecký kraj z písma Akzidenz Grotesk. Logo je zobrazované ve čtyřech specifikovaných barvách:\n\nPrvní a čtvrté pole znaku a vlajky zaujímá historický znak Čech, na jehož historických územích se kraj rozkládá. Druhé pole obsahuje písmeno G ze znaku města Hradce Králové, ve kterém je sídlo kraje. Koruna ve třetím poli představuje pět historických věnných měst českých královen (Hradec Králové, Jaroměř, Dvůr Králové, Trutnov a Nový Bydžov). Koruna je též symbolem historického kraje (dříve Hradecká provincie nebo Hradecký landfrýd) a přívlastku \"Králové\" v názvu města a kraje.\n\nPo vzniku krajů v dnešní podobě (s účinností od 1. ledna 2001) byla v březnu téhož roku schválena radou kraje \"Komise pro heraldiku a vexilologii Rady Královéhradeckého kraje\". Členy se stali odborní pracovníci všech okresů kraje, zástupce Krajského úřadu a Podvýboru pro heraldiku a vexilologii Poslanecké sněmovny Parlamentu. Na prvním zasedání komise doporučila oslovit významné krajské heraldiky k podání návrhů na druhé a třetí pole znaku (ve zbývajících bylo vyžadováno zobrazení českého lva).\n\nZe šestnácti návrhů postoupilo po anonymním vyhodnocení komise 17. května 2001 devět návrhů. Všechny návrhy obsahovaly ve druhém poli, v různých podobách, písmeno G ze znaku krajského města, většinou ve zlaté barvě na modrém podkladu. Ve třetím poli byly symboly hor (Krkonoše, Orlické hory), řek (Labe, Orlice), husitského kalichu a královské koruny. Komise po rozpravě doporučila zkombinovat dva návrhy se symbolem koruny. Autorem vítězného návrhu byl vexilolog Petr Exner. Tvar písmene G pochází ze svorníku klenby (z roku 1463) v katedrále sv. Ducha v Hradci Králové. Koruna je inspirována vyobrazením korun českých královen ve Zbraslavské kronice. Tinktury vychází ze středověkých vyobrazení písmena G.\n\nRada Královéhradeckého kraje schválila tento návrh 1. června 2001, a po jejím doporučení k projednání jej krajské zastupitelstvo 12. června schválilo. K projednání podvýborem pro heraldiku a vexilologii došlo 30. května 2001. Usnesením č. 272/2001 ze dne 19. září doporučil výbor pro vědu, vzdělání, mládež a tělovýchovu udělení znaku a praporu. Rozhodnutím č. 92 ze dne 8. října 2001 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Královéhradeckého kraje Pavla Bradíka proběhlo v místnosti státních aktů Poslanecké sněmovny dne 21. ledna 2002.\n\n\n"}
{"id": "1033450", "url": "https://cs.wikipedia.org/wiki?curid=1033450", "title": "Zábavní park v Pripjati", "text": "Zábavní park v Pripjati\n\nZábavní park v Pripjati na Ukrajině je chátrající zábavní park nacházející se za palácem kultury Energetik v centru opuštěného města Pripjať.\n\nPark měl být otevřen 1. května 1986, v době oslav máje. Plány ale byly přerušeny, když 26. dubna došlo k havárii Černobylu o pár kilometrů dál. Dnes je park, a zejména ruské kolo, symbolem katastrofy Černobylu. Samotný zábavní park se nachází v centru města za budovou Energetiku a hotelem Polesí.\n\nV zábavním parku se nachází ruské kolo, houpačky a kolotoč, autodrom.\nPark se objevil ve videohrách (česky \"S.T.A.L.K.E.R.: Ve stínu Černobylu\"), Call of Duty 4: Modern Warfare a ve filmech Černobylské deníky a byl také inspirací pro \"Atlantic Island Park\" ve filmu The Secret World (česky \"Tajemný svět\").\n"}
{"id": "1033454", "url": "https://cs.wikipedia.org/wiki?curid=1033454", "title": "Ja'el Aradová", "text": "Ja'el Aradová\n\nJa'el Arad (: ), (* 1. května 1967 Tel Aviv, Izrael) je bývalá reprezentantka Izraele v judu. Je majitelkou stříbrné olympijské medaile.\n\nS judem začala v 8 letech a vrcholově se mu věnovala pod vedením Leopolda Daniela. Mezi světovou špičkou se začala prosazovat až po přestupu do polostřední váhy v roce 1988.\n\nV roce 1992 patřila k favoritkám na zlatou medaili na olympijských hrách v Barceloně a po náročeném losu se dostala až do finále. Na svoji soupeřku Francouzku Fleury si věřila, ten rok jí porazila před domácícm publikem na pařížském turnaji, ale v Barceloně jí Francouzka šikovně povodila na zemi a v poměru 1:2 při hantei jí připravila o možnost stát se první izraelskou olympijskou vítězkou. V roce 1996 startovala na na olympijských hrách v Atlantě, ale nestačila na své asijské soupeřky. Po skončení sportovní kariéry se judu věnovala jako trenérka.\n\n"}
{"id": "1033457", "url": "https://cs.wikipedia.org/wiki?curid=1033457", "title": "Seznam písní Linka Wraye", "text": "Seznam písní Linka Wraye\n\nToto je seznam písní, které během své kariéry nahrál americký kytarista Link Wray. Většina jeho písní vyšla na několika různých albech, zde jsou uvedeny pouze první výskyty dané písně na albu (značné množství písní již před vydáním na albu vyšlo také na singlových deskách).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1033463", "url": "https://cs.wikipedia.org/wiki?curid=1033463", "title": "Vodárenská věž Catalana de Gas", "text": "Vodárenská věž Catalana de Gas\n\nVodárenská věž Catalana de Gas, katalánsky Torre de la Catalana de Gas, je věž ve čtvrti Barceloneta v Barceloně. Byla součástí areálu energetické firmy \"Sociedad Catalana para el alumbrado de Gas\". Byla postavena v letech 1905-1906 podle návrhu architekta Josepa Doménecha i Estapá.\n\nVěž je 45 metrů vysoká a stojí na obdélníkovém podstavci, ze kterého vystupuje štíhlé osmiboké tělo věže. Končí kruhovou nádrží s kuželovitou střechou. Je zdobená glazovanou keramikou.\n\nJe majetkem města Barcelona a byla prohlášena španělskou kulturní památkou lokálního významu.\n"}
{"id": "1033464", "url": "https://cs.wikipedia.org/wiki?curid=1033464", "title": "Mister Heartbreak", "text": "Mister Heartbreak\n\nMister Heartbreak je druhé studiové album americké hudebnice Laurie Anderson. Vydalo jej v roce 1984 hudební vydavatelství Warner Bros. Records a jako producenti se na něm vedle Laurie Anderson podíleli také Bill Laswell, Roma Baran a Peter Gabriel. Mezi další umělce, kteří na album přispěli, patří kytaristé Adrian Belew a Nile Rodgers či spisovatel William Seward Burroughs. V žebříčku Billboard 200 se album umístilo na šedesáté příčce.\n\n"}
{"id": "1033474", "url": "https://cs.wikipedia.org/wiki?curid=1033474", "title": "Arielle Kebbel", "text": "Arielle Kebbel\n\nArielle Caroline Kebbel (* 19. února 1985, Spojené státy americké) je americká modelka a herečka.\nNejvíce se proslavila filmy \"\" (2005), \"John Tucker musí zemřít\" (2006), \"Aquamarine\" (2006) a \"Tupíři\" (2010) a seriály \"Gilmorova děvčata\" (2003-04), \"Upíří deníky\" (2009-14), \"Změna je život\" (2010), \"\" (2011-13) a \"UnReal\" (2015).\n\nArielle se narodila ve Winter Parku na Floridě. Její matka Sheri vlastní produkční společnost. Odmaturovala na Crenshaw School ve Winter Garden.\n\nV roce 2002 soutěžila v Miss Florida Teen USA. Před hereckou kariérou se na plno věnovala modelingu. Objevila se v magazínech Maxim, H, Lucky, Men's Health, Stuff a FHm.\n\nPoté, co se odstěhovala do Los Angeles v Kalifornii, se zúčastnila konkurzu do seriálu stanice CW \"Gilmorova děvčata\" a roli Lindsay Lister získala. Od té doby se objevila v televizních seriálech jako \"Vincentův svět\", \"S dětmi na krku\", \"\" a \"Upíří deníky\". Byla obsazena do dvou pilotů \"Football Wives\" a \"No Heroics\". Stanice ABC si je však do své sezóny nevybrala.\n\nV roce 2004 získala vedlejší roli po boku Kevina Harta, Toma Amolda a Snoop Dogga v hip-hopové komedii \"Perfektní servis\". Také se objevila ve filmech jako \"Buď v klidu\", \"Mladej a já\", \"\" a \"Na půl cesty\".\n\nV roce 2005 podepsala smlouvu s 20th Century Fox a zahrála si v jejich filmu \"Aquamarine\", společně se Sarou Paxton, Emmou Roberts a Joannou (Jojo) Levesuqe.\n\nV únoru roku 2006 bylo potvrzeno, že se Arielle objeví po boku Sarah Michelle Gellar a Teresy Palmer ve filmu \"Smrtící nenávist 2\". Natáčelo se v Tokyu v Japonsku a film měl premiéru 13. října 2006.\n\nV roce 2006 si také zahrála ve sportovním dramatu \"Navěky silný\". Film byl vydán na DVD 26. září 2008.\n\nV únoru 2008 byla oznámeno, že Arielle získala roli v hororovém filmu \"Freakdog\". Premiéra se odehrála 22. srpna 2008 a na DVD film vyšel v únoru roku 2009.\n\nArielle se také objevila v komedii \"Brooklyn Brothers Beat the Best\", která měla premiéru na filmovém festivalu v Torontu v roce 2011.\n\nNa začátku prosince 2011 získala hostující roli ve 4. sérii seriálu \"\". V říjnu 2012 se objevila v seriálu \"Hawaii 5-0\".\n\nNa začátku prosince 2012 Arielle prostřednictvím twitteru oznámila, že natáčí pilotní epizodu k seriálu \"Instant Mom\".\n\nV roce 2018 se objevila v roli mladé atraktivní architektky jménem Gia Matteo ve filmu \"Padesát odstínů svobody\".\n"}
{"id": "1033476", "url": "https://cs.wikipedia.org/wiki?curid=1033476", "title": "Václava Ledvinková", "text": "Václava Ledvinková\n\nVáclava Ledvinková (23. května 1958 – 13. října 2014) byla česká spisovatelka, rozhlasová dramaturgyně a autorka rozhlasových her a pořadů pro děti.\n\nVystudovala teorii a dějiny kultury na filozofické fakultě Univerzity Karlovy v Praze. V roce 1987 nastoupila jako dramaturg dětských pořadů v Československém rozhlasu, věnovala se především pořadu Hajaja. Je autorkou 1500 pohádek, her i četeb na pokračování.\n\n\n"}
{"id": "1033478", "url": "https://cs.wikipedia.org/wiki?curid=1033478", "title": "Búkán", "text": "Búkán\n\nBúkán (, ) je město v severozápadním Íránu a hlavní město stejnojmenného kraje v provincii Západní Ázerbájdžán. Leží v nadmořské výšce 1370 m jižně od Urmijského jezera v Íránském Kurdistánu. Kurdové tvoří hlavní část obyvatel. Podle sčítání v roce 2006 žilo ve městě 149 000 obyvatel v 31 000 rodinách. V roce 2012 tu žilo asi 176 000 obyvatel. Název města pochází z kurdského slova boq, což znamená žába, protože se v okolních vodách nacházejí žáby.\n"}
{"id": "1033480", "url": "https://cs.wikipedia.org/wiki?curid=1033480", "title": "Frauke Eickhoffová", "text": "Frauke Eickhoffová\n\nFrauke Eickhoff (* 24. říjen 1967 Celle, Německo) je bývalá reprezentantka Německa v judu.\n\nVyrůstala v Hermannsburgu, kde v 5 letech začala s judem. Vrcholově se mu potom věnovala v Braunschweigu pod vedením Gottfrieda Buruckera. Její slibně začínající kariéru však přibrzdila vážná nemoc žaludku. V roce 1990 se dokázala vrátit a v roce 1991 vybojovat titul mistryně světa.\n\nV roce 1992 patřila za hlavní favoritku na zlatou medaili na olympijských hrách v Barceloně a od prvního kola svojí roli potvrzovala. V semifinále narazila na Izraelku Arad. Koncem první minuty zápasu zaútočila technikou paží (tai-otoši), ale obdržela pouze wazári. Pokračovala tedy v boji na zemi (ne-waza) a snažila se Aradovou dostat do držení (osaekomi-waza). Ta se však vysmekla a z následující akce vyrovnala po kontru scóre. Rozuzlení přišlo posléze, kdy po nepřehledné akci obě aktérky ležely zádami na zemi. Původně si myslela, že za svoje tani-otoši dostala druhé wazári neboli wazári-ippon ona. Po chvíli si však uvědomila, že rozhodčí obodoval techniku ko-uči-gari Aradové. Místo do fínale tak nastoupila do boje o bronzovou medaili a podlehla Číňance Čang Ti. Obsadila 5. místo. Bylo to její poslední představení v reprezentačním dresu.\n\n"}
{"id": "1033481", "url": "https://cs.wikipedia.org/wiki?curid=1033481", "title": "Jiřina Skupová", "text": "Jiřina Skupová\n\nJiřina Skupová (2. února 1895 Mladá Boleslav – 11. července 1970 Chrást) byla česká loutkoherečka, manželka Josefa Skupy a v letech 1957–1962 ředitelka divadla Spejbla a Hurvínka v Praze.\n\nJiřina Skupová se narodila jako Jiřina Schwarzová dne 2. února 1895 v rodině finančního rady. Dne 12. června 1920 se provdala za středoškolského profesora Josefa Skupu. Jejich manželství zůstalo bezdětné, ale byla celý život Skupovi věrnou partnerkou jak v domácnosti, tak na jevišti. Skupova žena se stala členkou amatérského Loutkového divadla feriálních osad v Plzni, kde působil i její manžel, a poté co Skupa z divadla odešel a založil v Plzni vlastní profesionální scénu, tak ho i sem věrně doprovázela. Zde například pomáhala s přípravou scény a dokonce napsala několik loutkových her (Hurvínkovy zimní radovánky, Jak se čerti ženili).\n\nNejznámější je ovšem její působení v roli loutkoherečky, zejména vodičky již tehdy oblíbené loutky Hurvínka (kterému hlas propůjčoval její manžel). Po roce 1945 přesídlila (tak jako celé Skupovo divadlo) do Prahy.\n\nKe konci života se Skupa potýkal se zdravotními problémy a začalo se přemýšlet o dalším osudu divadla. Jiřina Skupová soudila, že po manželově smrti by i divadlo – coby jeho výtvor – mělo skončit, ale Miloš Kirschner (Skupův alternant v dvojroli Spejbla a Hurvínka) a ostatní mladí herci chtěli v činnosti pokračovat. Spor nakonec rozhodl sám Josef Skupa, když krátce před smrtí oficiálně jmenoval Kirschnera svým nástupcem a manželovo rozhodnutí akceptovala, ač nerada, i Skupova žena. Dokonce po manželově smrti působila v letech 1957 až 1962 jako ředitelka divadla.\n"}
{"id": "1033482", "url": "https://cs.wikipedia.org/wiki?curid=1033482", "title": "Irina Strachovová", "text": "Irina Strachovová\n\nIrina Strachovová, (* 4. března 1959 Novosibirsk) je bývalá sovětská atletka, která se věnovala sportovní chůzi, mistryně světa v chůzi na 10 km, ve které se v roce 1987 stala mistryní světa.\n\nV roce 1987 se stala mistryní světa v chůzi na 10 kilometrů. Na následujícím světovém šampionátu v Tokiu skončila v této disciplíně čtvrtá. Její osobní rekord v chůzi na 10 kilometrů je 42:44, na dvojnásobné trati pak 1:34:31.\n\n"}
{"id": "1033485", "url": "https://cs.wikipedia.org/wiki?curid=1033485", "title": "Teatro Comunale (Ferrara)", "text": "Teatro Comunale (Ferrara)\n\nTeatro Comunale (od jara roku 2014 Teatro Claudio Abbado) ve Ferraře je operní divadlo v italském regionu Emilia-Romagna.\n\nBylo postaveno v letech 1786 až 1797 s kapacitou 990 míst. Architekty budovy byli Cosimo Morelli a Antonio Foschini a divadlo bylo otevřeno 2. září 1798 uvedením opery \"Gli Orazi e i Curiazi\" italského skladatele Domenica Cimarosy. Divadlo je také známé uvedením opery \"Ciro in Babilonia\" v březnu 1812, kterou složil Gioacchino Rossini ve věku 20 let.\n\nMezi lety 1825-1826 a v roce 1850 byly provedeny renovační práce, jež dotvořily dnešní budovu opery. V roce 1928 bylo přidáno orchestřiště. Během druhé světové války byla budova těžce poškozena bombardováním Spojenců a ačkoliv byla v poválečných letech v provozu, její uzavření nastalo roku 1956. Rekonstrukce divadla proběhla v 60. letech a také mezi lety 1987-1986.\n\nSoučasné hlediště má pět podlaží s kapacitou 890 míst a na stropě je vyobrazení čtyř scén ze života Julia Caesara.\n\nDlouholetým dirigentem divadla byl Claudio Abbado. Na jeho počest bylo divadlo po jeho smrti 20. ledna 2014 přejmenováno na \"Teatro Claudio Abbado\".\n\n \n"}
{"id": "1033492", "url": "https://cs.wikipedia.org/wiki?curid=1033492", "title": "Noc zavražděných básníků", "text": "Noc zavražděných básníků\n\nNoc zavražděných básníků (\"ночь казнённых поэтов\") je označení události z 12. srpna 1952, kdy bylo v moskevské věznici Lubjanka popraveno zastřelením třináct významných židovských intelektuálů křivě obviněných z vlastizrady. Tento zločin stalinismu je známý také jako \"Případ Židovského antifašistického výboru\" (\"Дело Еврейского антифашистского комитета\").\n\nŽidovský antifašistický výbor byl vytvořen v roce 1941 a jeho předsedou byl divadelní režisér Solomon Michoels. Úkolem bylo propagovat mezi zahraničními Židy Sovětský svaz a jeho boj s nacistickým Německem. Výboru se podařilo shromáždit 33 miliony dolarů na podporu válečného úsilí Rudé armády. Výbor také sestavil \"Černou knihu\" dokumentující nacistickou genocidu sovětských Židů. Michoels obdržel řád Za hrdinskou práci ve Velké vlastenecké válce.\n\nČlenové výboru upadli v nemilost poté, co navrhli vytvoření autonomního státu pro sovětské Židy na Krymu, odkud byli na konci války deportováni Krymští Tataři. Stalin se začal obávat vlivné organizace s kontakty v západním světě, která byla loajální spíše k židovskému národu než ke komunistickému režimu. V lednu 1948 zahynul Michoels v Minsku při dopravní nehodě, kterou podle pozdějšího vyšetřování zinscenoval agent Pavel Sudoplatov. V listopadu téhož roku byl výbor rozpuštěn a začalo zatýkání předních židovských aktivistů — celkem bylo uvězněno 125 osob a zabito 29 z nich. Byla zahájena rozsáhlá propagandistická kampaň, obviňující Židy z nespolehlivosti a kosmopolitismu. V květnu 1952 začal vojenský soud s patnácti lidmi nařčenými ze zrady a protisovětské špionáže. Obžalovaní, kteří byli v předchozích třech letech podrobeni výslechům spojených s fyzickým i psychickým týráním, se k vykonstruované vině vesměs nakonec přiznali. Předseda soudu generálporučík Alexandr Čepcov vynesl 18. července třináct rozsudků smrti, které byly vykonány 12. srpna. Na rozdíl od předchozích velkých procesů v rámci Velké čistky probíhalo řízení tajně, ani po popravě odsouzených nevyšla v novinách žádná zmínka.\n\nV listopadu 1955 rozhodl sovětský nejvyšší soud, že vina obžalovaných nebyla prokázána a rozsudky zrušil.\n\n\n"}
{"id": "1033494", "url": "https://cs.wikipedia.org/wiki?curid=1033494", "title": "Bedsa", "text": "Bedsa\n\nBedsa (též Bedse) je komplex buddhistických kamenných chrámů v indickém státě Maharasthra.\n\nPůvod komplexu je možno vysledovat až do 1. století př. n. l. Komplex sestává ze dvou hlavních částí vytesaných ve skále – modlitební haly Chaitya se stúpou a kláštera Vihara. Další malá stúpa se nachází zvenčí vpravo od hlavních jeskyní. V obou jeskyních je vytesaná výzdoba, ačkoliv méně zdobná než v případě pozdějších staveb. Vzhledem k tomu, že jeskyně jsou orientovány východním směrem, je doporučováno navštívit komplex v ranních hodinách, kdy sluneční svit zvýrazňuje výzdobu hal.\n\nV blízkém okolí se nacházejí známější komplexy Karla a Bhaja a také čtveřice pevností Lohagad, Visapur, Tung a Tikona nedaleko přehrady Pawana.\n"}
{"id": "1033496", "url": "https://cs.wikipedia.org/wiki?curid=1033496", "title": "Matouschkova mapa Ještědských a Jizerských hor", "text": "Matouschkova mapa Ještědských a Jizerských hor\n\nMatouschkova mapa Ještědských a Jizerských hor (v originále ) je kartografické dílo zpracované Josefem Matouschkem (1867–1945). Zachycuje území mezi Lužickými horami a západními okraji Krkonoš. Podkladem pro tvorbu mapy byla Matouschkovi rakouská vojenská mapa zpracovaná v měřítku 1:25 000. Do ní zakreslil vrstevnice a podrobně pojmenoval vrcholy, průseky, řeky i potoky, cesty, osady, samoty, ale také pomníčky či kříže a další turistické zajímavosti. Zdrojem informací o mapovaném území mu byla sdělení lesníků, dřevařů a také místních občanů. Výsledné dílo v měřítku 1:50 000 vydal roku 1927 Německý horský spolek pro Ještědské a Jizerské hory – na tehdejší dobu – ve velkém nákladu deset tisíc výtisků.\n\nPřesto se náklad rozebral a Josef Matouschek připravoval druhé, opravené a doplněné vydání své mapy. Práci sice dokončil, ale mezitím došlo k německému záboru Sudet a k vydání mapy již nedošlo. Přesto se dochovalo několik neúplných výtisků tohoto mapového díla .\n\nV roce 2012 vydal Jizersko-ještědský horský spolek reprint původní Matouschkovy mapy z roku 1927. K dispozici byla buď na křídovém polokartonu nebo skládaná na mapovém papíře distribuovaná v plastovém obalu.\n\n"}
{"id": "1033499", "url": "https://cs.wikipedia.org/wiki?curid=1033499", "title": "Refugium (ekologie)", "text": "Refugium (ekologie)\n\nRefugium (množné číslo refugia) je v ekologii termín, který označuje místo sloužící jako útočiště pro různé reliktní rostlinné a živočišné druhy v kulturní krajině, které byly v historii mnohem více rozšířeny v okolí. Refugium tak může představovat různý druh stanoviště, které bylo izolováno od okolí řadou procesů (od klimatických a geografických změn až po zásahy člověka, například v podobě odlesňování či nadměrného lovu).\n\nOblasti refugií mohou být cíleně chráněny ve snaze udržet různé druhy v krajině.\n\nTímto termínem se dá označit řada různých stanovišť nezávisle na druhové skladbě, tvaru či podmínkách.\n"}
{"id": "1033500", "url": "https://cs.wikipedia.org/wiki?curid=1033500", "title": "Kristallnacht (album)", "text": "Kristallnacht (album)\n\nKristallnacht je studiové album amerického hudebního skladatele a saxofonisty Johna Zorna. Zorn se ve své tvorbě do značné míry inspiruje židovskou tematikou. Dílo \"Kristallnacht\" je inspirováno událostmi před, během a po nacistickém protižidovském pogromu, Křišťálové noci, která se odehrála v listopadu 1938. Album bylo nahráno během dvou dnů, 9. a 10. listopadu 1992, což jsou dny, během kterých se Křišťálová noc odehrála. Album bylo původně vydáno japonským hudebním vydavatelstvím Eva Records roku 1993, když pak o dva roky později Zorn založil vlastní vydavatelství Tzadik Records, vyšlo zde znovu i toto album. Album obsahuje celkem sedm skladeb.\n\nAutorem všech skladeb je John Zorn.\n"}
{"id": "1033509", "url": "https://cs.wikipedia.org/wiki?curid=1033509", "title": "Bazilika Panny Marie na Sloupu", "text": "Bazilika Panny Marie na Sloupu\n\nBazilika Panny Marie na Sloupu (španělsky:\"Catedral-Basílica de Nuestra Señora del Pilar\") je římskokatolický kostel, ležící ve městě Zaragoza ve Španělsku.\n\nJe uváděno, že jde o první kostel v historii zasvěcený Panně Marii. Bazilika Panny Marie na Sloupu je jednou ze dvou menších bazilik v Zaragoze a konkatedrálou k blízké katedrále La Seo. Stavba současné baziliky probíhala převážně v letech 1681 až 1872 v barokním stylu.\n\nNázev baziliky pochází od údajného zjevení Panny Marie apoštolu Jakubovi při modlitbě 2. ledna roku 40 n. l. Sloup, který je 39 cm vysoký a vyroben z jaspisu je dnes společně se sochou Panny Marie na Sloupu (\"Madonna del Pilar\") hlavní svátostí kostela. Panna Marie na Sloupu je ochránkyní španělského národa a její svátek dne 12. října je ve Španělsku státním svátkem.\n\nMnoho španělských králů, zahraničních vládců a svatých věnovali modlitbu u této sochy – mezi nimi například sv. Jan od Kříže. Terezie z Ávily, sv. Ignác z Loyoly a blahoslavený Guillaume-Joseph Chaminade.\n"}
{"id": "1033511", "url": "https://cs.wikipedia.org/wiki?curid=1033511", "title": "Václav I. Lehnický", "text": "Václav I. Lehnický\n\nVáclav I. Lehnický ( \"Wacław I legnicki\", 1316/18 – 2. června 1364) byl lehnicko-břežský kníže pocházející z lehnické větve slezských Piastovců.\n\nByl synem lehnicko-břežského knížete Boleslava III. Marnotratného a Markéty, dcery českého krále Václava II. Po dědovi byl také pojmenován. Před rokem 1341 se oženil s Annou, dcerou Kazimíra I. Těšínského. V září 1347 se zúčastnil pražské korunovace Karla IV.\n\nCelý život bojoval s chatrným zdravím a prázdnou pokladnou. Zemřel exkomunikován 2. června 1364 a jeho ostatky byly uloženy v kapli kostela Božího hrobu v Lehnici. Jeho náhrobek je dnes uložen v místní katedrále.\n"}
{"id": "1033512", "url": "https://cs.wikipedia.org/wiki?curid=1033512", "title": "Věž sv. Jana (Amposta)", "text": "Věž sv. Jana (Amposta)\n\nVěž sv. Jana (katalánsky: \"Torre de Sant Joan\") je stará obranná věž v okrese Amposta ve Španělsku. Byla vybudována v roce 1576 z nařízení Filipa II. jako obrana proti útokům saracénských pirátů. V současné době je věž ve špatném stavu s napůl zborcenými zdmi.\n\nRoku 1949 byla prohlášena španělskou kulturní památkou.\n"}
{"id": "1033513", "url": "https://cs.wikipedia.org/wiki?curid=1033513", "title": "Grace Phipps", "text": "Grace Phipps\n\nGrace Victoria Phipps (* 4. května 1992 Austin, Texas, Spojené státy americké) je americká herečka a zpěvačka. Hrála Amy v seriálu \"The Nine Lives of Chloe King\", seriál byl však po 10 dílech zrušen. Jako April Young se objevila v 10 dílech čtvrté série seriálu \"Upíří deníky\". V roce 2013 získala roli v Disney Channel originálním filmu \"Film mých snů\", po boku s Rossem Lynchem a Maiou Mitchell. Zahrála si i v jeho pokračování \"Film mých snů 2\".\n\nGrace se narodila v Austinu v Texasu, vyrostla však v Boeme v Texasu a v San Antoniu v Texasu, kde odmaturovala na Robert E. Lee High School a na The North East School of the Arts, v oboru divadlo. \n\nPoté co v roce 2010 odmaturovala, přestěhovala se do Los Angeles, kde ihned získala roli Bee v předělávce filmu Noc hrůzy. Také získala roli Amy v ABC seriálu \"The Nine Lives of Chloe King\". Seriál byl zrušen po jedné sérii.\n\nV roce 2012 byla obsazena do role April Young, hostující postava, v seriálu stanice The CW Upíří deníky, kde se objevila v deseti epizodách čtvrté série. Později bylo potvrzeno, že v další sérii se již neobjeví.\n\nV roce 2013 získala roli Lely v Disney Channel původním filmu Film mých snů, po boku s Rossem Lynchem a Maiou Mitchell. Ve filmu zpívala několik písniček, včetně \"Falling for ya\". Objevila se v epizodě \"Directors & Divas\" v seriálu \"Austin a Ally\" jako Brandy Braxton. Zahrála si také ve filmové adaptaci novely Dark Summer. Znovu si roli Lely zopakovala ve filmu \"Film mých snů 2\". V roce 2015 si zahrála v hororových filmech \"Dark Summer\" a \"Some Kind of Hate\". Objevila se ve třech dílech seriálu \"Scream Queens\" a další hostující role měla v seriálech \"\" a \"Hawaii 5-0.\" Během let 2017 až 2018 hrála seržantku Lilly v seriálu \"Z Nation.\"\n"}
{"id": "1033515", "url": "https://cs.wikipedia.org/wiki?curid=1033515", "title": "Václav Komárek", "text": "Václav Komárek\n\nVáclav Komárek SDB (12. října 1929 Holice – 22. května 1994 Praha) byl římskokatolický kněz – salesián, katolický aktivista a disident.\n\nNarodil se jako první dítě poštovního zaměstnance v Holici u Olomouce, měl dvě mladší sestry. Po pěti třídách obecné školy v Holici nastoupil roku 1940 na reálné gymnasium v Praze-Libni, a přidal se k salesiánské mládeži v nedalekých Kobylisích. Roku 1944 odešel do Dvorku u Přibyslavi, kde v té době našel útočiště salesiánský aspirantát. V letech 1945-1946 pokračoval ve Fryštáku pod vedením pátera Oldřicha Meda. V srpnu 1946 nastoupil do noviciátu salesiánů v Hodoňovicích. První sliby složil 1. srpna 1947 do rukou Služebníka Božího P. Ignáce Stuchlého. Dále pokračoval v salesiánském studentátu na zámku v Přestavlkách, mj. filozofii u patera Františka Sochy. Odmaturoval v Holešově.\n\nPo zrušení řeholních řádů a uzavření všech církevních škol 3. 4. 1950 nastoupil jako pomocný dělník v penicilínce v Roztokách u Prahy. Neprošel zkouškami na vysokou školu, proto si zvýšil kvalifikaci jako zdravotní laborant a nastoupil do nemocnice (KÚNZ) v Olomouci. Po dvouleté vojenské prezenční službě u strážního praporu u Tábora a po prodloužení vojenské služby o půl roku v Domažlicích nastoupil v Praze roku 1954 jako laborant do Vinohradské nemocnice. Dále si zvýšil kvalifikaci studiem biochemie na Střední zdravotní škole v Praze a nastoupil do Biofyzikálního ústavu Fakulty všeobecného lékařství Univerzity Karlovy v Praze.\n\nV padesátých letech dvacátého století spolupracoval s páterem Janem Robem a dalšími při činnosti tajné církve, pracoval s dětmi, organizoval setkání a rozmnožoval náboženské texty zakázané literatury. Po uvěznění pátera Roba pokračuje v práci společně s Janem Vývodou, Františkem Pospíšilem, Bětuškou Novákovou a Josefem Malůšem. Teologické studium dovršil věčnými sliby, které složil 28. září roku 1958. 7. ledna 1968 byl páterem Schaffranem ve Zhořelci v NDR vysvěcen na kněze. V dubnu 1968 nastoupil jako myč oken, a zároveň se pod vedením pátera Josefa Kubína a pátera Františka Míši se podílel na salesiánské obnově kostela sv. Kříže v Praze Na příkopech. Od 2. července roku 1969 do 31. března 1972 měl státní souhlas k vykonávání služby pomocného kněze v kostele sv. Kříže. Organizoval spolu např. s Jaroslavem Kopeckým, Janem Vývodou s velkým ohlasem mládež, konaly se tam tehdy čtvrteční bohoslužby slova známé jako rytmické či beatové mše. Hrávaly tam skupiny Giovanni, Poutníci, promítaly se diapozitivy, poprvé tam veřejně zazněla hudba z muzikálu Jesus Christ Superstar. Stýkal se s páterem Jiřím Reinsbergem, Bonaventurou Boušem a mnoha dalšími.\nOrganizováním činnosti pro mládež se stal velmi populární, magistrátu i politickému režimu nepohodlný. 8. dubna 1972 byl přeložen do farního kostela sv. Václava v Praze na Smíchově, kde ve svých aktivitách pokračoval. Státní souhlas mu byl odňat k 31. prosinci 1973 rozhodnutím oddělení pro církevní záležitosti odboru kultury Národního výboru hl. m. Prahy.\n\nStále přitom pracoval jako myč oken v n. p. Úklid v Praze. Byl jedním ze zakladatelů a organizátorů aktivit „skryté církve“: ve skupině s Josefem Zvěřinou, Fridolínem Zahradníkem či Janem Konzalem získával nové aktivisty, organizoval setkání skupiny, přednášky, sjednával kontakty a všestranně pomáhal. Je znám pod přezdívkou Anofeles. Spolupracoval mj. s Christliche Arbeitjugend v NDR. Tajně studoval spolu s Pavlem Hradílkem u salesiánů teologii. 24. května 1982 nastoupil jako pomocný měřič k Výstavbě dolů uranového průmyslu a pracoval v Praze při vyměřování stavby metra. Podrobil se několika operacím páteře, po kterých dostal částečný invalidní důchod. Od 22. 5. 1986 do 12. 10. 1988 pracoval jako poštovní doručovatel a manipulant, než odešel do starobního důchodu. 2. května 1988 se neúspěšně pokusil získat zpět státní souhlas k vykonávání kněžské služby u sv. Vojtěcha v Praze. Po listopadu 1989 spolupracoval u sv. Gabriela v Praze s Mons. Václavem Malým. Zemřel po dlouhé nemoci a pobytu v nemocnici v péči sester boromejek v neděli ráno na Letnice 22. 5. 1994.\n\nJe pohřben v salesiánské hrobce v Praze – Ďáblicích.\n\n\n"}
{"id": "1033516", "url": "https://cs.wikipedia.org/wiki?curid=1033516", "title": "Lapinkoira", "text": "Lapinkoira\n\nLapinkoira (anglicky: Finis Lapphound, finsky: Suomenlapinkoira) je velmi staré finské psí plemeno, podobné dnešním špicům. Dnes rozšířené i v Česku.\n\nO lapinkoiře e sice oficiálně prohlášeno, že byla vyšlechtěna v 17. století, ale Laponci si psy velmi podobné tomuto plemeni udržovali již v předchozích staletích.. V zemi svého původu a jiných severských zemích nadále slouží i ke svému původnímu účelu — hlídání majetku ale i sobích stád. V Evropě se ale chová spíše jen jako společenský pes. Vznik psa podobnému dnešní lapinokoiře zapříčinilo nejspíše křížení ovčáckých psů se severskými špici — mezi nejpravděpodobnější předky patří karelský medvědí pes a islandský pes.\n\nJako samostatné plemeno byla lapinkoira uznána v roce 1920. Do této doby byla v jedno plemeno spojovaná s švédským lapphundem a lapinporokoirou , to jsou dnes samostatná plemena. Oficiální česká zkratka plemene je LAK. Standard byl sepsán a uznán v roce 1945 . Nejvíce rozšířené jsou lapinkoiry v severních částech Ruska, Finsku a Švédsku. V České republice existuje již několik chovatelských stanic a obliba plemene stále roste. Současně ji v Česku zastřešuje Klub chovatelů málopočetných plemen.\n\nLapinkoira se vyznačuje svojí náklonností k jiným zvířatům. Je milá a přátelská, ale má sklony k uštěkanosti. Je sebevědomá a temperamentní. Zvláštní je, že u tohoto plemene jsou feny více temperamentní, než psi, což je výjimečné . Je aktivní a chytrá, ale pokud u majitele vycítí nervozitu, může se stát dominantní. Je loajální ke své rodině. Hodně štěká, ale protože je příliš přátelská, není to dobrý hlídač.\n\nLaponci si lapinkoir vážili i proto, že dokázali bez problémů vycházet s jinými psy ve smečce nebo jejich zvířaty. Tuto vlastnost si lapinkoira udržela dodnes, hodí se tedy i do smečky různých zvířat. Nemá prakticky žádné lovecké pudy.\n\nHodí se i k starším dětem. Moc mladé děti by si s ní mohly hrát a nedopatřením jí nějak ublížit a to si lapinkoira nenechá líbit. Je sice jen malá pravděpodobnost, že by člena rodiny kousla, spíše by se jej mohla začít bát.\n\nK cizím se chová přátelsky, nemá s nimi problémy, ale je nutné ji v období socializace nechat si zvyknout na různé předměty, jako jsou vysavače, cyklisté nebo dopravní prostředky, protože pak je na to příliš pozdě.\n\nSrst tohoto plemene je téměř bezúdržbová, je totiž samočistící. Pokud nelíná, stačí ji asi 2x do týdne vyčesat hřebenem s jemnými štětinami. Líná 2x do roka na jaře a na podzim, v tomto období je potřeba ji kartáčovat mnohem častěji. Mytí šamponem není vůbec nutné a nedoporučuje se dělat to často, aby se nepoškodila struktura chlupů.\n\nLapinkoira je velmi aktivní a hravá a vyžaduje hodně pohybu. Ráda a rychle se učí, proto je vhodná na různé psí sporty. Má ráda chůzi, ale je možné ji použít i ve psím spřežení. Pokud ji dostatečně nezabavíte, začne se nudit a to většinou končí tím, že zdemoluje vše, co uvidí.\n\nVýcvik může vést i naprostý začátečník. Lapinkoiry jsou učenlivé a bystré, a rychle se učí. Nejlepší výcvik pro toto plemeno je formou hry. Nepotřebují tvrdý výcvik. Výchova je stejná jako u jakéhokoliv jiného psa.\n\n"}
{"id": "1033518", "url": "https://cs.wikipedia.org/wiki?curid=1033518", "title": "Jiří Hejna (malíř)", "text": "Jiří Hejna (malíř)\n\nJiří Hejna (29. července 1921, Praha – 2. března 2011, Paříž) byl český akademický malíř, ilustrátor a grafik.\n\nJiří Hejna pocházel z rodiny truhláře Emanuela Hejny. Jeho starší bratr Václav Hejna byl rovněž malíř. V letech 1941–1945 studoval na Baťově Škole umění ve Zlíně dekorativní malířství pod vedením profesora Karla Hofmana, poté v roce 1945 na Akademii výtvarných umění v Praze a svémalířské vzdělání dokončil roku 1947 na École nationale supérieure des beaux-arts v Paříži. Roku 1946 se stal členem pražské Umělecké besedy.\n\nSvou první autorskou výstavu uskutečnil roku 1947 pod pseudonymem Jiří H. Vojta v Praze v Topičově saloně pod názvem \"Člověk a město\". V té době maloval v duchu magického realismu a abstraktního umění, ale po roce 1948 nesměl své abstraktní obrazy vystavovat. Roku 1955 se stal členem SČUG Hollar a účastnil se jeho výstav doma i v zahraničí. V té době působil též jako ilustrátor. Roku 1964 pracoval na realizaci fresek a sgrafit pro hotel Hvězda v Chebu. V tomto roce byl však uvězněn jeho bratr Václav a Jiřímu Hejnovi se podařilo i se svou ženou Zoe emigrovat do Francie, kde se usadil v Paříži.\n\nV emigraci spolupracoval například jako výtvarník s exilovým nakladatelstvím Konfrontace, ale nejvíce proslul jako autor rozsáhlého abstraktního cyklu \"Compositions cosmogoniques\" (Kosmogonické kompozice), čímž se stal svébytným pokračovatelem Františka Kupky. Cyklus vznikal téměř padesát let (od roku 1959) a zahrnuje mnoho set pláten zachycujících chaos i organizovanost vesmírných sil. Každoročně vystavoval na Salonech Nezávislých v Paříži a na autorských výstavách v západní Evropě. Po roce 1989 už téměř nemaloval a nevystavoval, v ústraní ve svém ateliéru v Paříži čekal na uznání ze své bývalé vlasti. Domů se vrátil poprvé a naposled jen na několik dnů v roce 2005, rok poté, co se v Městské galerii ve Vysokém Mýtě konala jeho první výstava od roku 1961.\n\n\n\n\n\n"}
{"id": "1033520", "url": "https://cs.wikipedia.org/wiki?curid=1033520", "title": "Historický park Phra Nakhon Khiri", "text": "Historický park Phra Nakhon Khiri\n\nPhra Nakhon Khiri (thajsky: อุทยานประวัติศาสตร์พระนครคีรี) je historický park na kopci nad thajským městem Phetchaburi. Název Phra Nakhon Khiri znamená \"Svatý městský kopec\", ale u místních je znám spíše jako Khao Wang, tedy \"Kopec s palácem\".\n\nV parku jsou tři skupiny budov na třech vrcholech 92 m vysokého vrchu. Vlastní palác stojí na západním vrcholu. Prostřední vrchol slouží jako velká stúpa jménem \"Phra That Chom Phet\". Na východním vrcholu stojí \"Wat Phra Kaeo\", královský chrám, postavený v podobném stylu jako \"Wat Phra Kaeo\" v Bangkoku. Celý komplex byl vybudován jako letní sídlo králem Mongkutem.\n\nStavba byla dokončena roku 1860 a celá lokalita je registrována jako historický park od 27. srpna 1979. Dvě palácové budovy v současnosti slouží jako pobočka Thajského Národního muzea.\n"}
{"id": "1033521", "url": "https://cs.wikipedia.org/wiki?curid=1033521", "title": "Vitalij Hubarenko", "text": "Vitalij Hubarenko\n\nVitalij Serhijovyč Hubarenko, , , (13. června 1934 Charkov – 5. dubna 2000 Kyjev) byl ukrajinský hudební skladatel.\n\nVitalij Hubarenko se narodil v Charkově, kde také roku 1960 zakončil studium na charkovské konzervatoři ve třídě skladby u D. L. Klebanova. V letech 1958–1960 vyučoval teoretické předměty a hudební literaturu na dětské hudební škole. Od roku 1960 pracoval jako hudební redaktor oblastního rozhlasu v Charkově. Od roku 1961 vyučoval hudební teorii a skladbu na Charkovském uměleckém ústavu a od roku 1962 také na Charkovské hudební škole. Od roku 1972 se živil jako svobodný umělec a roku 1985 se s rodinou přestěhoval do Kyjeva, kde roku 2000 i zemřel. Je pochován na Bajkovském hřbitově.\n\nHubarenkovou manželkou byla profesorka Maryna Romanivna Čerkašyna-Hubarenko (nar. 1938), hudební vědkyně, kritička, pedagožka a libretistka a zároveň dcera významného herce a režiséra Romana Čerkašyna. Hubarenkovou dcerou byla skladatelka a básnířka Irina Vitaliivna Hubarenko (1959–2004).\n\nVitaliji Hubarenkovi náleží přední místo mezi ukrajinskými operními skladateli 20. století. Podle názoru L. Kyjanovské každá z jeho třinácti oper „přitahuje nebanálním, svérázným řešením i pojednáním hudebního a scénického děje, odpovídajícím individuálnímu záměru i výběru předmětu“. K většině jeho oper napsala libreto jeho žena Marija Hubarenková. Skladatel v nich „umí hudebními prostředky představit aroma a kolorit dávných epoch, úzkostný puls každodennosti, jemná citová hnutí duševního výrazu hrdinů, dynamiku vývoje jejich emocí, zářivost a plastičnost hudebních obrazů, dramatickou stost velkých pláten“. Vedle operního žánru se Hubarenko zabýval i instrumentální a komorně-vokální hudbou. V těchto dílech projevil skladatel mimo jiné zájem o ukrajinské folklórní obřady (symfonická báseň \"Kupalo\"), intimní lyriku ukrajinských básníků (vokální cykly \"Květy a nálady\" na slova I. Drače, \"Podzimní sonety\" na slova D. Pavlička, \"Nastav dlaň\" na slova V. Sosjury).\n\n\n\n\n"}
{"id": "1033524", "url": "https://cs.wikipedia.org/wiki?curid=1033524", "title": "Bifröst (město)", "text": "Bifröst (město)\n\nBifröst je malé město ležící na západě Islandu. Nachází se u silnice číslo 1 v kraji Mýrasýsla, přibližně 30 km severovýchodně od města Borgarnes a 105 km od hlavního města Reykjavík. Největší část zaujímá kampus Bifröst University, dále je ve městě například hotel, obchod se smíšeným zbožím, kavárna, školka a posilovna.\n\nBifröst je obklopen více než 3500 let starým lávovým polem, které je pokryto mechem a vřesem.\n\nV okolí města se nachází mnoho zajímavých míst: \n\n"}
{"id": "1033527", "url": "https://cs.wikipedia.org/wiki?curid=1033527", "title": "Elano", "text": "Elano\n\nElano Ralph Blumer (* 14. června 1981, Iracemápolis) známý i jako Elano je brazilský fotbalový záložník hrající za klub Santos FC.\n\nV létě 2014 odešel do nově zformované indické Superligy (Indian Super League).\nS osmi vstřelenými góly během 11 zápasů ovládl v ročníku 2014 tabulku nejlepších kanonýrů ISL.\n\nV A-týmu Brazílie debutoval 13. října 2004 v zápase proti Kolumbii (remíza 0:0). V roce 2009 vyhrál se „Seleção“ (přezdívka brazilského národního týmu) Konfederační pohár FIFA konaný v Jihoafrické republice.\nZúčastnil se i Mistrovství světa 2010 v Jihoafrické republice, kde Brazilci vypadli ve čtvrtfinále s Nizozemskem.\n\n"}
{"id": "1033529", "url": "https://cs.wikipedia.org/wiki?curid=1033529", "title": "Obléhání Toulonu", "text": "Obléhání Toulonu\n\nObléhání Toulonu se odehrálo od září do prosince 1793. \n\nFrancie se od popravy krále roku 1793 zmítala v nepokojích. Docházelo k mnoha povstáním, za které byli především zodpovědní royalisté. K povstáním docházelo na západě, jihozápadě, ale především na jihovýchodě Francie. 28. srpna proběhla vzpoura i v Toulonu navíc za anglické podpory – britský admirál Samuel Hood poslal do toulonského přístavu eskadru Royal Navy.\n\nU Toulonu se nacházely tři strategické body – královská věž a dvě pevnosti Balaguier a Eguillette. Ten, kdo by se zmocnil těchto tří míst, má volnou cestu do přístavu. Na straně Francouzů bylo 30 000 vojáků a 100 děl proti nim stálo 10 000 vojáku z Anglie, Neapole, Sardinie a francouzští royalisté. 1. fází francouzského útoku byl frontální útok přímo na město. Tento plán ale ztroskotal. Francouzi při tomto pokusu měli těžké ztráty dělostřelectva a navíc byl zraněn generál de Dommartin, kterého 17. září nahradil Napoleon Bonaparte. Hlavní velení měl generál Casteaux, který byl ale poněkud neschopný, proto přenechal velení Napoleonovi. Bonaparte nechává přivést nová děla a pece na dělové koule, které má v plánu rozžhavit a následně pálit na anglickou flotilu. Neváhá a pouští se do ostřelování Angličanů. Při tomto útoku nahradil jednoho mrtvého dělostřelce a sám se ujal děla. Jeho předchůdce měl naneštěstí svrab a Napoleon se od něj nakazil. Tato nemoc ho trápila ještě několik let. Při válečné poradě se Napoleon obrátí na jednoho z generálů a řekne „Toulon je tady.“ a ukáže na pevnost Eguillette, která je naproti Toulonu. Všichni se mu vysmějí, že neví, kde je Toulon. Napoleon jim ale vzápětí vysvětlí své plány na dobytí města. Toulon nelze dobýt přímo, Napoleon jej chce získat právě přes Eguillette. Díky strategickému postavení již zmíněné pevnosti budou mít dělostřelci na dostřel anglické lodě v toulonském přístavu, čímž odříznou Toulon od zásobování. 20. září Angličané opouštějí malé kotviště a uvědomí si, že musí ubránit Balaguier a Eguillette, proto postaví před těmito pevnostmi další pevnost Mulgrave, kterou Francouzi přezdívají „Malý Gibraltar“. Napoleon postaví proti pevnosti artilérii a – jako už několikrát – se ocitá v první linii. 17. prosince útočí přímo na Mulgrave a Eguillette a nakonec i na Balaguier. Francouzi obě pevnosti dobyli a konečně měli na mušce obě kotviště. O několik dní později Toulon kapituloval. Díky tomuto obléhání byl kapitán Napoleon povýšen na brigádního generála (přeskočil tím hodnost plukovníka) a tím na sebe upozornil.\n"}
{"id": "1033535", "url": "https://cs.wikipedia.org/wiki?curid=1033535", "title": "Erika (pochod)", "text": "Erika (pochod)\n\nErika známá též jako Auf der Heide blüht ein kleines Blümelein je pochodová píseň Německé armády. Byla napsána německým skladatelem pochodů Hermsem Nielem kolem roku 1930. Před začátkem 2. světové války byla hojně používána v propagandě NSDAP a Wehrmachtu, avšak téma je založeno pouze na dvojsmyslnosti německého slova Erika (tj. vřes a německé dívčí jméno).\nPochod byl taktéž naturalizován v armádě Chile v období diktatury Augusta Pinocheta.\n"}
{"id": "1033536", "url": "https://cs.wikipedia.org/wiki?curid=1033536", "title": "Traffic (estonská hudební skupina)", "text": "Traffic (estonská hudební skupina)\n\nTraffic je estonská kapela z Tallinnu, která byla založena v roce 2006. Své debutové album skupina vydala o rok později.\n\nV roce 2006 skupinu založili zpěvák Silver Laas a kytarista Stig Rästa, který předtím působil ve skupině Slobodan River.\n\nV roce 2006 vydali rádiový hit a zároveň singl \"\"Kallis, ära küsi\"\" a v roce 2007 skupina vydala své debutové album \"Traffic\".\n\nV roce 2008 se debutově zúčastnili estonského národního kola \"Eurolaul 2008\". Se zpěvačkou Luisou Värk zazpívali píseň \"\"It's Never Too Late\"\". Píseň se ve finále národního kola umístila na 8. místě s 866 hlasy.\n\nV roce 2009 se zúčastnili nového estonského národního kola s názvem \"Eesti Laul 2009\". S písní \"\"See päev\"\" postoupili do finále, kde se umístila na 2. místě. V superfinále národního kola prohráli se skupinou Urban Symphony, jejíž píseň nese název \"\"Rändajad\"\".\n\nV roce 2012 se zúčastnila národního kola s písní \"\"NASA\"\" se těsně kvalifikovali do finále. V finále národního kola se umístila na posledním 10. místě s 5 body.\n\nV roce 2014 se opět zúčastnila estonského národního kola s písní \"\"Für Elise\"\" postoupili z 2. místa fo finále. Ve finále národního kola se umístila třetí.\n\n\n"}
{"id": "1033553", "url": "https://cs.wikipedia.org/wiki?curid=1033553", "title": "Vágner Love", "text": "Vágner Love\n\nVágner Silva de Souza (* 11. června 1984, Rio de Janeiro) známý i jako Vágner Love [Vágner Lav] je brazilský fotbalový útočník a bývalý reprezentant hrající za klub AS Monako.\nZa rok 2008 získal ocenění „Fotbalista roku“ v Rusku podle novin \"Sport-Express\".\n\nJe po něm pojmenována německá popová kapela Wagner Love.\n\nS CSKA Moskva vyhrál Pohár UEFA 2004/05.\n\nV A-týmu Brazílie (tzv. Seleção) debutoval 11. 7. 2004 na turnaji Copa América 2004 proti Kostarice (výhra 4:1).\n\n"}
{"id": "1033556", "url": "https://cs.wikipedia.org/wiki?curid=1033556", "title": "Ruprecht I. Lehnický", "text": "Ruprecht I. Lehnický\n\nRuprecht I. Lehnický ( \"Ruprecht I legnicki\", 27. března 1347 – před 12. lednem 1409) byl lehnický kníže pocházející z rodu slezských Piastovců. \n\nByl nejstarším ze čtyř synů lehnického knížete Václava a Anny, dcery těšínského knížete Kazimíra I. Záhy osiřel a společně s mladšími bratry se dostal do regentské péče strýce Ludvíka. Po otci podědil značné dluhy. V roce 1365 se zúčastnil cesty Karla IV. za arelatskou korunou a v Avignonu se mu podařilo získat zrušení exkomunikace svého zemřelého otce.\n\nPřed 10. únorem 1372 se oženil s bývalou polskou královnou Hedvikou Zaháňskou, vdovou po Kazimírovi III. Zemřel v lednu 1409 a byl pohřben v rodové nekropoli v kostele Božího hrobu v Lehnici.\n"}
{"id": "1033559", "url": "https://cs.wikipedia.org/wiki?curid=1033559", "title": "Viðar Örn Kjartansson", "text": "Viðar Örn Kjartansson\n\nViðar Örn Kjartansson (transkripcí Vidar Örn Kjartansson; * 11. března 1990, Selfoss, Island) je islandský fotbalový útočník, který v současnosti působí v klubu Maccabi Tel Aviv FC. Je také islandským reprezentantem.\nMimo Islandu hrál na klubové úrovni v Norsku, Číně, Švédsku a Izraeli.\n\nV sezóně 2014 se stal s 25 vstřelenými góly v dresu Vålerenga IF nejlepším kanonýrem nejvyšší norské fotbalové ligy.\n\nViðar Örn Kjartansson hrál za islandské reprezentační výběry U17 a U19.\n\nV A-mužstvu Islandu debutoval 30. 5. 2014 v Innsbrucku v přátelském zápase proti Rakousku (remíza 1:1). Zúčastnil se kvalifikace na EURO 2016 ve Francii, z níž se islandský národní tým poprvé v historii probojoval na evropský šampionát.\n\n"}
{"id": "1033562", "url": "https://cs.wikipedia.org/wiki?curid=1033562", "title": "Jan Dostál", "text": "Jan Dostál\n\nJan Dostál (7. května 1921, Litomyšl – 22. dubna 1996, Arnhem, Nizozemsko) byl český akademický malíř, ilustrátor a grafik.\n\nV letech 1940–1944 studoval na Uměleckoprůmyslové škole v Praze a pak v letech 1945–1949 na Akademii výtvarných umění v Praze pod vedením profesora Vratislava Nechleby. Po ukončení studia se věnoval portrétům, zátiším, figurálním kompozicím a knižní ilustraci.\n\n\n"}
{"id": "1033569", "url": "https://cs.wikipedia.org/wiki?curid=1033569", "title": "Velká Dorota", "text": "Velká Dorota\n\nVelká Dorota (292 m n. m.) je vrch v okrese Hradec Králové Královéhradeckého kraje. Leží asi 1,5 km jihozápadně od obce Dobřenice na jejím katastrálním území.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Dobřenická plošina, jehož je to nejvyšší bod.\n"}
{"id": "1033570", "url": "https://cs.wikipedia.org/wiki?curid=1033570", "title": "Guðni Bergsson", "text": "Guðni Bergsson\n\nGuðni Bergsson (* 21. července 1965, Reykjavík, Island) je bývalý islandský fotbalový obránce a reprezentant.\nMimo Islandu působil v Německu a Anglii, profesionální hráčskou kariéru ukončil v anglickém klubu Bolton Wanderers.\nGuðni hrál za islandské reprezentační výběry U17 a U21.\nV A-mužstvu Islandu debutoval 1. 8. 1984 v zápase proti Faerským ostrovům (remíza 0:0). Celkem odehrál v letech 1984-2003 za islandský národní tým 80 zápasů a dal jeden gól.\n\nGól Guðni Bergssona za reprezentační A-mužstvo Islandu\n\n"}
{"id": "1033574", "url": "https://cs.wikipedia.org/wiki?curid=1033574", "title": "Vatikánský koncil", "text": "Vatikánský koncil\n\nVatikánský koncil může být:\n\n"}
{"id": "1033578", "url": "https://cs.wikipedia.org/wiki?curid=1033578", "title": "Lyonský koncil", "text": "Lyonský koncil\n\nLyonský koncil může být:\n\n"}
{"id": "1033579", "url": "https://cs.wikipedia.org/wiki?curid=1033579", "title": "Boleslav IV. Lehnický", "text": "Boleslav IV. Lehnický\n\nBoleslav IV. Lehnický ( \"Bolesław IV legnicki\", † 3./4. března 1394) byl lehnický kníže pocházející z rodu slezských Piastovců. \n\nByl třetím ze čtyř synů lehnického knížete Václava a Anny, dcery těšínského knížete Kazimíra I. Záhy osiřel a společně s bratry se dostal do regentské péče strýce Ludvíka. Jeho otec po sobě zanechal značné dluhy, zemřel v exkomunikaci a jeho přáním bylo, aby se mladší synové věnovali církevní kariéře. Roku 1365 získal Boleslav od císaře Karla IV. bohatou prebendu v diecézi krakovské a vratislavské a o sedm let později, v prosinci 1372 společně s bratry svými spoluvládci podepsal dohodu o nedělitelnosti knížectví. Reálnou moc držel nejstarší Ruprecht.\n\nRoku 1373 se Boleslav rozhodl opustit církevní kariéru a přestal se zajímat o lehnické knížectví. Zůstal na císařském dvoře, účastnil se politického dění své doby a roku 1378 byl jedním z průvodců Karla IV. na cestě do Francie. V době císařovy smrti patřil k výrazným postavám užšího dvora mladého Václava IV. \n\nZemřel bez potomků v březnu 1394 při turnaji a byl pohřben v rodové nekropoli v kostele Božího hrobu v Lehnici.\n"}
{"id": "1033580", "url": "https://cs.wikipedia.org/wiki?curid=1033580", "title": "AmaZulu FC (Jihoafrická republika)", "text": "AmaZulu FC (Jihoafrická republika)\n\nAmaZulu Football Club je fotbalový klub z Jihoafrické republiky, který působí v Premier Soccer League. Klub byl založen v roce 1932 a svoje domácí utkání hraje na stadionu Moses Mabhida Stadium s kapacitou 54 000 diváků.\n\n"}
{"id": "1033585", "url": "https://cs.wikipedia.org/wiki?curid=1033585", "title": "Durban Stars FC", "text": "Durban Stars FC\n\nDurban Stars Football Club je fotbalový klub z Jihoafrické republiky, který působí v SAFA Second Division. Klub byl založen v roce 2003 a svoje domácí utkání hraje na stadionu SJ Smith Stadium.\n\n"}
{"id": "1033587", "url": "https://cs.wikipedia.org/wiki?curid=1033587", "title": "Romain Saïss", "text": "Romain Saïss\n\nRomain Saïss (* 26. března 1990, Bourg-de-Péage, Francie) je francouzsko-marocký fotbalový obránce, který působí v klubu Le Havre AC. Jedenkráte reprezentoval Maroko (v roce 2012).\nSaïss debutoval v seniorské reprezentaci Maroka 14. listopadu 2012 v Casablance v přátelském utkání s Togem, které skončilo porážkou Maroka 0:1. Nastoupil v 79. minutě.\n\n"}
{"id": "1033592", "url": "https://cs.wikipedia.org/wiki?curid=1033592", "title": "Christiane Paulová", "text": "Christiane Paulová\n\nChristiane Paulová (* 8. března 1974 Berlín) je německá herečka, která na filmovém plátně debutovala jako sedmnáctiletá v roce 1992 komedií \"Deutschfieber\".\n\nNarodila se roku 1974 v Berlínu-Pankowě do lékařské rodiny. Otcovou specializací se stala ortopedie a chirurgie, matčinou anesteziologie. V rodném městě studovala mezi lety 1980–1990 vyšší polytechniku Ernsta Busche. Maturitu složila na škole Friedricha Lista v roce 1992. O deset let později promovala na Humboldtově univerzitě v Berlíně, kde absolvovala lékařství.\n\nV mládí pracovala jako fotomodelka, například pro časopis \"Bravo\". Pro hereckou kariéru nezískala žádné formální vzdělání, avšak prošla činoherním kurzem v newyorském Actors' Studio. Vedle televizního a filmového herectví, také působila na divadelní scéně.\n\nV srpnu 2006 se vdala za chirurga Wolfganga Schwenka (nar. 1963). Do manželství, které bylo rozvedeno v roce 2013, se narodil syn (nar. 2007). Z předešlého vztahu měla již dceru (nar. 2002).\n\n\n\n"}
{"id": "1033605", "url": "https://cs.wikipedia.org/wiki?curid=1033605", "title": "Jádro sítě GPRS", "text": "Jádro sítě GPRS\n\nJádro sítě GPRS nebo páteřní síť GPRS ( ) je centrální část sítě General Packet Radio Service (GPRS), která umožňuje používat mobilní sítě 2G, 3G a W-CDMA jako připojení do externích sítí pro přenos dat, především pro přenos IP paketů pro přístup k síti Internet. Rozšířením síťového spínacího subsystému sítí 2. generace sítě GSM o GPRS se přineslo novou funkcionalitu, díky které se tyto sítě označují jako 2.5G.\n\nJádro sítě GPRS zajišťuje mobility management, řízení relací a poskytuje transportní vrstvu pro paketové služby IP v sítích GSM a W-CDMA. Jádro sítě poskytuje také podporu pro doplňkové funkce, jako je například účtování a zákonný odposlech.\n\nPRS modul je systém řízený otevřenými standardy. Normalizační orgán je 3GPP.\n\nPrakticky stejná architektura pro službu přenosu paketů byla použita také v dřívějším americkém mobilním systému 2. generace D-AMPS (TDMA); všechny tyto sítě byly před rokem 2010 převedeny na sítě GSM nebo CDMA2000.\n\nTunelovací protokol GPRS ( ) je definující protokol jádra sítě GPRS založený na IP. V první řadě je to protokol, který umožňuje koncovým účastníkům GSM nebo W-CDMA sítě přesouvat se z místa na místo a bez ztráty spojení k Internetu, jako by pracoval z jednoho místa, z bránového podpůrného uzlu GPRS ( ). Je to realizováno přenosem účastnických dat mezi aktuálním obslužným podpůrným uzlem GPRS ( ) a GGSN, který zabezpečuje relaci účastníka. Jádro sítě GPRS používá tři druhy GTP:\n\n\n\nUzly GGSN a SGSN (souhrnně označované jako GSN) přijímají GTP-C zprávy na UDP portu 2123 a GTP-U zprávy na portu 2152. V rámci jedné sítě je tato komunikace přímá, v případě mezinárodního iroamingu se uskutečňuje prostřednictvím roamingové ústředny GPRS ( ).\n\nBránová účtovací funkce ( ) přijímá GTP' zprávy odeslané z uzlů GSN na TCP nebo UDP port 3386. Jádro sítě posílá na CGF účtovací informace, které obvykle obsahují trvání aktivace PDP kontextu a objem dat přenesených koncovým účastníkem. Tato komunikace, která se uskutečňuje v rámci jedné sítě, není příliš standardizována a v závislosti na dodavatelských a konfiguračních volbách může používat proprietární kódování nebo dokonce kompletně proprietární systém.\n\nGTP verze 0 umožňuje přenos signalizace i uživatelských dat s použitím jednoho generického záhlaví. Lze jej použít s UDP nebo TCP na registrovaném portu 3386. GTP verze 1 používá pouze UDP. Protokol řídící roviny GTP-C (Control) používá registrovaný port 2123 a protokol uživatelské roviny GTP-U (uživatel) používá registrovaný port 2152.\n\nUzel podpory GPRS ( ) je síťový uzel, který zajišťuje podporu GPRS v páteřní síti GSM. Všechny uzly GSN by měly mít rozhraní Gn a podporovat tunelovací protokol GPRS. Podle funkce dělíme GSN na bránové a obslužné uzly podpory GPRS – GGSN a SGSN.\n\nBránový uzel podpory GPRS ( ) je hlavním prvkem sítě GPRS. GGSN je zodpovědný za propojení sítí GPRS s vnějšími sítěmi s přepojováním paketů, jako je Internet a X.25 sítě.\n\nPři pohledu z vnějšku je GGSN router do \"podsítě\", protože GGSN 'skrývá' GPRS infrastrukturu před vnějšími sítěmi. Když GGSN přijme data určená pro určitého mobilního účastníka, zkontroluje, zda je účastník aktivní. Pokud ano, GGSN pošle data na SGSN obsluhující tohoto mobilního účastníka; pokud ne, GGSN data zahodí. Naopak pakety z mobilního telefonu GGSN směruje do správné sítě.\n\nGGSN je kotevní bod, který umožňuje mobilitu uživatelského terminálu v sítích GPRS/UMTS. Lze říci, že GGSN plní v síti GPRS roli domovského agenta v protokolu Mobile IP; udržuje směrování potřebné pro tunelování protokolových datových jednotek (PDU) do SGSN, které obsluhuje konkrétní MS (mobilní stanici).\n\nGGSN převádí GPRS pakety přicházející z SGSN do správného formátu paketového datového protokolu (PDP) (např. IP nebo X.25) a posílá je do odpovídající paketové datové sítě. V opačném směru jsou PDP adresy příchozích datových paketů převáděny na GSM adresu cílového účastníka. Pakety s upravenou adresou se posílají odpovědnému SGSN. Za tímto účelem si GGSN ukládá aktuální SGSN adresu účastníka a jeho profil ve svém registru umístění. GGSN je zodpovědné za přidělování IP adres a je výchozím routerem připojeného uživatelského zařízení (UE). GGSN také zajišťuje ověřování a účtování.\n\nK dalším funkcím patří screening účastníka, řízení zásoby IP adres a mapování adres, zajišťování QoS a PDP kontextu.\n\nU sítí LTE vykonává funkci GGSN SAE brána a funkci SGSN MME.\n\nObslužný uzel podpory GPRS ( ) je zodpovědný za doručování datových paketů z mobilní stanice a na mobilní stanici v rámci své geografické obslužné oblasti. K jeho úkolům patří směrování a přenos paketů, mobility management (připojení/odpojení a řízení polohy), správa logické linky a funkce ověřování a účtování. Registr umístění SGSN ukládá informace o umístění (např. aktuální buňku, aktuální VLR) a účastnické profily (např. číslo IMSI používané v paketové datové síti) všech GPRS účastníků v něm registrovaných.\n\n\n\n\nSlovní spojení přístupový bod označuje:\n\n\nPřístupový bod je vybrán, když mobilní telefon GPRS vytvoří PDP kontext. V tomto bodě se určí Access Point Name (APN)\n\nJméno přístupového bodu se použije pro DNS dotaz do privátní DNS sítě. Výsledkem tohoto procesu je IP adresu GGSN (tzv. určení APN), které bude sloužit jako přístupový bod. V tom okamžiku může být aktivován PDP kontext.\n\nPDP kontext (např. IP, X.25, FrameRelay) je datová struktura přítomná na SGSN i GGSN, která, pokud účastník má aktivní relaci, obsahuje informace o této relaci. Pokud chce mobilní telefon použít GPRS, musí se nejprve připojit a potom aktivovat PDP kontext. Tím mu je přidělena datová struktura PDP kontext v SGSN, které právě obsluhuje účastníka, a v GGSN sloužící jako přístupový bod účastníka. Data obsahují:\n\n\nTEID je číslo přidělené GSN, které identifikuje tunelovaná data vztahující se k určitému PDP kontextu.\n\nJednu IP adresu může používat několik PDP kontextů. Sekundární PDP Context Activation postup může sloužit pro aktivaci PDP kontextu při opakovaném použití PDP adresy a dalších informací v již aktivním PDP kontextu s jiným QoS profilem. Všimněte si, že označení sekundární se vztahuje k proceduře, ne k výsledným PDP kontextům, které nemají takový vztah s jednou PDP adresou, které je použita opakovaně.\n\nSoučasně může existovat až 11 PDP kontextů (s libovolnou kombinací primární a sekundární). Pro jejich rozlišení slouží Network Service Access Point Identifier.\n\nSíťové standardy definují řadu rozhraní a referenčních bodů v jádře sítě GPRS. Referenční body jsou logická připojovací místa, které jsou obvykle propojena s jinými referenčními body. Některé z nich jsou zobrazeny na obrázku struktury sítě.\n\n\n\n"}
{"id": "1033610", "url": "https://cs.wikipedia.org/wiki?curid=1033610", "title": "Maxime Le Marchand", "text": "Maxime Le Marchand\n\nMaxime Le Marchand (* 10. listopadu 1989, Saint-Malo, Francie) je francouzský fotbalový obránce, který působí v klubu Le Havre AC, kam odešel z týmu Stade Rennais FC.\n\nPobýval ve fotbalové akademii Stade Rennais FC. Před sezonou 2009/10 odešel do Le Havre AC, nejprve na hostování a po sezoně na přestup.\n\n"}
{"id": "1033614", "url": "https://cs.wikipedia.org/wiki?curid=1033614", "title": "Yohan M'Vila", "text": "Yohan M'Vila\n\nYohan M'Vila (* 8. října 1988, Amiens, Francie) je francouzský fotbalový obránce s kořeny z DR Kongo, který působí v klubu Club Mantois 78.\n\nJeho starším bratrem je francouzský fotbalista a reprezentant Yann M'Vila, otcem konžský fotbalista Jean-Elvis M'Vila.\n\n"}
{"id": "1033618", "url": "https://cs.wikipedia.org/wiki?curid=1033618", "title": "Daniela Zemanová", "text": "Daniela Zemanová\n\nDaniela Zemanová (* 30. září 1971 Jablonec nad Nisou) je česká soudkyně, působící u Městského soudu v Praze, a od roku 2014 prezidentka Soudcovské unie České republiky.\n\nPůvodně chtěla studovat knihovnictví, nakonec ale absolvovala Právnickou fakultu Univerzity Karlovy. Soudkyní byla jmenována v roce 2001, specializovala se na správní právo a působila u liberecké pobočky Krajského soudu v Ústí nad Labem. Od roku 2005 byla dočasně přidělena k Nejvyššímu správnímu soudu, jehož soudkyní se stala o rok později. Působila zde v pozici předsedkyně senátu a byla členkou zvláštního sedmičlenného senátu rozhodujícího ve věcech volebních a politických stran. Od 1. října 2018 působí jako soudkyně na civilním úseku Městského soudu v Praze. Angažuje se i v justiční samosprávě, dlouhodobě se např. věnuje otázkám výběru soudců. \n\nČlenkou Soudcovské unie je už od doby svého jmenování soudkyní, po dvě funkční období byla její první viceprezidentkou a 18. října 2014 byla zvolena prezidentkou. Získala celkem 76 hlasů ze sta možných a vystřídala tak Tomáše Lichovníka. Dne 6. října 2017 byla Daniela Zemanová opětovně zvolena prezidentkou Soudcovské unie ČR, poté co ve volebním klání v Ostravě porazila se ziskem 71 (ze 110) odevzdaných hlasů svého vyzyvatele, místopředsedu Nejvyššího soudu ČR JUDr. Romana Fialu.\n"}
{"id": "1033620", "url": "https://cs.wikipedia.org/wiki?curid=1033620", "title": "Benjamin Genton", "text": "Benjamin Genton\n\nBenjamin Genton (* 20. května 1980, Paříž, Francie) je bývalý francouzský fotbalový obránce, který naposledy působil v klubu Le Havre AC, kam odešel v roce 2010 z týmu FC Lorient.\n\nVe své kariéře hrál za 3 francouzské kluby: US Créteil-Lusitanos, FC Lorient a Le Havre AC.\n\n"}
{"id": "1033623", "url": "https://cs.wikipedia.org/wiki?curid=1033623", "title": "Mickaël Le Bihan", "text": "Mickaël Le Bihan\n\nMickaël Le Bihan (* 16. května 1990, Ploemeur, Francie) je francouzský fotbalový útočník, který působí v klubu Le Havre AC, kam odešel z týmu Stade Rennais FC. Dříve působil v B-týmu FC Lorient.\n\n"}
{"id": "1033626", "url": "https://cs.wikipedia.org/wiki?curid=1033626", "title": "Alexandre Bonnet", "text": "Alexandre Bonnet\n\nAlexandre Bonnet (* 17. října 1986, La Roche-sur-Yon, Francie) je francouzský fotbalový záložník, který působí v klubu Le Havre AC, kam odešel z týmu Toulouse FC.\nAlexandre Bonnet hrál za francouzskou reprezentaci do 21 let.\n\n\n"}
{"id": "1033627", "url": "https://cs.wikipedia.org/wiki?curid=1033627", "title": "Diecéze cabindská", "text": "Diecéze cabindská\n\nDiecéze Cabinda je římskokatolická diecéze nacházející se v Angole.\n\nDiecéze zahrnuje provincii Cabinda v Angole. Biskupským městem je Cabinda, kde se nachází Katedrála Naší Paní Královny světa. Území je rozděleno do 10 farností. K roku 2012 měla: 331 000 věřících, 24 diecézních knězů, 7 řeholních knězů, 8 řeholníků, 56 řeholnic a 10 farností.\n\nDiecéze byla založena 2. července 1984, bulou \"Catholicae prosperitas\" papeže Jana Pavla II., z části území arcidiecéze Luanda.\n\n\n"}
{"id": "1033629", "url": "https://cs.wikipedia.org/wiki?curid=1033629", "title": "Jean-Pascal Fontaine", "text": "Jean-Pascal Fontaine\n\nJean-Pascal Fontaine (* 11. září 1989, Saint-Louis, Réunion) je francouzský fotbalový záložník, který působí v klubu Le Havre AC.\n\nV sezoně 2007/08 vyhrál s Le Havre AC francouzskou druhou ligu Ligue 2.\n\n\n"}
{"id": "1033637", "url": "https://cs.wikipedia.org/wiki?curid=1033637", "title": "Étienne Didot", "text": "Étienne Didot\n\nÉtienne Didot (* 24. července 1983, Paimpol, Francie) je francouzský fotbalový záložník a bývalý mládežnický reprezentant, který působí v klubu Toulouse FC, kam odešel z týmu Stade Rennais FC.\n\nJeho starším bratrem je fotbalista a trenér Sylvain Didot.\nÉtienne Didot hrál za francouzskou reprezentaci do 21 let.\n\n"}
{"id": "1033638", "url": "https://cs.wikipedia.org/wiki?curid=1033638", "title": "Šóka", "text": "Šóka\n\nŠóka, nazývaný také \"seika\" (生花), \"shoka\", někde jsou uváděny i zastaralá synonyma \"seikwa, ikebono\". Šóka je termín označující jeden ze směrů aranžování květin ve stylu ikebana. Ikebana věnuje pozornost váze, stonkům, listům a větvím stejnou měrou jako květům. Podstatou aranžmá ve stylu \"šóka\" je vyjádření krásy přírody. Je zjednodušenou formou rikka a také jednou z nejtradičnějších forem ikebany.\n\nCelek je určen liniemi, třemi hlavními směry - \"šin\" (真), \"soe\" (副え) a \"tai\" (体) jenž jsou hlavními liniemi kompozice. Vychází často z jednoho základu. Všechny linie musí být připojeny přímo za sebou v kenzanu nebo pomocí kubari (upevnění kousky větví, klacíky, 配り). Rozlišuje se mezi klasickým a moderním šóka. Klasický styl šóka pracuje s několika málo výjimkami, pouze s jedním nejvýše dvěma materiály. Materiál musí původně pocházet z Japonska, jsou povoleny jen klasické nádoby a upevnění květin musí být provedeno starou technologií. Moderní šóka povoluje tři materiály, jakéhokoliv původu, každou vhodnou nádobu a kenzan jako spojovací techniku. Autorem stylu je škola Ikenobó (池坊流).\n\nAranžmá ve stylu šóka působí vzpřímeně. Tři osy jsou velikostně odlišeny vždy o rozdíl jedné třetiny. Linie jsou málo odkloněny od svislice. Druhá hlavní větev je o 15° odkloněna odpředu od svislice. Pro linii šin se používá větev, soe musí být větvička dřeviny anebo květina s pevným stonkem, na hikae se používají květy. Téměř se nepoužívá doplňkový materiál. Z květů jsou vhodné chryzantémy, růže, kosatce, tulipány, narcisy, kamélie.\n\nVýraz 生花 se skládá z kandži 生 (žít, živý) a 花 (květina), čtení obou je sinojaponské; výslovnost části 生 je buď [sei] nebo [šó]. Překlad výrazu podle významu lze interpretovat také jako \"živé (oživené) květiny\". Jedná se o jeden ze stylů ikebany. (V Japonsku samém se pro umění aranžování květin používá spíše výraz 華道/花道, než v Evropě/Americe tradovaný 生け花). Tentýž zápis v jiném významu má čtení obou kandži japonské, neboť kandži 生 je zde 4. základem slovesa 生きる/生る [ikiru] žít, přežít, zůstat naživu, které se časuje podle vzoru 見る (nikoliv podle 売る).\n\nLinie „šin“ u šóka šófútai vede středem aranžmá a rozděluje celek na dvě části - „soe“ (také „jo“) a „tai“. Soe je část, která byla při růstu rostliny osvětlena sluncem, tai byla naopak odvrácená.\n\nStyl šóka šimpútai předvedl v roce 1977 ředitel školy Ikebonó, Sen'ei Ikenobó (池坊 専永). Hlavní směry jsou šu, jo a aširai (あしらい/配い). Šu a jo stojí v opozici, vzájemným působením vytvářejí podstatu a aširai slouží jako doplněk.\n\n\n"}
{"id": "1033644", "url": "https://cs.wikipedia.org/wiki?curid=1033644", "title": "Ali Ahamada", "text": "Ali Ahamada\n\nAli Ahamada (* 19. srpna 1991, Martigues, Francie) je francouzský fotbalový brankář a bývalý mládežnický reprezentant s komorskými kořeny, od ledna 2016 hráč tureckého klubu Kayserispor.\n\nVe Francii působil v klubech FC Martigues a Toulouse FC. V lednu 2016 odešel do tureckého klubu Kayserispor, podepsal zde smlouvu na 2,5 roku.\n\nAli Ahamada nastupoval za francouzskou reprezentaci do 21 let.\n\n"}
{"id": "1033648", "url": "https://cs.wikipedia.org/wiki?curid=1033648", "title": "Kostel svatého Bartoloměje (Bystré)", "text": "Kostel svatého Bartoloměje (Bystré)\n\nKostel svatého Bartoloměje je římskokatolický farní kostel v Bystrém. Je chráněn jako kulturní památka České republiky.\n\nKostel v místě středověké svatyně ze 14. století nechal postavit v letech 1716-1719 po záníku kostela na Kostelišti majitel zdejšího panství z rodu Colloredo-Mansfeld. Kostel vystavěl chrudimský stavitel Quadroni. Přestavěn byl po požáru v roce 1750, kdy vyhořel spolu se školou a 10 staveními. Mezi lety 1969-1972 byla provedena velká oprava zvenčí i uvnitř, při které byly odkryty původní malby. Generální oprava fasády byla provedena v roce 1998.\n\nKostel je vystavěn v barokním slohu. Nástropní malby jsou rokokové. Původně měl kostel vysokou věž s cibulovitou bání.\n\nBarokní oltář byl do kostela přivezen ze zdevastovaného kostela ve Vrchní Orlici, který je od roku 2012 také kulturní památkou.\n\nBohoslužby se konají v neděli v 8.15 a v pátek v 17.00.\n\n"}
{"id": "1033652", "url": "https://cs.wikipedia.org/wiki?curid=1033652", "title": "Joseph Maria Wolfram", "text": "Joseph Maria Wolfram\n\nJoseph Maria Wolfram (21. července 1789 Dobřany – 30. září 1839 Teplice) byl český hudební skladatel a politik německé národnosti.\n\nNarodil se v Dobřanech u Plzně v německé rodině. Studoval filosofii na Karlově univerzitě v Praze a vedle toho soukromě harmonii u Leopolda Koželuha. V roce 1811 odešel do Vídně, aby pokračoval ve studiu práv a dále studoval i hru na klavír a skladbu u Josefa Drechslera. V roce 1813 se však přestal zabývat hudbou profesionálně. Oženil se s Annou roz. Himmelfahrtovou a vrátil se do Prahy, kde působil u Krajského soudu. Od roku 1816 pracoval jako advokát v Toužimi. V roce 1818 byl jmenován soudcem v Krupce a konečně roku 1819 soudcem v Teplicích. V Teplicích se pak v roce 1824 stal starostou. Tuto funkci vykonával až do své smrti 30. září 1839.\n\nPřestože se hudba nestala Wolframovým hlavním zaměstnáním, dále pokračoval v komponování. Zvláště úspěšné byly jeho opery.\nOpera \"Alfred\" byla natolik úspěšná, že vedení Stavovského divadla zvažovalo náhradu kapelníka Carl Maria von Webera Josephem Wolframem.\n\nKromě oper komponoval i hudební komedie, písně, symfonie, smyčcové kvartety a klavírní skladby. Katalogizací díla Josepha Wolframa se u nás zabývá muzikolog Tomáš Spurný.\n\n\n"}
{"id": "1033657", "url": "https://cs.wikipedia.org/wiki?curid=1033657", "title": "Adrien Regattin", "text": "Adrien Regattin\n\nAdrien Regattin (arabsky ادريان ريجاتين, narozen 22. srpna 1991, Champigny-sur-Marne, Francie) je francouzsko-marocký fotbalový záložník a reprezentant Maroka, který působí v klubu Toulouse FC.\n\nOdchovanec Toulouse FC.\n\nAdrien Regattin nastoupil za francouzskou reprezentaci do 19 let.\n\nV seniorské reprezentaci Maroka debutoval 14. listopadu 2012 v Casablance v přátelském utkání s Togem, které skončilo porážkou Maroka 0:1. Nastoupil v 60. minutě.\n\n"}
{"id": "1033658", "url": "https://cs.wikipedia.org/wiki?curid=1033658", "title": "Zemský akciový pivovar", "text": "Zemský akciový pivovar\n\nZemský akciový pivovar je řemeslný pivovar, který vaří spodně kvašený ležák „Zemské pivo“ a to desítku filtrovanou a nefiltrovanou a dále dvanáctku filtrovanou a nefiltrovanou. Dále uvařil dvě novinky pro český trh: piva typu India Brown Ale a Colorado Pale Ale ve spolupráci s létajícím sládkem Joshem Westem z denverského pivovaru Lone Tree Brewery v Coloradu.\n\nPivovar byl založen v roce 2013 a v říjnu 2014 podepsal dlouhodobou nájemní smlouvu s městskou částí Prahy 4 pro areál Dominikánského dvora v Braníku, v Praze 4, kde se vařilo pivo od roku 1626 do roku 1899, kdy měšťanští přestěhovali výrobu do tehdy nově postaveného Branického pivovaru.\n\nZastupitelstvo Městské části Prahy 4 odhlasovalo pronájem Dominikánského dvora Zemskému pivovaru na 50 let. 36 zastupitelů hlasovalo pro, žádný nebyl proti a 5 se zdrželo hlasování. Dvůr měl být opraven a přestavěn na řemeslný pivovar, restauraci a hotel. \n\nV roce 2014 uzavřela městská část Prahy 4 50-letou nájemní smlouvu se Zemským pivovarem, který měl areál zrekonstruovat na řemeslný pivovar, restauraci a hospodu a hotel s pivními lázněmi. Investor obratem zpřístupnil areál pro místní komunitu a zprovoznil zde pivní zahradu. Následně se přesídlil do areálu a přestěhoval sem kanceláře a sklady. Investice v této fázi byla ve výši mnoho milion korun, ať už se to týkalo elektronické i fyzické zabezpečení prostoru, zajištění přívodu vody a elektřiny, rekonstrukce skladního prostoru, instalace mobilních kanceláří, investice do různých studií a povolovacích procesů, vybudování dětského hřiště, pořádání pivních slavností, pořádání letního divadla přímo na žádost MČ P.4 apod. Veškeré aktivity včetně letního divadla pro město hradila z vlastních prostředků. Přes veškeré snahy a dokázání prostředků pro potřebné investice, MČ P.4 vypověděla nájemní smlouvu a způsobila tím investorům škody zahraničním i českým investorům ve výši mnoha milion korun. Na MČ P.4 se v důsledku zmařené investice chystá žaloba o náhradu.\n\nZnačka „Zemské“ je inspirována zemskými deskami, předlohou dnešní české ústavy, a Hynkem Berkou z Dubé, prvním zemským purkrabím, za jehož panování vzkvétalo české pivovarnictví za doby Zemských úřadů.\n\nPes v logu s hořící pochodní v tlamě je Domini Canes, neboli \"pes boží\" – symbolika historicky provázející Dominikánský řád. Traduje se, že matka Sv. Dominikána měla vidinu, jak jí pes s hořící pochodní v tlamě vyskakuje z lůna a podle toho ho pojmenovala „Dominicanus“, založeno právě ze slov Domini Canes. Dále při křtu byla vidět hvězda na jeho čele.\n\n"}
{"id": "1033660", "url": "https://cs.wikipedia.org/wiki?curid=1033660", "title": "Kremlin Cup 2014", "text": "Kremlin Cup 2014\n\nKremlin Cup 2014 byl společný tenisový turnaj mužského okruhu ATP World Tour a ženského okruhu WTA Tour, hraný na krytých dvorcích s tvrdým povrchem Olympijského stadionu. Konal se mezi 13. až 19. říjnem 2014 v ruském hlavním městě Moskvě jako 25. ročník turnaje.\n\nMužská polovina se řadila do čtvrté nejvyšší kategorie okruhu ATP World Tour 250 a její dotace činila 855 490 dolarů. Ženská část měla rozpočet 710 000 dolarů a byla součástí kategorie WTA Premier.\n\nNejvýše nasazenými hráči v soutěžích se stali – singlisté Milos Raonic a Dominika Cibulková a deblové páry Ivan Dodig s\nMarcelo Melem a Jekatěrina Makarovová s Jelenou Vesninovou.\n\nMužskou dvouhru ovládl Chorvat Marin Čilić, který ve finále zdolal španělského hráče Roberto Bautistu Aguta. V ženské singlové soutěži zvítězila domácí tenistka Anastasija Pavljučenkovová, která tak slavila premiérovou trofej z Moskvy.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1033664", "url": "https://cs.wikipedia.org/wiki?curid=1033664", "title": "Philippe Herreweghe", "text": "Philippe Herreweghe\n\nPhilippe Herreweghe (* 2. května 1947 Gent) je belgický dirigent. Proslul zejména jako průkopník autentického interpretačního stylu staré hudby a je považován za jednoho z předních znalců a interpretů Bachova díla. Své nahrávky uveřejňuje nejčastěji v nakladatelství Harmonia Mundi.\n"}
{"id": "1033665", "url": "https://cs.wikipedia.org/wiki?curid=1033665", "title": "Japonské válečné zločiny", "text": "Japonské válečné zločiny\n\nK japonským válečným zločinům došlo v mnoha asijských zemích během období japonského militarismu, a to především za druhé čínsko-japonské války a druhé světové války. Některé z těchto incidentů jsou popisovány jako asijský holocaust a japonská zvěrstva. Některé z válečných zločinů byly vojenským personálem japonského císařství spáchány na konci 19. století, ale většina se rozmohla během první části \"období Šówa\", název pro dobu panování císaře Hirohita, po vojenskou porážku Japonska v roce 1945.\n\nHistorici a vlády některých zemí držených japonskými vojenskými sílami, jmenovitě císařskou armádu (včetně své tajné policie Kempeitai), císařské námořnictvo a císařskou rodinu, zejména císaře Hirohita, jim dávají odpovědnost za vraždy a další zločiny spáchané na milionech civilistech a válečných zajatcích. Někteří japonští vojáci se k páchání těchto zločinů přiznali.\n\nJaponská armáda z 30. a 40. let je často přirovnávána k armádě nacistického Německa z let 1933-45 kvůli rozsahu utrpení. Velké diskuse o roli Japonska za druhé světové války se točí kolem úmrtnosti válečných zajatců a civilistů pod japonskou okupací.\n\nČlánek 1 Haagských úmluv III z roku 1907 - \"zahájení války\" říká, že je zakázáno zahájení nepřátelských akcí proti neutrálním mocnostem \"bez předchozího a výslovného upozornění, buď ve formě odůvodněného vyhlášení války nebo ultimáta s podmíněným vyhlášení války a \"článek 2 dále uvádí, že \"skutečnost válečného stavu musí být neutrálním mocnostem oznámena neprodleně a nesmí vstoupit v platnost ve vztahu k nim dříve, než po obdržení oznámení, které však může být dáno telegraficky.\" Japonští diplomaté plánovali oznámit USA třicet minut před útokem na Pearl Harbor dne 7. prosince 1941, ale místo toho bylo americké vládě doručeno hodinu poté, co útok skončil. Tokio zaslalo japonskému velvyslanectví ve Washingtonu oznámení o 5000 slovech (známé jako \"14-Part Message\") ve dvou blocích, ale přepis zprávy trval příliš dlouho, aby ho japonský velvyslanec dodal včas. Tento dokument byla ve skutečnosti zpráva americkým představitelům, že mírová jednání mezi Japonskem a USA budou pravděpodobně ukončena, nikoliv vyhlášení války. Japonští úředníci si ve skutečnosti byli dobře vědomi toho, že tato zpráva nebyla řádným vyhlášením války, jak to vyžaduje Haagská úmluva III z roku 1907 \"zahájení války\". Rozhodli se nevydat řádné vyhlášení války a stejně tak se báli, že by takový postup odhalil možný únik tajných operací Američanům. Některé konspirační teorie viní amerického prezidenta Roosevelta, že nechal útok ochotně umožnit s cílem vytvořit záminku k válce, ale pro toto tvrzení není žádný věrohodný důkaz. Den po útoku na Pearl Harbor Japonsko vyhlásilo USA válku a Spojené státy v reakci vyhlásily válku Japonsku ve stejný den.\n\nSoučasně s útokem na Pearl Harbor 7. prosince 1941 (Havajského času) napadlo Japonsko britskou kolonii Malajsko a bombardovalo Singapur a Hong Kong bez vyhlášení války nebo ultimáta. Oba státy, USA a Británie, byly v době napadení svých území Japonskem bez výslovného varování o válečném stavu neutrální.\n\nPodle odhadů R. J. Rummela, profesora politických věd na havajské univerzitě, zabili japonští vojáci v letech 1937 a 1945 kolem 3 až 10 milionů a více lidí. S největší pravděpodobností 6 milionů Číňanů, obyvatel Taiwanu, Singapuru, Malajsie, Indonésanů, Korejců, Filipínců a obyvatel Indočíny, mimo jiné i západních válečných zajatců. Podle Rummela, \"byla tato democida způsobena morálně zkrachovalou politickou a vojenskou strategií, vojenskou účelností, zvyky a národní kulturou.\" Dále bylo podle Rummela jen v samotné Číně v letech 1937–45 zabito zhruba 3,9 milionů Číňanů, většinou civilistů, jako přímý důsledek japonských operací a 10,2 milionu v průběhu války. Asi nejvíce vešel ve známost letech 1937–38 Nankingský masakr, kdy bylo podle zjištění tribunálu v Tokiu, že japonská armáda zmasakrovala 300 000 civilistů a válečných zajatců, ačkoli přijímaný údaj se pohybuje ve stovkách tisíců.\n\nBěhem druhé čínsko-japonské války Japonci podnikali tzv. \"politiku zabíjení\" i vůči menšinám, jako jsou Chuejové v Číně. Podle Wan Leieː \"Ve vesnici, kde žili Chuejové, v kraji Gaočeng v provincii Che-pej, zajali Japonci dvacet chuejských mužů, z nichž propustili pouze dva mladší muže, kteří se \"vykoupili\" a zbylých osmnáct zaživa pohřbili. V obci Mengcun v Che-peji Japonci za tři roky okupace zabili více než 1300 Chuejů.\" Mešity byly znesvěceny a zničeny hřbitovy také. Mnoho Chuejů za války proti Japoncům bojovalo.\n\nV jihovýchodní Asii na Filipínách měl Manilský masakr v únoru 1945 za následek 100 000 mrtvých civilistů. Odhaduje se, že alespoň jeden z 20 Filipínců zemřel během okupace rukou Japonců.\n\nV Singapuru docházelo v průběhu února a března 1942 k systematickému vyhlazování nepřátelských elementů tamní čínské populace. Dřívější premiér Singapuru Li Kuang-jao řekl během rozhovoru pro National Geographic, že o život přišlo 50 000 až 90 000 obětí, zatímco podle generálmajora Kawamury Sabura přišlo o život celkem 5 000 obětí.\n\nZvláštní japonské vojenské jednotky prováděly v Číně pokusy na civilistech a válečných zajatcích. Nejvíce vešla ve známost Jednotka 731 pod velením Širó Išiiho. Jednotka 731 byla zřízena na příkaz samotného Hirohita. Oběti byly podrobovány pokusům, včetně neomezených vivisekcí, amputací bez anestézie a testování biologických zbraní. Anestezie nebyla používána, protože se věřilo, že by anestetikum negativně ovlivnilo výsledky experimentů.\n\nPodle jednoho z odhadů mají pokusy Jednotky 731 na svědomí 3 000 mrtvých. Kromě toho se podle \"mezinárodního sympozia o zločinech bakteriologické války\" v roce 2002 počet osob zabitých císařskou armádou v bakteriologické válce a lidských experimentech pohybuje okolo 580 000. Podle dalších zdrojů \"desítky tisíc až 400 000 Číňanů zemřelo na dýmějový mor, choleru, antrax a další nemoce jako následek biologické války.Nejvyšší důstojníci jednotky 731 nebyli po válce za válečné zločiny stíháni výměnou za předání výsledků svého výzkumu spojencům. Údajně dostali odpovědné pozice v japonském farmaceutickém průmyslu, lékařských školách a ministerstvu zdravotnictví.\n\nByl zaznamenán i případ pokusu na lidech v Japonsku samotném. Nejméně devět z 11 členů posádky přežilo havárii amerického bombardéru B-29 na Kjúšú 5. května 1945. (letadlo bylo pod velením poručíka Marvina Watkinse z 29. bombardovací skupiny z 6. bombardovací perutě.) Velitel bombardéru byl od posádky oddělen a poslán do Tokia k výslechu, zatímco ostatní přeživší byli převezeni do anatomického oddělení \"university Kjúšú\" ve městě Fukuoka, kde byli vystaveni vivisekci nebo zabiti.\n\nV posledních měsících druhé světové války plánovalo Japonsko použít mor jako biologickou zbraň proti civilistům přímo v USA v San Diegu v Kalifornii během \"operace noční třešňové květy\" v naději, že by se mor rozšířil americkou populací jako teror, a tím by byly USA odrazeni od útoku na Japonsko. Akce byla naplánována na noc 22. září 1945, ale Japonsko se o pět týdnů předtím vzdalo.\n\n11. března 1948 bylo 30 lidí, včetně několika lékařů a jedné zdravotní sestry, postaveno před spojenecký tribunál pro válečné zločiny. Obvinění z kanibalismu byla stažena, ale 23 lidí byli shledáno vinných z vivisekcí nebo neoprávněných amputací. Pět bylo odsouzeno k trestu smrti, čtyři na doživotí a zbytek na kratší dobu žaláře. V roce 1950 vojenský guvernér v Japonsku, generál Douglas MacArthur, všechny tresty smrti zrušil a většinu z trestu odnětí svobody výrazně snížil. Všichni odsouzení v souvislosti s univerzitními vivisekcemi byl po roce 1958 propuštěni. Navíc mnoho účastníků zodpovědných za tyto vivisekce nikdy nebylo Američany nebo jejich spojenci výměnou za informace o experimentech souzeno.\n\nV roce 2006 bývalý lékař císařského námořnictva Akira Makino řekl, že byl povolán jako součást svého výcviku provádět od prosince 1944 do února 1945 vivisekce na asi 30 civilních vězních na Filipínách. Operace zahrnovaly amputace. Většina jeho obětí byli Morové. Ken Juasa, bývalý vojenský lékař v Číně, se také přiznal k podobné události, na které byl povinen se účastnit.\n\nPodle historiků Jošiakiho Jošimi a Kentara Awaji byly během druhá čínsko-japonské války zbraně jako slzný plyn použity jen sporadicky v roce 1937, ale od začátku roku 1938 začala císařská armáda celoplošně používat fosgen, chlor, lewisit a chlorpikrin (červený) a od poloviny roku 1939, yperit (žlutý) jak proti Kuomintangu, tak i čínským komunistickým jednotkám.\n\nPodle Jošimi a Seiji Matsuny podepsal císař Hirohito objednávky upřesňující použití chemických zbraní v Číně.Například během bitvy o Wuhan od srpna do října 1938 povolil císař použití toxických plynů ve 375 různých případech, navzdory Haagským úmluvám z roku 1899 \"IV, 2 - Prohlášení o používání projektilů jejichž cílem je rozptyl dusivých nebo škodlivých plynů\", článek 23 Haagských úmluv z roku 1907 \"IV - Zákony a zvyky pozemní války\". V usnesení přijatého společností národů dne 14. května bylo použití jedovatého plynu Japonskem odsouzeno.\n\nDalším příkladem je bitva o Jičang v říjnu 1941, ve které 19. dělostřelecký regiment pomáhal 13. brigádě japonské jedenácté armády 1 000 granáty žlutého plynu a 1 500 červeného proti čínským jednotkám. Tato oblast byla plná čínských civilistů, které nebylo možné evakuovat. V oblasti bylo okolo 3 000 čínských vojáků a 1 600 bylo zasaženo. Japonská zpráva uvedla, že \"účinek plynu se zdá být značný\".\n\nV roce 2004 Jošimi a Juki Tanaka v australských národních archivech objevili dokumenty, které dokazují, že na kajských ostrovech v souostroví Moluky byl v listopadu 1944 na australských a holandských zajatcích testován plynný kyanid.\n\nJaponské císařské síly široce využívaly mučení na vězních. Obvykle ve snaze rychle shromažďovat vojenské informace. Mučení vězni bývali později často popraveni. Bývalý japonský armádní důstojník, který sloužil v Číně, Uno Šintaro, uvedl,\n\nÚčinnost mučení ale mohla být pro japonské válečné úsilí kontraproduktivní. Po svržení atomových bomb na Hirošimu a Nagasaki mučila japonská armáda zajatého amerického pilota letounu P-51 jménem Marcus McDilda, aby zjistila, kolik atomových bomb spojenci mají a co budou další cíle. McDilda, který o atomové bombě a ani projektu Manhattan nic nevěděl, při mučení \"přiznal\" že USA mají 100 atomových bomb a že další cíle budou Tokyo a Kjóto. McDildovo falešné doznání mohlo mít vliv na rozhodnutí japonských vůdců ke kapitulaci.\n\nMnoho spojeneckých letců zajatých Japonci na pevnině nebo na moři byly popraveno v souladu s oficiální japonskou politikou. Během bitvy o Midway v červnu 1942 byli tři sestřelení američtí letci, kteří přistáli na moři, spatřeni a zajati japonskými válečnými loděmi. Po krátkých výsleších byli dva letci, příslušníci průzkumné perutě VS-6 z letadlové lodě Enterprise, pilot poručík Frank Woodrow O'Flaherty a radista-střelec letecký mechanik 1. třídy Bruno Peter Gaido spoutáni, přivázáni k pětigalonovým sudům na petrolej naplněných vodou a zaživa hozeni přes palubu do hlubin oceánu z torpédoborce \"Makigumo\"; Třetí letec, příslušník torpédové perutě VT-3 z letadlové lodě Yorktown, pilot poručík Wesley Frank Osmus když viděl že ho čeká stejný osud, začal se bránit a držel se zábradlí, v ten moment japonci vzali požární sekeru a jednou ranou do hlavy ho zabili a jeho tělo hodili přes palubu z torpédoborce \"Araši\".\n\n13. srpna 1942 Japonsko schválilo zákon o nepřátelských letcích, který stanovil, že spojenečtí piloti, kteří bombardovali nevojenské cíle v Pacifiku, byli japonskými silami na souši nebo na moři zajati, se stali předmětem soudu a trestu i přes absenci jakéhokoli mezinárodního práva, které obsahuje ustanovení týkající se letectva. Tato legislativa byla přijata v reakci na Doolittlův nálet, ke kterému došlo dne 18. dubna 1942, kdy americké letouny B-25 pod velením podplukovníka Jamese Doolittla bombardovaly Tokio a další japonská města. Podle Haagské úmluvy z roku 1907 (jediná úmluva, kterou Japonsko ratifikovalo, pokud jde o zacházení s válečnými zajatci) se s případným vojenským personálem zajatým na zemi nebo na moři nepřátelskou stranou má zacházet jako s válečným zajatcem a nikoli být prostě potrestán jako nezákonný bojovník. Osm zajatých letců z Doolitlova náletu po přistání v Číně (nevěděl o existenci japonského zákona o letcích) byli prvními spojeneckými piloty předvedenými před zinscenovaný soudní proces v Šanghaji v rámci zákona a obviněni z údajného (ale neprokázaného) bombardování japonských civilistů během Doolittlova náletu. Osmi letcům byla zakázána jakákoliv obrana a i přes nedostatek legitimních důkazů byli shledáni vinnými z účasti v leteckých vojenských operacích proti Japonsku. Pěti letcům byl trest zmírněn na doživotí; ostatní tři byli převezeni na hřbitov mimo Šanghaj, kde byli 14. října 1942 popraveni zastřelením.\n\nZákon o nepřátelských letcích měl za následek úmrtí stovek spojeneckých letců během války v Tichomoří. Odhaduje se, že 132 spojeneckých letců sestřelených během bombardování Japonska v letech 1944-1945 bylo po krátkých vykonstruovaných procesech nebo polních soudech popraveno. Japonský císařský vojenský personál záměrně zabil 33 amerických letců ve Fukuoce, včetně patnácti, které sťali, krátce poté co japonská vláda uveřejnila záměr 15. srpna 1945 kapitulovat. Davy civilistů stačily také zabít několik spojeneckých letců, než dorazila japonská armáda a letce vzala do vazby. Dalších 94 letců zemřelo z jiných příčin v japonských vazbách, včetně 52 těch, kteří byli zabiti když záměrně opustili vězení během bombardování Tokia 24-25. května 1945.\n\nMnoho písemných zpráv a svědeckých výpovědí shromážděných australskou sekcí válečných zločinů Tokijského tribunálu a vyšetřovaných zástupcem Williamem Webbem (budoucím vrchním soudcem) ukazuje, že se Japonci v mnoha částech Asie a Tichomoří dopouštěli na spojeneckých válečných zajatcích kanibalismu. V mnoha případech to bylo podníceno stále rostoucími spojeneckými útoky na japonské zásobovací linky a úmrtími či onemocněními japonského personálu v důsledku hladu. Podle historika Jukiho Tanaki: \"Byl kanibalismus často systematická činnost prováděná celými skupinami a pod vedením důstojníků\". Takto často docházelo k vraždám za účelem zajištění těl. Například indický zajatec, \"havildar\" Čangdi Ram, dosvědčil, že: \"[12. listopadu 1944] příslušník Kempeitai sťal [spojeneckého] pilota. Viděl jsem to zpoza stromu a sledoval, že někteří Japonci odřezávají maso z jeho paží, nohou, boků, hýždí a odnášejí do svých ubikací...krájeli je na malé kousky a smažili\".\n\nV některých případech bylo maso řezáno z živých lidí: jiný indický válečný zajatec \"Lance Naik\" Hatam Ali (později občan Pákistánu) svědčil v Nové Guineji a uvedl:\n\nAsi nejvyšší důstojník usvědčený z kanibalismu byl generálporučík Jošio Tačibana (立 花 芳 夫, \"Tačibana Jošio\"), který byl s dalšími 11 Japonci v srpnu 1946 souzen v souvislosti s popravami letců US Navy a kanibalismu provedeného na minimálně jednom z nich v srpnu 1944 za Ogasawarského incidentu na Boninských ostrovech. Letci byli na Tačibanův rozkaz sťati. Vzhledem k tomu, že vojenské a mezinárodní právo konkrétně kanibalismus neřeší, byli souzeni za vraždu a „bránění důstojnému pohřbu“. Tačibana byl odsouzen k smrti a oběšen.\n\nJaponská armáda používala asijské civilisty a válečné zajatce k nuceným pracím, které způsobily mnoho úmrtí. Podle společné studie historiků včetně Žifena Ju, Mitsujošiho Himety, Toru Kuboa a Marka Peattie bylo více než 10 milionů čínských civilistů mobilizováno v rámci \"východoasijské sféry vzájemné prosperity\" (resp. východoasijského rozvojového výboru - \"Kóain\") k nuceným pracím. Více než 100 000 civilistů a zajatců zemřelo při stavbě barmsko-thajské železnice.\n\nKnihovna Kongresu odhaduje, že japonská armáda na ostrově Jáva násilně k pracem donutila čtyři až deset milionů lidí (\"manuálních pracovníků\", japonsky: \"romuša\").Asi 270 000 z těchto dělníků z Jávy bylo zasláno do jiných Japonci držených oblastí v jihovýchodní Asii, ale jen 52 000 se jich na Jávu vrátilo, což činí úmrtnost osmdesát procent.\n\nPodle historika Akiry Fudžiwary císař Hirohito osobně schválil rozhodnutí k odstranění omezení mezinárodního práva (Haagské úmluvy) o zacházení s čínskými válečnými zajatci ve směrnici ze dne 5. srpna 1937. Toto oznámení rovněž štábním důstojníkům doporučuje, aby přestali používat termín \"váleční zajatci\". Ženevské úmluvy osvobozují válečné zajatce od hodnosti četaře a výš od manuální práce a stanovují, že vězňům vykonávající práci by měly být poskytnuty příděly navíc a další nezbytnosti. Japonsko v té době nebylo signatářem Ženevských úmluv o válečných zajatců z roku 1929 a japonské síly konvenci beztak nesledovaly, ačkoli měly ratifikovanou Ženevskou úmluvu o nemocných a raněných z roku 1929.\n\nTermín \"comfort women\" je eufemismus pro ženy v japonských armádních bordelech na okupovaných územích, které byly často přijaty podvodem nebo uneseny a nuceny k sexuálnímu otroctví.\n\nV roce 1992 historik Jošiaki Jošimi zveřejnil materiál založený na jeho bádání v archivech v japonském národním institutu pro vojenská studia. Jošimi tvrdí, že existuje přímá souvislost mezi císařskými institucemi, jako byla \"Kóain\" (\"východoasijský rozvojový výbor\") a \"komfortními stanicemi\". Když byly Jošimovy nálezy 12. ledna 1993 zveřejněny v japonských sdělovacích prostředcích, způsobily rozruch a přinutily vládu, zastupovanou generálním sekretářem Kato Koičim, uznat některé skutečnosti ve stejný den. 17. ledna předseda vlády Kiiči Mijazawa předložil formální omluvu za utrpení obětí během cesty po Jižní Koreji. 6. července a 4. srpna vydala japonská vláda dvě prohlášení, kterými uznala, že \"Komfortní stanice byly provozovány v reakci na žádost tehdejší armády\", \"Japonská armáda se přímo nebo nepřímo podílela na zřizování a řízení komfortních stanic a přesunů žen\" a že ženy byly \"v mnoha případech přijímány proti jejich vlastní vůli skrze přemlouvání a donucování\".\n\n1. března 2007 byl podnícen spor, kdy se japonský premiér Šinzó Abe zmínil o návrhu, že americká Sněmovna reprezentantů vyzývá japonskou vládu, aby se \"omluvila a potvrdila\" za roli japonské císařské armády ve válečném sexuální otroctví. Abe popřel, že by se toto vztahovalo na \"komfortní stanice\". \"Neexistuje žádný důkaz, který dokazuje donucování, nic to nepodporuje.\" Abeho připomínky v zámoří vyvolaly negativní reakce. Například úvodník \"New York Times\" 6. března oznámil:\nVe stejný den veterán Jasudži Kaneko listu \"The Washington Post\" potvrdil, že ženy, \"trpěly, ale nezáleželo nám na tom, zda ženy žily nebo zemřely. Byli jsme císařovi vojáci. Ať už ve vojenských bordelech nebo ve vesnicích jsme bez zdráhání znásilňovali.\"\n\n17. dubna 2007 oznámil Jošimi a další historik Hirofumi Hajaši objev z archivů Tokijského tribunálu, tedy sedm oficiálních dokumentů, které naznačují, že císařské vojenské síly jako \"Tokeitai \" (námořní tajná policie) přímo nutily ženy k práci ve frontových bordelech v Číně, Indočíně a Indonésii. Tyto dokumenty byly původně zveřejněny u soudu pro válečné zločince. V jednom z nich je citace jistého poručíka, který se přiznal k organizaci nevěstince, který sám používal. Další zdroj odkazuje na členy \"Tokeitai\", kteří zatýkali ženy na ulici, které pak pod nátlakem prošly lékařskou prohlídkou a byly umístěny do bordelu.\n\n12. května 2007 oznámil novinář Taičiro Kaidžimura objev 30 holandských vládních dokumentů předložených u Tokijského tribunálu jako důkaz nucené prostituce během incidentu v roce 1944 v Magelangu.\n\nV jiných případech některé oběti z Východního Timoru vypověděly, že pokud nebyly dost staré na to, aby byly schopné menstruovat, byly japonskými vojáky přinuceny a opakovaně znásilněny.\n\nHolandsko-indonéská \"Comfort woman\", Jan Ruff-O'Hearn (později občan Austrálie), dala americkému výboru důkaz, když prohlásila, že japonská vláda nedokázala převzít odpovědnost za své zločiny, nechtěla zaplatit obětem kompenzace, a že chce přepsat historii. Ruff-O'Hearn řekla, že byla v 19 letech znásilňována japonskými vojáky \"dnem i nocí\" po dobu tří měsíců.\n\nPouze jedna Japonka vydala svědectví. V roce 1971 bývalá \"Comfort woman\" byla nucena k práci pro japonské vojáky na Tchaj-wanu a své vzpomínky publikovala pod pseudonymem Suzuko Širota.\n\nExistují různé teorie o místu původu těchto žen. Zatímco některé japonské zdroje tvrdí, že většina žen byla z Japonska, jiné, včetně Jošimi, argumentují že do těchto aktivit bylo donuceno asi 200 000 žen, většinou z Koreje a dalších zemích jako je Čína, Filipíny, Barma, Nizozemská východní Indie, Nizozemsko a Austrálie. V červnu 2014 byly zveřejněny další oficiální dokumenty z archivů japonské vlády, které dokumentují sexuální násilí páchaná japonskými císařskými vojáky ve francouzské Indočíně a Indonésii.\n\n26. června 2007 americký výbor pro zahraniční věci sněmovny reprezentantů předložila rezoluci požadující, že Japonsko \"by mělo uznat, omluvit se a přijmout historickou odpovědnost jasně a jednoznačně za své vojenské nátlaky na žen do sexuálního otroctví během války\". 30. července 2007 rezoluce sněmovnou reprezentantů prošla, zatímco Šinzó Abe prohlásil, že toto rozhodnutí bylo \"politováníhodné\"\n\nMnoho historiků uvádí, že japonská vláda a jednotlivý vojenský personál byl v období 1895 až 1945 zapojen do rozsáhlého rabování. Ukradený majetek zahrnoval soukromé pozemky, mnoho různých druhů cenných věcí uloupených z bank, trezorů, chrámů, kostelů, mešit, muzeí, jiných podnikatelských prostor i soukromých domů.\n\n"}
{"id": "1033666", "url": "https://cs.wikipedia.org/wiki?curid=1033666", "title": "Pro Recco", "text": "Pro Recco\n\nAssociazione Sportiva Dilettantistica Pro Recco je italský klub vodních pólistů sídlící ve městě Recco (Ligurie). Byl založen v roce 1913 pod názvem \"Rari Nantes Enotria\" a dlouhodobě patří k evropské špičce: má 30 italských titulů a 11 pohárových vítězství. Osmkrát vyhrál LEN Champions League, v roce 2012 získal prvenství v Jadranské lize. Odehrál 64 sezón v nejvyšší soutěži a tvoří základ italské reprezentace: na MS 2011 vybojovalo titul pro Itálii sedm hráčů Pro Recco ze třináctičlenného kádru. Klubové barvy jsou bleděmodrá a bílá, symbolem klubu je věž. Známými hráči klubu byli Franco Lavoratori, Tibor Benedek nebo Filip Filipović. Majitelem klubu je Gabriele Volpi, který vlastní také fotbalový tým Spezia Calcio. Od roku 2011 má Pro Recco také ženský tým.\n\n\n"}
{"id": "1033667", "url": "https://cs.wikipedia.org/wiki?curid=1033667", "title": "Thiago Motta", "text": "Thiago Motta\n\nThiago Motta (* 28. srpna 1982, São Bernardo do Campo, Brazílie) je bývalý brazilsko-italský fotbalový záložník, jehož posledním působištěm byl klub Paris Saint-Germain. Reprezentoval Brazílii, nyní nastupuje v národním týmu Itálie.\nDvakrát vyhrál prestižní Ligu mistrů UEFA (v sezoně 2005/06 s FC Barcelona a v sezoně 2009/10 s milánským Interem).\n\nV srpnu 2014 po utkání francouzské ligy mezi PSG a SC Bastia si na něj počkal v tunelu stadionu brazilský protihráč, útočník Evaeverson Lemos da Silva (známý jako Brandão), nečekaně mu dal hlavičku, čímž mu zlomil nos a poté utekl do své šatny.\n\nHrál za brazilskou reprezentaci U17 na mistrovství Jižní Ameriky v této kategorii (v roce 1999 v Uruguayi). V roce 2003 se zúčastnil s brazilským národním týmem Zlatého poháru CONCACAF 2003, kde Brazilci podlehli ve finále Mexiku.\n\nOd roku 2011 reprezentuje Itálii.\nThiago Motta se zúčastnil Mistrovství Evropy ve fotbale 2012, kde se Itálie probila až do finále, v němž podlehla Španělsku 0:4.\n\nHrál i na Mistrovství světa 2014 v Brazílii, kde Itálie vypadla již v základní skupině.\n\n"}
{"id": "1033669", "url": "https://cs.wikipedia.org/wiki?curid=1033669", "title": "František Cejnar", "text": "František Cejnar\n\nFrantišek Cejnar (1895 - 1948) byl československý fotbalový rozhodčí.\n\nV československé lize působil v letech 1925-1935. Řídil celkem 22 ligových utkání. Řídil finále amatérského mistrovství ČSR 1932. Jako mezinárodní rozhodčí v letech 1923-1934 řídil 17 mezistátních utkání. Ve Středoevropském poháru řídil 7 utkání včetně finále v roce 1932. Člen Sboru českých rozhodčích fotbalových již od roku 1912. Od roku 1919 redigoval odborný časopis Fotbalový soudce. Byl vedle Augustina Krista nejvýznamnější osobností mezi rozhodčími meziválečného období.\n\n\n"}
{"id": "1033670", "url": "https://cs.wikipedia.org/wiki?curid=1033670", "title": "Personalista (říšské stavy)", "text": "Personalista (říšské stavy)\n\nZa personalistu byl ve Svaté říši římské označován příslušník říšských stavů, který nedisponoval buď vůbec žádným říšským bezprostředním územím nebo žádným dostatečně kvalifikovaným pro říšské stavovství. Byl osvobozen od povinnosti stavět rekruty pro říšskou armádu a říšská daň mu nebyla vyměřována z říšského bezprostředního a stavovského území, nýbrž „z hlavy“, resp. oceněním jeho nestavovských statků.\n\nV pozdním středověku bylo nejen povyšování mezi říšská knížata a hrabata, ale i přijímání do říšského sněmu výlučně v rukách císaře. Postupně však císař začal povyšovat do knížecího stavu rody, které v říši žádné bezprostřední území nevlastnily (v roce 1459 povýšil císař Viktorina z Poděbrad na říšského knížete z Minstrberku, v l. 1515 a 1547 byli do říšského knížecího stavu povýšeni polští Radziwillové, r. 1553 se Don Marcantonio Doria del Carreto stal říšským knížetem z Melfi v Neapolsku. Někteří z těchto nových knížat se dočkali i přijetí na sněm, ačkoli v říši nevlastnili buďto vůbec žádné statky (pobaltský šlechtic a mistr livonské větve Německých rytířů, Wolter von Plettenberg, říšský kníže na sněmu od r. 1525) nebo jen velmi skrovné (Jindřich IV. z Plavna, purkrabí míšeňský, říšský kníže na sněmu od r. 1548). V 15. a 16. století se také zřetelně začala formovat tzv. hraběcí kolegia, složená z těch hrabat, kterým se nepodařilo zatím proniknout do řad říšských knížat. I tato stará říšská hrabata se bránila tlaku nových hrabat bez vlastního říšského hrabství, jako byli např. Šlikové, povýšeni na hrabata r. 1437 a r. 1654 přijatí do kolegia švábského. Říšské stavy se císařskému monopolu na uvádění nových, málo významných knížat a hrabat na sněm snažily bránit a především usilovaly o právní ochranu starobylosti a prestižního postavení svých rodů. Císař se zase snažil zamezit nekontrolovanému množení sněmovních hlasů ve velkých knížecích rodinách. Říšský sněm v roce 1582 pak znamenal jistý kompromis mezi oběma stranami prosazením tzv. teritoriálního principu hlasování. Nadále měl být každý hlas na říšském sněmu svázán s určitým územím a rozvětvení rodu, který takové území (knížectví) vlastnil, již nedávalo právo přidávat si nové hlasy. Nanejvýš si rod mohl svůj hlas rozdělit na díly podle svých větví. Pevná vazba mezi říšským bezprostředním územím a hlasem na sněmu sama o sobě mohla přílivu nových hlasujících knížat a hrabat zabránit. Císař ovšem dal stavům jen relativně neurčité záruky ohledně toho, že to bude právě sněm, kdo si své nové členy odhlasuje a schválí. Že vítězství stavů nebylo úplné, ukázal říšský sněm r. 1641, kdy císař navrhl přijmout na sněm 3 nová knížata, povýšená do knížecího stavu r. 1623: knížete Hohenzollern-Hechingen, Lobkowitze a Eggenberga. Sněm protestoval s odvoláním na usnesení z r. 1582 a povolil pouze přijetí rodu starých hrabat a knížat Hohenzollern-Hechingenů, nikoli titulární knížata Lobkowitze a Eggenberga, vlastnící pouhé šlechtické statky v Čechách a Rakousku, resp. v případě Lobkowitzů, malé bezprostřední panství Störnstein v Horní Falci. Protože sněm musel být kvůli smělému výpadu švédského vojska do blízkosti Řezna-sněmovního centra, předčasně rozpuštěn, byla tato otázka prozatím odložena. Vestfálský mír řešil závažnější problémy, a tak byl celý problém znovu otevřen teprve na sněmu v l. 1653-54. Eggenbergové si mezitím (roku 1647) opatřili říšské bezprostřední území v podobě okněžněného hrabství Gradišky a lobkowitzký Störnstein byl roku 1641 povýšen na okněžněné hrabství, takže Eggenberg i Lobkowitz mohli být r. 1653 přijati na sněm do kurie knížat. Do budoucna to však problém neřešilo, neboť dosavadní říšské stavy se snažily uzavírat novým členům a císař si zase na sněmu chtěl vybudovat základnu věrných vazalů. V následujícím roce 1654 se sněm konečně dohodl s císařem na tom, že novým členem sněmu v kurii knížat či v některém z hraběcích kolegií může být jen ten, kdo bude vlastnit říšské suverénní, resp. bezprostřední území, které bude sněmem uznáno jako postačující pro stavovství, a tohoto nového kandidáta musí schválit sněm. Císaři zůstalo právo navrhovat kandidáty na sněm a především neomezeně, dle vlastní vůle, povyšovat do vyšších říšských šlechtických hodností, ovšem takový titul znamenal jen šlechtickou hodnost platnou v celé říši bez toho, že by s takovým titulem byla spojena nějaká politická práva. Sněm ovšem mohl dočasně či trvale slevit i z proklamovaného teritoriálního principu a přijmout na sněm tzv. personalistu. Hodnost personalisty se obvykle udělovala na 12 let či doživotně, přičemž měl takový personalista zároveň lhůtu k opatření říšského bezprostředního území. Výjimečně mohla být ona lhůta prodloužena na trvalo. Personalistům bylo stejně jako \"realistům\" uloženo platit říšskou daň, i když nemuseli říšské armádě odesílat rekruty. Ustálil se též zvyk, že světští personalisté měli právo hlasovat až na konci dané rady či kolegia, což bylo významné proto, že se hlasovalo veřejně.\n\nKnížecí kurie (rada) na říšském sněmu byla exklusivní společností chránící si svojí výlučnost. Proto se zde personalisté vyskytovali jen vzácně a vždy přechodně. V roce 1654 byl na sněm přijat jako personalista vojevůdce Ottavio Piccolomini, kterému císař r. 1650 udělil titul knížete z Minsterberka (snad šlo o připomínku starého titulu Poděbradů z r. 1459), aniž by nový kníže toto slezské knížectví/vévodství skutečně obdržel. O jeho udělení vojevůdci se pouze r. 1650 neúspěšně jednalo. Piccolomini zasedal v knížecí radě jen dva roky, když r. 1656 zemřel, jeho příbuzní zůstali jen titulárními říšskými knížaty a to knížaty „von Piccolomini d'Aragona“. Dalším personalistou se na krátkou dobu (léta 1664–1665) stal kníže Johann Ferdinand Porcia. Protože rok po svém jmenování zemřel, nestihl si již opatřit říšské bezprostřední území, ale možnost návratu na říšský sněm platila pro jeho přímé potomky. V roce 1689 sice jeho potomek kníže Franz Anton získal panství Dettensee ve Švábsku, císařem povýšené pro tento účel na okněžněné hrabství ovšem kníže nikdy nedoplatil kupní sumu prodávajícím svobodným pánům Kellerům ze Schleitheimu. Když roku 1698 vymřela původní větev Porciů, potomků Johanna Ferdinanda a sní i jednoznačný a nesporný nárok na zisk říšského stavovství, a na nového knížete Hieronyma Ascanie z příbuzné rodové větve, který majetek knížecí hodnost vymřelé pošlosti zdědil, byla pro dluhy uvalena nucená správa, museli se Porciové Dettensee zříci a vrátit jej za vrácenou finanční zálohu Kellerům ze Schleitheimu, kteří jej roku 1715 prodali okněžněnému opatství Muri. Rod Porcia již nikdy znovu členství v knížecí radě nezískal. Šťastnější osud měl kníže Ferdinand Josef z Ditrichštejna, jehož otec Maxmilián byl přijatý jako personalista na sněm r. 1654 spolu s Piccolominim, Auerspergem a řadou „realistů“. Říšská knížata jeho, původně schválené přijetí, odmítla uznat a po třicet let knížatům bránila v hlasování. Teprve r. 1678 si Ferdinand Josef od císaře levně zakoupil panství Tarasp ve švýcarském kantonu Graubünden. Císař nejprve r. 1684 povýšil panství na okněžněné hrabství a poté byl r. 1686 kníže slavnostně znovu uveden do kurie knížat. V roce 1687 pak císař podle svého předchozího slibu prohlásil Tarasp za dědičné říšské léno a udělil mu tedy říšskou bezprostřednost, i když si ponechal z titulu arcivévody rakouského lenní svrchovanost, odúmrť i právo výběru daní. Kníže však přestal být v očích sněmu personalistou a stal se „realistou“. Téměř stejný osud měl i kníže Johann Weichard z Auerspergu, přijatý roku 1654 podmínečně jako personalista do kurie knížat, který si roku 1663 od císaře zástavou opatřil švábské hrabství Thengen, které mu císař o rok později povýšil na říšské suverénní okněžněné hrabství při zachování některých svých svrchovaných práv.\n\nZvláštním případem je členství v kurii knížat u Thurn-Taxisů v l. 1754–1803. Ti totiž byli faktickými personalisty, ačkoli tak nebyli nazýváni. Thurn-Taxisové vlastnili od poč. 18. století v říši několik drobných bezprostředních území, která však příslušela k říšskému rytířstvu nebo byla jinak nevhodná pro stavovství. „Knížectvím“ na základě kterého byl rod r. 1754 uveden sněm, představoval říšský poštovní regál a dědičný úřad říšského poštmistra, které byly r. 1744 povýšeny císařem Karlem VII. na okněžněné říšské trůnní a korunní léno. Na tomto stavu se dlouho nic neměnilo ani poté, co rod po přijetí na sněm neustále přikupoval nové a rozsáhlejší državy, a dokonce ani poté, co císař r. 1787 povýšil rodové nejvýznamnější bezprostřední statky – švábské hrabství Friedberg-Scheer a několik okolních panství na knížectví s rodovým jménem Thurn-Taxis. Teprve r. 1803 získal rod druhý hlas na sněmu, nikoli však za knížectví Thurn-Taxis, ale za nové, sekularizacemi vzniklé knížectví Buchau. Ačkoli držitelé okněžněného trůnního poštovního léna nebyli považováni za personalisty a navíc vlastnili říšská bezprostřední území, technicky personalisty v l. 1754–1803 byli.\n\nByly také situace, kdy byly hodnosti personalisty udíleny stavovským suverénům či jejich nevládnoucím příbuzným z řad staroknížecích rodů. Jedním z nich byl titul \"markrabě z Nómeny\" držený toskánským velkovévodou a poté císařem jako náhrada za Lotrinsko, ztracené pro Lotrinky po válce o polské dědictví. Nevázalo se k němu již žádné území a císař (resp. před rokem 1745 toskánský velkovévoda) ho užíval v l. 1736–1803. Situace byla navíc ještě složitější v tom, že velkovévoda a císař František Štěpán užíval hlas za Nómeny a Falkenstein, přičemž Falkenstein byl Habsburky reálně drženým hrabstvím, byť s nepatrnou rozlohou. Císař Josef II. dokonce užíval lotrinský hlas pouze za Falkenstein, naproti tomu císaři Leopold II. a František II. naopak jen za Nómeny. Po Zakončení říšské deputace roku 1803 nahradil císař svůj hlas opět za hlas personalistický, a to hlas bývalého Knížecího biskupství Basilej, v té době rozdělené mezi Francii, Helvétskou republiku a Bádensko.\n\nObdobně tchán španělského krále Karla III. Habsburského, Ludvík Rudolf Brunšvický, zdědil po otci jako mladší syn Blanckenburské hrabství, povýšené císařem Josefem I. na říšské knížectví v roce 1707. Přes velikou přízeň císařského rodu, nebylo možné udělit Ludvíkovi hlas za nové knížectví bez souhlasu říšských stavů. Namísto toho mu jeho příbuzný, hannoverský kurfiřt Jiří propůjčil doživotně hlas za své Brunšvicko-grubenhagenské knížectví, aniž by se v tomto knížectví vzdal vlády. V rukou Ludvíka Rudolfa tak byl držen grubenhagenský hlas na bázi personalisty, až do chvíle, kdy po starším bratrovi roku 1731 zdědil Brunšvicko-wolfenbüttelské knížectví s hlasem realisty a grubenhagenského hlasu se vzdal.\n\nMnohem častěji se personalisté vyskytovali v hraběcích kolegiích říšského sněmu, která nebyla tak prestižní. I tady se však vyskytovaly rozdíly v pojetí v každém ze čtyř kolegií. Typičtí personalisté totiž byly odmítáni zejména v elitářském a protestantském Kolegiu wetterauském, sdružujícím staré říšské hraběcí rody, mnohdy povýšené do knížecího stavu. Naproti tomu v katolickém a procísařském kolegiu švábském se objevovalo mnoho císařových věrných šlechticů s majetky v Rakousku nebo v Čechách, kteří byli do kolegia přijati jako personalisté, aby hlasovali ve prospěch katolické a císařské strany. I tito personalisté však museli platit říšskou daň. Protože na rozdíl od knížecí rady představovala hraběcí kolegia čtyři oddělené subjekty, mohl tentýž šlechtic být v jednom kolegiu personalistou a v dalším realistou zároveň. V případě, že získal již jako personalista podíl na některém hlasu vymřelého rodu (a také majetkový podíl na jeho hrabství), mohl být zcela výjimečně personalistou i realistou v rámci jediného kolegia (hrabě Pückler-Limpurg).\n\nNejtypičtějším a zároveň nejméně váženým druhem personalistů, byli ti, kteří nedrželi žádné říšské bezprostřední území a do některého z kolegií se dostali především tlakem císařské strany. Být personalistou samozřejmě nebylo nic definitivního. Mezi takovými personalisty byly rody, které později získaly získaly stavovské území (Colloredo-Mannsfeldové, Šternberkové, Trauttmansdorffové, Windisch-Graetzové), ale i ti kteří již nějaké říšské stavovské území drželi skrz sňatek, ale ještě před přijetím do kolegia o něj přišli (Wurmbrand-Stuppachové a jejich podíl na hrabství Limpurg-Gaildorf), případně své říšské panství prodali po přijetí do sněmu (Kuefsteinové z Greillensteinu a jejich švábské, původně rytířské panství Hohenkrähen, získané sňatkem v r. 1683, resp. 1722), o říšskou bezprostřednost a hlas realisty přišly rozhodnutím říšského komorního soudu (hrabě Fridrich Vilém Grävenitz a jeho sestra Vilemína, kteří drželi říšské panství Weltheim, navíc v l. 1718-1732 též několik dalších bezprostředních území v říšském rytířstvu) nebo byli realisty před i v prvním období užívání hlasu personalisty (hrabě Filip Zikmund Grävenitz, který měl sňatek podíl na hrabství Limpurg-Gaildorf, ovšem nárok zanikl rozvodem).\n\n\n\n\n\n\nTito personalisté pocházeli z říše a vlastnili v ní i říšská bezprostřední území, tato však patřila k říšskému rytířstvu a nemohla se tedy stát državou stavovskou, opravňující hlasovat na sněmu (případně, jako v případě hrabat z Aldenburgu, k rytířstvu nepatřila, ale na stavovská ani tak povýšena nebyla). Příslušníci těchto rodů se často dočkali členství v hraběcích kolegiích na základě „urozenosti a starobylosti“ jako personalisté. Zvláštní místo mezi nimi zaujímá hrabě Giech, jehož říšské rytířské statky byly mediatizovány již r. 1796, ovšem přesto zůstal členem franckého kolegia jako personalista.\n\n\n\n\n\nSkupinou, která ve své době za personalisty považována nebyla, byli ti říšští vladaři, kteří vlastnili stará říšská stavovská hrabství či panství s právem hlasovat v kolegiu, ovšem takové statky ztratily již během 18. století svou suverenitu a byly mediatizovány, ačkoli nový zeměpán ponechal jejich bývalým svrchovaným pánům řadu autonomních práv, někdy dokonce i právo razit mince a horní regál, a sněm či konkrétní kolegium těmto rodům ponechaly jejich hlas v kolegiu za původně bezprostřední území i povinnost nejen platit říšskou daň, ale i stavět rekruty pro říšskou armádu, což u „skutečných“ personalistů nebylo. Do té skupiny patřily staré rody, sdružené ve Wetterauském kolegiu. Šlo o rod Stolbergů, resp. jejich hrabství Stolberg, Wernigerode a Hohenstein v Harzu (některé větve rodu vlastnily i skutečná bezprostřední území s právem hlasovat na sněmu) a dále o rod Schönburgů a jejich panství v saském Podkrušnohoří. Podobně hrabata z Berghu byla roku 1581 mediatizována ve prospěch Republiky spojených nizozemských provincií a ztratila hlas ve Vestfálsko-dolnorýnském hraběcím kolegiu (zcela svrchovaná nebyla ovšem nikdy). Roku 1654 se jim však podařilo opět se na sněm vrátit jako faktičtí personalisté. Hlas vyhasl až s vymřením rodu roku 1712, dědicové bývalého říšského panství a nyní nizozemského závislého hrabství Bergh: švábští Hohenzollernové, již hlas za Bergh na sněmu neobdrželi. Ačkoli tedy hrabata z Berghu nebyla označována za personalisty, je zřejmé, že sněmovní hlas byl vázán již spíše na rod, než na držbu závislého území.\n\nV některých případech se hlas personalisty vázal na dědictví v podobě území, které ztratilo dřívější říšskou bezprostřednost Toto byl případ hraběte Platena z Hallermundu, od r. 1709 personalisty ve Vestfálsko-dolnorýnském kolegiu. Hraběti Franzi Ernestovi, oblíbenci kurfiřta hannoverského, bylo v roce 1706 kurfiřtem uděleno v léno bývalé říšské hrabství Hallermund (Hallermünde), již téměř 300 let v držení Hannoverských. Toto oblénění však neznamenalo nic více, než titul hraběte z Halermundu, status říšského suveréna a právo zasedat ve Vestfálském kolegiu za Hallermund. Kurfiřt se vzdal titulu hraběte z Hallermundu i dalších práv, ponechal si však celé území, majetek i příjmy z hrabství, které navíc v rámci Hannoverska tvořilo správní okres Hallermund. V matrikách říšského sněmu se tak objevoval kuriózní zápis: „hrabství Hallermund od hraběte von Platen – personalisty“.\n\nTotéž se stalo v případě říšského hrabství Wolfstein, kde r. 1740 vymřela domácí dynastie. Ačkoli hrabství spolu s panstvím Sulzbürg-Pyrbaum ve Franckém kolegiu připadlo kurfiřtu bavorskému, hlas na sněmu zdědili napůl hrabě Giech a kníže Hohenlohe-Kirchberg, oba již členové kolegia z dřívějšího období a drželi jej od r. 1740 až do zániku říše.\n\nPodobně zvláštní, ale obsahově jiná situace byla v případě knížat Hohenzollern-Sigmaringen. Ti drželi stavovské (okněžněné) hrabství Sigmaringen ve Švábském hraběcím kolegiu, jehož suverenitu si ovšem nárokovali Habsburkové jako součást tzv. Předních Rakous. Knížata proto na sněmu hlasovala za (okněžněné) hrabství Zollern, zvané také knížectví Hohenzollern, kterému ovšem vládla příbuzná knížata z rodu Hohenzollern-Hechingen, sama zastoupená za ono území v říšské radě. Za personalisty však sigmaringenská linie Hohenzollernů považovaná nebyla, spíše občas vedly protesty císaře k tomu, že knížata svého hlasu v některých letech nevyužívala. Po povýšení knížat do knížecí rady Říšského sněmu v roce 1803 byl spor definitivně ukončen a knížatům přiznán status \"realisty\".\n\nDíky protestům říšského rytířstva zůstal personalistou Wolf Konrad z Rechbergu, který byl roku 1607 povýšen do hraběcího stavu. V roce 1613 bylo jeho rytířské panství Rechberg povýšeno na hrabství a hrabě byl zároveň přijat do Švábského kolegia jako realista. Protože ovšem rytířstvo protestovalo proti vyřazení Rechbergů ze svých řad a proti zmenšení majetku rytířstva. Protest byl úspěšný a hrabě ještě téhož roku přijal status personalisty, v němž setrval do smrti v roce 1617. Smrtí jeho syna Viléma Lva, který již k říšským stavům-personalistům nepatřil, vymřela hraběcí větev Rechbergů o pouhý jeden rok později. Tak zanikl i sám hraběcí titul, který byl obnoven, přesněji řečeno přenesen na jinou větev až diplomem bavorského krále z roku 1810.\n\nPersonalisté se zcela výjimečně objevovali i mezi duchovními knížaty. Vždy bylo důvodem předchozí obsazení těchto duchovních území nějakým mimoříšským suverénem. Již v 15. století se tak stal z realisty personalistou kníže-biskup ze švýcarského Churu a po francouzsko-nizozemské válce, r. 1679 se personalistou stal i kníže-arcibiskup z Besançonu, který však práva hlasovat na sněmu nevyužíval, aby, jako francouzský poddaný, příliš nedráždil svého nového krále. Z knížecích prelátů v radě říšských knížat byl personalistou probošt kolegiátní kapituly v lotrinském Wissembourgu, jehož úřad byl od roku 1546 personálně spojen s úřadem biskupa ve Špýru a jehož území bylo od roku 1679 pod kontrolou Francie. Přesto probošt zůstal říšským knížetem-personalistou až do Francouzské revoluce.\n\nKláštery St. Georg v Isny a Baindt ve Švábském prelátském kolegiu a okněžněné kláštery St. Emmeram, Obermünster a Niedermünster v Řezně, stejně jako okněžněné kláštery Gandersheim a Herford v Porýnském prelátském kolegiu nevlastnily žádné bezprostřední říšské území kromě klášterů samotných, resp. klášterních budov, dvorů a zahrad, za personalisty však považovány nebyly.\n\nVedle personalistů říšského sněmu se občas objevovali také personalisté sněmů krajských. Tyto personalisty vždy navrhoval k přijetí některý ze stávajících členů sněmu a o jejich přijetí hlasoval celý krajský sněm. Císaři, na rozdíl od poměrů v říšském sněmu, nepříslušelo právo nové členy, personalisty i realisty, navrhovat, ale jen potvrzovat (nebyl-li ovšem v konkrétním krajském sněmu sám zastoupen skrze některé své bezprostřední území, pak navrhovat přirozeně mohl). Z hlediska platby říšské daně a osvobození od verbování rekrutů byla situace stejná, jako na říšském sněmu. Oproti říšskému sněmu se světští personalisté v krajích objevovali vzácně. O to častější byli duchovní personalisté, kteří tak ale většinou nebyli nazýváni ani za ně považováni (viz výše). Konkrétní zařazení personalisty záviselo na vnitřním uspořádání krajského sněmu, resp. na počtu suverénů v daném kraji. Kraje s malým počtem členů (např. rakouský nebo burgundský kraj) mívaly jen jedno kolegium pro všechny krajské stavy, jiné, jako např. bavorský kraj, mívaly od sebe oddělené jen světské a duchovní stavy, ale některé, např. švábský nebo francký kraj s velkým počtem členů kopírovaly organizačně složitou strukturu říšského sněmu.\n\nExistovali pouze dva světští krajští personalisté, v obou případech knížata. Prvním byl kníže Thurn-Taxis, zasedající skrze velkorysé finanční příspěvky od r. 1704 na krajském sněmu Kraje porýnských kurfiřtství (též Falckého kraje). Svou pozici neopustil on ani jeho potomci ani potom, co v jiných částech říše získal bezprostřední území a nakonec i říšské stavovství. Druhým byl od roku 1712, rok po svém povýšení do knížecího stavu v roce 1711, kníže Löwenstein-Wertheim-Rochefort a to v Kraji franckém, resp. v krajské kurii knížat. V tomtéž kraji byl kníže přitom vedle svého nově získaného hlasu personalisty od počátku zastoupen polovičním podílem na rodovém hrabství Wertheim v krajské kurii hrabat. Hrabství i hlas sdílel s evangelickými příbuznými z větve Löwenstein-Wertheim-Virneburg. Knížeti, dříve hraběti, tu od konce 17. století náležel úřad císařského zplnomocněnce krajského sněmu a také quasi-čestné předsednictví na sněmu, ačkoli formálně byl krajským předsedajícím bamberský kníže-biskup.\n\nV krajských sněmech se stejně jako na sněmu říšském vyskytovali říšští preláti bez bezprostředního území (např. klášter St. Emmeram v Řezně či ženský konvent v Herfordu). Za jakýsi \"opak personalisty\" či zvláštní druh personalisty v řadách krajských prelátů bychom mohli označit knížete-opata ze Sankt Gallen, jehož švýcarské okněžněné opatství bylo spravováno společně opatem i švýcarskou vládou, ačkoli klášter měl do r. 1803 téměř suverénní postavení a stálo politicky mimo říši. Klášter nadále vlastnil panství Neu-Ravensburg v říši a švábském kraji, ale toto panství nebylo považováno samo za stavovské území. Stejná situace byla i v případě okněžněného opatství Muri a jeho švábského panství Dettensee, které bylo švábskému kraji poplatné, ale nebylo spojeno s krajským stavovstvím.\n\nNavíc se v krajích vyskytovali i duchovní personalisté, kteří byli \"čistými personalisty\" bez držby jakéhokoli bezprostředního území. Tito navíc nepatřili k říšským, ale jen ke krajským stavům. V 16. století byli takovými personalisty knížata-biskupové z Lavantu, Seckau a Gurku v rakouském kraji a kníže-biskup z Chiemsee v Bavorském kraji. Až do zániku Svaté říše patřili k personalistům rakouského kraje zemští komtuři Řádu německých rytířů z bailivy \"Na Adiži a v horách\" (německy \"An der Etsch und im Gebirge\"), která zahrnovala přibližně území Tyrolska a bailivy \"Rakousko\" se sídlem ve Vídni.\n\nInstitut personalisty znalo také svobodné říšské rytířstvo. Zde však šlo výhradně o rytířské rody, jejichž bezprostřední statky, resp. jejich svrchovanost padly za oběť některému mocnějšímu říšskému suverénu. Rady rytířských kantonů v takových případech většinou ponechaly původní rody v kantonu s právem hlasovat. Protože rytířské kantony neplatily, alespoň oficiálně, říšskou daň a především nestavěly rekruty pro armádu, odpadaly tyto otázky, obvyklé u říšských stavů. Při výběru malé sumy určené na chod správy kantonu a pořádání kantonálních sněmů stejně jako při výběru „mimořádných a dobrovolných příspěvků“ na turecké, případně jiné říšské válečné konflikty, nebyl činěn rozdíl mezi rytířskými realisty a personalisty. Císař neměl formální právo hovořit do otázek přijímání a vylučování členů rytířstva, ať už šlo o personalisty či realisty, ovšem vzhledem k tradičně dobrým vztahům rytířstva s císařem mohl panovník danou záležitost ovlivnit neformálně. V praxi se to ovšem nestávalo a císař ponechával rytířstvu jeho svobody. Mezi rytířské personalisty patřil např. v letech 1726-46 rod Bode v kantonu Kocher v švábském rytířském kraji či rod Zobel zu Giebelstadt, jenž byl ve stejném kantonu personalistou v letech 1727-70 poté, co prodal svůj rytířský statek Freudental, zděděný roku 1717 po svobodných pánech von Thüngen (další větve Zobelů byly realisty v jiných kantonech). V roce 1764 byl ministr saské tajné státní konference, hrabě Mikuláš Vilibald z Gersdorfu přijat jako personalista do kantonu Odenwald ve franckém rytířském kraji. Po roce 1679/85 připadly statky alsaského říšského rytířstva pod svrchovanost Francie. Jejich vlastníci ovšem nepozbyli politických práv a ani dobové prameny je neoznačují za personalisty, nýbrž za plnoprávné rytíře. Vedle rytířů patřili k říšskému rytířstvu všichni ti, kteří si zakoupili nebo jinak získali rytířský statek: říšská a hrabata, titulární šlechta, říšská města, univerzity, preláti atd. V případě prelátů mohlo jít výjimečně i o personalisty, přijaté do rytířstva bez vlastnictví některého kantonálního rytířského panství. Mezi takové výjimky patřil probošt katedrální kapituly v Mohuči (kanton střední Rýn v porýnském rytířském kraji) či představený kartouzy v Grünau (Kanton Odenwald).\n\n\n"}
{"id": "1033672", "url": "https://cs.wikipedia.org/wiki?curid=1033672", "title": "Oborová brána Umění a architektura", "text": "Oborová brána Umění a architektura\n\nOborová brána Umění a architektura – ART je internetový portál, který obsahuje informace z řady uměleckých oborů, jako jsou výtvarné umění, grafika, design, umělecká řemesla a průmysl, dějiny architektury, teorie a kritika umění, památková péče, restaurátorství apod. \n\nOborová brána Umění a architektura – ART nabízí jednotný přístup do českých i zahraničních odborných zdrojů (katalogů knihoven, článkových a jiných databází, odborně zaměřených portálů) především z oblasti umění a architektura. Volně dostupné zdroje pocházejí především z katalogů knihoven spravujících virtuální knihovnu, ale i z dalších českých a výběrově také zahraničních knihoven. Přístup k licencovaným zdrojům má pouze uživatel registrovaný v knihovně, která tyto zdroje (zejména univerzální či oborové databáze plných textů) zpřístupňuje či vlastní. Přitom počet plně prohledatelných zdrojů se stále zvyšuje. \nBrána ART také zpřístupňuje informace o aktuálních výstavách a nově vydaných publikacích jejich členy.\n\nOborová brána ART vznikla v roce 2007. Jejími zakládajícími členy a provozovateli jsou:\n\n\nBrána byla vytvořena s cílem umožnit všem uživatelům bez nutnosti registrace souběžné vyhledávání informací v jednotném rozhraní z širokého spektra informačních zdrojů, po vzoru Jednotné informační brány a dalších oborových informačních bran. Projekt je spolufinancován Ministerstvem kultury České republiky.\n\n\n"}
{"id": "1033673", "url": "https://cs.wikipedia.org/wiki?curid=1033673", "title": "Kremlin Cup 2014 – mužská dvouhra", "text": "Kremlin Cup 2014 – mužská dvouhra\n\nDo soutěže mužské dvouhry na tenisovém turnaji Kremlin Cup 2014 nastoupilo dvacet osm hráčů. Z kvalifikace postoupila čtveřice tenistů po výhrách ve třech kolech. Obhájcem titulu byl francouzský tenista Richard Gasquet, který se turnaje neúčastnil.\n\nSoutěž dvouhry vyhrál druhý nasazený Marin Čilić z Chorvatska, jenž ve finále zdolal španělskou turnajovou pětku Roberto Bautistu Aguta ve dvou setech dvakrát 6–4. Na okruhu ATP Tour tak získal třináctý titul kariéry, čtvrtý v probíhající sezóně a premiérový na Kremlin Cupu.\n\nV následné pondělní aktualizaci žebříčku ATP z 20. října 2014 si upevnil post světové osmičky. Finalista Roberto Bautista Agut se ve světovém žebříčku posunul na 14. místo a vylepšil si tak své maximum o dvě místa.\n\nČtyři nejvýše nasazení hráči měli volný los do druhého kola.\n\n"}
{"id": "1033674", "url": "https://cs.wikipedia.org/wiki?curid=1033674", "title": "WTA Finals 2014 – turnaj vycházejících hvězd", "text": "WTA Finals 2014 – turnaj vycházejících hvězd\n\nSoutěže vycházejících hvězd (WTA Rising Stars Invitational) se na WTA Finals 2014 účastnily čtyři tenistky. Jednalo se o premiérový ročník exhibičního charakteru v rámci Turnaje mistryň.\n\nÚčastnice nepřesáhly věkovou hranici 23 let, musely také splňovat předem stanovená kritéria a následně projít volbou fanoušků. Ti zvolili v rozmezí jednoho měsíce dvě hráčky z asijsko-pacifického regionu (Dijasová, Čeng) a další dvě ze zbytku světa (Puigová, Rogersová).\n\nFormát soutěže vycházel ze čtyřčlenné skupiny, v níž každá tenistka odehrála tři utkání systémem každý s každým. Hráčky, které obsadily první dvě příčky, postoupily do finále. Základní skupina proběhla v aréně OCBC (OCBC Arena) singapurského komplexu. Finále pak na centrálním dvorci Singapore Indoor Stadium.\n\nVítězkou úvodního ročníku se stala Portoričanka Mónica Puigová, která ve finále zdolala čínskou naději Čeng Saj-saj po dvousetovém průběhu 6–4 a 6–3.\n\n\nKvalifikační kritéria splnilo celkově 21 tenistek.\nHlasování se v termínu 4. září až 3. října 2014 zúčastnilo 346 091 zaregistrovaných fanoušků ze 140 zemí, kteří odeslali 692 182 hlasů. K vyhlášení výsledku došlo 9. října téhož roku.\n"}
{"id": "1033678", "url": "https://cs.wikipedia.org/wiki?curid=1033678", "title": "Archignat", "text": "Archignat\n\nArchignat [\"aršiňa\"] je francouzská obec v departementu Allier v regionu Auvergne. V roce 2011 zde žilo 356 obyvatel.\n\nHuriel, Chambérat, Nouhant (Creuse), Saint-Martinien, Saint-Sauvier, Treignat\n\n\n\"Počet obyvatel\" \n"}
{"id": "1033679", "url": "https://cs.wikipedia.org/wiki?curid=1033679", "title": "Diecéze atellská", "text": "Diecéze atellská\n\nDiecéze Atella je titulární diecéze římskokatolické církve.\n\nAtella, bylo sídlo diecéze v oblasti Kampánie, podle tradice sahající až do průchodu apoštola Svatého Pavla, za jeho cesty z Pozzuoli do Říma. V 18. století byl objeven nápis: \"Ego Paulo Presbyter beneficium feci\", který je považován za důkaz cesty svatého Pavla Atellou.\n\nModerní výzkum potvrdil že prvním biskupem byl Svatý Canion, který byl umučen mezi koncem 3. a na začátku 4. století, v době vlády císaře Diokleciána.\n\nŘecká legenda o živote svatého Januária, Sosia a o ostatních mučednících, kteří padli v Kapánii, při pronásledování Diocletiana, uvádí že roku 313, biskupové regionu Neapol, včetně \"episcopus Atellae\", slavnostně přepravili ostatky světce do Neapoli.\n\nDalším známým biskupem je svatý Elpidius, který nechal postavit kostel nad hrobem Svatého Caniona; v 9. století byla Atellská katedrála věnována svatému Elpidiu.\n\nNěkteří autoři uvádějí jako atellské biskupy svatého Tammara a Adjutora, dalšími biskupy jsou Primus a Felix, kteří se účastnili římských synodů v letech 465 a 501. Později, ve dvou dopisech Řehoře Velikého je uvedeno \"Importunus Atellanae civitatis episcopus\"; v druhém (599) papež poté, co připomněl smrt Importuna, zdůrazňuje že je třeba jmenovat nového biskupa (\"eligere debeant sacerdotem ... pastoris proprii\"). Eusebius, zmíněný roku 649 je poslední známý biskup Atelly.\n\nRoku 799, biskup Leon z Acerenzi, přestěhoval do svého města ostatky svatého Caniona, zatímco svatého Elpidia vzal na cestu do Salrena. Šlo o jejich záchranu z válek, které probíhaly v 8. století mezi Byzanci a Langobardy. Z 9. a 10. století existují doklady, které svědčí o životaschopnosti atellanské kurie, včetně zemědělských smluv a notářských smluv. O existenci biskupského města svědčí \"Congregatio sacerdotum ecclesiae sancti Elpidii\".\n\nPoslední zmínka o Atellské církvi, je souvislost s převedením území roku 1053 do Aversi. V Atelle se narodil \"Albertus atellanus\", který se postavil proti papeži Paschalovi II. a byl jmenován vzdoropapežem.\n\nDnes je využívána jako titulární biskupské sídlo; v současnosti má titulárního arcibiskupa Luigiho Bonazzi, apoštolského nuncia v Kanadě.\n\n\n\n"}
{"id": "1033681", "url": "https://cs.wikipedia.org/wiki?curid=1033681", "title": "The Best Day", "text": "The Best Day\n\nThe Best Day je čtvrté sólové studiové album amerického kytaristy a zpěváka Thurstona Moorea z roku 2014. Vedle kytaristy se na nahrávce podíleli ještě bubeník Steve Shelley, baskytaristka Debbie Googe a kytarista James Sedwards.\n\nPoté, co se v roce 2011 rozpadla Mooreova skupina Sonic Youth, vydal kytarista sólové akustické album \"Demolished Thoughts\" (2011) a následně vystupoval s projektem Chelsea Light Moving, s nímž rovněž vydal eponymní album. Tato skupina však následně ukončila svou činnost, neboť se Moore přestěhoval z New Yorku do Londýna. Zde se setkal s kytaristou Jamesem Sedwardsem a nejprve spolu hráli v duu; později vystupoval jako předkapela skupiny The Dust, kterou vede další člen Sonic Youth, kytarista Lee Ranaldo. Odtud později přišel i třetí člen Mooreova nového projektu, bubeník Steve Shelley, který rovněž působil ve skupině Sonic Youth. Jako poslední se ke skupině přidala baskytaristka Debbie Googe, která hrála se skupinou My Bloody Valentine.\n\nV únoru 2014 vydal Thurston Moore singl „Detonation“ (na druhé straně gramofonové desky byla píseň „Germs Burn“). Datum vydání alba bylo oznámeno v březnu 2014 a bylo stanoveno na 20. říjen 2014, kdy jej vydalo americké nezávislé hudební vydavatelství Matador Records. Titulní skladba byla uvolněna na internet v srpnu toho roku. Již 12. října toho roku bylo premiérově představeno prostřednictvím internetových stránek rozhlasové stanice NPR.\n\nNa obalu se nachází fotografie jeho matky Eleanor v moři se psem pojmenovaným Brownie, která byla pořízená na Floridě v roce 1940. Album vyšlo ve třech verzích: na kompaktním disku, gramofonové desce a také v digitální verzi. Ve verzi na gramofonové desce jde o dvojalbum, kde na první straně se nachází jedna skladba a na druhé také pouze jedna; na druhé desce jsou na první straně čtyři písně a na druhé zbylé dvě.\n\nV souvislosti s propagací alba Moore se stejnými hudebníky odehrál koncertní turné. První koncert proběhl již v srpnu 2014 v Londýně a následovaly další v různých evroských a amerických zemích.\n\nKritička Harriet Gibsone o albu ve své recenzi pro deník \"The Guardian\" řekla, že zní spíše jako spiknutí před povstáním, než jako anarchie samotná. Recenzent Matthew Ritchie, který napsal recenzi pro internetovou verzi měsíčníku \"Exclaim!\", svou recenzi zakončil slovy: „Puristé budou vždy toužit po Sonic Youth, ale s kapelou a albem této kvality, kdo by se staral o minulost?“ Fred Thomas o albu ve své recenzi pro server Allmusic napsal, že Thurston Moore na albu „opět zkoumá zvuk, který plodil generace napodobitelů, ale stále zní jako nikdo jiný.“\n\nAutorem hudby i textů je Thurston Moore, krom uvedených výjimek.\n\n\n"}
{"id": "1033682", "url": "https://cs.wikipedia.org/wiki?curid=1033682", "title": "Yamaha YX 600 Radian", "text": "Yamaha YX 600 Radian\n\nYamaha YX 600 Radian je motocykl kategorie naked bike, vyvinutý firmou Yamaha, vyráběný v letech 1986-1990. Byl vyráběn pouze pro americký trh.\n\nMotor pochází z modelu Yamaha FZ-600 Sport, který byl původně navržen s objemem 528 cm³ v roce 1981 pro model Yamaha XJ 550. V roce 1984 pak bylo zvýšeno vrtání, zdvih i průměr karburátoru a byl montován do modelů Yamaha XJ 600 a Yamaha FJ 600.\n\nPodvozek má levnější komponenty než u sportovnějších modelů, ale vzhledově odpovídá populárním naked bike modelům své doby.\n\nNižší špičkový výkon proti FZ-600 vedl k lepšímu průběhu výkonové křivky ve středních otáčkách.\n\n\n"}
{"id": "1033683", "url": "https://cs.wikipedia.org/wiki?curid=1033683", "title": "Treignat", "text": "Treignat\n\nTreignat je francouzská obec v departementu Allier v regionu Auvergne. V roce 2011 zde žilo 447 obyvatel.\n\nArchignat, Leyrat (Creuse), Nouhant (Creuse), Saint-Sauvier, Soumans (Creuse)\n\n\"Počet obyvatel\" \n"}
{"id": "1033684", "url": "https://cs.wikipedia.org/wiki?curid=1033684", "title": "Diecéze atenijská", "text": "Diecéze atenijská\n\nDiecéze Atenia je titulární diecéze římskokatolické církve.\n\nAtenia, identifikovatelná s \"Kirili\" v dnešním Turecku, je starobylé biskupské sídlo, nacházející se v římské provincii Pisidia. Byla součástí Konstantinopolského patriarchátu a sufragánnou arcidiecéze Antiochie v Pisidii. \n\nSídlo je zmíněno Michelem Lequienem v \"Oriens Christianus\" a není znám žádný biskup této diecéze.\n\nDnes je využívána jako titulární biskupské sídlo; v současnosti je bez titulárního biskupa.\n\n\n"}
{"id": "1033685", "url": "https://cs.wikipedia.org/wiki?curid=1033685", "title": "Konfrontáž", "text": "Konfrontáž\n\nKonfrontáž je forma koláže, která vzájemně konfrontuje obrazy z různých dob a pořízené s různým původním záměrem, aby ilustrovala zvolené téma. Jejím autorem je Jiří Kolář, který začal sestavovat první konfrontáže počátkem 50. let z výstřižků, které nasbíral v předchozích letech. \nSbíráním výstřižků a sestavováním osobních archivů se zabývala řada umělců - z domácích např. Emil Filla a Zbyněk Sekal, ze zahraničních např. Aby Warburg nebo Gerhard Richter.\n\nU Koláře tato forma výtvarného sdělení bezprostředně reagovala na zkušenosti z války, předválečné hospodářské krize a poválečné izolace umělců v komunistickém Československu. Autor kladl vedle sebe sentimentálně půvabné snímky ze společnosti a drastická svědectví o lidech na dně společnosti nebo záběry válečných hrůz. (Každý v tom vězí jinak, 1952, Spáči, 1952, Sbírka Jana a Medy Mládkových, Museum Kampa). \n\nMetoda koláže, jejímž autorem je Jiří Kolář. Na rozdíl od konfrontáže řadí obrázky, tak aby vytvořily příběh, který má počátek, vystupňování a závěr. Jednotlivé fáze příběhu ilustrují obrázky převzaté z různých zdrojů, které zmnožují významové roviny a podporují divákovu imaginaci. \nJiří Kolář tak označoval dobové fotomontáže z časopisů, jakési předchůdce vlastních obrazových koláží (Umění ulice, 1947, Sbírka Jana a Medy Mládkových, Museum Kampa). Autor sbíral tyto obrázky se záměrem vydat publikaci o \"městském folkloru\", ke které nedošlo.\n\nNěkteré výstřižky seřadil do souborů a nazval je \"antianatomie\". (Městský folklor, 1949, Sbírka Jana a Medy Mládkových, Museum Kampa). \n\n"}
{"id": "1033691", "url": "https://cs.wikipedia.org/wiki?curid=1033691", "title": "Diecéze athribiská", "text": "Diecéze athribiská\n\nDiecéze Athribis je titulární diecéze římskokatolické církve.\n\nAthribis, identifikovatelné s \"Tell Atrib\" u města Banha, bylo starobylé biskupské sídlo, nacházející se v římské provincii Augustamnica II.. Byla součástí Alexandrijského patriarchátu a sufragánnou arcidiecéze Leontopolis v Augustamnice.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n\n"}
{"id": "1033692", "url": "https://cs.wikipedia.org/wiki?curid=1033692", "title": "WTA Finals 2014 – ženská čtyřhra", "text": "WTA Finals 2014 – ženská čtyřhra\n\nSoutěže ženské čtyřhry na Turnaji mistryň 2014 v Singapuru se poprvé od roku 2002 účastnilo osm nejlepších párů tenistek v klasifikaci žebříčku WTA Race dvojic. Obhájcem titulu byl čínsko-tchajwanský druhý pár světa Šuaj Pchengová a Su-wej Sieová, který titul neobhájil, když prohrál ve finále.\n\nPrvními držitelkami trofeje nesoucí jméno Martiny Navrátilové pro vítězky čtyřhry na Turnaji mistryň se staly třetí nasazené Cara Blacková ze Zimbabwe a Indka Sania Mirzaová, které ve finále snadno zdolaly druhou nasazenou čínsko-tchajwanskou dvojici Šuaj Pchengovou a Sie Su-wej ve dvou setech 6–1 a 6–0. Poražené finalistky získaly svůj jediný gem v utkání hned v úvodu, když si své podání uhlídala Pchengová a asijský pár šel tak do vedení 1–0. To byl však jediný moment v zápase, kdy obhájkyně titulu vedly, protože zbytku zápasu suverénně dominovaly nasazené trojky. Blacková a Mirzaová ani jednou neztratily podání, naopak své soupeřky hned šestkrát brejkly, uhrály dvanáct her vřadě a za necelou hodinu tak své soupeřky jasně porazily.\n\nObě šampiónky získaly první společný titul z Turnaje mistryň, avšak pro Blackovou se jednalo už o třetí titul ze závěrečného podniku sezóny, když v letech 2007 a 2008 dokázala triumfovat s Američankou Liezel Huberovou. Blacková na okruhu WTA Tour získala třetí trofej v probíhající sezóně a celkově jubilejní šedesátou deblovou v kariéře. Pro Mirzaovou to bylo rovněž třetí turnajové vítězství v sezóně 2014 a úhrnem dvaadvacátý turnajový triumf z ženského debla.\n\nKaždá z vítězek si do žebříčku WTA připsala 1 500 bodů a dvojice si rozdělila částku 500 000 amerických dolarů.\n\nRozlosování deblové soutěže proběhlo v úterý 21. října v 11 hodin místního času.\n"}
{"id": "1033695", "url": "https://cs.wikipedia.org/wiki?curid=1033695", "title": "Stratifie", "text": "Stratifie\n\nStratifie je originální výtvarná technika Jiřího Koláře, která je založena na postupném lepení mnoha vrstev papíru a následném vytváření reliéfu pomocí skalpelu. Z formální stránky patří mezi metody založené na lepení papíru, ale výsledek se blíží reliéfnímu informelu.\n\nJe vyjádřením existenciálního pocitu autora, který popsal ve svém slovníku metod:\n\n\"Sám jsem si připadal jako složený z vrstev. Z vrstev let, měsíců, dnů, z vrstev setkání, událostí atd. A vždy nový den a nové střetnutí, rok nebo prožitek jakoby zabodávaly skalpel a odkrývaly vrstvy, které vyvstávaly nebo které se zjevovaly tak bohaté, jako hluboký nebo silný byl zářez a víc napovídaly než vypovídaly. Málokdy přijaly novou vrstvu, vždy zůstaly jako živé rány...\" \n\nPodle Chalupeckého, je samotný proces destrukce (pitvání) důležitější než to, co nakonec viditelného z ní zas vzniká.\n\n"}
{"id": "1033696", "url": "https://cs.wikipedia.org/wiki?curid=1033696", "title": "Diecéze Ath Truim", "text": "Diecéze Ath Truim\n\nDiecéze Ath Truim je titulární diecéze římskokatolické církve.\n\nKlášterní sídlo Ath Truim bylo založeno v 5. století svatým Patrikem, který vysvětil jeho prvního biskupa Svatého Lumana, poté jmenoval druhého biskupa svatého Forcherna a čtvrtého Cormaca.\n\nDiecéze není jmenována roku 1111 mezi stanovenými diecézemi synodem v Ráth Breasail, ani roku 1152 na synodem v Kells. Byla jednou z klášterních sídel které nepřežilo ve 12. století reorganizaci Irské církve. Její území bylo začleněno do diecéze Meath.\n\nJe využívána jako titulární biskupské sídlo; současným titulárním biskupem je John Joseph O'Hara, pomocný biskup New Yorku.\n\n\n\n"}
{"id": "1033699", "url": "https://cs.wikipedia.org/wiki?curid=1033699", "title": "Dendrogramma", "text": "Dendrogramma\n\nDendrogramma, česky též dendrograma, byl navržený rod drobných mnohobuněčných mořských organismů nejasného taxonomického zařazení. Molekulární analýzy však ukázaly, že se jedná o úlomky zploštělých obranných chapadel mořských trubýšů.\n\nDendrogrammy mají tvar houbiček s nožičkou a asymetrickým kloboučkem. \"Ústní\" oblast se nachází na konci nožičky, odtud vede uvnitř nožičky \"gastrovaskulární trubice (jícen)\" až ke kloboučku, kde se větví do kanálků. Mezi vnější buněčnou vrstvou těla a vnitřní vystýlkou \"gastrovaskulární dutiny\" mají rosolovitou vrstvu.\n\nByly popsány dva morfologicky odlišné \"druhy\":\n\"Dendrogramma enigmatica\" má klobouček o průměru asi 11 milimetrů, na jedné straně vykrojený zářezem až k nožičce, a nožičku dlouhou 8 milimetrů, s \"ústní\" oblastí tvořenou dvěma lalůčky. \"Dendrogramma discoides\" má o něco větší klobouček, asi 17 mm v průměru, bez vykrojení, ale kratší nožičku, asi 4,5 mm, s \"ústní\" oblastí tvořenou třemi lalůčky.\n\nNebyly nalezeny žádné rozmnožovací orgány, nervová soustava ani pohybový aparát, který by umožňoval cílený pohyb.\n\nDendrogrammy objevil Jean Just z Kodaňské univerzity ve vzorcích, odebraných již v r. 1986 v Tasmanově moři, na dně kontinentálním šelfu jihovýchodního pobřeží Austrálie v hloubkách 400 až 1000 metrů. Just patří do týmu dánského zoologa Reinhardta Kristensena z Dánského přírodopisného muzea v Kodani, který se zasloužil o objev několika nových živočišných kmenů – korzetek (\"Loricifera\") v roce 1983, vířníkovců (\"Cycliophora\") v roce 1995 a oknozubek (\"Micrognathozoa\") v roce 2000.\n\nPro dendrogrammy považované za samostatné organismy byla vytvořena nová čeleď Dendrogrammatidae. Její zařazení bylo záhadou, nebyli totiž známi žádní obdobní recentní živočichové. Dendrogramy připomínaly medúzy, mohly tedy být žebernatky nebo žahavci a náležet tedy fylogenetickým liniím odštěpeným na samém počátku vzniku mnohobuněčných živočichů. Na rozdíl od těchto skupin jim však chyběla chapadla ani jejich náznak, neměly ani hřebínky řasinek typické pro žebernatky. Tým objevitelů dokonce ukázal na podobnost s některými medúzoidními zástupci známými z fosilního záznamu ediakarské fauny, jako jsou \"Albumares brunsae\", \"Anfesta stankovskii\" nebo \"Rugoconites enigmaticus\", vymřelými před 600 miliony let. Také se mohlo jednat o larvu nebo vývojové stadium nějakého jiného živočicha. Nakonec se spekulovalo i o tom, zda se vůbec jedná o živočicha.\n\nBiologický materiál vzorků byl sbírán do formaldehydu a v laboratoři fixován 80procentním alkoholem, takže byl nezpůsobilý pro molekulární analýzu DNA. Proto bylo hlavním úkolem pokusit se o nalovení nových vzorků pro molekulární analýzy.\n\nKoncem roku 2015 se do míst původního odběru vzorků vypravila expedice australské výzkumné lodi Investigator. Podařilo se dendrogrammy opět objevit a odebrat 85 jedinců, které bylo možno podrobit molekulární genomové analýze.\nAnalýza ukázala, že se nejedná o žádné podivné nové druhy, ale jasně ukázala na příslušnost k řádu trubýšů, tedy žahavců třídy polypovci.\nV dendrogrammách byly nakonec rozpoznány zploštělé konce obranných chapadel trubýšů, tedy nikoli samostatné organismy či jejich larvy, ale oddělené segmenty mnohem větších živočichů. Kompletní jedinec však zatím nebyl odchycen, není znám ani z dřívějšího popisu.\n\nHypotetický rod \"Dendrogramma\" získal své jméno díky nápadné podobnosti kresby tvořené chodbičkami v kloboučku s jednou grafickou formou dendrogramu, používaného v evoluční biologii k zobrazení fylogenetického stromu. Jeden z domnělých druhů pak měl druhové jméno (\"enigmatica\") podle nejasného zařazení, které je dosud pro biology velkou záhadou, druhý (\"discoides\") podle diskovitého, nevykrojeného tvaru kloboučku.\n\n"}
{"id": "1033703", "url": "https://cs.wikipedia.org/wiki?curid=1033703", "title": "Soumans", "text": "Soumans\n\nSoumans je francouzská obec v departementu Creuse v regionu Limousin. V roce 2011 zde žilo 595 obyvatel.\n\nBord-Saint-Georges, Lavaufranche, Leyrat, Nouhant, Treignat (Allier), Verneiges\n\n\"Počet obyvatel\" \n"}
{"id": "1033707", "url": "https://cs.wikipedia.org/wiki?curid=1033707", "title": "Kostel svatého Lazara (Barcelona)", "text": "Kostel svatého Lazara (Barcelona)\n\nKostel svatého Lazara, katalánsky Església de Sant Llàtzer nebo Capella de la Mare de Déu dels Malalts, je malý románský kostelík na Plaça del Pedró ve čtvrti Raval v Barceloně. Byl součástí nemocnice pro malomocné nacházející se na tomto místě mezi 12. a 15. stoletím.\n\nKostel byl postaven na konci 12. století. Je jednolodní s půlkruhovou apsidou. Klenba byla přestavěna na začátku 18. století kvůli špatnému stavu a zároveň byla přistavěna kaple na jižní straně. Roku 1913 byl uzavřen a později odsvěcen. V současnosti ho spravuje laické hnutí Sant'Egidio.\n\nJe španělskou kulturní památkou lokálního významu.\n"}
{"id": "1033708", "url": "https://cs.wikipedia.org/wiki?curid=1033708", "title": "Premiere Cinemas", "text": "Premiere Cinemas\n\nPremiere Cinemas je síť tří multikin v ČR provozovaná českou společností Premiere Cinemas Czech s.r.o. Na trhu existuje od roku 2012, kdy převzalo své první multikino v Hostivaři od provozovatele multikin Cinema City, nástupce Palace Cinemas. Společnost provozuje multiplexy v Praze, Olomouci a Teplicích.\n\n"}
{"id": "1033709", "url": "https://cs.wikipedia.org/wiki?curid=1033709", "title": "Lavaufranche", "text": "Lavaufranche\n\nLavaufranche je francouzská obec v departementu Creuse v regionu Limousin. V roce 2011 zde žilo 247 obyvatel.\n\nBord-Saint-Georges, Leyrat, Saint-Silvain-Bas-le-Roc, Soumans, Toulx-Sainte-Croix\n\n\n\"Počet obyvatel\" \n"}
{"id": "1033712", "url": "https://cs.wikipedia.org/wiki?curid=1033712", "title": "Kostelecký potok", "text": "Kostelecký potok\n\nNázev Kostelecký potok má více vodních toků:\n\n"}
{"id": "1033714", "url": "https://cs.wikipedia.org/wiki?curid=1033714", "title": "Toulx-Sainte-Croix", "text": "Toulx-Sainte-Croix\n\nToulx-Sainte-Croix [\"túl sént krua\"] je francouzská obec v departementu Creuse v regionu Limousin. V roce 2011 zde žilo 294 obyvatel.\n\nBord-Saint-Georges, Clugnat, Lavaufranche, Malleret-Boussac, Saint-Silvain-Bas-le-Roc, Saint-Silvain-sous-Toulx, Trois-Fonds\n\n\n\"Počet obyvatel\" \n\n"}
{"id": "1033715", "url": "https://cs.wikipedia.org/wiki?curid=1033715", "title": "Bukový potok", "text": "Bukový potok\n\nNázev Bukový potok má více vodních toků:\n\n"}
{"id": "1033717", "url": "https://cs.wikipedia.org/wiki?curid=1033717", "title": "Korbáčik", "text": "Korbáčik\n\nKorbáčik je typ polotvrdého pleteného sýru, původem z Oravy na severu Slovenska. Vyrábí se z uzeného sýru, který je spleten do jemných copánků. Název, který se dá zhruba přeložit jako \"malý bič\" (cf. karabáč), odkazuje na výsledný tvar copánků.\n\nJsou dvě hlavní varianty korbáčiku, přírodní a uzený. Kromě nich se také vyskytují např. varianty solené a s česnekem.\n"}
{"id": "1033718", "url": "https://cs.wikipedia.org/wiki?curid=1033718", "title": "Břicháček", "text": "Břicháček\n\nPříjmení Břicháček nosí více významných osobností:\n\n"}
{"id": "1033723", "url": "https://cs.wikipedia.org/wiki?curid=1033723", "title": "Malířská akademie (Čína)", "text": "Malířská akademie (Čína)\n\nMalířská akademie () je neoficiální název pro malířské instituce působící při dvorech císařů čínských říší Sung a Čching. A sice pro sungskou Malířskou službu (), případně pro čchingskou Jižní studovnu () či institut \"Žu-i kuan\" ().\n\nMalířská akademie vznikla v období pěti dynastií (10. století). V sungské době (10. – 13. století) byl „malířská akademie“ \"chua-jüan\" neformální název pro Malířskou službu \"Tchu-chua-ťü\", což byla jedna ze čtyř částí Uměleckého institutu \"Chan-lin jüan\", zahrnujícího i útvary astrologů, kaligrafů a lékařů. Zaměstnáni v nich byli ne úředníci, ale profesionální odborníci. Velkou péči věnoval malířské akademii i výběru umělců do jejích řad zejména císař Chuej-cung (vládl 1100–1126), sám schopný umělec.\n\nPodle sungského vzoru byla mingským císařem Süan-te (vládl 1425–1435) počátkem jeho vlády obnovena, je proto nazývána Akademie malířství éry Süan-te (\"Süan-te chua-jüan\"). Vesměs však mingští císaři umisťovali malíře do akademie Chan-lin, nebo do císařské gardy.\n\nV čchingském období bylo \"chua-jüan\" neoficiální pojmenování pro Jižní studovnu \"Nan šu-fang\", kde od roku 1659 císař Kchang-si besedoval s učenci. V důsledku těsného kontaktu s císařem získali účastníci schůzek značný vliv, Jižní studovna však zanikla po císařově smrti. Označení \"chua-jüan\" bylo používáno též pro institut \"Žu-i kuan\" zřízený pro malíře a další umělce v éře Čchien-lung (1736–1796).\n"}
{"id": "1033724", "url": "https://cs.wikipedia.org/wiki?curid=1033724", "title": "Aneta Szczepańská", "text": "Aneta Szczepańská\n\nAneta Maria Szczepańská, (* 20. srpen 1974 Włocławek, Polsko) je bývalá reprezentantka Polska v judu. Je držitelkou stříbrné olympijské medaile.\n\nS judem začala ve 12 letech. Celou svojí kariéru spolupracovala s Romanem Stawisińskim. Patřila k judistkám, které se dokáží koncentrovat na vrcholové akce. V roce 1995 po dobrém nalosování získala 3. místo a zároveň se kvalifikovala na olympijské hry v Atlantě v roce 1996. V Atlantě potom opět ukázala, že jí sedí styl francouzské hvězdy Alice Dubois. Vítězstvím nad ní postoupila do finále, kde však nestačila na Jihokorejku Čo Min-son. Získala stříbrnou olympijskou medaili.\n\nPo změnách váhových limitů od roku 1998 se dlouho nemohla rozhodnout, ve které váze bude startovat, až jí utekla kvalifikace na olympijské hry v Sydney. Kvůli Adrianě Dadci nakonec zvolila polostřední váhu, kde se tolik neprosazovala. V roce 2004 měla poslední možnost kvalifikovat se na olympijské hry v Athénách vítězstvím na mistrovství Evropy, ale skončila na druhém místě. Kvalifikace jí utekla o jedno postupové místo.\n\nPo skončení sportovní kariéry se judu věnuje jako trenérka. V současné době připravuje polskou ženskou reprezentaci pro olympijské hry v Riu.\n\n"}
{"id": "1033728", "url": "https://cs.wikipedia.org/wiki?curid=1033728", "title": "Diecéze athyrská", "text": "Diecéze athyrská\n\nDiecéze Athyra je titulární diecéze římskokatolické církve.\n\nAthyra, identifikovatelná s \"Büyükçekmece\" v dnešním Turecku, je starobylé biskupské sídlo nacházející se v římské provincii Europa. Byla součástí Konstantinopolského patriarchátu a sufragánnou arcidiecéze Hérakleia v Europě.\n\nSídlo není Lequienem zmíněno v \"Oriens Christianus\". Raymond Janin uvedl sídlo v seznamu diecézi provincie Europa do konce 15. století. Z pečeti z 10. století jsme se dozvěděli o jediném známém biskupovi Orestesovi.\n\nDnes je využívána jako titulární biskupské sídlo; v současné době je bez titulárního biskupa.\n\nEubel uvádí řadu biskupů \"Naturensis\", místo identifikovatelné s \"Athyrou\" sufragánnou Konstantinopole: v tomto seznamu, který pokrývá časový úsek mezi 1350-1636, je rozpoznatelné, že se jedná o čtyři odlišné série a částečně překrývající se pomocní biskupové: Magdeburgu, Münsteru, Bamberku a Hnězdna.\n\n\n\n\n"}
{"id": "1033731", "url": "https://cs.wikipedia.org/wiki?curid=1033731", "title": "Diecéze attaeajská", "text": "Diecéze attaeajská\n\nDiecéze Attæa je titulární diecéze římskokatolické církve.\n\nAttæa, identifikovatelná s \"Dikeliköy\" v dnešním Turecku, je starobylé biskupské sídlo, nacházející se v římské provincii Asie I. Byla součástí Konstantinopolského patriarchátu a sufragánnou arcidiecéze Efez.\n\nDiecéze neni uvedena Michelem Lequienem v \"Oriens christianus\" a není znám žádný biskup této diecéze.\n\nDnes je využívána jako titulární biskupské sídlo; v současnosti je bez titulárního biskupa.\n\n\n"}
{"id": "1033734", "url": "https://cs.wikipedia.org/wiki?curid=1033734", "title": "Lhotáček", "text": "Lhotáček\n\nLhotáček (290 m n. m.) je vrch na pomezí okresů Hradec Králové Královéhradeckého kraje a Pardubice Pardubického kraje. Leží asi 2 km severozápadně od vsi Kasaličky na katastrálním území obce Chýšť a vsi Michnovka.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Dobřenická plošina.\n"}
{"id": "1033736", "url": "https://cs.wikipedia.org/wiki?curid=1033736", "title": "Úřednické písmo", "text": "Úřednické písmo\n\nÚřednické písmo () je starý styl čínské kaligrafie, který se vyvinul v období válčících států jako zběžné písmo pro každodenní použití v administrativě, v chanském období se stalo oficiálním písmem a bylo používáno i v následujících staletích. Vzhledem k čitelnosti pro moderní čtenáře se stále používá jako umělecké písmo titulků, vývěsních štítů a reklam. Jeho čitelnost vychází ze zavedení rovných tahů, sdílených s moderním vzorovým písmem (\"kchaj-šu\").\n\nÚřednické písmo se vyvíjelo od 4. století př. n. l. jako neformální písmo používané na nižších úrovních státní správy, umožňující rychlejší zapisování než oficiální pečetní písmo. Vláda říše Chan jej pozvedla na oficiální úřední písmo. V této pozici zůstalo i za následujících dynastií Wej a Ťin, než ho postupně nahradilo vzorové písmo.\n\nSvými vlastnostmi znamenalo přelom ve vývoji čínského písma, zásadní bylo zejména zavedení rovných tahů místo oblouků a kliček, což výrazně zrychlilo psaní. Dalšími novinkami bylo zjednodušení znaků, zejména snížení počtu opakujících se prvků, sloučení tvarově blízkých složek znaků v jednu (i bez ohledu na jejich výslovnost) a proměnlivost složek znaku v závislosti na jejich umístění.\n\nStrukturou a rovnými tahy je úřednické písmo obecně podobné modernímu (vzorovému) písmu; nicméně na rozdíl od spíše vysokého moderního písma jsou jeho znaky širší než vyšší, což bylo spojeno se šetřením místa na tehdejším psacím materiálu – bambusových úštěpcích na které se psalo shora dolů. Často se objevuje i výrazné zvlnění diagonálních tahů doprava nebo dolů.\n\nPůvodní verze úřednického písma se označují jako starší úřednické písmo \"ku-li\" () či čchinské úřednické písmo \"čchin-li\" (). V 1. století př. n. l. se ze staršího úřednického vyvinulo chanské úřednické \"chan-li\" () či nové úřednické \"ťin-li\" () písmo. Vrcholná varianta chanského písma je nazývána \"pa-fen\" ().\n\n"}
{"id": "1033740", "url": "https://cs.wikipedia.org/wiki?curid=1033740", "title": "Jiří Marek (1940)", "text": "Jiří Marek (1940)\n\nJiří Marek (* 6. ledna 1940) je československý basketbalista, účastník dvou mistrovství Evropy, stříbrný medailista z Mistrovství Evropy 1967. Je zařazen na čestné listině mistrů sportu.\n\nV československé basketbalové lize odehrál celkem 11 sezón (1958-1970). Hrál za kluby Spartak Sokolovo / Sparta Praha (9 sezón) a Dukla Dejvice. Se Spartou Praha získal 6 medailí, jednu stříbrnou za druhé místo v roce 1959 a pět bronzových za třetí místa (1962, 1964, 1966 až 1968). \n\nZa československou basketbalovou reprezentaci hrál na dvou Mistrovství Evropy 1961 v Bělehradě (5. místo) a 1967 v Helsinkách (2. místo) a získal na nich jednu stříbrnou medaili. Za reprezentační družstvo Československa v letech 1961-1967 odehrál celkem 76 zápasů, z toho 11 ve finálové části na mistrovství Evropy, v nichž zaznamenal 24 bodů.\n\n\n\n\n"}
{"id": "1033742", "url": "https://cs.wikipedia.org/wiki?curid=1033742", "title": "Escola Donya Magdalena", "text": "Escola Donya Magdalena\n\nEscola Donya Magdalena je modernistická budova bývalé školy ve španělském Terrassa, v ulici Sant Isidre. Postavil ji roku 1912 Josep Maria Coll i Bacardí. V současné době zde sídlí městský školní úřad a obecní školní rada.\n\nBudova je přízemní, zděná s cihlovým soklem. Významným prvkem je kruhový tvar velkých oken s geometrickou skleněnou výplní. Na levé straně školy je bývalý dům učitele, podobného typu, ale s dveřmi a okny obvyklého tvaru.\n\nBudova je španělskou kulturní památkou lokálního významu.\n"}
{"id": "1033746", "url": "https://cs.wikipedia.org/wiki?curid=1033746", "title": "Libor Vyoral", "text": "Libor Vyoral\n\nLibor Vyoral (* 17. března 1960 Praha) je československý basketbalista, účastník Mistrovství Evropy juniorů 1978.\n\nV československé basketbalové lize hrál za kluby Sparta Praha – (14 sezón), Dukla Olomouc a Sokol Vyšehrad – (2 sezóny). Byl kapitánem ligového družstva Sparta Praha, s nímž získal tři stříbrné medaile za druhá místa v letech 1989 až 1991, s Duklou Olomouc 4. místo v roce 1983 a se Sokolem Vyšehrad stříbrnou medaili za 2. místo v roce 1995. Celkem odehrál 17 ligových sezón a zaznamenal 3415 bodů (54. místo v historické tabulce střelců). Ligový tým Sparty převzal jako trenér ve druhé polovině sezóny v roce 1993 a s týmem získal stříbrnou medaili za 2. místo. \n\nS týmem Sparty Praha se zúčastnil 3 ročníků evropských klubových pohárů v basketbale, FIBA Poháru vítězů národních pohárů 1992 (vyřazeni ve 2. kole řeckým Panionios Atheny rozdílem 14 bodů ve skóre) a dvou ročníků FIBA Poháru Korač 1990 a 1991, když v roce 1991 byli vyřazeni rozdílem 5 bodů ve skóre řeckým Panathinaikos Atheny (64-72, 75-72).\n\nZa československou basketbalovou reprezentaci hrál na Mistrovství Evropy v basketbale juniorů 1978 v Teramo, Itálie (7. místo). Za reprezentační družstvo Československa mužů v letech 1981-1984 odehrál celkem 22 zápasů.\n\n\n\n\n"}
{"id": "1033747", "url": "https://cs.wikipedia.org/wiki?curid=1033747", "title": "Třída Etorofu", "text": "Třída Etorofu\n\nTřída Etorofu ( \"Etorofu gata\") byla třída čtrnácti \"kaibókanů\" japonského císařského námořnictva, postavených v letech 1942 až 1944 podle projektu E19. I když hlavním účelem těchto jednotek měl být doprovod konvojů, ponechaly si víceúčelovost předchozí třídy \"Šimušu\", od které se lišily pouze drobným zjednodušením konstrukce.\n\nVšech čtrnáct jednotek se zúčastnilo druhé světové války v Pacifiku. Konce války se dočkalo šest jednotek – z toho dvě vážně poškozené. Šest z osmi ztracených jednotek (a jednu poškozenou) měly na svědomí americké ponorky, jedna byla potopena (a druhá těžce poškozena) letadly a jedna najela na minu. Obě poškozené jednotky byly po válce sešrotovány. Zbývající čtyři se po válce podílely na repatriačních plavbách a poté byly jako válečné reparace nabídnuty vítězným mocnostem: Spojené státy a Velká Británie svoje jednotky sešrotovaly, ale Čínská republika obě získané jednotky zařadila do služby. Jedné z nich se během občanské války zmocnila Čínská lidová republika, která ji následně vyřadila až v roce 1982.\n\nJednotky třídy \"Etorofu\" byly pojmenovány po ostrovech Japonského císařství.\n\nV rámci „třetího doplňovacího programu pomocných plavidel“ ( ~ \"Dai–san–dži hodžú keikaku\", či neoficiálně „program třetího kruhu“ ~ ~ \"Maru san keikaku\") z roku 1937 získalo císařské námořnictvo čtyři víceúčelová plavidla třídy \"Šimušu\", která se terciárně dala použít i pro protiponorkový boj. Poté se císařské námořnictvo opět vrátilo k myšlence „loďstva rozhodující bitvy“ ( \"Kantai kessen\") a ohrožení vlastní námořní přepravy ponorkami – a s tím související potřebu dalších protiponorkových a doprovodných plavidel (až na skromnou výstavbu stíhačů ponorek) – ignorovalo.\n\nS vidinou blížící se války v Pacifiku přehodnotil \"Gunreibu\" priority stavby nových plavidel a 28. července 1941 odsouhlasil urgentní program výstavby válečných plavidel – známý jako \"Maru kjú keikaku\" ( ~ Program urgentního kruhu). Ten měl řešit stavbu 293 nejpotřebnějších plavidel a jeho součástí bylo i třicet doprovodných plavidel: čtrnáct menšího typu A a šestnáct většího typu B.\n\nV rozpočtu figurovaly oba typy společně: třicet jednotek po 1200 T standardního výtlaku a s cenou 5 112 000 ¥ za jednotku. Ve skutečnosti ale typ A – budoucí třída \"Etorofu\" – měl projektovaný standardní výtlak 860 T a rozdíl byl opět použit ke krytí skutečných nákladů a velikosti bitevních lodí třídy \"Jamato\".\n\n\"Gunreibu\" požadoval víceúčelová plavidla s rychlostí 19,7 uzlů (36,48 km/h) vyzbrojená třemi 120mm kanóny a jedním vrhačem hlubinných náloží. I když doprovod konvojů se stal primárním úkolem, požadovaná rychlost byla nízká a protiponorková i protiletadlová výzbroj nedostatečná. Opět se počítalo se stavbou plavidel v menších soukromých loděnicích. Aby mohla stavba začít co nejdříve, byly do původního projektu (E 15) zaneseny pouze drobné změny pro zjednodušení konstrukce. Výsledkem byl projekt E 19: pořád příliš složitý pro masovou výrobu (v porovnání s následujícími třídami), ale přece jen jednodušší. Zjednodušení přídě a zádě umožnilo snížit pracnost stavby trupu na 70 000 člověkodní (oproti 90 000 u třídy \"Šimušu\"). Další zjednodušení se týkalo nástavby.\n\nTrup projektu E 19 vycházel z původního trupu E 15 (\"Šimušu\") s přepracovanou přídí a zádí. Ponechal si dvojité dno i zesílení obšívky na vodorysce pro službu v arktických oblastech. Nová příď byla rovná (namísto tvarování do „S“) s převisem a změnilo se i vedení ocelových lan paravánů. Nová záď byla kolmá a rovněž tvar zádě pod vodoryskou byl přepracován pro snížení odporu. Díky tomu se podařilo udržet stejnou rychlost se stejnou pohonnou soustavou i při navýšení standardního výtlaku o 10 T. Polovyvážené kormidlo bylo nahrazeno vyváženým.\n\nÚpravami přídě a zádě se celková délka trupu zmenšila o 0,3 m na hodnotu 77,7 m.\n\nPodlouhlá nástavba na hlavní palubě rovněž vycházela z projektu E 15. Největších změn doznaly můstek a komín. Můstek si ponechal čtyři úrovně (horní paluba, horní můstková paluba s protiletadlovými platformami po stranách, navigační můstek a platforma dálkoměru), ale nově byla přední strana můstku téměř kolmá (oproti výrazně dopředu vybíhající horní můstkové palubě a navigačnímu můstku u třídy \"Šimušu\"). Otevřená plošina v zadní části navigačního můstku byla prodloužena až k přední noze třínožkového stěžně, který se nacházel za můstkem. I na \"Etorofu\" byla čtvrtá (nejvýše umístěná) úroveň můstku vyhrazena pro třímetrový zakrytovaný dálkoměr a binokulár.\n\nLodě dokončené přibližně do června 1943 měly stejný třínožkový stěžeň, jako třída \"Šimušu\". Následující jednotky již rovnou obdržely upravený stěžeň s plošinou pro radar a pouze dvěma ráhny. Za stěžněm se nacházela platforma 75cm světlometu a anténa radiozaměřovače byla přesunuta až za světlomet.\n\nKomín za platformou světlometu byl odkloněný dozadu a měl stejný průřez po celé výšce. Za komínem se se nacházel zadní stěžeň (který byl vyšší, než u třídy \"Šimušu\") a za ním 120mm kanón číslo 2.\n\nPro službu v arktických oblastech si třída \"Etorofu\" ponechala dva pomocné kotle a parovody pro vytápění a odmrazování.\n\nStejně jako u třídy \"Šimušu\" byly jako pohonná jednotka zvoleny dva diesely \"22-gó 10-gata\", které roztáčely dvě hřídele s lodními vrtulemi – a to až na 510 otáček za minutu při celkovém výkonu 4 200 koňských sil (~ 3 089,1 kW). I při nižším výkonu se podařilo (díky tvarování trupu) udržet maximální rychlost 19,7 uzlů (36,48 km/h).\n\nVýfukové plyny byly odváděny komínem umístěným na nástavbě za platformou světlometu.\n\nVýzbroj odpovídala třídě \"Šimušu\", pouze došlo ke zdvojnásobení počtu nesených hlubinných náloží. Dělostřeleckou výzbroj tvořily tři 45-kaliberní 120mm kanóny typu 3. roku v jednohlavňových lafetacích modelu G. Jeden kanón byl umístěn na přední palubě, druhý na zadní části nástavby za zadním stěžněm a třetí na horní palubě na zádi.\n\nProtiletadlovou výzbroj zpočátku představovaly čtyři 25mm kanóny typu 96 ve dvou dvouhlavňových lafetacích na plošinách po stranách můstku.\n\nPro protiponorkový boj byl na zádi instalován jeden dvojnásobný ( \"Y-hó\", čili ) vrhač typu 94 ( \"bakurai tóšaki\") s nabíječem modelu 3 ( \"bakurai sótendai san-gata\") a šest jednorázových skluzavek ( \"bakurai tókadai\" nebo \"šudó tókadai\"; tři na levoboku, tři na pravoboku). Celkem bylo neseno až 36 hlubinných pum typu 95 ( \"bakurai\").\n\nJednotky dokončované po červnu 1943 již byly rovnou vybaveny novým předním stěžněm s plošinou pro centimetrový přehledový radar typu \"22-gó\". Nový stěžeň s radarem \"22-gó\" byl dodatečně instalován i na starších jednotkách.\n\nProtiponorková výzbroj byla posílena (aspoň u některých jednotek, u pozdějších jednotek již přímo při stavbě) až na 60 hlubinných náloží, což si vyžádalo odstranění dvou z původně čtyř paravánů. Všech šest jednorázových skluzavek na zádi bylo odstraněno a nahrazeno dvěma klasickými skluzavkami ( \"bakurai tóka kidžó\"). Pro napadení ponorek před přídí (hlubinné pumy umožňovaly pouze útok poté, co \"kaibókan\" projel nad ponorkou) byl (pravděpodobně koncem 1943 nebo během 1944) instalován jeden 81mm minomet typu 3 na nové plošině zbudované v přední části navigačního můstku.\n\nStejně jako u třídy \"Šimušu\" byla během roku 1944 posílena protiletadlová výzbroj na patnáct 25 mm kanónů typu 96 v trojhlavňových lafetacích. První trojče bylo umístěno na nové vyvýšené plošině na přední palubě za 120mm kanónem, protiletadlová dvojčata po stranách můstku byla nahrazena trojčaty a zbylé dva trojhlavňové komplety se nacházely na nových plošinách po obou stranách nástavby za komínem. Po bitvě ve Filipínském moři (červen 1944) došlo u některých jednotek k odstranění 120mm kanónu č.2 (na nástavbě za komínem – doloženo minimálně u \"Kandžu\" a \"Kasado\") a vzniklý prostor byl využit k posílení protiletadlové výzbroje:\nVýsledná skladba výzbroje u přežívajících jednotek se mohla lišit – záleželo totiž i na osobních stycích velitele, či \"fukučó\" ( ~ výkonný důstojník) s lidmi v loděnici a kromě odlišných instalací 25mm kanónů je možná i instalace několika kusů jednohlavňových 13,2mm kulometů typu 93.\n\nInstalace metrového přehledového radaru typu \"13-gó\" je nejistá: Lengerer píše o stejném vybavení jako měla třída \"Etorofu\", což by implikovalo instalaci tohoto radaru i na jednotkách třídy \"Etorofu\" a rovněž Pit-Road prezentuje \"Kandžu\" a \"Kasado\" s radarem \"13-gó\" na zadním stěžni, ale poválečná fotografie poškozené \"Kasado\" ukazuje zadní stěžeň bez radaru a bez nosné konstrukce antény.\n\n\n"}
{"id": "1033748", "url": "https://cs.wikipedia.org/wiki?curid=1033748", "title": "Jaroslav Lukavský", "text": "Jaroslav Lukavský\n\nJaroslav Lukavský (11. března 1924, Praha – 12. prosince 1984, tamtéž) byl český akademický malíř, ilustrátor a grafik.\n\nJaroslav Lukařský se narodil v Praze, ale dětství prožil v Děvínské Nové Vsi (nyní součást Bratislavy). Roku 1938 se s rodiči vrátil do Čech. Studoval na Akademii výtvarných umění ve Vídni (Akademie der bildenden Künste) a od roku 1942 na Státní grafické škole v Praze. Roku 1943 musel studium přerušit, protože byl totálně nasazen, nejprve v Berlíně a pak v Ústí nad Labem. Po skončení války studoval v letech 1945–1950 na Akademii výtvarných umění v Praze pod vedením profesora Vladimíra Silovského. V letech 1950–1951 pak absolvoval soukromé studium písma a xylografie u Oldřicha Menharta.\n\nVe své tvorbě se věnoval zejména dřevorytu a dřevořezu a postupem času se stal v tomto oboru jedním z nejuznávanějších umělců. Inspiraci ke svým dílům nacházel ve svém vztahu k přírodě, zejména k vysokohorské z Vysokých Tater. Zabýval se též volnou a užitou grafikou. Od roku 1952 působil v organizaci Československých výtvarných umělců a účastnil se celostátních přehlídek soudobého výtvarného umění. V roce 1954 se stal členem SČUG Hollar (Spolek českých umělců grafiků). Byl také členem Spolku českých bibliofilů a spolupracoval na bibliofilských tiscích. V letech 1981–1984 působil v Armádním výtvarném studiu. Zúčastnil se mnoha mezinárodních výstav (Amsterdam, Londýn, Barcelona, Helsinky, Berlín, Moskva a další).\n\nJeho jméno je rovněž spojováno s tvorbou poštovních známek (v letech 1966–1973 získal několikrát první cenu za nejlepší československou známku), s návrhy československých bankovek a s knižními ilustracemi.\n\n\n"}
{"id": "1033749", "url": "https://cs.wikipedia.org/wiki?curid=1033749", "title": "Ryzec kravský", "text": "Ryzec kravský\n\nRyzec kravský (\"Lactarius torminosus\") patří mezi nejedlé houby. Roste poměrně hojně od července do října na kyselých půdách, tvoří mykorhizu s břízou bělokorou. Ryzec kravský má pravidelný kruhový klobouk o průměru 5-15 cm, v mládí vyklenutý, později uprostřed výrazně promáčklý. Pokožka klobouku má růžovohnědou barvu s několika výrazně tmavšími soustřednými kruhy. Charakteristickým znakem je roztřepený okraj klobouku. Na jeho spodní části se nacházejí husté narůžovělé lupeny. Třeň je bílý a hladký, dlouhý okolo 5 cm a v průměru má asi centimetr. Dužina voní slabě po terpentýnu, na řezu roní bílé mléko nepříjemně palčivé chuti.\n\nPro nesnesitelnou trpkost bývá houba označována jako nejedlá, ale v zemích bývalého Sovětského svazu je často sbírána a nakládána do slané vody s kořením podobně jako kvašáky. Mléčné kvašení chuť ryzce zjemní a asi po měsíci je houba poživatelná.\n\n"}
{"id": "1033751", "url": "https://cs.wikipedia.org/wiki?curid=1033751", "title": "FK Volga Nižnij Novgorod", "text": "FK Volga Nižnij Novgorod\n\nFutbolnyj klub Volga Nižnij Novgorod (rusky: Футбольный клуб «Волга» Нижний Новгород) byl ruský fotbalový klub sídlící ve městě Nižnij Novgorod v Nižněnovgorodské oblasti. Založen byl v roce 1963, zanikl v roce 2016. Klubové barvy byly modrá a bílá.\n\nSvé domácí zápasy odehrával na stadionu Lokomotiv s kapacitou 17 856 diváků.\n\nZdroj: \n\n\nZdroj: \n\n"}
{"id": "1033756", "url": "https://cs.wikipedia.org/wiki?curid=1033756", "title": "Multicar M 26", "text": "Multicar M 26\n\nMulticar M 26 je užitkový automobil značky Multicar, přímý následovník typu M 25. Vyráběl se od roku 1992 do roku 2010. Automobil poháněly vznětové motory značky Iveco, oproti svému předchůdci dostal komfortnější kabinu a zvýšila se i jeho rychlost, a to na 89 km/h. Dodával se také s pohonem 4×4, dále s jednoduchou nebo dvojitou montáží pneumatik na zadní nápravě. Kabina pojme buď dvě osoby, nebo (u prodloužené budky) celkem pět. K dispozici jsou dva rozvory, a sice 2100 milimetrů a 2675 milimetrů. Vozidla bylo možno vybavit několika desítkami nástaveb či přídavných zařízení. Za rok se průměrně vyrobilo 1500 kusů tohoto vozítka.\n\nVůz nalezl své využití při práci v komunálních službách, ve stavebnictví, průmyslu, ale také zemědělství. Své uplatnění nachází též na letištích.\n"}
{"id": "1033758", "url": "https://cs.wikipedia.org/wiki?curid=1033758", "title": "USS Plainview (AGEH-1)", "text": "USS Plainview (AGEH-1)\n\nUSS Plainview (AGEH-1) byl ve své době největší křídlový člun. Zároveň byl prvním křídlovým člunem námořnictva Spojených států a sloužil k výzkumu chování lodí stejné konstrukce v 70. letech 20. století.\n\nV prosinci 1960 námořnictvo Spojených států amerických zadalo požadavek na experimentální plavidlo pro testování vlastností křídlových lodí v protiponorkovém boji a jiných námořních operacích. Z nabídek byla 9. července 1963 vybrána jako nejlevnější loď od Puget Sound Bridge and Drydock Co. v Seattle, Washington (později Lockheed Shipbuilding and Construction Co.). Původní fixní cena 12 miliónů dolarů však byla nakonec překročena a loď po všech úpravách vyšla na 21 miliónů dolarů.\n\nTrup lodi byl štíhlý se dvěma velkými nosnými křídly po stranách a jedním menším křídlem na zádi. Všechna křídla byla sklopná. Pohon s vyloženými nosnými křídly obstarávaly superkavitační lodní šrouby poháněné dvěma plynovými turbínami General Electric LM-1500. V nižších rychlostech s vytaženými křídly plula loď na dieselové motory Packard.\n\nLoď byla označena AGEH-1 z anglického A (Auxiliary – pomocný), G (General – všeobecný), E (Experimental – experimentální), H (Hydrofoil – křídlový člun). V praxi se však písmeno A na trupu pomocných lodí nepoužívá.\n\nOd 1. března 1969 zařadilo námořnictvo \"USS Plainview\" do jednotky HYSTU (Navy Hydrofoil Special Trials Unit, námořní speciální testovací jednotka křídlových člunů) v Bremertonu, Washington. Loď byla dodána se zpožděním téměř 3,5 roku oproti původnímu plánu a byla velmi vzdálena bezproblémovému provozu. Námořnictvo proto spustilo vlastní opravný program po jehož dokončení byla loď 2. března 1970 prijata do služby. Následovala léta testování možností křídlových člunů – vypouštění torpéd, raket, starty a přistání dálkově ovládaných letounů (RPV), předávání zásob a osob za plavby. Loď také prováděla společné plavby s ostatními křídlovými čluny USS High Point (PCH-1), USS Pegasus (PHM-1) a Boeing 929 Jetfoil.\n\nLoď se však stala obětí rozpočtových škrtů a proto byla 22. září 1978 vyřazena, cenné vybavení námořnictvo uskladnilo pro případné budoucí využití a loď byla v roce 1979 prodána do soukromých rukou na jiné využití nebo do šrotu. K tomu ale nedošlo a loď chátrala blízko Astorie v Oregonu. Sešrotována byla až v roce 2004.\n\n"}
{"id": "1033769", "url": "https://cs.wikipedia.org/wiki?curid=1033769", "title": "Middleware", "text": "Middleware\n\nMiddleware (výslovnost ) je v informatice specializovaný software, který poskytuje aplikacím služby nad rámec služeb poskytovaných operačním systémem. Někdy se označuje jako „softwarové lepidlo“ ( ). Middleware usnadňuje softwarovým vývojářům vývoj komunikace a vstupů nebo výstupů. Vývojáři se tak mohou zaměřit přímo na cíl své aplikace. Middleware je softwarem spojujícím softwarové komponenty nebo podnikové aplikace. Softwarová vrstva middleware leží mezi operačním systémem a aplikacemi na každé distribuované počítačové síti. Typická je pro podporu komplexních obchodních aplikací.\n\nMiddleware je infrastrukturou umožňující tvorbu podnikových aplikací. Zahrnuje webové servery, aplikační servery, systémy pro správu obsahu a jiné podobné nástroje podporující rozvoj a poskytování aplikací. Je nedílnou součástí informační technologie založené na \"Extensible Markup Language\" (XML), \"Simple Object Access Protocol\" (SOAP), SOA, infrastruktury Web 2.0 protokolu \"Lightweight Directory Access Protocol\" (LDAP).\n\nMiddleware je relativně novým pojmem na poli software; populárním se stal v roce 1980, jako pomocník při řešení problému propojení novější aplikace se starším systémem, nicméně samotný termín se začal používat již v roce 1968. Byl rovněž využíván pro spojení více aplikací a vytvoření připojení jedné velké aplikace nad rámec sítě.\n\nPojem middleware je využívaný i v jiných kontextech. Jedním z příkladů může být přirovnání k ovladači softwaru – vrstvě aplikace obsahující informace a detaily o hardware zařízeních či jiném software.\n\nHranice a rozdíl mezi operačním systémem a funkčností middleware jsou do jisté míry odlišné v rámci situace. Zatímco základní funkce jádra mohou být poskytovány pouze samotným operačním systémem, některé funkce, dříve poskytované samostatně pomocí middleware, mohou být nyní integrovány jako součást operačního systému. Typickým příkladem může být TCP/IP stack [stæk], který je dnes součástí prakticky každého operačního systému. Například middleware digitální TV poskytuje velkou funkcionalitu a není tak potřeba žádné „aplikace“ pro koncové uživatele pro její používání.\n"}
{"id": "1033772", "url": "https://cs.wikipedia.org/wiki?curid=1033772", "title": "Dragan Kokotović", "text": "Dragan Kokotović\n\nDragan Kokotović (srbskou cyrilicí Драган Кокотовић; 1. března 1953, Bělehrad, SFR Jugoslávie) je bývalý jugoslávský fotbalista srbské národnosti.\n\nVětšinu hráčské kariéry strávil v klubu FK Rad v jugoslávské první lize, poslední tři sezóny kariéry hrál v Řecku za PAS Giannina.\n\nPo skončení hráčské kariéry se stal trenérem, vedl řadu řeckých klubů, např. PAS Giannina, PAOK FC, Panserraikos FC, Atromitos Athény a další týmy. Vedl i čínský klub Guangdong FC.\n\n"}
{"id": "1033773", "url": "https://cs.wikipedia.org/wiki?curid=1033773", "title": "Pivovar Olešnice", "text": "Pivovar Olešnice\n\nOlešnický pivovar stával na náměstí Míru v Olešnici, v okrese Blansko, v těsné blízkosti kostela sv. Vavřince.\n\nBudova zaniklého olešnického pivovaru byla vystavěna okolo roku 1500. Na její výstavbu si měšťané museli půjčit peníze od vrchnosti, která jim posléze část dluhu odpustila – udělal tak v roce 1540 Jan z Pernštejna a na Helfenštejně. V roce 1827 budovu poničil požár, ale podařilo se ji opravit a výroba piva zde mohla pokračovat nadále. K jejímu zastavení došlo v roce 1882. Následně jej jako sklad využíval zdejší hasičský sbor a to až do výstavby hasičské zbrojnice v roce 1957. Za třicetileté války mělo dojít pod olešnickým náměstím k vybudování soustavy prostor a chodeb, jejichž součást byly i pivovarské sklepy. O demolici pivovaru se začalo uvažovat již na počátku 20. století. V roce 1913 tomu ještě dokázali zabránit právovárečníci, v roce 1943 zase památkový úřad v Brně. V roce 1993 však bylo definitivně rozhodnuto o demolici, která byla provedena v následujícím roce. Na místě měla vyrůst budova spořitelny, ale k tomu nedošlo. Místo je od roku 1998 parkově upraveno a doplněno o kašnu.\n\nV prostorách bývalé ledárny je dnes umístěno Muzeum strašidel a postav pověstí Olešnicka.\n\n\n"}
{"id": "1033780", "url": "https://cs.wikipedia.org/wiki?curid=1033780", "title": "Miroslav Hajný", "text": "Miroslav Hajný\n\nMiroslav Hajný byl český fotbalista, obránce.\n\nHrál za SK Smíchov a Slavii Praha. Mistr ČSF 1913, vítěz Poháru dobročinnosti 1912 a finalista 1913. S reprezentací vyhrál amatérské mistrovství Evropy organizace UIAFA v roce 1911.\n\n"}
{"id": "1033781", "url": "https://cs.wikipedia.org/wiki?curid=1033781", "title": "Salvatore Sirigu", "text": "Salvatore Sirigu\n\nSalvatore Sirigu (* 20. ledna 1987, Nuoro, Itálie) je italský fotbalový brankář, který působí v klubu Torino FC. Je členem italské reprezentace, kde je většinou náhradníkem Gianluigiho Buffona.\n\nV A-mužstvu Itálie debutoval 10. 8. 2010 v přátelském utkání v Londýně proti Pobřeží slonoviny (prohra 0:1).\nSirigu se zúčastnil Mistrovství Evropy ve fotbale 2012, kde se Itálie probila až do finále, v němž podlehla Španělsku 0:4.\n\nByl nominován trenérem Cesare Prandellim i na Mistrovství světa 2014 v Brazílii, kde Itálie vypadla již v základní skupině D.\n\n"}
{"id": "1033783", "url": "https://cs.wikipedia.org/wiki?curid=1033783", "title": "Jindřich Förster", "text": "Jindřich Förster\n\nJindřich II. Förster (24. listopadu 1799, Hlohov – 20. října 1881, zámek Jánský Vrch) byl německý římskokatolický církevní funkcionář. V letech 1853–1881 stál v čele vratislavské diecéze.\n\nNarodil se 24. listopadu 1799 v Hlohově a do školy chodil ve Vratislavi. Roku 1837 byl jmenován hlavním kazatelem vratislavské katedrály a v roce 1853 byl zvolen biskupem. Na mnoha synodách a koncilech, kterých se účastnil, se projevoval jako zastánce a obránce ortodoxního katolického vyznání. Zároveň však na vatikánském koncilu vystupoval proti dogmatu neomylnosti papeže.\n\nPo opakovaných konfliktech s \"Májovými zákony\" během Kulturkampfu byl ze své funkce sesazen soudem, čímž v podstatě ztratil vliv v pruské části své diecéze. Ještě před rozsudkem se Förster odebral na biskupské sídlo na zámku Jánský Vrch v Javorníku v české části diecéze, kde strávil zbytek svého života.\n\n"}
{"id": "1033789", "url": "https://cs.wikipedia.org/wiki?curid=1033789", "title": "Vatičkování", "text": "Vatičkování\n\nVatičkování je způsob úpravy květů při aranžování květin. Používá se především při vázání svatebních kytic. Vatičkování zvyšuje náročnost aranžmá a cenu kytice.\n\nPoužívá se u květů, které byly den předtím umístěny v nádobě s vodou pro dostatečné zásobení vodou. Takový květ je upraven zkrácením stonku nebo lodyhy a je k němu připevněn úvazek (drát, nebo je jinak připevněn k opoře). Duté stonky bývá vhodné vyztužit nebo zpevnit. Obvykle pak bývá na řeznou ránu umístěna buničina (obvykle kousek vaty), která je navlhhčena, omotána gutaperčovou páskou. Celek je pak připraven k použití při aranžování a zajistí poněkud delší životnost řezaných květů mimo nádobu s vodou.\n"}
{"id": "1033790", "url": "https://cs.wikipedia.org/wiki?curid=1033790", "title": "Kaple Bolestné matky Boží (Olivětín)", "text": "Kaple Bolestné matky Boží (Olivětín)\n\nKaple Bolestné matky Boží je římskokatolická kaple v Olivětíně, části města Broumova. Patří do farnosti Broumov. Kaple stojí v centru obce vedle pivovaru, při silnici 303 směrem na Janovičky. Kaple není přístupná. Je chráněna jako kulturní památka České republiky.\n\nOd roku 1601 stávala na místě dnešní kaple původní kaple dřevěná. Zděnou kapli nechal v roce 1701 vystavět opat broumovského kláštera Otmar Daniel Zinke. Autorství kaple bylo tradičně připisováno Kryštofu Dientzenhoferovi, ale je to nepravděpodobné, neboť Dientzenhofer byl stálým architektem opata až od roku 1710. Přestavba kaple proběhla v roce 1753.\n\nBarokní čtvercová stavba se čtyřbokou vížkou nad kněžištěm. Střecha je mansardová. Na klenbě je nástropní malba Nanebevstoupení pravděpodobně z Fuhrichovy dílny. Hlavní oltář je tvořen sousoším Kalvárie, pocházejícím z broumovského kostela sv. Kříže, který byl zrušen v roce 1791. Reliéf Kristus na Olivetské hoře z konce 17. století je za oltářem.\n\nPravidelné bohoslužby se nekonají.\n\n"}
{"id": "1033798", "url": "https://cs.wikipedia.org/wiki?curid=1033798", "title": "Raphael Ravenscroft", "text": "Raphael Ravenscroft\n\nRaphael „Raf“ Ravenscroft (4. června 1954 Stoke-on-Trent, Anglie – 19. října 2014 Exeter, Anglie) byl britský saxofonista.\n\nSpolupracoval se skotským písničkářem Gerrym Raffertym, mj. pro něj nahrál saxofonové sólo pro jeho hit „Baker Street“. Spolupracoval také s interprety, jako jsou ABBA, Marvin Gaye, Pink Floyd (album \"The Final Cut\"), Roger Waters (album \"The Pros and Cons of Hitch Hiking\"), David Gilmour (turné About Face), America, Kim Carnes, Mike Oldfield (alba \"Islands\" a \"Earth Moving\"), Chris Rea, Robert Plant, Brand X, Bonnie Tyler, ve 21. století např. se skupinou Daft Punk či zpěvačkou Duffy. V roce 1979 vydal sólové album \"Her Father Didn't Like Me, Anyway\".\n\nZemřel ve věku 60 let v nemocnici v Exeteru, zřejmě po prodělaném infarktu myokardu.\n"}
{"id": "1033803", "url": "https://cs.wikipedia.org/wiki?curid=1033803", "title": "Orchidejový ostrov", "text": "Orchidejový ostrov\n\nOrchidejový ostrov, známý také jako \"Lan-jü\" (蘭嶼) nebo \"Botel Tobago\", leží ve Filipínském moři a je součástí tchajwanského okresu Tchaj-tung. Nachází se 90 km jihovýchodně od hlavního ostrova, má rozlohu 47 km² a tvar protáhlého trojúhelníku. Žije na něm okolo čtyř tisíc lidí, většinu z nich tvoří původní obyvatelé z kmene Yami (je známý také pod exonymem \"Tao\"), kteří podle odhadu přišli na ostrov počátkem minulého tisíciletí z ostrovů Batanas, jež leží 200 km jižněji přes Bašický průliv a jsou součástí Filipín. Ostrov byl vždy výrazně izolovaný a zdejší obyvatelé si zachovali tradiční způsob života, i když formálně sdíleli historické osudy Tchaj-wanu (japonská nadvláda 1895 až 1945).\n\nOstrov je tvořen andezitem, vznikl v důsledku sopečného výbuchu v období miocénu. Osídleno je pouze pobřeží, které je chráněno korálovými útesy; vnitrozemí je hornaté, nejvyšší hora Hongtao dosahuje nadmořské výšky 552 metrů. Orchidejový ostrov má tropické monzunové podnebí, vlhkost vzduchu dosahující 90 % umožňuje bujný růst vegetace - vyskytují se zde endemické druhy jako palma Pinanga tashiroi. Na plážích ostrova klade vejce kareta obrovská. Pěstuje se taro, proso, palma kokosová a noni, důležitý je lov krabů a létajících ryb, který hraje důležitou roli i v domorodém folklóru.\n\nOstrov má letiště, přístav, maják a muzeum domorodé kultury. V roce 1982 zde zbudovala společnost Taipower úložiště vyhořelého odpadu z tchajwanských jaderných elektráren, proti kterému místní obyvatelé marně protestují.\n\nPět kilometrů od jižního výběžku ostrova leží neobydlené skalisko Malý orchidejový ostrov.\n\n"}
{"id": "1033805", "url": "https://cs.wikipedia.org/wiki?curid=1033805", "title": "Dehtářský potok", "text": "Dehtářský potok\n\nDehtářský potok je levostranným přítokem Vltavy v okrese České Budějovice. Nachází se na něm sedmý největší rybník v Jihočeském kraji a desátý v celé České republice – Dehtář.\n\nPramení u obce Vrábče v nadmořské výšce 519 m na severozápadním svahu návrší Třebiště (566 m) na okraji Prachatické hornatiny. Od svého prameniště míří na severozápad, u Kvítkovic protéká soustavou rybníků. U Dehtářů ostře stáčí svůj tok k východu. V tomto zlomu byl vybudován největší rybník na tomto potoce – Dehtář. Dále protéká obcí Čejkovice, za níž napájí mohutnou soustavu rybníků severozápadně od města České Budějovice (Mlýnský, Horní a Dolní Machovec, Blatec, Starohaklovský rybník, Vrbenské rybníky). Do Vltavy vtéká u vsi Bavorovice.\n\nPrůměrný průtok Dehtářského potoka u ústí činí 0,61 m³/s.\n"}
{"id": "1033807", "url": "https://cs.wikipedia.org/wiki?curid=1033807", "title": "Homespun", "text": "Homespun\n\nHomespun je obchodní označení pro\n\n\nNázev je odvozen od původní domácké výroby v Anglii - home spun = doma předená.\nPříze s názvem Homespun se používá na ruční pletení a vyrábí se bez zvláštního označení nebo také s registrační značkou ®.\n\n\nTkanina se používá na obleky, saka, kostýmy a pláště.\n\n"}
{"id": "1033816", "url": "https://cs.wikipedia.org/wiki?curid=1033816", "title": "Teplota v zemědělství", "text": "Teplota v zemědělství\n\nTeplota je pro rostliny životně důležitý abiotický faktor který přímo ovlivňuje vývoj rostlin od klíčení po vytváření plodů. Změny teploty jsou ve fyziologii rostlin důležité především u procesů jako fotosyntéza, transpirace, respirace a růst. Různé druhy rostlin v rozsahu teplot podporujících jejich růst a vývoj, jsou různě náročné na teplo. Teploty překračující nebo klesající pod teplotní optimum jsou pro rostliny stresující a poškozující. Překročení míry nedostatku nebo nadbytku tepla kterou jsou fyziologicky rostliny snášet, jsou pro rostliny letální. Poškození a při dlouhodobém působení i úhyn způsobuje rovněž přílišné kolísání teplot.\n\nZdrojem tepla na planetě Země je sluneční záření. Půda pohlcuje část slunečního záření, které se mění na teplo. Nejvíce a nejrychleji se ohřívají půdy tmavé, suché, bez porostu, v nížinách s jižní expozicí.\n\nTeplo je faktor zásadně ovlivňující vegetační dobu. Vegetační doba je souvislé období ve kterém světelné, tepelné a vlhkostní podmínky umožňují nepřetržitý růst a vývoj rostlin. Po ukončení vegetační doby nastává vegetační klid. Vegetační doba může být pro různé druhy různě dlouhá a vegetační klid může nastávat v různém ročním období.\n\nVegetační doba odrůdy je zemědělský termín který udává počet dnů od zasetí po dozrání semen (sklizeň). Odrůdy se podle vegetační doby odrůdy dělí na rané, polorané, polopozdní a pozdní.\n\nTepelná vegetační konstanta je součet průměrných denních teplot, které rostlina vyžaduje od zasetí po dozrání semen (například pro hrách je 2100 °C).\n\nTermoperiodicita (nebo také termoperiodismus) je termín vyjadřující citlivost (reakci) rostlin na teplotu v různých fázích růstu a vývoje a také během dne a noci. Reakcí na určitou teplotu může být rašení, klíčení, vývin plodů. Například zeleninové odrůdy rostlin ve dne vyžadují teplotu 15–22 °C a v noci teplotu 6–8 °C. Rostliny při klíčení vyžadují teplotu 16–25 °C (uváděno jako optimum 20–25 °C ). Termoperiodismus se v zahradnictví využívá například při tepelné (chladové) indukci kvetení cibulovin, například termínování kvetení tulipánů, narcisů nebo hyacintů. \n\nRostliny snášející velký rozsah teplot jsou nazývány eurytermní. Rostliny které jsou vázány na malé teplotní rozmezí jsou nazývány stenotermní.\n\nStenotermní rostliny s významně odlišnými teplotními nároky je možno rozdělit na: \n\nMnožství slunečního záření pohlceného půdou závisí na více podmínkách:\n\n\nTeplota půdy důležitá pro růst a vývoj kořenového systému. Významný vliv má při zakořeňování a vegetativním množení rostlin.\n\nVzduch je ohříván především teplem, které vyzařuje zemský povrch. V normální situaci s nadmořskou výškou teplota vzduchu klesá. Na každých 100 metrů nadmořská výška klesá 0,6 °C. Avšak může nastat situace opačná. Pokud s nadmořskou výškou teplota vzduchu stoupá je tento jev nazýván teplotní inverze. Jsou tři typy inverzí.\n\nInverze jsou významným faktorem pro poškození rostlin, zejména ovocných dřevin během zimy. Zejména mrazové kotliny dlouhodobým působením nízkých teplot ovlivňují míru poškození v sadech. \n\nZa jasných, bezvětrných nocí na jaře nebo na podzim se nad povrchem vytvoří studená inverze vzduchu vysoká několik desítek centimetrů. Pokud teplota inverzní vrstvy klesne po 0 °C, tak nastane přízemní mrazík.\n\nDo mrazové kotliny vtéká studený vzduch. Studená inverzní vrstva vzduchu dosahuje několika metrů. Přestože jsou svahy mrazové kotliny díky své jižní expozici vhodné k pěstování teplomilných druhů, mohou je jarní mrazy poškodit, takže se zde teplomilné druhy pěstovat nedají. \n\nV nižších nadmořských výškách se vytváří studená inverzní vrstva vzduchu (ta je vlhká, zatímco na horách je slunečno a teplo). Inverzní vrstva dosahuje několik stovek metrů.\n\nPoškození rostlin teplem je fyziologické poškození rostlin způsobené nadbytkem tepla nebo působením tepla na neotužilou rostlinu. Poškozením rostlin nízkou teplotou, nedostatkem tepelné energie, je nazýváno poškození chladem. Vysokou teplotou mohou být poškozeny všechny druhy rostlin. \n\nStav, kdy dojde k vystavení rostlin vysoké teplotě nad kritickou hranici a dochází poškozování tkání teplem, je nazýváno \"přehřátí\". Stav, kdy dochází vlivem vysokých teplot k poškozování rostlin, se nazývá \"tepelný stres\".\n\n"}
{"id": "1033821", "url": "https://cs.wikipedia.org/wiki?curid=1033821", "title": "Kostel svatého Vojtěcha (Litoměřice)", "text": "Kostel svatého Vojtěcha (Litoměřice)\n\nKostel svatého Vojtěcha v Litoměřicích je barokní sakrální památka v místech staré osady Zásada v Litoměřicích. Je chráněn jako kulturní památka České republiky.\n\nKostel byl poprvé zmiňovaný k roku 1363. V letech 1703 – 1708 jej barokně přestavěl Octavio Broggio, patrně podle staršího návrhu svého otce Giulia z roku 1689.\n\nKostel je podélný, jednolodní, s odsazeným a ploše uzavřeným presbytářem s přístavky sakristií. Průčelí dvoudílné s rizalitem, pilastry a volutovým štítem. Před hlavním portálem nová předsíň. Na bocích pilastry a okna segmentově sklenutá.\n\nUvnitř je valená klenba s lunetami. Zařízení pochází z roku 1879. V kostele jsou pneumatické varhany od Heinricha Schiffnera. V kostele se nalézá obraz sv. Vojtěcha. Za jeho restaurování v roce 1915 vyplatil spolek diecézního muzea litoměřickému malíři a restaurátorovi Eberhardu Eysertovi sto korun.\n\nV rohu přilehlého hřbitova je věžovitá zvonice hranolovitého typu z roku 1774 s bání. V otevřeném přízemí pak renesanční figurální náhrobek Bedřicha Sezymy z roku 1582 s novějším nápisem. Pod věží se nachází kostnice. Při stěnách kostela a na hřbitově jsou další renesanční a empírové náhrobky.\n\n\n\n"}
{"id": "1033823", "url": "https://cs.wikipedia.org/wiki?curid=1033823", "title": "Říšský kraj", "text": "Říšský kraj\n\nŘíšský kraj \"(\"německy \"Reichskreis, \"latinsky \"Circulus imperii, \"anglicky \"imperial circle) \"byl od r. 1500 vyšším územně-správním celkem ve Svaté říši římské. Měl vlastní stavovskou reprezentaci, organizaci a zákony. Kraje byly složeny z více říšských bezprostředních států a státečků, nepokrývaly však celé území říše. Celkem vzniklo 10 krajů a s výjimkou Kraje burgundského a Kraje porýnských kurfiřtství, zrušených r. 1801 po Míru v Lunéville, všechny kraje přetrvaly až do zániku říše v r. 1806. Švábský kraj byl dokonce definitivně rozpuštěn až roku 1808, dva roky po zániku samotné říše. Zřízení krajů rovněž znamenalo zavedení stálé a pravidelné daně, která nahradila občasnou vojenskou říšskou berni, nepravidelně vybíranou od dob husitských válek.\nŘíšské kraje byly založeny reformou krále Maxmiliána I. na říšském sněmu v Augsburgu v roce 1500.Tehdy vzniklo šest říšských krajů, které měly sdružovat říšské stavy s výjimkou kurfiřtů. Celá řada dalších území, především Rakouské země, Burgundské vévodství a kantony říšského rytířstva do krajského zřízení rovněž nebyla pojata. Těchto prvních šest krajů nebylo ještě oficiálně pojmenováno, ale byly opatřeny čísly. Na sněmu ve Špýru v roce 1512 rozhodl, nyní již císař Maxmilián I. spolu s říšským sněmem o rozšíření počtu krajů na deset. Nově byly do krajského zřízení pojaty také Rakouské a Burgundské země a rovněž vznikl tzv. Kraj porýnských kurfiřtství (též někdy Kurrýnský kraj), zahrnující mj. Kurfiřtskou Falc a všechna tři duchovní kurfiřtství: Mohuč, Kolín a Trevír. Tyto kraje nové, ale nadále ani staré kraje již nebyly číslovány, nýbrž získaly oficiální jména. Roku 1521 pak král Karel V. na sněmu ve Wormsu oficiálně zahrnul do Hornosaského kraje také kurfiřtství Saské a Braniborské, fakticky ke kraji přičleněné již od roku 1512 (šlo o II § 1 až 10 výkladu zemského míru). Mimo kraje však zůstávala různá drobná teritoria, kraje a kantony říšského rytířstva, Švýcarské spříseženství a veškerá panství ve Švýcarsku obecně, říšská území v severní Itálii a především České království a kurfiřtství i s jeho vedlejšími zeměmi. Důvodem, proč České země zůstaly jako jediné ze všech kurfiřtství mimo, bylo oslabení významu českého kurfiřtského hlasu z doby dvojvládí Matyáše Korvína a Jiřího z Poděbrad, napravené teprve tzv. readmisí v roce 1708, která ale neznamenala přijetí Českých zemí do říšských krajů, protože k tomu nebyla vůle ani ze strany císaře Josefa I., ani českých stavů, kteří rozhodně netoužili po dalším zdanění v zemi. Sněm z r. 1512 též udělil reformované říši přívlastek „národa německého“, doplňující dosavadní označení „Svatá říše římská“. Ačkoli se tento přívlastek dočkal v dobách nacionalismu 19. století tvrdého odsudku z české strany, jeho zavedení ve skutečnosti nemělo odrážet německou národní povahu říše, nýbrž prostou skutečnost, že ze tří hlavních říšských celků již Království burgundské nebylo přes sto let součástí říše a vazby s tzv. Královstvím italským v severní Itálii se stále více rozvolňovaly, i když severoitalské území formálně zůstalo v říšském svazku až do zániku císařství. Efektivně spravovaná část říše se tak nadále rozprostírala již jen na území Německého království, které jediné bylo také rozdělené na kraje, což symbolicky zdůrazňoval i dodatek k názvu císařství. Hlavním důvodem zřízení krajů bylo postupné zavádění pravidelného zdanění říšských stavů za účelem najímání drahých žoldnéřů, případně stavba vlastních regimentů, kvůli stále rostoucím nárokům válečným a permanentního ohrožení Svaté říše ze strany Turků a Francie.\n\nV roce 1500 bylo vytvořeno těchto šest krajů:\nNa sněmu ve Špýru roku 1512 přibyly tři nové kraje:\nZároveň byl Saský kraj rozdělen:\n\n\nNež se Maxmilián I. odhodlal k zavedení nového systému daní prostřednictvím říšských krajů, sloužily první čtyři kraje nejprve jako volební okrsky pro tzv. „říšský regiment“, stavovskou reprezentaci tvořící jednu třetinu tzv. assesorů rychtářského práva (senátních soudců) na říšském komorním soudu. Říšský regiment se skládal nejprve z 20, posléze z 22 zástupců říšských stavů s titulem rady. 6 radů bylo vybíráno kurfiřty (po 1 od každého z nich s výjimkou českého krále, který se od dvojvládí za Jiřího z Poděbrad a Matyáše Korvína nesměl přímo podílet na řízení říšských záležitostí), vždy 2 rady volilo dohromady po 6 říšských knížatech, přičemž odděleně volila knížata duchovní a světská, 1 rada byl jmenován rakouským arcivévodou, 1 burgundským vévodou, 1 řískými preláty, 1 hrabaty a pány a 2 radové byli voleni říšskými městy. Zbývajících 6 (původně 4) radů z řad učenců (obvykle právních teoretiků) volily dohromady říšské kraje. Říšský regiment existoval jen v l. 1500-1531 a vycházel z původního nápadu mohučského arcibiskupa Bertolda z Hennebergu, předneseném na říšském sněmu roku 1495. Již krátce po roce 1500 začal Maxmilián vážně uvažovat o tom, že kraje by mohly převzít dohled nad mincovnictvím, stavět i vydržovat regimenty pro říšské vojsko a samy plnit rozsudky a usnesení říšského komorního soudu. K tomu však bylo nezbytné zajistit tato opatření v rámci celé Svaté říše nebo alespoň na všech stavovských území, jichž se, na rozdíl např. od rytířstva, přímo týkaly otázky ražby mincí či financování říšské armády. Proto došlo r. 1512 k rozšíření počtu krajů na deset a zavádění prvních nových povinností a s tím spojeným vytvářením prvních krajských institucí. Pokud by kraje zůstaly jen volebními okrsky pro říšský regiment, nebylo by nutné rozšiřovat je o kurfiřtství a rakouské statky habsburského císaře, neboť jejich vládci v říšském regimentu zasedali jako virilisté. Nezbytnost jednotných právních norem v říši a jednotné daňové politiky však vyvolala potřebu přijmout do krajů i kurfiřty a císaře (v daný moment jen krále) v r. 1521. Nezahrnutí Českého království silně napomohly skutečnosti, že na českém území dosud nikdy neplatily žádné říšské zákony, nevybírala se tu říšská berně a kvůli oslabení významu českého kurfiřtského hlasu se také český král a kurfiřt nezúčastňoval jednání říšského regimentu. Úkoly krajů byly v zásadě pevně stanoveny právě na říšském sněmu ve Wormsu v roce 1521, kdy byl vydán říšský zákon o landfrýdu, jehož dodržování měly krajské stavy mocensky zajišťovat, a o rok později byl uveden v platnost říšský exekuční řád, který pevně určoval pravidla trestných výprav proti těm, kteří by porušili platné říšské zákony nebo hatili obecný mír. Tento řád určoval pravidla takových exekucí nejen v rámci krajů, ale i velkých exekucí říšských, zaštítěných přímo císařem. Koordinační a výkonná (exekutivní) povinnost a zároveň pravomoc krajů byla zajištěna nezbytným zaváděním „dobré policey“, což v dobové terminologii znamenalo státovědu, právo, ekonomii a výkonnou byrokracii. Říšský sněm ve Wormsu r. 1521 přinesl také první písemnou matriku říšského sněmu se seznamy říšských a krajských stavů s rozpisem daní a počty povinných rekrutů. Říšské vojsko se tehdy sice ještě stavělo pouze v době války, ovšem v praxi byla Svatá říše v 16. a 17. století ve válce téměř nepřetržitě, pokud se započítají také habsbursko-turecké války, kde měla Svatá říše „křesťanskou povinnost“ císaře podpořit i tehdy, pokud její vlastní území nebylo napadeno. V letech 1681-82 pak permanentní říšský sněm v Řezně vydal několik usnesení, které přesně vymezovaly pravidla rekrutování, mustruňku a vyživování říšské armády, která byla od r. 1681, kdy sněm vydal tzv. říšský defensiální zákon (německy \"Reichsdefensialordnung\") již armádou stálou.\n\nPodle dobové právnické literatury byly úkoly krajů následující:.\n\nKompetence jednotlivých krajských úřadů byly rozděleny spíše na základě zvyklostí než kodifikovanými předpisy.\n\nV čele kraje stál vždy jako jeho stavovský reprezentant nejvýše postavený říšský kníže, který měl v daném kraji své bezprostřední statky. Např. v Kraji švábském se v této funkci střídal kníže-biskup basilejský a vévoda württemberský, v Kraji falckém jím byl vždy kurfiřt-arcibiskup mohučský. Postupem času takovémuto nejmocnějšímu knížeti připadla role být spojkou mezi Říšským sněmem a krajem. Reprezentoval na sněmu kraj (vedle své vlastní funkce v rámci říšského stavovství) a staral se v kraji o publikaci usnesení říšského sněmu a rozhodnutí říšského komorního soudu (od r. 1689 se sídlem ve Wetzlaru), přičemž tato usnesení obvykle rozesílal ostatním stavům.\n\nVýkonnou funkcí v kraji byl od r. 1522 krajský hejtman, od podpisu Augsburského míru zvaný krajský nejvyšší (\"Obrist\"), který měl na starosti funkci policejní, dbal o bezpečnost, dodržování náboženského smíru a landfrýd, stejně jako o mustrování regimentů říšské armády, jimž mohl v případě války i velet jako plukovník (odtud jeho vojenský titul: Obr(i)st - plukovník, nejvyšší). Byl odpovědný za vykonání rozhodnutí říšského komorního soudu, pokud se týkala konkrétního kraje a měl povinnost vést exekuční vojenská tažení proti „škůdcům a opovědníkům“ kraje či říše.\n\nKontrolním orgánem, jenž dohlížel na činnost krajského nejvyššího byla krajská válečná rada (\"Kreiskriegsrat\"). Již z vojenské terminologie názvů obou nejvyšších krajských funkcí je patrné, že hlavní úkoly krajů se soustředily na otázky vojenské, bezpečnostní a na financování těchto úkolů.\n\nVe správě každého z krajů pak dále působilo množství nižších úředníků, převážně v rámci chodu ekonomické správy: výběrčí daně (\"Kassierer\"), důchodní písař (\"Kanzelist\"), účetní (\"Buchhalter\"), archivář (\"Archivar\"), registrátor (\"Registrator\"), který se staral o chod kancelářské spisovny či sekretář (\"Kreissekretarius\"), který pečetil méně významné dokumenty vydané jménem kraje (ty významné dokumenty pečetil krajský nejvyšší osobně vlastní pečetí).\n\nZajímavá je otázka krajského stavovství. Kraje v zásadě sdružovaly výhradně ty suverény, kteří byli v kraji stavovsky zastoupeni a mohly tedy hlasovat na krajském sněmu jako svém stavovském orgánu. Rozhodnutí krajských sněmů pak obdržel sněm říšský, pakliže se toto rozhodnutí nějakým způsobem týkalo říše a říšský sněm pak k němu musel přihlížet. Organizace krajských sněmů v principu kopírovala uspořádání sněmu říšského, ovšem logicky se přihlíželo k počtu suverénů v každém kraji. Například Burgundský kraj sestával od r. 1648 z jediného suveréna, španělského krále (r. 1700 přešlo území i hlas na císaře). Kraje Rakouský, Vestfálský, Hornosaský, Dolnosaský a Kurrýnský či Falcký (tzv. Kraj Porýnských kurfiřtství) měly ve svých sněmech jedinou společnou hlasovací kurii, i když v některých z nich zasedalo i přes 20 stavů, v Kraji vestfálském dokonce více než 50. Pouze Švábský kraj měl vlastní lavici říšských prelátů, pouze kraje Švábský a Hornorýnský měly vlastní kolegia krajských měst. Kraj bavorský byl zase jednoduše rozdělen jen na stavy duchovní a světské. Kraje neznaly kuriátní hlasování, tedy jeden společný hlas pro více suverénů v kurii (hraběcí či prelátské), jak to bylo běžné na říšském sněmu. Každý vlastník v kraji ležícího říšského bezprostředního území měl nárok na jeden (virilní) hlas. Tak jako na sněmu říšském se i v krajských sněmech prosadil po r. 1582 tzv. teritoriální princip hlasování, tedy vázanost hlasu nikoli na rod, ale na držené svobodné statky. Stejně jako na říšské úrovni to vedlo ke kumulaci hlasů v rukou jedné osoby, ale i k štěpení jednoho hlasu na více osob, zejména, když nějaký rod vymřel po meči a podle na daném území platných dědických zákonů připadlo dědictví dcerám, provdaným do různých rodů (např. hrabství Limpurg-Gaildorf ve Franckém kraji a jeho neustále se měnící dědicové-vlastníci). Hlasování probíhalo stejně jako v říšském sněmu veřejně, proto bylo důležité pořadí hlasu. Rodů, resp. teritorií zastoupených na krajských sněmech, bylo o něco více nežli na sněmu říšském a také platilo, že získat krajské stavovství je snazší a rychlejší, říšské pak obvykle následovalo.\n\nZe světských vladařů získali pouze krajské, nikoli říšské stavovství např. vládci vévodství Sasko-Weißenfels nebo hrabství Barby, oba pocházející z vedlejších větví albertinské linie Wettinů, vládnoucích Saskému kurfiřtství a dále některé rody dělící se s říšskými stavy o krajské stavovské území (panství Schlaenacken, hrabství Reipoltskirchen atd.) případně jiné nestavovské rody (hrabství Limburg a zde vládnoucí hrabě Bentheim-Teckleburg-Rheda). Většinou se však krajské stavovské hlasy vázané na dané území týkaly pouze rodů, které již držely říšské stavovství za jiné území (např. císař a jeho hlas za okněžněné hrabství Gorici a Gradišku). Bylo pevným pravidlem, že každé svobodné říšské město bylo zároveň svobodným krajským městem. Ačkoli kraje sdružovaly prakticky jen krajské stavy, určitou výjimku představovaly některé vedlejší větve významnějších říšských knížat. V 15.-17. století, před zavedením primogenitury, nebývalo neobvyklé, když vladař vydělil malé území na zaopatření svých synů. Ti se sice cítili být bezprostředními říšskými suverény, ovšem hlavní linie rodu si na území nárokovala svrchovaná práva, považovala ho za součást „svého“ kraje, aniž by však příbuznou větev rodu připustila ke krajskému, natož pak říšskému stavovství (případ lankrabství Hesensko-homburského, drženého příbuznými hesensko-darmstadtských lankrabat či vévodství Sasko-merseburského a Sasko-zeitzkého, pod vládou příbuzných větví saských kurfiřtů). Podobný případ představovaly některé švýcarské a předorakouské kláštery s nepatrným územím ve Švábském kraji, které nebyly krajskými ani říšskými stavy, ačkoli platily říšskou daň. Krajské stavy se nejpozději od třicetileté války zdráhali přijímat do svých řad i do krajů vůbec nové svobodné pány, jejichž reprezentaci měly být vyhrazeny řady svobodného říšského rytířstva, byli-li tito říšskými suverény. Nadlouho posledním svobodným pánem v řadách krajských i říšských stavů tak byl svobodný pán z Freybergu, pán panství Justingen ve Švábském kraji, jehož rod vymřel r. 1751.\n\nAčkoli nejdůležitějším úkolem říšských krajů bylo stavět a financovat pluky říšské armády, narážela tato povinnost téměř vždy na neochotu krajských stavů. Rekruti i peníze se v případě konfliktu obvykle scházeli jen velmi pomalu. Kurfiřté a větší knížata se obvykle spoléhala na vlastní ozbrojené síly nebo sledovala v říšských válkách vlastní politické cíle. \"Habsburské\" kraje - Rakouský a Burgundský zase investovaly své daně a rekruty spíše do mnohem efektivnějších armád císařské a španělské, než do těžkopádné a notoricky neúspěšné armády říšské. Nejvíce do vojenské pokladny tak přispívaly císaři loajální kraje Švábský a Francký s množstvím drobných stavů, o něco méně pak kraje trvale ohrožené francouzskou vojenskou mocí - Hornorýnský a Vestfálský.\n\nKraje si velmi brzy uvědomily svou politickou sílu. Po třicetileté válce začaly zakládat tzv. Krajské asociace, obranné spolky, namířené primárně proti vnitřním \"škůdcům\" a proti Francii, ne vždy ovšem sdílející zájmy s císařem. Podkladem pro jejich tvorbu byl nový říšský zákon o vojenských exekucích z r. 1555. Asociace vznikaly v druhé pol. 17. století a vrcholu doznaly za války o dědictví španělské. Vůbec první asociace vznikla r. 1651 z podnětu kurfiřta-arcibiskupa mohučského, Johanna Philippa ze Schönbornu, která se r. 1658 rozrostla do známé Rýnské aliance, spolku neutrálů ve sporu o získání císařské koruny mezi Francií a jejími kandidáty a budoucím císařem Leopoldem I.\n\n"}
{"id": "1033826", "url": "https://cs.wikipedia.org/wiki?curid=1033826", "title": "Kostel svatého Bedřicha (Bílá)", "text": "Kostel svatého Bedřicha (Bílá)\n\nKostel svatého Bedřicha se nachází v obci Bílá, v okrese Frýdek-Místek. Od roku 1964 je chráněn jako kulturní památka.\n\nKostel nechal v letech 1873–1874 vystavět olomoucký arcibiskup kardinál Friedrich Langrat z Fürstenbergu a její realizací pověřil Antonína Kybastu, hlavního arcibiskupského stavitele. Věřící z Bílé do té doby museli docházet do Ostravice. Jako inspirace posloužil kostel vystavěný v tzv. severském či švédském stylu pro světovou výstavu ve Vídni.\n\nPůvodní kostel, k jehož vysvěcení došlo v roce 1875, byl o něco menší než ten současný. V roce 1911 se stal farním kostelem a došlo k přístavbě sakristie, kůru a věže. Zároveň byla celá stavba vyzvednuta na kamenný sokl.\n\nJedná se o trojlodní dřevěnou stavbu na zalamovaném půdorysu. Centrální obdélnou loď zakončuje trámový strop, na hlavní průčelí přisedá věž se štíhlými okny a jehlanem, zakončeným makovicí a křížem. Věž i střechu pokrývá ručně štípaný šindel.\n\nPři stavbě kostela byla použita na české poměry neobvyklá konstrukce zvaná stavkirche, rozšířená především v Norsku v 11. století. Horní okna v kostela jsou vitrážová, dolní v roce 1945 nahradila křížová cesta, zhotovená leptáním skla.\n\nVnitřní sloupy byly vytvořeny z jednoho kusu dřeva, v prvním patře nesou galerii, v bocích se slepými arkádami. V zadní části je umístěn chrámový kůr s trojicí otevřených arkád. Varhany z roku 1924 pochází od Vojtěcha Káše z Brna. Ve střední části chrámové lodi přerušují galerie boční vchody s předsíňkami.\n\n"}
{"id": "1033828", "url": "https://cs.wikipedia.org/wiki?curid=1033828", "title": "Doris (rozcestník)", "text": "Doris (rozcestník)\n\nZkratka, značka, název Doris může znamenat: \n\n"}
{"id": "1033829", "url": "https://cs.wikipedia.org/wiki?curid=1033829", "title": "Hilel", "text": "Hilel\n\nHilel (hebrejsky הִלֵּל, „On chválil“), též přepisováno Hillél, přezdívaný přídomkem babylonský, případně označován jako Starší, byl rabínem období prvních tana'im. Narodil se v Babylónii 100 let před zničením jeruzalémského druhého Chrámu. Po matce údajně pocházel z Davidova rodu, z otcovy strany však patřil ke kmeni Benjamin. Studoval v Jeruzalémě, kde se stal žákem slavných učenců Šmaji a Avtalijona, kteří byli potomky konvertitů ‒ v tom možná tkví důvod, proč samotný Hilel měl, na rozdíl od svého současníka a přítele Šamaje, zvláštní ohled a porozumění pro konvertity. Hilel byl ženatý a s manželkou, která sdílela jeho zásady, měl jednoho syna, Šimeona. Hilel vedl prostý život a odmítl, aby měl užitek z bohatství svého bratra Šebny, který byl úspěšným obchodníkem.\n\nHilel založil význačnou a umírněnější farizejskou školu, která byla v opozici ke škole Šamajově. Přesto Talmud o disputacích Hilelovy a Šamajovy školy říká: „To i to jsou slova živého Boha.“ Některé židovské autority proto věří, že ačkoliv se dnes ortodoxní halacha z drtivé většiny přiklání k názorům Hilelovy školy, v mesiášské době budou platit přísnější názory Šamajovy školy.\n\nHilel měl údajně 80 význačných žáků, z nichž nejučenější byl Jonatan ben Uziel, slavný překladatel Písma a potomek konvertity, a nejméně učeným byl Jochanan ben Zakaj, budoucí zakladatel farizejské školy v Javne. Hilel měl pověst pacifisty. Odmítal totiž násilný odpor vůči římským okupantům, což zřejmě sehrálo důležitou roli, proč Herodes Veliký byl ochoten schválit jeho jmenování na předsednickou funkci Velkého Sanhedrinu. V době, kdy se stal předsedou Sanhedrinu, byl nejvyšším soudcem neboli místopředsedou esejec Menachem ‒ ten se ale své funkce později vzdal a nahradil ho Šamaj.\n\nHilel je v Talmudu vykreslován jako shovívavý, chápavý, láskyplný, vždy ochotný odpustit. O podstatě Zákona Hilel řekl: „Nečiň druhým, co nechceš, aby oni činili tobě. Zbytek je jenom komentář.“ Podle tradice Hilel stanovil sedm midot (hebrejsky מִדּוֹת, směrnic) pro postup při výkladu Písma.\n\n"}
{"id": "1033830", "url": "https://cs.wikipedia.org/wiki?curid=1033830", "title": "Yamaha XJ 550", "text": "Yamaha XJ 550\n\nYamaha XJ 550, zvaný také Seca je motocykl kategorie naked bike, vyvinutý firmou Yamaha, vyráběný v letech 1980-1983. Stejný motor používá i cruiser Yamaha XJ 550 Maxim.\n\nYamaha XJ 550 je lehká, obratná a rychlá. Na rozdíl od silnějších modelů Yamaha XJ 650 a Yamaha XJ 750, má znatelně nižší spotřebu. Motor je celkově nenáročný, občas potřebuje vyměnit olej a seřídit ventily. Menším záporem jsou brzdy, hlavně zadní bubnová působí už archaicky.\n\n\n\n"}
{"id": "1033831", "url": "https://cs.wikipedia.org/wiki?curid=1033831", "title": "Myst", "text": "Myst\n\nMyst je počítačová hra ve stylu adventure, vytvořená americkými bratry Millerovými z vývojového týmu Cyan, (dnes Cyan Worlds). Millerovi vydali Myst po dvou letech vývoje 24. září 1993 a to nejprve pro počítače se systémem Mac OS. Poté následovaly porty pro systémy: Microsoft Windows, Sega Saturn, PlayStation, 3DO, Atari Jaguar CD, CD-i, AmigaOS, PlayStation Portable, Nintendo DS, iOS, and Nintendo 3DS. Hru Myst následovala do roku 2005 další čtyři pokračování.\n\nPo vydání byl Myst překvapující hit, byla to nejprodávanější PC hra, dokud její prodej v roce 2002 nepřekonala hra The Sims. Myst také napomohl masovějšímu přijetí formátu CD-ROM.\n\nObjevíte se na a ostrově a tam najdete dopis od Arthura Pro Cathrine. Nemáte zde žádný určitý úkol. Jedinými vodítky jsou knihy a mapy. Na ostrově jsou 2 bratři uvěznění ve svých denících, do kterých budete postupně vkládat stránky sesbírané z různých věků ostrova Mystu. Tito dva bratři jsou zlí a uvěznili jejich otce v podzemní komnatě ostrova Myst. Každý z těch bratrů vám bude dávat rady a budou pomlouvat jeden druhého, protože osvobodit se může jen jeden. Nakonec dostanete poslední stránku. Ovšem jsou tu možné 4 konce: 1) Dáte stránku Sirrusovi, ten vás uzavře ve svém deníku a vy upadnete v zapomnění. 2) Dáte stránku Achenarovi a i ten vás uzavře ve svém deníku a vy upadnete v zapomnění. 3) Vezmete poslední stránku a půjdete s ní do krbu, kde vyřešíte hádanku. Krb bude fungovat jako výtah a doveze vás do podzemní komnaty, dáte jí otci, který osvobodí Catherine, sebe, a zničí deníky obou bratrů. 4) Půjdete do krbu, ale bez té stránky. V krbu vyřešíte stejnou hádanku a pojedete do podzemní komnaty za otcem. Ovšem nemáte s sebou stránku a tím zůstanete uvěznění s otcem v podzemní komnatě a zatratíte šanci na záchranu Catherine otce a sebe.\n\nGrafiku tvoří jednotlivé záběry plně vykreslených místností. Myst byl hratelností neobvyklý mezi ostatními adventure hrami v několika ohledech. Kromě svého převážně neverbálního příběhu, je hráč opatřen velmi malým příběhem na začátku hry a žádné zjevné úkoly nebo cíle nejsou stanoveny. To znamená, že hráč musí prostě začít sám vše prozkoumávat. Nikde nehrozí smrt či fyzické násilí, ačkoliv je možné dosáhnout několika „špatných“ zakončení. Hra se dále odvíjí kombinací trpělivosti, pozorování a logického myšlení. Hráč musí prozkoumat zdánlivě opuštěný ostrov Myst, kde se následováním stop dostane do několika „věků“ (Selenitic, Stoneship, Mechanical, a Channelwood), z nichž každý je samostatný mini-svět. Cizinec musí navštívit každý věk, v každém najít ukrytou červenou a modrou stránku, vrátit se na ostrov Myst a každou ze stránek umístit v odpovídajících knihách.\n\n\"Myst: Masterpiece Edition\" z května roku 2000 představuje několik vylepšení oproti původní hře, například jsou obrázky vykreslovány 24-bitově namísto originálních 8-tů, vylepšené jsou také zvuky a animace, tato verze také běží bez problémů na Windows XP.\n\n\"realMyst\" je verze pro PC a Mac z listopadu 2000, staví na grafice původního Mystu, ovšem obsahuje plné 3D prostředí a přidává například změny v počasí, východ a západ Slunce, navíc další věk (Rime) a další doplňky. \"realMyst: Masterpiece Edition\" z února 2014 staví na realMystu, avšak běží na vizuálně lepším Unity enginu.\n\n"}
{"id": "1033837", "url": "https://cs.wikipedia.org/wiki?curid=1033837", "title": "NMEA 0183", "text": "NMEA 0183\n\nNMEA 0183 je standard, původně určený pro automatizovaný přenos dat mezi jednotlivými zařízeními elektroniky lodí. Stanovilo a udržuje jej americké \"Národní sdružení pro lodní elektroniku\" (NMEA). Standard vznikl na přelomu 80. a 90. let 20. století, kdy nahradil starší standardy NMEA 0180 a NMEA 0182. Standard popisuje elektrické charakteristiky a přenosový protokol, kódující informace pomocí ASCII znaků. Jedním z hlavních využití v současnosti je přenos mezi přijímači Globálních družicových polohových systémů a elektronikou, která jejich informace využívá.\n\nFyzická vrstva využívá standardu sériové komunikace RS-232. Základní nastavení definuje komunikační rychlost 4800 bit/s, 1 stop-bit, žádná parita ani potvrzování.\n\nDatová vrstva je pak tvořena ACSII řetězci stanoveného formátu.\n\nVšechny zprávy mají stanoven formát podle následujícího schematu:\n\ncodice_1\n\n\nFormát zpráv, který používají přijímače systémů družicové navigace, splňuje pravidla, uvedená výše. Používá se ale jen podmnožina celého protokolu.\n\nPro označení zpráv družicové navigace se používají následující identifikace vysílačů (XX ve schematu):\n\n\nTento seznam není úplný a může se u jednotlivých přijímačů lišit\n"}
{"id": "1033839", "url": "https://cs.wikipedia.org/wiki?curid=1033839", "title": "Diecéze Attalea v Lýdii", "text": "Diecéze Attalea v Lýdii\n\nDiecéze Attalea v Lýdii je titulární diecéze římskokatolické církve.\n\nAttalea v Lýdii, identifikovatelná s \"Yarantepe\" v dnešním Turecku, je starobylé biskupské sídlo, nacházející se v římské provincii Lýdie. Byla součástí Konstainopolského patriarchátu a sufragánnou arcidiecéze Sardy.\n\nLequien uvádí tři biskupy, kteří se objevují i u Diecéze Attalea v Pamfýlii: Theodorus (Efezský koncil, 431), Ioannes (Koncil v Konstatinopoli, 518), Simeon (Čtvrtý konstantinopolský koncil, 879). Jsou známý také Symmachus, který se zúčastnil Druhého efezského koncilu roku 449; Dionisius, zúčastněný roku 451 Chalkedonského koncilu a roku 458 po smrti Proteria Alexandrijského, se podepsal na dopis biskupů v Lýdii císaři Leonu I.; Iosephus se roku 787 zúčastnil Druhého nikajského koncilu.\n\nDnes je využívána jako titulární biskupské sídlo; v současnosti je bez titulárního biskupa.\n\n\nBiskupové Attalea v Lýdii, jsou někdy zaměněny s biskupy Attalea v Pamfýlii, protože neexistují moc dobré zdroje.\n\n"}
{"id": "1033841", "url": "https://cs.wikipedia.org/wiki?curid=1033841", "title": "Šamaj", "text": "Šamaj\n\nŠamaj byl zakladatel význačné a přísné farizejské školy, která byla v opozici ke škole Hilelově. Šamaj pocházel z majetné rodiny, ale údajně se živil jako zedník. V Talmudu je charakterizován jako přísný, náročný, napjatý, nervní, nedůvěřivý, podrážděný, vždy připravený se hádat nebo bouchat do stolu. Obzvlášť nepříjemně se údajně choval vůči kandidátům konverze. Přesto je autorem maximy: „Čiňte tak, abyste vždy každého přijali mile a v dobré náladě.“\n\nŠamaj dával důraz na doslovný výklad Tóry a podporoval zastánce židovského ozbrojeného odporu vůči římským okupantům. Údajně 6000 jeho studentů odmítlo složit přísahu věrnosti Herodovi Velikému. Přesto za doby jeho vlády zastával funkci místopředsedy neboli nejvyššího soudce Velkého Sanhedrinu.\n\nTalmud o disputacích Šamajovy a Hilelovy školy říká: „To i to jsou slova živého Boha.“ Některé židovské autority proto věří, že ačkoliv se dnes ortodoxní halacha z drtivé většiny přiklání k názorům Hilelovy školy, v mesiášské době budou platit přísnější názory školy Šamajovy.\n"}
{"id": "1033845", "url": "https://cs.wikipedia.org/wiki?curid=1033845", "title": "Lufengosaurus", "text": "Lufengosaurus\n\nLufengosaurus („ještěr z Lu-Fengu“) byl středně velký prosauropod patřící do čeledi Massospondylidae, žil před asi 195 miliony lety na území současné Číny.\n\nV oblasti Lu-Fengu, kde byl nalezen, jsou časté nálezy dinosaurů, i jeho příbuzných. V Číně je to jeden z nejznámějších dinosaurů. Byl to býložravec, někteří vědci se domnívají, že to byl všežravec, protože měl zvláštní zuby. Když byly v jeho těle objeveny gastrolity, ukázalo se, že byl spíše býložravý. Na délku měřil až 9 metrů a jeho maximální hmotnost činila podle odhadů kolem 1,7 až 2,3 tuny. Běžně velké exempláře však dosahovaly délky asi 6,2 metru. Měl relativně dlouhý a štíhlý krk a malou hlavu o délce kolem 25 cm. Na předních tlapách měl, jako jiní prosauropodi, velký dráp. K jeho blízkým příbuzným patřil rod \"Massospondylus\".\n\nTým vědců v roce 2013 oznámil objev měkkých tkání (organického materiálu) ve fosiliích embryí lufengosaura. Jedná se o vůbec nejstarší známé organické komponenty, objevené ve fosiliích obratlovce (o stáří kolem 195 milionů let). V roce 2017 bylo oznámeno, že v žebru lufengosaura o stáří 195 milionů let byla objevena původní měkká tkáň, což posouvá rekord ve stáří podobných struktur o desítky milionů let do minulosti. V roce 2018 byla publikována studie, popisující osteomyelitidu a absces u jedince lufengosaura, kousnutého zřejmě větším teropodem.\n\n\n"}
{"id": "1033846", "url": "https://cs.wikipedia.org/wiki?curid=1033846", "title": "Diecéze Attalea v Pamfýlii", "text": "Diecéze Attalea v Pamfýlii\n\nDiecéze Attalea v Pamfýlii je titulární diecéze římskokatolické církve.\n\nAttalea v Pamfýlii, identifikovatelná s Antalyí v dnešním Turecku, je starobylé biskupské sídlo, nacházející se v římské provincii Pamfýlie II.. Byla součástí Konstantinopolského patriarchátu a sufragánnou arcidiecéze Perge.\n\nAttalea, přístavní město, bylo sídlo antické křesťanské komunity, jejíž počátky sahají až do počátku křesťanství. Zde prošli apoštolové Svatý Pavel a Svatý Barnabáš, jak je řečeno ve Skutcích apoštolských ().\n\nLequien uvádí tři jména biskupů které jsou uváděny i u Diecéze Attalea v Lýdii: Theodorus (Efezský koncil, 431), Ioannes (Koncil v Konstantinopoli, 518), Simeon (Čtvrtý konstantinopolský koncil, 879). Dále je znám biskup Eustachius, který v předvečer začátku Efezského koncilu, odstoupil z řízení diecéze, z důvodu jeho neoblíbenosti. Dalším biskupem je Paulus, zúčastněný roku 787 Druhého nikajského koncilu. V 11. století bylo sídlo povýšeno na metropolitní.\n\nDnes je využívána jako titulární biskupské sídlo; v současnosti je bez titulárního biskupa. V 19. století měla jméno \"Attalia\", až roku 1933 bylo její jméno přeměněno na současné.\n\n\n\n"}
{"id": "1033847", "url": "https://cs.wikipedia.org/wiki?curid=1033847", "title": "Kotasaurus", "text": "Kotasaurus\n\nKotasaurus (\"ještěr z Koty\", podle geologického souvrství Kota v indické Ándhrapradéši, kde byly jeho fosilie objeveny) byl rod poměrně malého a vývojově primitivního sauropodního dinosaura. Formálně byl popsán v roce 1988.\n\n\"Kotasaurus\" měřil na délku pouze asi 9 metrů a vážil zhruba 2500 kg). Jako všichni sauropodi to byl býložravec a chodil po čtyřech. Byl klasickým zástupcem těchto plazopánvých dinosaurů, měl dlouhý krk, sloupovité nohy, velké tělo i dlouhý ocas. Před objevem isanosaura byl považován za nejstaršího známého sauropoda. Bylo objeveno 12 jedinců v různých fázích růstu, neznáme ale lebku tohoto sauropoda.\n\n\n"}
{"id": "1033848", "url": "https://cs.wikipedia.org/wiki?curid=1033848", "title": "Poekilopleuron", "text": "Poekilopleuron\n\nPoekilopleuron (\"různá žebra\") byl středně velký teropod, jehož fosilie byly objeveny ve Francii. Byl to jeden z prvních popsaných dinosaurů, jenže jeho fosilie byly za 2. světové války zničeny, stejně jako kosti afrických druhů - spinosaura, karcharodontosaura, égyptosaura a dalších. Zůstaly jen odlitky fosilních kostí. V roce 1994 byla v Normandii vykopána téměř úplná lebka a další zlomky kostí tohoto dinosaura, které byly nazvány \"P. valesdunensis\".\n\nTento teropod dosahoval délky kolem 7 až 9 metrů a hmotnosti asi 1000 kilogramů.\n\nByl to příbuzný rodu \"Eustreptospondylus\" a spolu s ním je pravděpodobně příbuzný spinosauridů (Spinosauridae).\n"}
{"id": "1033849", "url": "https://cs.wikipedia.org/wiki?curid=1033849", "title": "Alèdua (hrad)", "text": "Alèdua (hrad)\n\nHrad Alèdua je arabská pevnost postavená na konci 12. století, která stojí na kopci na levém břehu řeky Magro na území obce Llombai v Ribera Alta.\n\nMá centrální obdélníkovou věž se třemi podlažími a suterén postavený technikou \"tàpia\". Je to velmi podobné jako u jiných hradů v této části islámské Valencie, jako je Torre Mussa, Torre Espioca, Almussafes a další. V současné době je v havarijním stavu.\n\nJe španělskou kulturní památkou (R-I-51-0010636).\n"}
{"id": "1033850", "url": "https://cs.wikipedia.org/wiki?curid=1033850", "title": "Rhoetosaurus", "text": "Rhoetosaurus\n\nRhoetosaurus (\"Rhoetův ještěr\") byl rod velikého sauropodního dinosaura, příbuzného rodu \"Cetiosaurus\". Byl objeven v roce 1924, další jeho fosilní kosti byly objeveny o dva roky později. Téhož roku byl i formálně popsán. Objeven byl v Austrálii, na území Queenslandu. Jeho objev prokázal, že se sauropodi v daném období již rozšířili po celé někdejší Gondwaně (jižním superkontinentu). Jeho stáří bylo nově určeno zhruba na 162 milionů let, žil tedy v období končící střední jury (dříve se předpokládalo stáří asi o 10 milionů let vyšší).\n\nTento dinosaurus měřil na délku asi 12 až 15 metrů, vážil kolem 9 tun. Podle jiných odhadů mohl dosahovat hmotnosti až 24 tun. Živil se rostlinami, stejně jako další sauropodi. Byl to jeden z prvních dinosaurů objevených v Austrálii, ale není příliš známý.\n\n\n"}
{"id": "1033851", "url": "https://cs.wikipedia.org/wiki?curid=1033851", "title": "Kostel svatého Petra a Pavla (Batelov)", "text": "Kostel svatého Petra a Pavla (Batelov)\n\nKostel svatého Petra a Pavla se nachází na náměstí Míru v Batelově, v okrese Jihlava. Od roku 1972 je chráněn jako kulturní památka. Jde o farní kostel farnosti Batelov.\nS výstavbou barokního kostela započal v roce 1755 baron Jan Kryštof de Klee, ale k dokončení došlo až v roce 1760 za jeho syna Františka Ludvíka. Tento kostel patrně nahradil původní prostou jednolodní stavbu s věží z poloviny 14. století. V roce 1836 prošel klasicistní přestavbou, během níž přibylo i nové trojramenné schodiště. Další větší rekonstrukcí prošel v letech 1874–1875, na čemž měl velikou zásluhu farář František Vondráška. V 80. letech 19. století přibyla na schodišti šestice soch svatých – Petra, Pavla, Cyrila, Metoděje, Jana Křtitele a Jana Nepomuckého.\n\nMobiliář kostela pochází z přelomu 18. a 19. století, varhany zkonstruoval v roce 1839 František Svítil z Nového Města na Moravě. Hlavní oltářní obraz znázorňuje sv. Petra a Pavla loučící se před smrtí, na bočních oltářích pak jsou sv. Barbora a neposkvrněné početí Panny Marie.\n\n"}
{"id": "1033852", "url": "https://cs.wikipedia.org/wiki?curid=1033852", "title": "Sainte-Croix", "text": "Sainte-Croix\n\nSainte-Croix (\"česky Svatý kříž\") je název nebo součást názvu více obcí:\n\n\n\n\n"}
{"id": "1033859", "url": "https://cs.wikipedia.org/wiki?curid=1033859", "title": "Datousaurus", "text": "Datousaurus\n\nDatousaurus (ještěr s velkou hlavou, podle neobvykle velké lebky) byl středně velký zástupce skupiny Sauropoda. Žil v období střední jury (asi před 165 miliony let) na území současné Číny. Fosilie tohoto sauropoda byly nalezeny v lomu Dašanpu. \n\nNa délku měřil okolo 10 až 14 metrů a vážil kolem 4500 kilogramů. Byla nalezena i lebka, což je u této skupiny zvířat vzácné, ale není jisté, jestli skutečně patří tomuto zvířeti (byla nalezena daleko od postkraniální části kostry). Měl dlouhý krk, stejně jako ostatní sauropodi. \n\nPatřil do čeledi \"Cetiosauridae\", mezi jeho příbuzné tak patřil třeba rod \"Rhoetosaurus\" nebo \"Shunosaurus\". Byla to čeleď primitivních sauropodů – neměli ještě odlehčené a pneumatizované kosti. Možná však patřil spíše do čeledi Mamenchisauridae.\n"}
{"id": "1033860", "url": "https://cs.wikipedia.org/wiki?curid=1033860", "title": "XInclude", "text": "XInclude\n\nXML Inclusions (neboli XInclude) je obecný mechanismus pro slučování XML dokumentů vyvinutý W3C; pomocí speciálních značek v „hlavním“ dokumentu lze automaticky zahrnout jiné (textové) dokumenty nebo části XML dokumentů. Výsledný dokument bude jediný složený XML Information Set.\n\nPřed použitím XInclude je třeba deklarovat jmenný prostor XML codice_1, standardně pod názvem codice_2. K tomu je třeba do hlavního elementu XML dokumentu nebo do rodiče elementu, do něhož má být vložen obsah, doplnit atribut:\n\nV místě, kam se má vložit obsah jiného souboru, je třeba vložit element codice_3. Element může obsahovat atributy:\nPOZOR! Element codice_3 musí obsahovat alespoň jeden z atributů codice_4 nebo atribut codice_6.\n\nPokud soubor, na který se odkazuje atribut codice_4, nelze načíst, bude vygenerována chybová stránka. Tomu je možné zabránit tak, že se do elementu codice_3 vloží element codice_15 obsahující text, který má být vložen místo obsahu vkládaného souboru. Pokud je codice_15 prázdný, nic není vloženo a není vygenerována žádná stránka.\n\nObsah „hlavního“ souboru <nowiki>http://example.com/soubor.xml</nowiki>:\n\nObsah souboru <nowiki>http://example.com/barva.txt</nowiki>:\n\nVýsledek zpracování souboru <nowiki>http://example.com/soubor.xml</nowiki>:\n\nVložení textového souboru codice_17 s obsahem:\n\ndo „hlavního“ XHTML dokumentu:\n\ndává:\n\nMechanismus je podobný použití značky codice_18, které je však dostupná pouze v HTML; XInclude je však určen pro libovolný XML formát, jako SVG nebo XHTML.\n\nXInclude by měl být podporován renderovacím strojem Gecko 1.9 (používaný mimo jiné prohlížečem Firefox 3).\n\nČástečná podpora je možná pomocí kódu v Javascriptu.\n\nPodporu XInclude obsahuje například Xsltproc nebo XML editor Oxygen.\n\n\n"}
{"id": "1033861", "url": "https://cs.wikipedia.org/wiki?curid=1033861", "title": "Yangchuanosaurus", "text": "Yangchuanosaurus\n\nYangchuanosaurus („ještěr od Jung-čchuan“, podle oblasti kde byly objeveny fosilie) byl rod velkého alosauroidního teropoda z čeledi Metriacanthosauridae, který žil na území současné jižní Číny asi před 168 až 161 miliony lety v období střední až rané svrchní jury.\n\n\"Yangchuanosaurus\" byl větší a robustnější než jeho mírně geologicky mladší severoameričtí současníci rodů \"Ceratosaurus\" a \"Allosaurus\". Dospělé exempláře měřily asi 10,5 až 11 metrů na délku a vážily až kolem 3000 kilogramů. Tento teropod tedy patřil k vůbec největším známým dravým dinosaurům z období střední jury.\n\n\"Yangchuanosaurus\" měl relativně mohutnou lebku, na které byl vidět malý hřeben, krátký krk i přední končetiny, dlouhé zadní končetiny a pevný rigidní ocas (patřil mezi tetanury). Byl blízkým vývojovým příbuzným sinraptora a společně patřily tyto dva rody do čeledi Metriacanthosauridae. V Číně byla objevena jeho téměř úplná kostra, chyběla jí jen distální část spodní končetiny, ocasní obratle a část lopatkového pletence. Na hřbetě měl tento dinosaurus zřejmě nízký hřeben.\n\nNa hlavě měl jangčchuanosaurus hrboly a rohy, není ale dosud jasné, k čemu sloužily. Mezi jeho kořist mohli patřit sauropodi \"Mamenchisaurus\" a \"Omeisaurus\", stegosaurid \"Tuojiangosaurus\" nebo ornitopod \"Xiaosaurus\".\n\nFosilie tohoto dinosaura byly objeveny v oblasti Jung-čchuan v Číně. Formálně popsán byl roku 1978, autorem popisu je paleontolog Tung. Typový druh je \"Y. shangyouensis\". V roce 1993 byl popsán další druh, \"Y. zigongensis.\" V současnosti jsou považovány za formálně platné pouze tyto dva druhy.\n\nVýzkum fosilních kostí druhu \"Y. hepingensis\" odhalil, že tito dinosauři vykazují četné patologie v podobě zlomenin kostí (fraktur) a stopy po kostních nemocech.\n\n"}
{"id": "1033863", "url": "https://cs.wikipedia.org/wiki?curid=1033863", "title": "Cibelín", "text": "Cibelín\n\nCibelín (angl.: \"zibeline\", něm.: \"Zibeline\") je:\n\ncibelínové příze se však vyrábějí také ze syntetických vláken . \n\n\nV 21. století není cibelín v této formě v praxi známý. \n"}
{"id": "1033865", "url": "https://cs.wikipedia.org/wiki?curid=1033865", "title": "Guînes", "text": "Guînes\n\nGuînes je francouzská obec v departementu Pas-de-Calais v regionu Nord-Pas-de-Calais. V roce 2011 zde žilo 5 787 obyvatel.\n\nAndres, Les Attaques, Bouquehault, Caffiers, Campagne-lès-Guines, Fiennes, Hames-Boucres, Hermelinghen\n\n\"Počet obyvatel\" \n\n\n"}
{"id": "1033872", "url": "https://cs.wikipedia.org/wiki?curid=1033872", "title": "Jean-Luc Bilodeau", "text": "Jean-Luc Bilodeau\n\nJean-Luc Bilodeau (* 4. listopadu 1990 Vancouver, Britská Kolumbie, Kanada) je kanadský herec. Jeho nejznámější rolí je Josh Trager v seriálu \"Kyle XY\" (2006–2009). Od roku 2012 do roku 2017 hrál v sitcomu televize ABC \"Tři kluci a nemluvně\". Aktuálně hraje hlavní roli v seriálu \"Carol's Second Act\".\n\nJean-Luc je synem Raymonda a Barbary Bilodeau. Má sestru Danielle, která pracuje jako talentová agentka ve Vancouveru. Než začal s herectvím, věnoval se devět let tanci, jehož zanechal kvůli hereckému vytížení.\n\nNejvíce se proslavil rolí Joshe Tragera v seriálu televize ABC Family \"Kyle XY\". Dále se objevil po boku Debby Ryanové v původním televizním filmu Disney Channel \"16 přání\". Po boku Jennette McCurdyové a Jerryho Trainora se objevil v původním filmu stanice Nickelodeon \"Nejlepší hráč\" (2011). V roce 2012 se objevil v americké verzi filmu \"LOL\" s Miley Cyrusovou. V témže roce získal hlavní roli v seriálu stanice ABC Family (později Freeform) \"Tři kluci a nemluvně\". V šesti řadách hrál hlavní roli Bena, jemuž přenechala bývalá přítelkyně na prahu dveří tříměsíční dcerku. Od roku 2019 hraje hlavní roli Daniela Kutchera v seriálu \"Carol's Second Act\".\n\n"}
{"id": "1033877", "url": "https://cs.wikipedia.org/wiki?curid=1033877", "title": "Euhelopus", "text": "Euhelopus\n\nEuhelopus (\"noha vhodná do močálu\") byl rod sauropoda patřícího do čeledi \"Euhelopodidae\". Podobně jako rod \"Mamenchisaurus\" měl velmi dlouhý krk i ocas. Na délku měřil asi 10 až 12 metrů a vážil kolem 3500 až 3800 kilogramů, patřil tedy mezi menší rody sauropodů. Podobně jako pozdně jurské rody \"Camarasaurus\" a \"Brachiosaurus\" měl i \"Euhelopus\" nozdry na vrcholu hlavy, takže mohl dýchat při spásání potravy, aniž by vdechoval úlomky listů a větviček. Dříve si paleontologové mysleli, že nozdry sloužily jako šnorchl, a že se dinosauři pohybovali pod vodou. \"Euhelopus\" i ostatní sauropodi však ve vodě nežili.\n\nTento titanosauriformní sauropod byl objeven v Číně v roce 1923 a vědecky byl popsán o šest let později. Mezi blízce příbuzné rody patřily další asijské taxony \"Daxiatitan\" a \"Tambatitanis\".\n"}
{"id": "1033878", "url": "https://cs.wikipedia.org/wiki?curid=1033878", "title": "Johan Cajanus", "text": "Johan Cajanus\n\nJohan (Juhana) Cajanus mladší (27. prosince 1655 Paltamo - 27. července 1681 Turku) byl finský filosof a básník.\nByl synem historika a faráře stejného jména.\n\nVystudoval filosofii na Univerzitě v Uppsale, kde se kromě jiného seznámil s dílem dobového básníka Lasse Lucidora (vl. jm. Lars Johansson) a Reného Descarta. Publikoval disertaci s názvem \"Meletematum de Mundi Anima. Pars prior. De motore primo Deo\" (Stockholm 1679). Disertace vyšla zároveň také ve dvou dílech pod názvy \"Exercitationis de Mundi Anima\" a \"Meletematum in Mundi Animam. De motore primo\". V prvních dvou kapitolách se rozebírá pojem duše a světa v rámci dějin filosofie od antiky po Cajanovu současnost, třetí kapitola je věnována výkladu vztahu Boha a světa a obhajobě či zmírnění některých karteziánských tezí s přihlédnutím k námitkám Gassendiho i k dílu sv. Tomáše Akvinského.\n\nDílčí obhajoba kartezianismu údajně vedla k odmítnutí Cajana na místo řádného profesora filosofie na Univerzitě v Turku, a to přes přímluvy krále i generálního guvernéra Pera Brahe. Cajanus získal pouze místo mimořádného profesora, ovšem během roku zemřel.\n\nNa smrtelném loži Cajanus napsal \"Duchovní píseň, v níž se předkládá pomíjivost tohoto světa a také způsob, jak se člověk může vyrovnat s vlastní smrtelností\" (finsky \"Yxi hengellinen weisu, iosa tämän mailman catovainen meno edespannan, nijn myös cuinga ihminen cuolemata wastans itziäns lohdutta taita\", nebo obvykle krátce \"Etkös ole ihmis parca\"). Píseň vydal tiskem Johanův bratr Erik v roce 1683.\n\nPíseň je parafrází švédskojazyčné písně \"Svijktige Världens oundvijklig Öd' - Dödligheetz. Sorg tröstande Lijk-Sång\" od zmíněného Lasse Lucidora. Má stejné téma i metrum. Tématem je smrtelnost člověka a strach ze smrti, metrem je trochej. Cajanova píseň se člení do dvaceti tří strof o šesti verších, přičemž první, třetí, čtvrtý a šestý verš je čtyřstopý, druhý a pátý dvojstopý. Lucidorova píseň je znatelně kratší.\n\nPrvní tři strofy popisují strach člověka ze smrti a dílo smrti ve všeobecnosti. Čtvrtá a pátá strofa tvoří jakousi přípravu pro následující výčet všech konečných věcí. Člověk se klade ohledem na svou konečnost na roveň s jinými stvořenými věcmi. Dalších deset strof probírá postupně jednotlivé třídy stvoření (ptáky, ryby, rostliny, nerosty, nebeská tělesa), další dvě strofy opakují téma obecné konečnosti stvořených věcí a další dvě strofy se obracejí zpět k posluchači-člověku. Následují dvě strofy o konečnosti lidských vztahů na tomto světě a poslední dvě strofy zmiňují jako to, co vstane z mrtvých, právě člověka a vztahy mezi lidmi.\n\n"}
{"id": "1033887", "url": "https://cs.wikipedia.org/wiki?curid=1033887", "title": "Diecéze attanasuská", "text": "Diecéze attanasuská\n\nDiecéze Attanasus je titulární diecéze římskokatolické církve.\n\nAttanasus, identifikovatelný s \"Aydan\" v dnešním Turecku, je starobylé biskupské sídlo, nacházející se v římské provincii Phrygia Pacatiana. Byla součástí Konstantinopolského patriarchátu a sufragánnou arcidiecéze Laodicea ve Frýgii.\n\nExistují tři známí biskupové: Philadelphius, zúčastněný roku 451 Chalkedonského koncilu; Christophorus, který se roku 787 zúčastnil Druhého nikajského koncilu; Philoteus, zúčastněný roku 879 koncilu patriarchy Fotia Konstantinopolského.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n"}
{"id": "1033888", "url": "https://cs.wikipedia.org/wiki?curid=1033888", "title": "Taaffeit", "text": "Taaffeit\n\nTaaffeit je minerál patřící do skupiny oxidů, který je pojmenován po jeho objeviteli Richardu Taaffem (1898–1967). Richard Taaffe objevil první vzorek, který byl broušený a leštěný v říjnu 1945 v klenotnictví v Dublinu v Irsku. Je to jediný drahokam, který byl identifikován podle broušeného kamene. Většina kusů tohoto drahokamu byla mylně rozpoznána jako spinel. O mnoho let poté je známo jen pár kusů. Je stále jedním z nejvzácnějších drahokamů ve světě.\nVyskytuje se ve štěrkových sedimentech nebo ve skarnech na kontaktu mezi dolomity a vápenci bohatých na berylium a hliník.\n\nJedná se o extrémně vzácný drahokam, jehož tržní cena se pohybuje okolo $1500–$2000 za karát. Brousí se tedy jako drahý kámen.\n\n\nVyskytuje se společně s fluoritem, muskovitem, spinely a turmalíny.\n\n"}
{"id": "1033896", "url": "https://cs.wikipedia.org/wiki?curid=1033896", "title": "Roklen24.cz", "text": "Roklen24.cz\n\nRoklen24.cz je zpravodajský portál poskytující informace ze světa investic, trhů a ekonomiky. Kromě aktuálního zpravodajství a analýz trhů jsou na stránkách k zhlédnutí videorozhovory s osobnostmi z českého byznysu i politiky. Portál byl spuštěn 1. září 2014, ovšem již v květnu 2014 odstartoval RoklenFeed, který produkoval seznam článků z ekonomiky a finančních trhů podle agentur Reuters, Bloomberg a Six Telekurs.\nPortál Roklen24.cz je jedním z produktů investiční skupiny Roklen Fin. Spolupracuje s Echo24. Post šéfredaktora zastává Jaroslav Průcha, zástupkyni šéfredaktora je Jitka Hanusová, hlavním editorem je Jan Berka, ekonomem společnosti je Michal Šoltés.\n\n"}
{"id": "1033898", "url": "https://cs.wikipedia.org/wiki?curid=1033898", "title": "Oberwart", "text": "Oberwart\n\nOberwart (maďarsky: Felsőőr, chorvatsky: Borta) je město ve spolkové zemi Burgenland v Rakousku. Je okresním městem stejnojmenného okresu. Město je známé svými trhy a školami. Žije zde obyvatel.\n\nMěsto leží v nadmořské výšce zhruba 305–325 m a nachází se v jižním Burgenlandu. Protéká jím říčka Pinka, která je přítokem řeky Raab. Rozloha obce je 36,47 km².\n\nMěsto se skládá ze dvou částí (v závorkách uveden počet obyvatel v říjnu 2011):\n\nV lednu 2014 zde žilo ve městě celkem 7241 obyvatelů. Z tohoto počtu bylo 73 % německy mluvících Rakušanů, 17,5 % byli burgenlandští Maďaři, 3,5 % burgenlandští Chorvaté, zbytek jiné národnosti včetně Romů. Podle náboženského vyznání zde žilo zhruba 59 % katolíků a 33 % protestantů.\n\nJiž v roce 1327 byl Oberwart poprvé zmiňován jako osada maďarské pohraniční stráže. Od roku 1898 bylo Maďarským královstvím povoleno používat pouze maďarský název Felsőőr. Město bylo, stejně jako celý Burgenland, až do roku 1920 součástí Maďarského království.\n\nPo skončení první světové války, na základě smluv ze St. Germain a Trianonu, se město stalo od roku 1920 součástí Rakouska.\n\nVe městě se křižují zemské silnice B63 a B50, a z nich odbočují vedlejší silnice L 240, L360, L 382. Dálnice A2 je vzdálena od města zhruba 11 km směrem na západ a přijede se na ni po silnici B50.\n\nMěsto bylo koncovou stanicí na železniční trati Pinkatalbahn. V roce 2011 byla trať prodloužena zhruba o 10 km až do obce Großpetersdorf a je využívána převážně jen pro osobní dopravu. Od roku 2005 jezdí v úseku Oberwart–Oberschützen nostalgické vlaky. Původně tato trať vedla až do města Szombathely v Maďarsku.\n"}
{"id": "1033899", "url": "https://cs.wikipedia.org/wiki?curid=1033899", "title": "Papers, Please", "text": "Papers, Please\n\nPapers, Please je počítačová hra, vyvinutá vývojářem nezávislých her Lucasem Popem. Simuluje práci hraničního úředníka, který rozhoduje o tom, koho vpustit a komu zamítnout vstup do fiktivní země Arstotzka. Hra byla vydána 8. srpna 2013 pro Windows a OS X a 12. prosince 2014 pro Linux. V říjnu 2014 byla oznámena verze pro PlayStation Vita.\n\nHra simuluje pracovní život imigračního inspektora na hraničním přechodu do fiktivní země Arstotzka, nápadně připomínající hraniční přechod Východním Německem a Západním Německem. Hráč kontroluje doklady žadatelů a používá řadu pomůcek, aby určil, zda jsou doklady v pořádku, a nevpustil do státu nežádoucí jedince, jako jsou teroristé, hledaní zločinci nebo pašeráci. Pokud se objeví nesrovnalosti, hráč může žadatele vyslechnout a případně zjistit další informace, jako jsou otisky prstů nebo skenování celého těla. Pokud hrozí žadateli zatčení, pokusí se někdy inspektora podplatit. Hráč nakonec musí buď orazítkovat žadateli dokumenty nebo mu odmítnout vstup. Pak vyvolá další osobu ve frontě. V tomto bodě se hráč dozví o chybách, které udělal. Obecně platí, že hráč může za den beztrestně udělat dvě chyby, ale za další chybu už bude potrestán srážkou z platu. Hráč je limitován reálným časem, což představuje celodenní směnu na kontrolním stanovišti a zpracovávaní tolika žadatelů, jak je to jen možné.\n\nNa konci každého herního dne hráč získá peníze podle toho, kolik lidí odbavil a kolik úplatků přijal; od této částky se odečtou pokuty, a pak se hráč musí rozhodnout, jak rozdělit peníze na nájem, jídlo, teplo a další nezbytnosti pro sebe a svou rodinu. Vztahy mezi Arstotzkou a sousedními státy se zhoršují, někdy kvůli teroristickým útokům, zavádějí se nové soubory pravidel na základě příběhu hry, jako je zákaz vstupu občanů určitých zemí nebo požadování nové dokumentace od občanů. Jak hra postupuje, před hráčem se vrší morální dilemata, jako například umožnit ženě manžela přistěhovalce projít, i když nemá kompletní doklady, což znamená riziko vpuštění teroristů do země. Hra používá kombinaci náhodně generovaných žadatelů a skriptovaných setkání, prostřednictvím skriptovaných setkání se mění scénář a tedy i konec. Například vás navštíví váš nařízený s rozkazem pustit jeho známou přes hranici. Pokud ji nepustíte, jste ze svého postu inspektora odsunut a hra tedy končí.\nTaké se objeví tajemná protivládní organizace EZIC, několik jejích členů se objeví na kontrolním stanovišti a inspektor od nich dostává příkazy, pomocí nichž má svrhnout vládu a pomoci ustavit novou; hráč si může vybrat, zda pomoci této organizaci, či nikoliv.\n\nHra má napsaný režim příběhu s dvaceti možnými konci (přičemž 17 z nich je špatných, navíc se jako konec nepočítá, když inspektor zemře) v závislosti na akcích hráče a odemykatelný, náhodně generovaný režim nekonečné hry.\n\nHra \"Papers, Please\" byla vyvinuta Lucasem Popem, bývalým vývojářem pro studio Naughty Dog, kde pracoval na sérii Uncharted. Hru tedy vyvíjel nezávisle. Práce na hře začala v listopadu 2012 pomocí programovacího jazyku Haxe a NME framework, oba volně stažitelné. Projekt, původně plánovaný jako šestiměsíční, se rozrostl více, než Pope předpokládal: hra byla dokončena asi za devět měsíců.\n\nJako Američan žijící v Japonsku se Pope setkával s hraničními kontrolami při svých mezinárodních cestách a napadlo jej, že zkušenost ze situací, které popisuje jako „napjaté“, by mohl využít pro zábavnou hru. Před vydáním hry Pope připravil formulář pro veřejnost, kde lidé mohli předložit své vlastní jména, která budou náhodně rozdělena do napsaných postav ve hře. Hra Papers, Please byla vložena do Steam Greenlight 11. dubna 2013 a schválena byla 1. května. Na službě Steam je hra dostupná za 8,99 € (listopad 2016).\n\nArstotzka (čti [Arstocka]) je komunistickou zemí.\nArstotzka válčila se sousední Kolečií v tzv. Šestileté válce krátce před rokem 1982. Nejžhavější části sváru bylo hraniční město Grestin, které bylo po válce rozpůleno. Západní část je kolečijská, východní část je pod správou Arstotzky. Přecházet hranici mezi oběma polovinami byla nemožná až do 23. listopadu 1982, když Arstotzka otevřela kontrolní stanoviště pro průchod z Kolečie.\n\nNeustálé teroristické útoky na grestinském stanovišti, pašování, obchod s lidmi, zmatek způsobený skupinou EZIC vyvrcholil v zabavování pasů všech obyvatelů Arstotzky a prohledávání všech vládních pracovníků.\nAntegria je země západně od Arstotzky. Na severu sousedí s Obristánem, na západě se Spojenou Federací, na jihu s Republií, která kdysi byla součástí Antegrie, a na východě s Kolečií.\n\nImpor je pobřežní země jihozápadně od Arstozky. Na východě sousedí s Kolečií, na severu s Republií a na západě se Spojenou Federací.\nNázev vznikl kombinací slov imperial (císařský) a emperor (císař).\nKolečia je zemí, která na východě sousedí s Arstotzkou, se kterou vedla šest let válku. Od severu přes západ až na jih sousedí postupně s Obristánem, Antegrií, Republií a s Imporem.\nObristán je nejsevernější ze všech zemí. Na jihu sousedí se Spojenou Federací, Antegrií, Kolečií a s Arstotzkou.\nRepublia je země západně od Arstotzky. Na severu sousedí s Antegrií, na západě se Spojenou Federací, na jihu s Imporem a na východě s Kolečií.\n\nRepublia byla kdysi jedním z okresů Antegrie. Republiáni ale nesouhlasili s demokratickou politikou a vyhlásili nezávislost.\n\nSpojená Federace je země západně od Arstotzky. Na východě sousedí s Obristánem, Antegrií, Republií a Imporem.\n\nKobrastán je neexistující stát vymyšlený Jorjim Costavou.\n\n"}
{"id": "1033900", "url": "https://cs.wikipedia.org/wiki?curid=1033900", "title": "Johann Paul Karplus", "text": "Johann Paul Karplus\n\nJohann Paul Karplus (25. října 1866, Opava – 13. února 1936, Vídeň) byl rakouský neuropsycholog a psychiatr.\n\nJohann Paul Karplus se narodil 25. října 1866 jako třetí syn do rodiny opavského židovského obchodníka. Počátkem 70. let 19. století se rodina přestěhovala do Vídně, která byla rodištěm Johannovy matky. Ve Vídni pracoval otec jako obchodník se dřevem a ještě před svou smrtí se stal komerčním radou.\n\nJohann studoval na Vídeňské univerzitě, kde roku 1890 získal doktorát z medicíny. Mezi lety 1894 a 1900 pracoval jako asistent u jednoho ze zakladatelů moderní sexuologie Richarda Krafft-Ebinga, který působil na psychologicko-neurologické univerzitní klinice. V roce 1901 dosáhl Karplus na Vídeňské univerzitě habilitace z psychologie a neurologie a dále pracoval jako soukromý docent na své alma mater. Od roku 1900 do roku 1903 působil na Neurologickém institutu u Heinricha Obersteinera a mezi lety 1903 a 1917 na Fyziologickém institutu u Siegmunda Exner-Ewartena ve Vídni. V roce 1909 mu byla udělena profesura a roku 1914 se stal mimořádným profesorem pro fyziologii a patologii centrálního nervového systému. V letech 1917–1933 pracoval jako primář na neurologicko-psychiatrickém oddělení vídeňské polikliniky.\n\nOborem Karplusova studia se stala patologie nervového systému. Podařilo se mu vypracovat dodnes používanou metodu odkrytí obou hemisfér velkého mozku. Ve spolupráci s fyziologem Aloisem Kreidlem objevil v lidském mozku takzvané \"Karplus-Kreidlovo centrum\".\n\nV roce 1897 se Johann Karplus oženil s dcerou z významné podnikatelské rodiny Valerií von Lieben. Roku 1919 vystoupili Karplusovi z politických důvodů z izraelitské komunity a nadále vystupovali jako osoby bez náboženského vyznání.\n\nJohann Paul Karplus zemřel 20. února 1936 a je pohřben na hřbitově ve vídeňské čtvrti Döbling. Jeho žena Valerie zemřela roku 1938.\n\nJohann a Valerie Karplusovi měli čtyři syny, kteří všichni uprchli před nacismem do zahraničí. Heinrich odcestoval do Palestiny, Eduard a Walter do USA a Hans do Paříže a následně do USA. Hansův syn Martin se proslavil jako teoretický chemik a v roce 2013 získal za tento obor Nobelovu cenu.\n\n"}
{"id": "1033902", "url": "https://cs.wikipedia.org/wiki?curid=1033902", "title": "Soudný", "text": "Soudný\n\nSoudný (288 m n. m.) je vrch v okrese Pardubice Pardubického kraje. Leží asi 1,5 km severně od obce Voleč, vrcholem na katastrálním území obce Chýšť, jižním svahem na území Volče.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Dobřenická plošina.\n"}
{"id": "1033905", "url": "https://cs.wikipedia.org/wiki?curid=1033905", "title": "Anna Pollertová", "text": "Anna Pollertová\n\nAnna Pollertová, rodným jménem Baumová, (7. května 1899 Praha-Královské Vinohrady – leden 1945 Berlín-Plötzensee) byla aktivní členkou Ženské národní rady (ŽNR). Díky svým kontaktům fungovala od počátku formování odbojového hnutí v protektorátu jako důležitá spojka mezi jednotlivými ilegálními skupinami. V odbojové organizaci Petiční výbor Věrni zůstaneme (PVVZ) působila jako tajemnice. Se svým bratrem Jiřím Baumem a jeho manželkou Růženou pracovala i pro ilegální organizaci RU-DA. Měla k dispozici také značný majetek, který neváhala poskytnout ve prospěch odbojové činnosti. Odbojářům v ilegalitě zajišťovala ubytování v některém ze svých bytů. Věnovala také finanční prostředky na nákup zásob a jiného technického vybavení potřebného pro fungování národního odboje.\n\nAnna Pollertová pocházela z intelektuální, typicky středostavovské židovské rodiny. Jejím otcem byl Josef Baum, velkoobchodník na Královských Vinohradech, z Ouval, syn Hynka Bauma a Antonie (rozené Pedererové). Její matkou byla Františka Baumová (rozená Fischlová), dcera Filipa Fischla, statkáře v Nadějkově a Rosalie (rozené Steinerové). Bratr Jiří Baum byl pozdější zoolog, cestovatel a spisovatel.\n\nStejně jako její bratr Jiří i Anna hodně cestovala. Společně s ním například navštívila Jihoafrickou unii. Určitou dobu také žila v Brazílii, kde se svým manželem Rudolfem Pollertem farmařila. \n\nJiří Baum, Anna Pollerová a Rudolf Pollert měli z minulosti úmluvu, že si společně založí podnik. Původně ho plánovali založit v USA. Anna Pollertová s manželem si však (kolem roku 1923) pořídili farmu v oblasti Quilombo poblíž města Campinas v Brazílii a rozhodli se tam nějaký čas farmařit. Asi 10 km od vlakové stanice „Capao Tasco“ bydleli na farmě („fazendě“). Jednalo se o jednoduchý domek tehdejšího brazilského venkova s podlahou z udusané hlíny, s okenicemi místo oken a bez zavedené elektřiny.\n\nŽivot na brazilském venkově ve 20. letech se vyznačoval (v porovnání s tehdejším Československem) odlišnými klimatickými podmínkami, jinou mentalitou okolních lidí jakož i nezanedbatelnou technickou zaostalostí, která panovala v těchto odlehlých částech jihoamerického kontinentu. Pomocí improvizované míchačky na hlínu („amasadeira“) si manželé Pollertovi svépomocí vyráběli cihly a také sami pracovali na základech domu. Pollertovi se na statku v Brazílii věnovali především pěstování zemědělských plodin.\n\n\nPo návratu do Československa se manželé Pollertovi věnovali podnikání. V Praze vlastnili několik obchodů, jeden například s masem a uzeninami.\n\nDo protinacistického národního odboje se Anna Pollertová zapojila velice záhy po okupaci vlasti a to především díky své předválečné činnosti pro ŽNR. K práci pro odboj ji přivedla JUDr. Milada Horáková – Králová brzy poté, co začala spolupracovat s JUDr. Karlem Bondym.\n\nDo kontaktu s odbojovou skupinou RU-DA se Anna Pollertová dostala již v únoru roku 1939 a to opět díky Miladě Horákové. \n\nPro práci v odboji získala Anna též svého bratra přírodovědce, fotografa a cestovatele Jiřího Bauma. a jeho manželku Růženu těsně před vyhlášením protektorátu (tedy krátce po jejich návratu z cest po Africe). Anna se domnívala, že by její bratr mohl být (jako schopný a zapálený „fotoamatér“) členům skupiny RU-DA užitečný. Schůzka zakončená dohodou o spolupráci se odehrála v Annině bytě v Praze 12, v ulici „Ve Pštrosce 7“ (jehož nynější adresa je Anny Letenské 34/7, Praha 2 – Vinohrady).\n\nVzhledem k úzké odbojové spolupráci Anny Pollertové s Jiřím a Růženou Baumovými nelze jednotlivé akce přesně oddělit a následující popis ilegálních aktivit obsahuje jak aktivity Anny Pollertové, tak jejího bratra a jeho manželky.\n\nV bytě Anny Pollertové se posléze konaly i další schůzky představitelů odbojových skupin. V létě 1939 byl do tohoto bytu přiveden prof. dr. Vojtěch Čížek a o několik týdnů později docent dr. Josef Fischer. \nManželé Baumovi se v Annině bytě také zpočátku scházeli, například i proto, že u sebe v knihovně (ve zvlášť upravené skřínce) přechovávala „černý rozhlasový přijímač“. Letáky a různý listinný materiál ukrývala Anna ve „falešném stropě“ vitríny.\n\nSkupina RU-DA (ještě před navázáním spolupráce s Annou Pollertovou) zprostředkovávala odesílání zpráv do zahraničí především přes francouzské vyslanectví, které je posílalo dál, zejména do Francie. Kontakt s francouzskou zaměstnankyní vyslanectví udržovala členka skupiny RU-DA „Božička“ Hovorková. Ta na velvyslanectví předávala zprávy, určené k transportu do zahraničí. Božička odmítla další spolupráci v létě 1939. V této době prof. dr. Vojtěch Čížek následkem duševního přepracování a vyčerpání začal budit známky „ustrašenosti“. Ukončením spolupráce s Božičkou tak skupina prof. dr. Vojtěcha Čížka přišla o spojení se zahraničím. Organizace RU-DA byla o přerušení spojení informována. „Nasměrovala“ proto prof. Čížka do bytu Anny Pollertové v domnění, že by ho „spolupráce na jiném odbojovém úseku“ mohla dostat „z částečné depresivní krize“.\n\nV bytě Anny Pollertové se tedy prof. Čížek seznámil s manželi Baumovými i doc. dr. Josefem Fischerem. Většina schůzek v bytě Pollertových měla informativní ráz, protože zvláštní úkoly byly projednávány s jednotlivými účastníky zvlášť (z důvodů konspirace a vyšší bezpečnosti).\n\nV bytě Anny a Rudolfa Pollertových se také rozmnožovaly protinacistické tiskoviny, které manželé Baumovi – a zejména Růžena – roznášeli na určená místa.\n\nV tomto bytě se rovněž odehrály první pokusy s pořizováním zmenšených zpráv – nakonec se skupině podařilo dosáhnout zmenšení kopií až na 4 x 7 mm. Pořizování takovýchto „miniaturních fotozpráv“ bylo specialitou manželů Baumových.\n\nJiří Baum se věnoval také „ofotografovávání různých zpráv, plánů apod.“, především pro ilegální organizaci RU-DA. Tyto materiály následně sloužily k odesílání do zahraničí (obvykle „kurýrní cestou“).\n\nV roce 1941 se jim podařilo ofotografovat „plány německých typů radiopřístrojů pro přistávání letadel za mlhy“. Plány se skupině podařilo dostat z elektrotechnické továrny Mikrofona ve Strašnicích , kterou kontrolovala německá armáda, následujícím způsobem: Plány „byly v noci vyjmuty z ohnivzdorné pokladny“. Akci provedl ředitel továrny Rudolf Cipra, který patřil k užšímu okruhu odbojové skupiny RU-DA. Ten poté plány předal „i s aktovkou“ u Olšanských hřbitovů Rudolfu Císařovi, který je ihned odvezl autem do bytu manželů Baumových. Ti následně vyrobili fotokopie. Celá akce proběhla ve velmi krátkém čase a nakonec materiály Rudolf Císař znovu odvezl k Olšanským hřbitovům, kde je i s aktovkou vrátil řediteli Rudolfu Ciprovi zpět.\n\nBaumovi se dále věnovali fotografování nových typů letadel, přičemž pro získání jejich výrobních plánů použili obdobný postup jako u akce „Mikrofona“. Získání kopií plánů nového typu letadla bylo důležité především kvůli nákresu jejich speciálních nových typů křídel a kvůli postupu výroby, uvedeném v legendě plánů.\n\nDále se manželé Baumovi snažili zachytit a zdokumentovat práci německých výzkumníků v Praze na Albertově, kde se prováděly experimenty týkající se vojenského využití atomové energie.\n\nJiří Baum se věnoval i rozšiřování fotografické dokumentace „zvěrstev spáchaných nacisty u nás“. Tyto snímky byly údajně určeny pro sovětský konzulát, na nějž se dostávaly prostřednictvím jeho zaměstnance Kurta Konráda – Beera.\n\nMimo těchto odborných a přímých prací manželé Baumovi do odboje přispěli zprostředkováním pronájmu dvou samostatných bytů. Ty posléze sloužily k tajným schůzkám účastníků, k úschově různých materiálů a pomůcek, také jako zásobárna potravin a potřeb pro spolupracovníky v ilegalitě nebo na útěku. Pronájem byl zajišťován správcem domů panem Jiřím Kociánem a Annou Pollertovou. Jeden z těchto bytů se nacházel na Praze 2, na Vyšehradské třídě č. 416. Druhý se nalézal přímo v domě v Přemyslovské ulici č. 28 na Praze 12, kde manželé Baumovi současně obývali i svůj soukromý byt. Oficiálně byl druhý byt zaregistrován na jméno Fabera.\n\nAnna Pollertová opatřovala ilegální ubytování pro členy organizace PVVZ. Jménem Zdeny Pátkové najímala mnoho bytů v různých částech města, kde pod smyšlenými jmény JUDr. Karel Bondy, prof. dr. Vojtěch Čížek, doc. dr. Josef Fischer, generál Jaroslav Čihák a ostatní trávili příležitostně jednotlivé noci. Další přístřeší používané pro tyto účely příležitostně poskytoval i byt manželů Baumových.\n\nNa jaře v roce 1940 byl na doc. dr. Josefa Fischera vydán zatykač. Jiří Baum tuto zprávu ihned předal své sestře Anně, která projevila notnou dávku osobní statečnosti, když spolu s MUDr. Viktorem Kaufmannem ihned odjela do nemocnice v Poličce, kde se hledaný doc. Fischer pod pseudonymem skrýval. (Záštitu mu poskytl jeden tamější spolupracující lékař.) Pollertová s Kaufmannem přivezli (celostátně hledaného uprchlíka) doc. dr. Fischera (alias Pepíčka) do Prahy a ukryli ho v bytě Baumových. Pro větší bezpečnost se u nich zdržoval prvních 12 dní pouze ve dne – v noci ho přemisťovali o patro výš ke spolupracovníkovi Jiřímu Kochtovi (příbuzný Anny Pollertové). Aby byla ztížena identifikace doc. dr. Josefa Fischera byl změn jeho vzhled (světlé vlasy a vousy nabarveny černou barvou, kterou zajistil jistý kadeřník z Prahy 7). Po změně vzhledu doc. Fischer od Baumů (v doprovodu dalšího spolupracovníka) odešel a na smluveném místě se ho ujala další spojka.\n\nDoc. Josefu Fischerovi se povedlo nakrátko uniknout do Hradce Králové. Tam však byl dne 28. října 1941 zatčen.\n\nAnna Pollertová také pečovala o rodiny uvězněných odbojářů a podporovala je finančně i radami.\n\nJejí odvaha neznala hranic. Podle svědectví jejích spolupracovníků se jí podařilo doslova „ukrást“ z domu, kde byl ilegálně ubytován plukovník Josef Churavý (krycí jméno Vlk) aktovku s usvědčujícími důkazy poté, co byl Churavý zatčen (9. října 1941 ve 21 hodin na nábřeží Na Františku).\n\nDruhý den po zatčení Churavého gestapo odjelo do jeho ilegálního bytu a přivezlo kufřík s prádlem a bytnou paní Kratochvílovou, která jim řekla, že v bytě plukovník Churavý nic jiného neměl. Gestapo hledalo především psací stroj a aktovku s dokumenty. Paní Kratochvílová (na žádost Churavého) nakonec řekla, že jeho věci odpoledne (10. října 1941) odnesla nějaká „paní Věra“. Tu později také zatkli, ale ta vše popřela. Věci doličné tak zmizely ze světa. „Paní Věra“, kterou ani Churavý a ani paní Kratochvílová neprozradili, byla ve skutečnosti Anna Pollertová. Ta odnesla z inkriminovaného bytu (těsně před prohlídkou gestapa) nejen psací stroj, kufr s písemnostmi jakož i větší částku peněz. (Manželka Josefa Churavého paní Marie Churavá tuto informaci získala zprostředkovaně když byla vězněna (v roce 1944) v KT Malé pevnosti v Terezíně.)\n\nPo neúspěšném zátahu na odbojáře Dr. Rudolfa Mareše v rodinné vilce na okraji Prahy ve Lhotce - Zálesí a jeho „ponoru“ do ilegality načas gestapo ztratilo jeho stopu a domnívalo se, že Mareš emigroval. Po zatčení plukovníka Josefa Churavého (viz výše) získalo gestapo jeho zápisky, ze kterých bylo patrno, že Rudolf Mareš neopustil protektorát, ale že pracuje dále pro odboj skrytý v ilegalitě. Ve snaze zvýšit šanci na jeho dopadení pokusili se neúspěšně zatknout i jeho manželku Ludmilu Marešovou. Té se podařilo uniknout a byla nucena se dále skrývat. První noc strávila Ludmila Marešová u paní Blažkové – dcery biskupa Vančury. Pak se jí ujala Anna Pollertová, která už v té době pobývala v ilegalitě a pracovala jako tajemnice odbojové organizace PVVZ. Ludmila Marešová se skrývala téměř až do konce války (mimo jiné i na evangelické faře v Prosetíně) i když po zatčení jejího manžela (12. července 1942) po ní gestapo přestalo pátrat.\n\n Anna Pollertová nerezignovala ani po svém zatčení a všemožně se snažila dál šířit zprávy o osudech svých kolegů například prostřednictvím motáků, všitých do prádla. V jednom z motáků píše, že to, co dělala (odboj), pro ni byla v životě nejdůležitější práce a že bere i to, že zaplatí cenu nejvyšší.\n\nAnna se kromě své osobní práce angažovala v odboji i finančně. Vlastnila velký rohový činžovní dům v Praze 2 na Vinohradech v ulici Anny Letenské 34/7 (tehdejší ulice Ve Pštrosce 7). V roce 1939 zastavila svůj majetek v hodnotě 2,5 milionu českých korun. Ty pak použila k financování ilegálních aktivit. Díky tomu mohla odboji poskytovat značné finanční částky. Další peníze si vypůjčila od příbuzných, především od Dr. A. Neumana. Její finance putovaly například k podnikům pro odboj v USA, kde spolupracovala s paní Petránkovou-Koušovou. Anna Pollertová zakoupila pro odbojové účely „rozmnožovací stroj“ a byty, které skýtaly úkryt pronásledovaným, zařizovala nábytkem a také pro stíhané osoby opatřovala potraviny. Anna se také stýkala s vojenskou skupinou (nejspíše je míněna některá z větví národního odboje složená z bývalých vojáků).\n\nAnna Pollertová opatřila také sto tisíc korun, které profesor Dr. Vojtěch Čížek uložil v profesorské záložně. Tyto peníze byly vybírány podle potřeb odboje, podobně jako peníze, které dostal do úschovy JUDr. Vladimír Klouda. Z těchto peněz byly placeny součástky k vysílačkám; z nich žili lidé pracující v ilegalitě; z těchto peněz byly podporovány i rodiny zatčených odbojářů.\n\nV zájmu zachování svého bezpečí se musela do ilegality uchýlit po čase i Anna Pollertová. Manželé Baumovi měli možnost se s ní scházet v bytě jisté majitelky mlékárny na Žižkově, který se nacházel na rohu Lucemburské ulice č. 16. Někdy bylo možné zahlédnout Annu na konečné stanici elektrické dráhy č. 2 na Floře. V ilegalitě strávila Anna jeden a půl roku. \n\nAnna Pollertová – důležitá spojka PVVZ a poskytovatelka bytů a nemovitostí ilegálním pracovníkům byla každodenně vystavena nebezpečí dekonspirace. Několikrát se ocitla přímo v epicentru riskantních operací (převoz doc. Josefa Fischera a jeho následné ukrývání po pražských bytech; bleskový odvoz citlivých dokumentů z ilegálního bytu plukovníka Churavého, ...). Paradoxně byla odhalena až s rozkrytím tzv. \"archivu\" PVVZ.\n\nV říjnu 1941 při zatýkání Ing. Josefa Friedla byl zatčen i účetní Jindřich Krása z Laichterova nakladatelství. V jeho bytě (Havlíčkovo náměstí 182/1, Praha 3, za protektorátu Husovo náměstí) byla uložena důležitá část tzv. \"archivu\" organizace PVVZ. Na základě výpovědi Jindřicha Velinského (alias \"Viktora\", pozdějšího konfidenta gestapa) přinutili němečtí vyšetřovatelé Jindřicha Krásu, aby tento „archiv“ PVVZ vydal. Archiv obsahoval většinu zpravodajského materiálu z posledního období (cca rok zpět), zprávy politického charakteru ale především systém \"krycích adres\", které PVVZ při své ilegální činnosti intenzívně používalo ke vzájemnému „propojení“. Získání \"krycích adres\" umožnilo gestapu bez velké námahy zlikvidovat (do konce ledna 1942) naprostou většinu organizační sítě PVVZ a citelně zasáhlo i ÚVOD. Důsledné vytěžení „archivu“ komisařem Gallem bylo základem obvinění a rozsudků později vynesených nad zatčenými členy organizace PVVZ.\n\nAnna Pollertová byla zatčena 21. října 1941, uvězněna v Praze na Karlově náměstí ve vězení pražského gestapa (Karlovo náměstí 6/20, v budově bývalého Trestního soudu). Z Karlova náměstí putovala do Malé pevnosti v Terezíně. Odtud byla Anna Pollertová transportována (v září 1942) do Říše (tam byla vězněna v Lipsku a v Drážďanech).\n\nJiří a Růžena Baumovi naposledy spatřili Annu Pollertovou v okně vězení na Karlově náměstí, v zadním traktu směřujícím do Lazarské ulice. Toto letmé shledání se uskutečnilo na Annino přání. Manželé Baumovi s sebou přivezli v kočárku i svého malého syna Petra, aby ho Anna ještě mohla naposledy vidět.\n\nBaumovým přicházely z vězení pravidelné „motáky“ v podobě morseových zpráv, vyšitých v lemech oděvů a prádla. Během svého věznění na Karlově náměstí byla A. Pollertová alespoň v nepatrném kontaktu se svými spoluvězni – na ženském oddělení byla zavřena například její další spolupracovnice \"Jiřina Picková\". \n\nNezanedbatelnou roli ve vězení sehrál zatčený Viktor Kaufmann. Jako lékař byl pověřen, aby prováděl tzv. „marodku“, protože vězeňský lékař z Pankráce Mudr. Navarra do té doby musel do vězeňské marodky na Karlově náměstí dojíždět. Viktor Kaufmann tak získal větší možnost pohybu, snadněji se jeho prostřednictvím distribuovaly motáky a dostalo se k němu více jídla, čehož využil, aby ho poskytl nejpotřebnějším a časem i na ženské oddělení, kde byla umístěna i Anna Pollertová.\n\n14. listopadu 1944) byla odsouzena zvláštním senátem v Berlíně pro přípravu velezrady k trestu smrti. Spolu s ní byli odsouzeni i doc. dr. Josef Fischer, MUDr. Viktor Kaufmann a doktor Karel Bondy. Její poprava v Berlíně-Plötzensee proběhla někdy v lednu 1945 (10. ledna 1945 nebo 11. ledna 1945).\n\n"}
{"id": "1033906", "url": "https://cs.wikipedia.org/wiki?curid=1033906", "title": "Daniel Carcillo", "text": "Daniel Carcillo\n\nDaniel Carcillo (* 28. ledna 1985, King City, Ontario, Kanada) je kanadský hokejový útočník hrající v týmu Chicago Blackhawks v severoamerické lize (NHL). Byl součástí týmu, který dokázal v roce 2013 vyhrát Stanley Cup.\n\nV sezoně 2002-03 jako nováček v OHL nasbíral za Sarnii v 68 utkáních 66 bodů (29+37) a přidal 157 TM a po sezoně byl zařazen do 2. All-Star týmu nováčků OHL. V průběhu sezony 2004-05 byl vyměněn do Mississaugy, kde dohrál juniorskou kariéru. Celkem během 3 sezon v OHL odehrál 161 zápasů a nasbíral 152 bodů (69+83) a 420 trestných minut.\n\nVe vstupním draftu NHL v roce 2003 si ho vybral Pittsburgh ve 3. kole (celkově jako 73. hráče). Mezi profesionály vstoupil v sezoně 2005-06, kterou strávil skoro celou v AHL a 6 utkání přidal v ECHL. V 51 utkáních nasbíral 24 bodů (11+13) a 311 TM. Stal se tak nejtrestanějším nováčkem AHL a 4. nejtrestanějším hráčem celkově.\n\nSezonu 2006–2007 zahájil také v AHL ve Wilkes-Barre/Scranton, ale pak byl vyměněn 27. února 2007 do Phoenixu společně se 3. kolem draftu 2008 za Georgese Laraquea a mohl zahájit kariéru v NHL. K prvnímu utkání v NHL nastoupil 3. března 2007 proti Columbusu a svůj první bod a gól zaznamenal 10. března v utkání proti Chicagu, když překonal Chabibulina. Celkem v sezoně odehrál za Phoenix 18 utkání, ve kterých nasbíral 74 trestných minut a také 7 bodů (4+3).\n\nV sezoně 2007–2008 jej zranění omezily pouze na 57 utkání, ale i přes to si vytvořil osobní maxima v počtu gólů (13), asistencí (11), bodů (24) a trestných minut (324), která dosud nepřekonal. Jeho 324 TM bylo nejvíce v celé NHL, zároveň tak vytvořil nový rekord Phoenixu v počtu TM za sezonu. V utkání 3. listopadu 2007 proti Anaheimu dokázal nasbírat 34 TM (osobní rekord), když si vysloužil vyloučení za 2 bitky (2x5), sekání, napadení a 2 osobní tresty (2x10).\n\nI v sezoně 2008–2009 byl nejtrestanějším hráčem celé NHL, tentokrát mu na to stačilo 254 TM. Během sezony byl 22× vyloučen na 5 minut za bitku (osobní rekord). Během uzávěrky přestupů v NHL 4. března 2009 byl vyměněn z Phoenixu do Philadelphie za Scottieho Upshalla a 2. kolo draftu 2011.\n\nV sezoně 2009–2010 nastoupil k 76 utkáním a nasbíral 207 TM a 22 bodů (12+10). Byl nejtrestanějším hráčem Flyers, 4. celkově v NHL. V playoff nasbíral 6 bodů a 34 TM v 17 utkáních a pomohl Philadelphii dokráčet až do finále Stanley Cupu, kde ovšem bylo lepší Chicago.\n\nV sezoně 2010–2011 celkem odehrál 57 utkání v nichž nasbíral jen 6 bodů (4+2) a 127 TM. O zbytek zápasů ho připravilo zranění, ale také role náhradníka na tribuně. Ve 4. utkání série 2. kole s Bostonem v přestávce mezi 1. a 2. třetinou předvedl agresivní a nepřípustné chování vůči rozhodčím za což byl následně suspendován na 2 zápasy v sezoně 2011-12. Po sezoně se měl stát chráněným volným hráčem, ale Philadelphia se rozhodla mu nenabídnout kvalifikační nabídku, která by musela mít hodnotu cca 1,18 milionu dolarů a tak se stal Carcillo volným hráčem. Hned 1. července 2012 podepsal roční smlouvu s Blackhawks s cap hitem 775 tisíc dolarů.\n\nZa Blackhawks poprvé nastoupil ve 3. utkání sezony 2011–2012, když si odpykal trest z předchozí sezony. Na konci října byl opět suspendován na 2 zápasy. Krátce po návratu do sestavy pak v zápase proti Vancouveru 6. listopadu 2011 zaznamenal 1000. trestnou minutu v NHL. Poslední utkání sezony odehrál 2. ledna 2012, kdy se při faulu na Gilberta z Edmontonu zranil a musel podstoupit operaci levého kolena. Navíc byl za svůj zákrok potrestán zákazem startu v 7 utkáních. Celkem tedy odehrál v sezoně jen 28 utkání a nasbíral 11 bodů (2+9) a 82 TM. Blackhawks o jeho další služby projevili zájem a 11. března 2012 se obě strany dohodly na prodloužení smlouvy o 2 roky s cap hitem 825 tisíc dolarů.\n\nBěhem výluky v NHL v sezoně 2012–2013 nikde nehrál. Po jejím skončení stihl odehrát jeden zápas a na měsíc ho vyřadilo zranění. Do konce základní části pak celkem odehrál 23 zápasů se 3 body (2+1) a pouhými 11 TM. V playoff se do sestavy Blackhawks vešel pouze 4x, ale i tak se mohl na konci radovat ze Stanley Cupu.\n\nAni ne měsíc po zisku Stanley Cupu ho Blackhawks 16. července 2013 vyměnili za podmíněnou volbu draftu 2015 do Los Angeles. Za Kings odehrál 26 zápasů a 4. ledna 2014 byl vyměněn do New York Rangers, kde sezonu dohrál. Celkem za oba týmy odehrál 57 zápasů a nasbíral 100 TM a také 5 bodů (4+1). V playoff odehrál za Rangers 8 zápasů v nichž nastřílel 2 góly. Ve 3. kole proti Montrealu fyzicky napadl čárového rozhodčího, když jej odváděl na trestnou lavici. Za tento incident byl automaticky suspendován na 10 zápasů. Trest mu byl na základě odvolání snížen na 6 zápasů, ale do finále proti svému bývalému týmu již nezasáhl.\n\nJako volný hráč podepsal 4. září 2014 zkušební smlouvu s Pittsburghem, kde si chtěl vybojovat novou smlouvu pro celou sezonu. Nakonec byl ale 2. října z kempu Penguins propuštěn a 3. října jej pozvali na zkoušku do kempu Blackhawks a vzápětí s ním i podepsali roční smlouvu s příjmem 550 tisíc dolarů.\n\nKanadu reprezentoval v roce 2003 na MS hráčů do 18 let v Rusku, kde se podílel 4 body a 33 TM (byl nejtrestanějším hráčem Kanady) v 7 utkáních na zisku mistrovského titulu.\n\n"}
{"id": "1033909", "url": "https://cs.wikipedia.org/wiki?curid=1033909", "title": "Albertus Bohemus", "text": "Albertus Bohemus\n\nAlbertus Bohemus, případě Albert Behaim (okolo 1190/1195 – okolo 1260) byl duchovní, papežský legát, pasovský děkan, podporovatel papežské věci proti císaři Fridrichovi II.\n\nJeho život je znám pouze torzovitě. Nejsou známá přesná životní data, původ a zcela jisté není ani jeho jméno. Předpokládá se, že jeho jméno odkazuje k Böhamingu v pasovské diecézi (ovšem zcela vyvrácen není ani jeho český původ). O jeho pohnutém životě zastánce papeže v Říši – velkou část života byl na útěku a ukrýval se u dobrodinců – je známo z vlastního zápisníku, kde se v latinském textu objevují české přípisky (v tomto případě se snad jedná o kryptografickou metodu).\n\n"}
{"id": "1033914", "url": "https://cs.wikipedia.org/wiki?curid=1033914", "title": "Katedrála svatého Josefa (Sofie)", "text": "Katedrála svatého Josefa (Sofie)\n\nKatedrála svatého Josefa ( Катедрален храм Свети Йосиф) je největší katolickou stavbou v Bulharsku, kde se k římskokatolickému vyznání hlásí asi 65 000 věřících.\n\nDějiny katedrály sahají do roku 1878, tehdy na totožném místě začali stavět kostel pro potřeby katolíků žijících v Sofii a okolí. Ještě nedostavěný neobarokní kostel byl v roce 1880 vysvěcen a začal sloužit, první farníci byli převážně stavitelé železniční tratě ze Sofie do Istanbulu a obchodníci z Chorvatska a Albánie. Později byl kostel povýšen na katedrálu, přidružil se k němu klášter pro františkány a byl přistavěn společenský sál.\n\nV závěru 2. světové války, 30. dubna 1944, byl kostel zničen při náletu spojenců na Sofii. Od této doby se liturgická činnost přesunula do jen málo poškozeného společenského sálu. Po válce byla založena nadace pro výstavbu nového kostela, ale za komunistické vlády získané peníze mizely na jiné účely.\n\nAž v roce 2002 byl za přítomnosti papeže Jana Pavla II. položen základní kámen pro novou katedrálu. Na stavbu, kterou vyprojektovali architekti Konstantin Pejev a Stojan Janev, přispívali křesťané z celého světa. Nový svatostánek byl brzy dokončen a 21. května 2006 ho vysvětil vatikánský státní sekretář kardinál Angelo Sodano jménem papeže Benedikta XVI.\n\nKatedrála svatého Josefa je největší katolický kostel v Bulharsku. Je obdélníkového půdorysu se sedlovou střechou, je dlouhý 23 m a široký 15 m, má 350 míst k sezení a 1000 míst ke stání. Hlavní část budovy je vysoká 23 m a štíhlá zvonice se čtyřmi zvony dosahuje do výšky 33 m. Nad oltářem je umístěn 7 m vysoký dřevěný kříž s Kristem a pod ním je ikona Panny Marie, kterou na důkaz dobrých vztahů kostelu daroval patriarcha Maxim z Bulharské pravoslavné církve. Po stranách jsou dvě sochy, patron chrámu svatý Josef a patron františkánů svatý František z Assisi.\n\nKatedrála slouží jako konkatedrála katedrály svatého Ludvíka v Plovdivu, kde žije největší katolická komunita v Bulharsku, je spravována řádem menších bratří kapucínů.\n\n"}
{"id": "1033916", "url": "https://cs.wikipedia.org/wiki?curid=1033916", "title": "Věž Montgó", "text": "Věž Montgó\n\nVěž Montgó, katalánsky Torre d'en Montgó, je strážní věž v katalánském městě L'Escala. Nachází se na východ od historického centra města na vrcholu hory Montgo. Byla postavena na obranu proti pirátství v roce 1598 na příkaz krále Filipa. V blízkosti cesty vedoucí na věž byly nalezeny pozůstatky římského města z 2. až 3. století.\n\nJe to kruhová věž s šikmou základnou, postavená z kamenů různých velikostí, spojených vápennou maltou. Skládá se z přízemí a dvou pater. Věž má dveře v přízemí, ale hlavní vchod se nachází v prvním patře a je přístupný z vnějšího železného schodiště, které bylo přidáno v současnosti. Vrata jsou také ze železa. Na vrcholu se částečně dochovalo cimbuří. Na úrovni prvního patra je několik střílen. V interiéru jsou kamenné klenby.\n\nRoku 1949 byla prohlášena španělskou kulturní památkou.\n"}
{"id": "1033917", "url": "https://cs.wikipedia.org/wiki?curid=1033917", "title": "Karel Erban", "text": "Karel Erban\n\nJméno a příjmení Karel Erban má více nositelů:\n\n\n"}
{"id": "1033918", "url": "https://cs.wikipedia.org/wiki?curid=1033918", "title": "Zdeněk Chotěnovský", "text": "Zdeněk Chotěnovský\n\nZdeněk Chotěnovský (5. září 1929, Vysoké Mýto – 10. února 1993, Praha) byl český malíř, ilustrátor, grafik a scénograf.\n\nZdeněk Chotěnovský se narodil ve Vysokém Mýtě, kde také navštěvoval reálné gymnázium. Poté krátce studoval na Masarykově zemské průmyslové škole v Litomyšli a na Vyšší průmyslové škole strojnické v Děčíně. Roku 1951 byl přijat ke studiu architektury na Vysoké škole uměleckoprůmyslové v Praze, ale již roku 1952 přestoupil na studium užité grafiky a malby u profesora Františka Muziky, které dokončil roku 1956.\n\nPo studiích několik let působil v Děčíně, natrvalo se přestěhoval do Prahy roku 1961, kde roku 1962 založil pětičlennou uměleckou skupinu \"Plakát\" se zaměřením na válečná témata a společenskou kritiku. Protože se roku 1968 stal signatářem výzvy \"Dva tisíce slov\", bylo roku 1969 působení skupiny ukončeno.\n\nVe své tvorbě se Chotěnovký věnoval užité grafice, malířství, knižním ilustracím a televizní scénografii. Vynikl především jako autor plakátů (této tvorby musel po roce 1968 zanechat), k jeho velkým tématům patřil také ženský akt. Roku 1978 se oženil s výtvarnicí Jitkou Hanicovou, se kterou pracoval na řadě televizních inscenací. V souvislosti s politickými změnami v Evropě v 80. a 90. letech vytvořil cykly obrazů – například \"Memento\", \"Kati\", \"Vyšetřování\" nebo \"Nestvůry\".\n\n\n"}
{"id": "1033919", "url": "https://cs.wikipedia.org/wiki?curid=1033919", "title": "Claudia Zwiersová", "text": "Claudia Zwiersová\n\nClaudia Zwiers, (* 23. listopad 1973 Haarlem, Nizozemsko) je bývalá reprezentantka Nizozemska v judu. Je držitelkou bronzové olympijské medaile.\n\nS judem začínala v Haarlemu, kde se i vrcholově připravovala pod vedením Coora van der Geesta. V seniorské reprezentaci Nizozemska se začala prosazovat od přestupu z juniorek a svojí náležitost ke světové špičce potvrdila ziskem bronzové olympijské medaile na olympijských hrách v Atlantě.\n\nV roce 1997 jí o mistrovství světa připravilo zranění a od roku 1998, kdy se měnily váhové limity dlouho hledala dřívější formu. V nominaci o olympijské hry v Sydney v roce 2000 musela nakonec ustoupit krajance Edith Bosch. V dalším olympijském cyklu zápasila o váhu výše a bez větších problému si zajistila účast na olympijských hrách v Athénách. Přípravu však neměla ideální na jejím výkonu se to projevilo, vypadla v prvním kole.\n\nVrcholovou kariéru ukončila po nevydařené kvalifikaci na olympijské hry v Pekingu v roce 2008.\n\n"}
{"id": "1033923", "url": "https://cs.wikipedia.org/wiki?curid=1033923", "title": "Adolph Malan", "text": "Adolph Malan\n\nAdolph Gysbert Malan, DSO & Bar, DFC & Bar (24. března 1910 – 17. září 1963), známý jako \"Sailor\" Malan, byl jihoafrický stíhací pilot RAF za druhé světové války, který vedl 74. peruť RAF během bitvy o Británii. Pod jeho vedením se peruť stala jednou z nejlepších jednotek RAF. Malan zaznamenal 27 sestřelů, sedm sestřelů ve spolupráci, tři pravděpodobné sestřely a 16 poškozených.\n\nMalan přežil válku a zapojil se do hnutí proti apartheidu ve své zemi. Jeho mladší bratr, George F. Malan, byl zabit v 72. peruti RAF na Spitfire v Tunisku počátkem roku 1943.\n\nMalan se narodil ve Wellingtonu, Western Cape v Kapské kolonii. V roce 1924 nebo 1925 nastoupil na jihoafrickou cvičnou loď General Botha jako kadet číslo 168. Pak pracoval v lodní společnosti Union-Castle Line, která byla součástí International Mercantile Marine Co.. Tím si vysloužil přezdívku \"Sailor\" (námořník) od kolegů pilotů.\n\nV roce 1935 začal rychlý rozvoj pilotního sboru RAF a Malan byl jedním z lidí, kteří se připojili. Učil se létat na Tiger Moth v základní letecké škole poblíž Bristolu, kde dne 6. ledna 1936 absolvoval svůj první let. Dne 2. března byl povýšen na Pilot Officer ve zkušební době, do konce roku pak absolvoval školení a byl 20. prosince 1936 zařazen k 74. peruti RAF. Dne 6. ledna 1937 pak byla potvrzena jeho hodnost Pilot Officer a bylo mu svěřeno velení letky \"A\", od srpna létající na Supermarine Spitfire. Dne 20. května 1938 byl povýšen na zastupujícího Flying Officer a 6. července na trvalo. K dalšímu povýšení na Flight Lieutenant došlo 2. března 1939.\n\nNa počátku války, 6. září 1939, byla 74. peruť spolu se stíhači z 54., 56., 65. a 151. perutě vyslána proti neznámým letounům nad západní Mersea v Essexu. Jednalo se ale o falešný poplach a ve válce dosud nezkušení piloti sestřelili vlastní palbou 2 stroje Hurricane 56. perutě. Přitom zahynul Montague Hulton-Harrop, sestřelený Johny Freebornem z letky vedené Malanem. Následný soud sice oba obviněné piloty 74. perutě očistil, ale ovlivnil vztahy mezi Freebornem a Malanem, který u soudu svědčil proti vlastním pilotům. Malan odmítal zodpovědnost za neštěstí a argumentoval, že útok na poslední chvíli odvolal. Freeborna označil za nezodpovědného, impulzivního a nevěnujícího pozornost důležité komunikaci.\n\nTato bitva také znamenala první ztrátu v řadách britských pilotů za druhé světové války a první sestřel na letounu Spitfire.\n\nPo těžkých bojích u Dunkirku a následné evakuaci (Operace Dynamo) byl Malan 11. června 1940 vyznamenán záslužný leteckým křížem (DFC) po dosažení 5 sestřelů. V noci z 19. na 20. června pak dosáhl sestřelu dvou Heinkel He 111, což mu spolu s oceněním za vedení perutě vyneslo 13. srpna sponu k DFC. Již 6. července byl povýšen do hodnosti Flight Lieutenant.\n\nMalan a zkušenější piloti také přestali létat v tříčlenné formaci, ale přešli na čtyřčlenné roje, podobně jako je zavedla Luftwaffe již během španělské občanské války.\n\nDne 8. srpna bylo Malanovi svěřeno velení 74. perutě a byl povýšen na zastupujícího velitele squadrony. Stalo se tak během vrcholící bitvy o Británii. O tři dny později, 11. srpna v 7 hodin ráno, byla 74. peruť vyslána zachytit nálet u Doveru, který byl následován dalšími třemi nálety, trvajícími celý den. Na konci dne 74. peruť nárokovala 38 sestřelů, a od té doby byl tento den znám jako \"Námořníkův jedenáctý srpen\". Malan sám jednoduše poznamenal \"a tak skončil velmi úspěšný ranní boj.\"\n\nNa zemi byl Malan znám jako notorický hráč a často dlužil svým podřízeným peníze. Malan byl starší než většina z jeho kolegů a přestože byl mimo službu přátelský a uvolněný, trávil většinu svého času s manželkou a rodinou žijící v blízkosti Biggin Hill. Brzy si vyvinoul rutinu v podobě vedení prvního vzletu, pak předal velení perutě podřízeným a zůstal na zemi, kde se věnoval papírování. I přes mrazivé vztahy po bitvě u Barking Creek často předával velení perutě Johnu Freeborn (sám letecké eso), ukazující schopnost Malana udržet osobní a profesní vztahy oddělené.\n\nDne 24. prosince Malan obdržel Řád za vynikající službu (DSO) k němuž 22. července 1941 přidal sponu. Dne 10. března 1941 byl jmenován jedním z prvních velitelů křídla pro útočné operace během jara a léta. Vedl křídlo v Biggin Hill do poloviny srpna, kdy odešel na odpočinek. Ukončil tak aktivní bojovou kariéru v roce 1941 se 27 vlastními sestřely, 7 sdílenými, 2 nepotvrzenými, 3 pravděpodobnými sestřely a 16 poškozeními. Byl v té době vedoucí eso RAF a jeden z nejvýše skórujících pilotů, kteří sloužili u velitelství stíhacího letectva během druhé světové války. Byl převeden do rezervy jako velitel perutě 6. ledna 1942 .\n\nPo turné do USA byl pověřen založením stíhací sekce Ústřední střelecké školy. Malan byl povýšen na dočasného velitele křídla 1. září 1942 a stal se velitelem základny Biggin Hill. Hodnost mu pak byla změněna na trvalého velitele křídla 1. července 1943. Malan však měl stále zájem létat do akce, často ignorujíc příkazy, aby velitelé základen neriskovali sestřelení. V říjnu 1943 se stal velícím důstojníkem 19. stíhací peruti RAF druhého taktického letectva, pak velitelem 145. stíhacího křídla Svobodných Francouzů pro den D během Bitvy o Normandii, kde vedl část křídla nad plážemi během pozdního odpoledne.\n\nI když ne instinktivní, nadaný Malan byl výjimečný střelec a velmi agresivní stíhač. Navíc však vynikající taktik, který metody a techniky, které vytříbil v roce 1940, vštěpoval do následujících generací mladých pilotů.\n\nMalan vyvinula sadu jednoduchých pravidel pro stíhací piloty, které měly být šířeny v celém stíhacím letectvu RAF, a které nakonec byly vyvěšeny na zdech většiny leteckých základen:\n\n\n"}
{"id": "1033924", "url": "https://cs.wikipedia.org/wiki?curid=1033924", "title": "Alina Ivanovová", "text": "Alina Ivanovová\n\nAlina Ivanovová, (* 16. března 1969 Kildishevo) je bývalá sovětská a později ruská atletka, která se věnovala zejména sportovní chůzi, mistryně světa v chůzi na 10 km z roku 1991.\n\nPatřila mezi těch málo atletek, které se úspěšně věnovaly chůzi i běhům na dlouhé tratě. V roce 1991 zvítězila na mistrovství světa v chůzi na 10 kilometrů. V následující sezóně se stala halovou mistryní Evropy v chůzi na 3 kilometry. Na přelomu 20. a 21. století zvítězila v několika prestižních mararonech, mj. v Praze v letech 2000 a 2006. V letech 1999 a 2004 byla členkou ruského týmu, který získal bronzové medaile v soutěži družstev na světovém šampionátu v půlmaratonu.\n\n"}
{"id": "1033925", "url": "https://cs.wikipedia.org/wiki?curid=1033925", "title": "Deisis", "text": "Deisis\n\nDeisis ( \"де́исус\", původně δέησις – \"prosba\", \"modlitba\", přímluva – \"deisis\") je ikona nebo skupina ikon zobrazující ve svém středu Ježíše Krista (nejčastěji v ikonografii Pantokratora), a vpravo i vlevo od něj соответственно jsou vyobrazeni Bohorodice a Jan Křtitel, obvykle ve svém tradičním oděvu přímluvce v modlitbách (tzv. \"deisis tří postav\"). Takový deisis může rovněž zahrnovat analogická vyobrazení apoštolů, Svatých otců, mučedníků a dalších (tzv. \"mnohofigurální deisis\"). Hlavním dogmatickým smyslem deisisové skladby je zprostředkování modlitby, jako přímluvy za lidské pokolení před obličejem tváří Nebeského krále a Soudce. Na utváření tohoto druhu ikonografie se podílela liturgie. V době po epoše ikonoborectví se deisisová ikona umisťuje na architrávu nevysokého ikonostasu byzantskách chrámů, a později – již podle ruského způsobu – se přeměnil do podoby vysokého deisisového ikonostasu.\n\n„Andělský deisis“ je název ikonografické kompozice, zahrnující Krista Emanuelа a dvou archandělů – Michaela a Gabriela. Existuje též domněnka, že tato kompozice má představovat symbolické vyobrazení Nejsvětější Trojice, tato domněnka je však sporná.\n\nDomácí ikonostasy, které mají nejčastěji podobu jakési sestavy rodinných modlitebních ikon, obvykle umístěných v červeném koutě místnosti, přejímají principy chrámového ikonostasu, jednak vyobrazení Jana Křtitele se často zaměňuje za ikonu Mikuláše (Nikoly) Divotvorce, nejčastěji uctívaného světce na Rusi.\n\n\n"}
{"id": "1033928", "url": "https://cs.wikipedia.org/wiki?curid=1033928", "title": "Vannius", "text": "Vannius\n\nVannius ( - po roce 50, Panonie) byl král germánského kmene Kvádů a vládce Vanniova království (\"regnum Vannianum\"), které se rozkládalo na území mezi řekou Moravou a Váhem na území dnešního západního Slovenska a pravděpodobně i na přilehlém území Moravy a Dolního Rakouska. Tacitus přímo uvádí \"Danuvium ultra inter flumina Marum et Cusum\". Království bylo podprorovano římským impériem.\n\nKvádové byl kmen příbuzný s kmenem Markomanů ze skupiny etnika Svébů. Na přelomu letopočtu vládl na území dnešních Čech markomanský vládce Marobud, který vybudoval mocnou Marobudovu říši. Moc říše oslábla po bitvě v Teutoburském lese, kde germánský vůdce Arminius porazil Římany vedené Varem a kdy se některé kmeny odklonily od Marobuda k Arminiovi. Arminius se po té utkal v bitvě s Marobudem. Markomanského krále, ale porazil až Katvalda, který se pak stal králem Markomanů. Podle análů římského historika Cornelia Tacita poté Katvaldu, porazil Vibilius, král Hermundurů.\n\nŘímské impérium potřebovalo předsunutou základnu před útoky Barbarů na severní hranici, která ležela na řece Dunaj a proto za vlády římského císaře Tiberia, vlivný Říman Drusus Caesar rozhodl markomanský kmen na území mezi řekami Marus a Cusus (Moravou a Váhem) svěřit Vanniovi, kterého ustanovil králem Vanniova království. Jednalo se o první politickou jednotku na území v západoslovenské oblasti. Vannius vládl od roku 19 či 20 (zdroje se liší) do roku 50, kdy římskému impériu vládl Claudius. Tacitus píše, že Vannius byl \"známý a oblíbený u svých krajanů\", ale během dlouhé vlády se změnil v tyrana svého lidu a nepřítelem svých sousedů. Lid se proti Vanniovi začal bouřit. Císař Claudius se rozhodl zůstat mimo konflikt a také často žádal římského vůdce v Panonii Publia Atellia Histera, aby nezasahoval do sporu barbarských kmenů, pouze v případě svržení Vannia mu poskytl útočiště v Panonii a bude-li třeba na obranu vyslal legii římských vojáků, která by měla odstrašující účinek pro barbarské kmeny. V roce 50 se Vangio a Sido, synové Vanniovy sestry, nakonec opravdu vzbouřili a spolu hermundurským vládcem Vibiliem Vannia porazili. Vanniovi se podařilo uniknout a získat azyl v Panonii. Římané se poté stáhli na hranici řeky Dunaj, obávali se zasahovat severněji. Území mezi Moravou a Váhem přitahovalo kmeny Lugiů i jiných germánských kmenů kvůli bohatství, které se Vanniovi podařilo během třiceti let drancování nashromáždit. Vannius drancováním vybudoval opulentní říši. Vlády v rozpadajícím se království se ujali Vangio a Sido.\n"}
{"id": "1033929", "url": "https://cs.wikipedia.org/wiki?curid=1033929", "title": "Zdeněk Kudělka (malíř)", "text": "Zdeněk Kudělka (malíř)\n\nZdeněk Kudělka (3. června 1921, Košatka, Stará Ves nad Ondřejnicí, okres Ostrava-město – 2. července 1992, Praha) byl český akademický malíř, ilustrátor knih pro děti, grafik a typograf.\n\nVystudoval Vysokou školu uměleckoprůmyslovou v Praze a v letech 1951–1984 byl členem výtvarné redakce Státního nakladatelství dětské knihy, resp. nakladatelství Albatros Je autorem řady knižních ilustrací, především knih pro děti a mládež.\n\nByl otcem výtvarníka Michala Kudělky.\n\n\n"}
{"id": "1033931", "url": "https://cs.wikipedia.org/wiki?curid=1033931", "title": "BGL Luxembourg Open 2014", "text": "BGL Luxembourg Open 2014\n\nBGL Luxembourg Open 2014 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem komplexu Kockelscheuer Sport Centre. Konal se mezi 13. až 19. říjnem 2014 v lucemburském hlavní městě Lucemburku jako 24. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala šestnáctá tenistka světa Andrea Petkovicová z Německa, která vypadla v prvním kole. Singlovou trofej získala, po finálové porážce v předchozím ročníku, další německá hráčka Annika Becková. Deblovou trofej si odvezl pár Timea Bacsinszká a Kristina Barroisová.\n\nNásledující hráčky obdržely divokou kartu do hlavní soutěže:\n\nNásledující hráčka získala do hlavní soutěže zvláštní výjimku:\n\nNásledující hráčky si zajistily postup do hlavní soutěže v kvalifikaci:\n\n\n\n\n"}
{"id": "1033932", "url": "https://cs.wikipedia.org/wiki?curid=1033932", "title": "Jorge Luiz Frello", "text": "Jorge Luiz Frello\n\nJorge Luiz Frello Filho (* 20. prosince 1991, Imbituba, Brazílie), známý také jako Jorginho, je brazilský fotbalový záložník, momentálně hraje za klub Chelsea FC a reprezentuje národní tým Itálie.\n\nNarodil se v Brazílii, ale vyrůstal v Itálii, kde byl členem mládežnických týmů klubu Hellas Verona.\n\nV lednu 2014 odešel z italské Verony do SSC Neapol, s nímž vyhrál v sezóně 2013/14 italský pohár.\n22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá. Jorginho svou penaltu neproměnil.\n\n"}
{"id": "1033933", "url": "https://cs.wikipedia.org/wiki?curid=1033933", "title": "BGL Luxembourg Open 2014 – ženská dvouhra", "text": "BGL Luxembourg Open 2014 – ženská dvouhra\n\nDo soutěže ženské dvouhry na tenisovém turnaji BGL Luxembourg Open 2014 nastoupilo třicet dva hráček. Obhájkyní titulu byla dánská tenistka Caroline Wozniacká, která do turnaje nezasáhla.\n\nSinglovou soutěž vyhrála nenasazená Němka Annika Becková, která ve finále zdolala českou turnajovou čtyřku Barboru Záhlavovou-Strýcovou po jednoznačném průběhu 6–2 a 6–1. Překvapením turnaje byl postup kvalifikantky Denisy Allertové do semifinále.\n\nBecková tak na okruhu WTA Tour získala premiérový titul kariéry, když se podruhé v řadě probojovala do finále bruselského turnaje.\n\n"}
{"id": "1033934", "url": "https://cs.wikipedia.org/wiki?curid=1033934", "title": "Marithé + François Girbaud", "text": "Marithé + François Girbaud\n\nMarithé a François Girbaud jsou dva francouzští modní návrháři vlastnící značku Marithé + François Girbaud. Marithé + François Girbaud je mezinárodní oděvní společnost se sídlem ve Francii. Patří mezi populární tradiční značky francouzské módy. Byla založena v roce 1964.\n\nMarithé Bachellerie (* 1942 Lyon) je dcerou profesionálního cyklisty. François Girbaud (* 1945 Mazamet, Tarn) pochází z rodiny textilních dělníků z údolí Arnette.\n\nOd roku 1967 se věnuje módním návrhům a výrobě oblečení ve Western House stylu. Od roku 1970 se stává průmyslovou značkou se zaměřením na seprané džíny, celosvětově populární se stává v roce 1982, když se objevila ve filmu Flashdance. V roce 2003 společnost proslavil objev úspornějšího využití vody v procesu při výrobě sepraných džín. Skandál vyvolalo v roce 2005 přetvoření malby Leonarda da Vinci představující Poslední večeři.\n\n"}
{"id": "1033936", "url": "https://cs.wikipedia.org/wiki?curid=1033936", "title": "Adolf Bláha", "text": "Adolf Bláha\n\nAdolf Bláha (* 26. července 1956 Plzeň) je československý basketbalista, pivot, vysoký 208 cm.\n\nV československé basketbalové lize hrál za tým Sparta Praha, s nímž získal tři stříbrné medaile za druhá místa v letech 1989 až 1991. Patřil k hráčům základní pětky Sparty. Celkem odehrál 9 ligových sezón a zaznamenal 3015 bodů (75. místo v historické tabulce střelců). \nV České basketbalové lize hrál 4 sezóny za SK Slavia Praha IPS.\n\nS týmem Sparty Praha se zúčastnil 3 ročníků evropských klubových pohárů v basketbale, FIBA Poháru vítězů národních pohárů 1992 (vyřazeni ve 2. kole řeckým Panionios Athény rozdílem 14 bodů ve skóre) a dvou ročníků FIBA Poháru Korač 1990 a 1991, když v roce 1991 byli vyřazeni rozdílem 5 bodů ve skóre řeckým Panathinaikos Athény (64-72, 75-72).\n\nJe předsedou TJ Božkov. Je členem České komory autorizovaných inženýrů a techniků činných ve výstavbě.\n\n\n\n"}
{"id": "1033938", "url": "https://cs.wikipedia.org/wiki?curid=1033938", "title": "Arkus kotangens", "text": "Arkus kotangens\n\nArkus kotangens je jedna z cyklometrických funkcí, inverzní funkce k funkci kotangens. Obvykle se značí arccotg x, ale používají se i značky arccot x a cot x. Její hodnotou je úhel v obloukové míře z intervalu (0; ), popřípadě ve stupňové míře z intervalu (0°; 180°), jehož kotangens je x.\n\nNa rozdíl od cyklometrických funkcí arcsin, arccos a arctg nebývá na kalkulačkách k dispozici, ale s využitím funkce arctg ji lze vypočítat podle některého ze vzorců.\n\nFunkce arccotg x je inverzní funkce k funkci cotg x, jejíž definiční obor byl omezen na interval (0; ). Díky tomuto omezení je výchozí funkce prostá, takže požadovaná inverzní funkce existuje.\n\nV některých matematických programech, jakým je například Mathematica, se však využívá jiné definice arccotg x, kdy byl definiční obor cotg x omezen na interval (;) \\ {0}. Při této definici je výsledná inverzní funkce lichá.\n\nFunkce formula_1 v obloukové míře má následující vlastnosti:\nformula_2\n\nformula_3\n\nformula_4\n"}
{"id": "1033945", "url": "https://cs.wikipedia.org/wiki?curid=1033945", "title": "Silnice I/13 (Slovensko)", "text": "Silnice I/13 (Slovensko)\n\nSilnice I. třídy č. 13 \"(také jako I/13)\" se na Slovensku nachází v okrese Dunajská Streda. Její celková délka je 11,470 km a vznikla překategorizováním původní silnice II. třídy č. 586. Je součástí evropské mezinárodní trasy E575.\n\nCesta začíná na západním okraji města Veľký Meder, kde odbočuje ze silnice I/63. Odtud směřuje na jihozápad, vede přes most přes Ižopský kanál, prochází okrajem městské části Ižop, mostem překonává nejprve Čiližský potok, následně Hanský kanál a pokračuje okrajem obce Čiližská Radvaň. Dále překonává po mostě kanály Milinovic-Vrbina a Ňárad-Vrbina, křižuje silnici III. třídy do obcí Medveďov a Baloň a ze západu obchází obec Medveďov, přičemž nadjezdem mimoúrovňově křižuje cestu II/506. Vzápětí mostem překonává vedlejší rameno řeky Dunaje a následně druhým mostem i hlavní koryto řeky a dále pokračuje na území Maďarska, kde je označena jako státní silnice 14 a směřuje do Győru.\n\n"}
{"id": "1033946", "url": "https://cs.wikipedia.org/wiki?curid=1033946", "title": "Vil·la Hèlius", "text": "Vil·la Hèlius\n\nVil·la Hèlius je modernistický obytný dům, stojící na Carrer de Panamà, 13 v Barceloně. Původně byl postaven v roce 1866 Antoniem Rovira i Triasem. Byl zásadně přestavěn v letech 1906 až 1908 Joaquimem Raspallem podle zakázky Francisca Grandeho. Skládá se z přízemí, dvou pater se sedlovou střechou a věží. Směrem do zahrady je galerie. Fasády jsou zdobeny sgrafity a keramikou.\n\nJe španělskou kulturní památkou lokálního významu.\n"}
{"id": "1033947", "url": "https://cs.wikipedia.org/wiki?curid=1033947", "title": "Šafranice", "text": "Šafranice\n\nNázev Šafranice nesou:\n\n"}
{"id": "1033958", "url": "https://cs.wikipedia.org/wiki?curid=1033958", "title": "Albrecht III. Bavorský", "text": "Albrecht III. Bavorský\n\nAlbrecht III. Bavorský zvaný Zbožný (27. března 1401 – 29. února 1460) byl bavorsko-mnichovský vévoda pocházející z dynastie Wittelsbachů. Byl synem vévody Arnošta Bavorského a jeho ženy Alžběty, dcery milánského vévody Bernaba Viscontiho.\n\nPo smrti českého krále Albrechta Habsburského mu český zemský sněm nabídl českou královskou korunu, ale bavorský vévoda ji odmítl.\n\n"}
{"id": "1033959", "url": "https://cs.wikipedia.org/wiki?curid=1033959", "title": "José Holebas", "text": "José Holebas\n\nJosé Lloyd Holebas (řecky Χοσέ Λόιντ Χολέμπας; * 27. června 1984, Aschaffenburg) známý i jako José Cholevas je řecký fotbalový obránce, v současné době (listopad 2017) hraje v klubu Watford FC. Nastupuje též za řeckou reprezentaci.\n\nHrál zatím v Německu, Řecku, Itálii a Anglii.\nHolebas mohl díky svému původu reprezentovat Německo, Řecko nebo Uruguay. Zvolil si reprezentaci Řecka.\nV A-mužstvu Řecka debutoval 11. 11. 2011 proti týmu Ruska.\n\nHrál na EURU 2012.\n\nZúčastnil se Mistrovství světa 2014 v Brazílii, kam jej nominoval portugalský trenér Fernando Santos. Zde Řekové dosáhli svého historického maxima. Poprvé na světových šampionátech postoupili do osmifinále (ze základní skupiny C), tam byli vyřazeni Kostarikou v penaltovém rozstřelu poměrem 3:5 (stav po prodloužení byl 1:1).\n\n"}
{"id": "1033961", "url": "https://cs.wikipedia.org/wiki?curid=1033961", "title": "C/2013 A1", "text": "C/2013 A1\n\nC / 2013 A1 (Siding Spring) je kometa původem z Oortova oblaku objevená 3. ledna 2013 Robertem H. McNaughtem v Siding Spring Observatory v Austrálii za pomoci použití půlmetrového Schmidtova teleskopu. Poprvé byla kometa byla zachycena již 8. prosince 2012, ale popsána byla až o měsíc později. V době objevu byla kometa vzdálena 7,2 AU od Slunce.\n\nExistovala malá šance, že se tato kometa 19. října 2014 srazí s Marsem (počátkem března 2013 byla pravděpodobnost nárazu odhadnuta na 0,08 %). Kometa měla proletět 0,005 AU (750 000 km) od jádra Marsu.\n\nNovější měření a výpočty Leonida Elenina ze dne 27. února 2013 však naznačovaly, že přiblížení by mohlo být mnohem těsnější, až na 41 300 km (0,000276 AU) od středu Marsu – asi 37000 km od povrchu, přičemž srážka nebyla vyloučena. Relativní rychlost komety vůči Marsu byla předběžně určena na 56 km/s.\n\nDiskutovalo se také o rozměrech jádra komety: první odhady hovořily o průměru až 50 km, postupem času se prosadily střízlivější předpoklady, podle nichž nemá víc než 2 km.\n\nKometa dosáhla největší blízkosti k Marsu 19. října 2014 v 18:30 UTC, bylo to asi 140 000 km (k Zemi se v historické době žádné kosmické těleso takto nepřiblížilo). Nesrazila se s žádnou družicí na oběžné dráze Marsu a pokračovala směrem ke Slunci, perihélia dosáhla 25. října 2014.\n\n"}
{"id": "1033963", "url": "https://cs.wikipedia.org/wiki?curid=1033963", "title": "PC-8801", "text": "PC-8801\n\nPC-8801 (nebo zkráceně PC–88) je domácí počítač založený na procesoru Zilog Z80 vyvinutý společností Nippon Electric Company (NEC) v roce 1981 v Japonsku, kde se stal velmi populární. \nAmerická pobočka NEC, NEC Home Electronics (USA) prodávala různé varianty PC–88 i v USA.\n"}
{"id": "1033964", "url": "https://cs.wikipedia.org/wiki?curid=1033964", "title": "Šprot", "text": "Šprot\n\nŠprot (\"Sprattus\") je rod mořských ryb z čeledi sleďovitých. Rozlišuje se pět druhů.\n\nAtlantský oceán, Baltské moře, Středozemní moře, Černé moře, při pobřeží Nového Zélandu a jihovýchodní Austrálie.\n\n"}
{"id": "1033965", "url": "https://cs.wikipedia.org/wiki?curid=1033965", "title": "Beška (Vojvodina)", "text": "Beška (Vojvodina)\n\nBeška (v srbské cyrilici Бешка, maďarsky Béska) je vesnice v srbské Vojvodině (region Srem), administrativně součást opštiny Inđija. V roce 2011 ve vesnici žilo 5783 obyvatel (počet obyvatel Bešky průběžně klesá).\n\nV blízkosti vesnice se nachází hlavní dálniční tah ve směru Novi Sad - Bělehrad (28 km od Nového Sadu, 50 km od Bělehradu). Řeku Dunaj překonává dálnice po mostě, který nese název vesnice. V blízkosti břehů se nachází chatová rekreační oblast, která nese název vesnice. Ve vesnici je také nádraží (Železniční trať Bělehrad - Novi Sad). Místní pravoslavný kostel nese název \"Vstupu Přesvaté Bohorodice\" a pochází z roku 1771.\n\nBeška byla poprvé zmíněna v roce 1564. Před vypuknutím druhé světové války zde žilo okolo dvou tisíc Němců, kteří byli v roce 1945 odsunuti. Většina obyvatelstva je nyní srbské národnosti, nicméně v Bešce žije i chorvatská menšina. Určitá část chorvatského obyvatelstva se nicméně na začátku 90. let přestěhovala na západ do Chorvatska.\n\n"}
{"id": "1033969", "url": "https://cs.wikipedia.org/wiki?curid=1033969", "title": "Internal Bleeding", "text": "Internal Bleeding\n\nInternal Bleeding (v překladu \"vnitřní krvácení\") je americká death metalová kapela založená v roce 1991 na Long Islandu v New Yorku. První sestava (která nevydržela dlouho) byla složena z kytaristy Chrise Pervelise, baskytaristy Toma Slobowskiho, zpěváka Briana Richardse, bubeníka Billa Tolleyho a kytaristy Anthonyho Mioly.\n\nSpolečně s kapelou Suffocation bývá řazena mezi pionýry tzv. slam death metalu.\nDebutní studiové album vyšlo po několika průtazích roku 1995 u hudebního vydavatelství Pavement Music a nese název \"Voracious Contempt\".\n\n\n\n\n"}
{"id": "1033970", "url": "https://cs.wikipedia.org/wiki?curid=1033970", "title": "Franz Paul von Herbert (politik)", "text": "Franz Paul von Herbert (politik)\n\nFranz Paul von Herbert (16. srpna 1819 Klagenfurt am Wörthersee – 3. srpna 1884 Feldbach) byl rakouský podnikatel a politik z Korutan, v 2. polovině 19. století poslanec Říšské rady.\n\nPatřil mezi nejvýznamnější podnikatele v Korutanech. Otec mu zemřel brzy, rodinnou firmu poté spravoval strýc, zatímco Franz Paul se připravoval na převzetí podniku. Studoval fyziku, matematiku a chemii na Vídeňské univerzitě a Berlínské univerzitě. Poté, co získal vzdělání, podnikl četné zahraniční cesty. Následně skutečně převzal rodinné továrny na výrobu olověné běloby v Klagenfurtu, v Lavanttalu a jihotyrolském Lavisu, které zaměstnávaly až 350 lidí. V roce 1859 mu byl udělen Řád železné koruny. Jeho firma získala četná vyznamenání a účastnila se světových i rakouských výstav. 29. dubna 1860 byl povolán coby zástupce Korutan do Rozmnožené Říšské rady (poradní orgán panovníka v době přechodu k ústavní formě vlády).\n\nByl i politicky aktivní. V roce 1861 a znovu roku 1867 byl zvolen na Korutanský zemský sněm v obvodu Wolfsberg. Mandát obhájil v roce 1867. Zemský sněm ho 23. února 1867 zvolil i do Říšské rady (tehdy ještě volené nepřímo). Rezignace byla oznámena dopisem 24. ledna 1868.\n\nZastával funkci ředitele korutanského průmyslového a živnostenského spolku.\n"}
{"id": "1033981", "url": "https://cs.wikipedia.org/wiki?curid=1033981", "title": "Kremlin Cup 2014 – ženská dvouhra", "text": "Kremlin Cup 2014 – ženská dvouhra\n\nDo soutěže ženské dvouhry na tenisovém turnaji Kremlin Cup 2014 nastoupilo dvacet osm hráček. Z kvalifikace postoupila čtveřice tenistek po výhrách ve třech kolech. Obhájkyní titulu byla rumunská světová trojka Simona Halepová, jež do turnaje nezasáhla.\n\nSoutěž dvouhry ovládla šestá nasazená domácí tenistka Anastasija Pavljučenkovová, která ve finále porazila nenasazenou Irinu-Camelii Beguovou z Rumunska ve třech setech 6–4, 5–7 a 6–1. Na okruhu WTA Tour si tak připsala sedmý titul kariéry, druhý v probíhající sezóně, když předtím triumfovala na pařížském Open GDF Suez a premiérový na Kremlin Cupu.\n\nV následné pondělní aktualizaci žebříčku WTA z 20. října 2014 se Ruska posunula o pět míst dopředu na 25. pozici. Finalistka Beguová se ve světovém žebříčku posunula na 42. místo.\n\nČtyři nejvýše nasazené hráčky měly volný los do druhého kola.\n\n"}
{"id": "1033984", "url": "https://cs.wikipedia.org/wiki?curid=1033984", "title": "Eudoxiu de Hurmuzachi", "text": "Eudoxiu de Hurmuzachi\n\nEudoxiu de Hurmuzachi, též Eudoxius von Hormuzaki (26. září 1812 Čornivka – 8. února 1874 Černovice) byl rakouský politik rumunské národnosti z Bukoviny, v 2. polovině 19. století poslanec Říšské rady a zemský hejtman Bukoviny.\n\nPocházel z původně řeckého rodu, který v 16. století přesídlil z ostrova Chios do Moldávie. Eudoxius studoval v letech 1832–1836 práva na Vídeňské univerzitě. Zabýval se i studiem dějin. Po návratu do domoviny se snažil docílit oddělení Bukoviny od Haliče a její prohlášení za samostatnou korunní zemi. V roce 1849 byl členem bukovinské deputace, která přispěla k tomu, že téhož roku skutečně došlo k administrativnímu oddělení Bukoviny.\n\nByl i politicky aktivní. V roce 1861 a znovu roku 1867 byl zvolen na Bukovinský zemský sněm v obvodu Câmpulung, za kurii venkovských obcí. Mandát obhájil v roce 1867. Zemský sněm ho 28. února 1867 zvolil i do Říšské rady (tehdy ještě volené nepřímo) za kurii venkovských obcí v Bukovině. Kvůli zápalu plic složil slib až 23. září 1867.\n\nV roce 1862 se stal náměstkem zemského hejtmana a v letech 1864–1870 a znovu 1872–1874 působil jako zemský hejtman Bukoviny. Zasadil se o přeložení klíčových právních norem (občanský zákoník, trestní právo) do rumunštiny.\n\nV roce 1872 byl povýšen na barona.\n\nJeho synovcem byl entomolog Constantin von Hormuzaki.\n"}
{"id": "1033987", "url": "https://cs.wikipedia.org/wiki?curid=1033987", "title": "HTC Windows Phone 8X", "text": "HTC Windows Phone 8X\n\nWindows Phone HTC 8X je smartphone, který byl vydán společností HTC Corporation 19. září 2012.\n\nChuong Nguyen od Gotta Be Mobile ve své recenzi napsal: \"Z hlediska hardwaru odvedlo HTC skvělou práci. Vytváří minimalistický a moderní design. Software pro Windows phones stále může být velkou překážkou k přiblížení se populárním rivalům iOS a Android v některých oblastech, například vyhledávání, hlasové příkazy, hlasové navádění...\"\n\nHTC 8 je řada Windows Phone 8 smartphonů vytvořená společností HTC. První dva smartphony s Windows 8 jsou nejlehčí v první Windows Phone generaci. Windows Phone HTC 8X svými parametry odpovídá smartphonu Nokia Lumia 82O. \n\nModel HTC 8S je smartphone s operačním systémem Windows 8. Na rozdíl od svého vyspělejšího konkurenta smartphonu HTC 8X má menší displej, paměť RAM a další parametry. \n\nV příspěvku na oficiálním fóru HTC byla podrobně popsána aktualizace softwaru z Windows 8 na Windows 8.1. Této aktualizace by se měl vyspělejší model HTC 8X, na rozdíl od HTC 8S, dočkat v blízké době. Bohužel není známý přesný datum.\n\n\n"}
{"id": "1033988", "url": "https://cs.wikipedia.org/wiki?curid=1033988", "title": "Zpěvník (album, 1997)", "text": "Zpěvník (album, 1997)\n\nZpěvník (1997) je kompilační album obsahující písničky autorské dvojice Zdeněk Svěrák a Jaroslav Uhlíř nahrané v letech 1973 a 1992 až 1995. Album obsahuje 24 skladeb, které zpívají autoři spolu s dětským sborem Sedmihlásek nebo je jejich interpretem Jiří Schelinger (č. 1) či Hana Ulrychová (č. 13). Hudební doprovod vytvořil Jaroslav Uhlíř a skupina MOUR Jaroslava Uhlíře.\n\n\n"}
{"id": "1033991", "url": "https://cs.wikipedia.org/wiki?curid=1033991", "title": "Žaludok", "text": "Žaludok\n\nŽaludok () je sídlo městského typu v Bělorusku. Nachází se ve Ščučynském rajónu Hrodenské oblasti a má přibližně 1300 obyvatel (2010).\n\nPrvní zmínka o obci pochází z druhé poloviny patnáctého století, v roce 1486 je již Žaludok zmiňován jako městečko. Tehdy patřil do Litevského velkoknížectví, v roce 1795 po třetím dělení Polska se stal součástí Ruského impéria a po polsko-sovětské válce se v roce 1921 stal znovu součástí Polska. Od sovětské invaze do Polska v roce 1939 byl součástí SSSR (Běloruská SSR) a od roku 1991 patří do nezávislého Běloruska.\n\n\n\n"}
{"id": "1033992", "url": "https://cs.wikipedia.org/wiki?curid=1033992", "title": "Erste Bank Open 2014", "text": "Erste Bank Open 2014\n\nErste Bank Open 2014 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Wiener Stadthalle. Konal se mezi 13. až 19. říjnem 2014 v rakouské metropoli Vídni jako 40. ročník turnaje.\n\nTurnaj s rozpočtem 521 405 eur patřil do kategorie ATP World Tour 250. Nejvýše nasazeným hráčem ve dvouhře byl pátý tenista světa David Ferrer ze Španělska, kterého ve finále přehrála turnajová dvojka Andy Murray. Skot si tak připsal druhou trofej sezóny. Deblovou soutěž ovládl německo-rakouský pár Philipp Petzschner a Jürgen Melzer.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1033994", "url": "https://cs.wikipedia.org/wiki?curid=1033994", "title": "If Stockholm Open 2014", "text": "If Stockholm Open 2014\n\nIf Stockholm Open 2014 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v aréně Kungliga tennishallen. Konal se mezi 13. až 19. říjnem 2014 ve švédské metropoli Stockholmu jako 46. ročník turnaje.\n\nTurnaj s rozpočtem 521 405 eur patřil do kategorie ATP World Tour 250. Nejvýše nasazeným hráčem ve dvouhře byl sedmý tenista světa Tomáš Berdych z České republiky, který ve finále zdolal bulharského obhájce titulu Grigora Dimitrova. Deblovou soutěž vyhrál americko-jihoafrický pár Eric Butorac a Raven Klaasen.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1033997", "url": "https://cs.wikipedia.org/wiki?curid=1033997", "title": "Clearomizér", "text": "Clearomizér\n\nClearomizér je nezbytná součást elektronické cigarety, která je k baterii připojena závitem. V podstatě se jedná o zařízení, jehož primárním úkolem je odpařování náplně do elektronických cigaret (e-liquidu). Za pomocí clearomizéru se e-liquid přetvoří na páru, kterou následně uživatelé e-cigaret vydechují.\n\nV zásadě rozeznáváme dva základní druhy clearomizérů – knotové a bezknotové, které se však dále dělí. Knotové clearomizéry jsou vyráběny s krátkými nebo dlouhými knoty a s pevnou nebo výměnnou žhavicí hlavou. Bezknotové clearomizéry pak dělíme na clearomizéry s pevným žhavicím tělískem a se žhavicím tělískem vyměnitelným. Novinkou mezi clearomizéry, je použití dutých keramických trubiček bez knotů a vaty.\n\nPokud je součástí elektronické cigarety knotový clearomizér, pak je k jeho žhavicí spirálce přiváděn e-liquid za pomocí těchto knotů. Ty bývají zpravidla vyrobeny z velmi kvalitní bavlny, která se vyznačuje výbornou savostí. U clearomizérů s krátkými knoty je nutno neustále kontrolovat, zda jsou e-liquidem dostatečně navlhčeny. Dlouhé knoty clearomizérů jsou navlhčeny stále, díky čemuž je lépe zajištěn přívod e-liquidu ke žhavicí hlavě nebo spirálce. Bezknotové clearomizéry poznáte zpravidla podle toho, že mají uprostřed svého těla dutinku s otvory, kterými je přiváděn e-liquid ke žhavicí hlavě. Princip fungování bezknotových clearomizérů je velmi podobný výše zmíněnému, s tím rozdílem, že bavlněný knot nebo vatička pro přívod e-liquidu je uschována uvnitř dutinky, takže není na první pohled vidět. Bezknotové clearomizéry se zároveň také vyznačují mírně zvýšenou spotřebou e-liquidu. Tato nevýhoda je však kompenzována výjimečným požitkem a hustým dýmem při kouření elektronické cigarety. \n\nŽivotnost clearomizéru zpravidla činí 5 – 20 dnů v závislosti na typu, četnosti kouření, způsobu zacházení s e-cigaretou, ale i správné péči a údržbě. Clearomizéry s vyměnitelnou žhavicí hlavou disponují jednou zásadní výhodou, která spočívá v tom, že je v případě potřeby nemusíte vyměňovat celé, nýbrž zakoupíte pouze žhavicí hlavu, která vás vyjde zhruba na polovinu ceny klasického clearomizéru. Nyní vyvstává otázka, jak poznat, kdy je potřeba clearomizér vyměnit. Po nějaké době přestane clearomizér vytvářet tak kvalitní a bohatý dým, jako bezprostředně po pořízení. Pokud nepomůže jeho vyčištění, pak je na místě pořízení nové žhavicí hlavy nebo celého clearomizéru.\n\nDojde-li k výše zmíněné situaci, pak je vhodné clearomizér rozebrat a očistit jej vodou nebo lihem. Po vyčištění je nutné nechat jej řádně proschnout, následně zakápnout trochou e-liquidu a rozkouřit. Při žhavení clearomizéru je však nutné, aby byly jeho knoty vlhké. V opačném případě může dojít ke spálení knotů, což se projeví v nepříjemné pachuti e-liquidu. \n\nPostup plnění je závislý nad druhem clearomizeru. \n\nClearomizer s dolním plněním: Odšroubujeme spodní část (základnu) a e-liquid nalijeme do otočené vrchní části clearomizeru. Clearomizer plníme vždy po stranně, aby nám náplň nevytekla. Po naplnění zašroubujeme obě části do sebe a dáme na baterii.\n\nClearomizer s horním plněním: Odsuneme vrchní část, která slouží jako plnící otvor a naplníme.\n"}
{"id": "1034000", "url": "https://cs.wikipedia.org/wiki?curid=1034000", "title": "If Stockholm Open 2014 – mužská dvouhra", "text": "If Stockholm Open 2014 – mužská dvouhra\n\nDo soutěže mužské dvouhry na tenisovém turnaji If Stockholm Open 2014 nastoupilo dvacet osm hráčů. Obhájcem titulu byl bulharský tenista Grigor Dimitrov, který skončila jako poražený finalista.\n\nVítězem dvouhry se stal nejvýše nasazený Tomáš Berdych, jenž ve finále zdolal turnajovou dvojku Grigora Dimitrova po třísetovém průběhu 5–7, 6–4 a 6–4.\n\nV probíhající sezóně si tak po únorové trofeji na halovém Rotterdam Open připsal druhé turnajové vítězství, které představovalo desátý titul na okruhu ATP Tour. Stockholmský turnaj turnaj vyhrál již v roce 2012.\n\nČtyři nejvýše nasazení hráči měli volný los do druhého kola.\n\n"}
{"id": "1034004", "url": "https://cs.wikipedia.org/wiki?curid=1034004", "title": "Kaple Zvěstování Panny Marie (Náchod-Plhov)", "text": "Kaple Zvěstování Panny Marie (Náchod-Plhov)\n\nKaple Zvěstování Panny Marie je římskokatolická kaple v náchodské místní části Plhov. Patří do farnosti Náchod. Je chráněna jako kulturní památka České republiky.\n\nBarokní kaple byla postavena v letech 1717 - 1718 na kopci zvaném Hrobek v nadmořské výšce 372 metrů (náchodské náměstí má nadmořskou výšku 337 metrů). Když v roce 1680 vypukl v Náchodě mor, byly zakázány pohřební průvody městem na hřbitov ve Starém Městě. Zemřelí z plhovských chalup byli sváženi povozem na kopec Hrobek. Povinnost postarat se o mrtvé měl majitel plhovského poplužního dvora Tomáš Průša z Ritteršperku, který nechal nad \"záhony mrtvých\" vztyčit dřevěný kříž a na něm umístil plechový obraz Panny Marie.\n\nKapli nechal postavit vlastním nákladem zámecký kapelník Mikuláš Josefů, rodem z České Skalice. Byl v ní umístěn plechový obraz a podle něj pak plhovský malíř Adolf Štěpán namaloval na plátno oltářní obraz. Kolem celého rámu byly vyřezávané dřevěné paprsky. Nahoře byl umístěn vyšší zlacený kříž, který se jako jediný zachoval. Původní plechový obraz je v kapli na pravé straně.\n\nV roce 1722 byla vysázena lipová alej, která ohraničovala tehdejší hřbitov. Před kaplí byla postavena kamenná terasa, uprostřed níž byl vztyčen v roce 1728 nejprve dřevěný kříž, který byl roku 1862 nahrazen litinovým křížem darovaným lékárníkem Františkem Seidlem.\n\nNa základě dekretu byla kaple roku 1786 zrušena a v následujícím roce prodána ve veřejné dražbě za 46 zlatých náchodskému purkmistrovi Matěji Dydákovi. Zvonek zakoupila obec Lipí, která jej vlastní dodnes. Jmění v hodnotě 900 zlatých - nový oltář, rozkládací kazatelna (k vynášení před kapli), měděná kropenka, dvě cínové lampy a osm svícnů, pár konviček, misál, dvě kasule a prádlo a obětiny (pamětní peníze, tři stříbrné sošky, zlacený reliéf sv. Aloise z mosazi a sedm okras) - bylo převedeno k děkanskému kostelu sv. Vavřince.\n\nPo požáru stodol naproti kostelu sv. Michaela, v němž bylo tehdy skladiště střelného prachu, byla v roce 1815 zřízena z kaple prachárna.\n\nV roce 1823 byla sepsána žádost o znovuotevření kaple, ale úřední jednání trvalo 11 let, takže kaple byla slavnostně vysvěcena až 17. srpna 1834 náchodským děkanem P. Kašparem Lukavským. Nový zvon byl pořízen v roce 1897, později byl ještě pořízen umíráček. Oba zvony byly zrekvírovány v roce 1942.\n\nČtyřboká, obdélná, zděná, omítaná budova s vykrajovanýma nárožími. Na západní straně s jednoduchým barokním štítem a pravoúhlým vchodem v přízemí, který je orámován pískovcem a nad ním je výklenek se soškou P. Marie. Nad okapní římsou je ustouplý tabulový štít s obrazem korunování P. Marie. Na hřebenu střechy je osmistěnná věžička s dřevěnými sloupky, římsami, makovicí a špicí s koulí, která má vysekaný letopočet 1718. Korouhvička má podobu dračí hlavy s letopočtem 1716 a sluncovým motivem. Střecha je pokrytá břidlicovou valbou. Vstup je v západním průčelí v pravoúhlém pískovcovém portálku s ušima a dvojitou lištou po obvodě. Klasicistní vstupní dveře jsou dvoukřídlé, dřevěné, ve čtyřech šikmo skládaných výplních s autentickým kováním. Nad vstupem je půlkruhová nika se stylizovanou mušlí v konče a přímou profilovanou římsou. V nice nad vstupem je umístěsna socha sv. Josefa s Ježíškem v rukách z bílého pískovce v podživotní velikosti a nad ní je plechová segmentová stříška. Štít má segmentová konkávní křídla nahoře zakončená trojúhelným tympanonem. Všechny římsy mají po opravě zjednodušené profily. Na vrcholu štítu je novodobý křížek. Vnitřek je centrální, sklenutý kopulí a čtyřboký s vyplněnými kouty. Okna v bočních stěnách jsou polokruhová. Ve výplních koutů jsou výklenky se sochami evangelistů.\n\nPouť připadá na 5. neděli velikonoční.\n\n"}
{"id": "1034007", "url": "https://cs.wikipedia.org/wiki?curid=1034007", "title": "Erste Bank Open 2014 – mužská dvouhra", "text": "Erste Bank Open 2014 – mužská dvouhra\n\nDo soutěže mužské dvouhry na tenisovém turnaji Erste Bank Open 2014 nastoupilo dvacet osm hráčů. Obhájcem titulu byl německý tenista Tommy Haas, který nestartoval pro zranění ramena.\n\nVítězem dvouhry se stal druhý nasazený Skot Andy Murray, jenž ve finále zdolal španělskou turnajovou jedničku Davida Ferrera po třísetovém průběhu 5–7, 6–2 a 7–5. Oba startovali na divokou kartu.\n\nV probíhající sezóně si tak po zářijové trofeji na čínském Shenzhen Open 2014 připsal druhé turnajové vítězství, které představovalo jubilejní třicátý titul na okruhu ATP Tour. V následné pondělní klasifikaci z 20. října 2014 se vrátil do elitní světové desítky žebříčku, když figuroval na 10. místě.\n\nČtyři nejvýše nasazení hráči měli volný los do druhého kola.\n\n"}
{"id": "1034011", "url": "https://cs.wikipedia.org/wiki?curid=1034011", "title": "Expremiéři", "text": "Expremiéři\n\nExpremiéři je cyklus dokumentárních filmů, portrétů bývalých předsedů vlády České republiky, který natočili studenti dokumentaristiky FAMU. Od 21. října 2014 do 16. prosince 2014 jej s týdenní periodou vysílala Česká televize. Představuje osoby premiérů a jejich vládnutí od 90. let téměř do současnosti, tedy od Petra Pitharta po Petra Nečase.\n\nAutory cyklu jsou studenti FAMU Apolena Rychlíková a Jakub Mahler. Cyklus vznikal převážně v roce 2013 v Tvůrčí skupině Kamily Zlatuškové v brněnském studiu České televize. Vzhledem k vývoji událostí byl v průběhu přípravy doplněn ještě poslední díl o Petru Nečasovi. Každý díl natáčel jiný režisér či režisérka. Rychlíková ke konceptu uvedla, že bylo někdy velmi těžké postavit se ostříleným matadorům české politiky a pokoušet se je kritizovat z pozice tvůrců mladé generace. Tři z premiérů se odmítli natáčení zúčastnit: Václav Klaus, Josef Tošovský a Petr Nečas. Autoři v jejich případě použili archiv České televize, rozhovory s jejich politickými kolegy a s novináři.\n\n"}
{"id": "1034015", "url": "https://cs.wikipedia.org/wiki?curid=1034015", "title": "Swiss Indoors 2014 – mužská dvouhra", "text": "Swiss Indoors 2014 – mužská dvouhra\n\nDo soutěže mužské dvouhry na tenisovém turnaji Swiss Indoors 2014 nastoupilo třicet dva hráčů. Dvojnásobným obhájcem titulu byl argentinský hráč Juan Martín del Potro, který do soutěže nezasáhl pro dlouhodobé zranění pravého zápěstí.\n\nSoutěž v rodném městě vyhrál 33letý nejvýše nasazený druhý hráč světa Roger Federer, když ve finále hladce zdolal o deset let mladší belgickou turnajovou sedmičku Davida Goffina poměrem 6–2 a 6–2. Po 51 minutách hry využil první mečbol. Švýcar odehrál deváté basilejské finále v řadě a celkově jedenácté na tomto turnaji, čímž vytvořil nový mužský rekord otevřené éry tenisu jako hráč, který se probojoval do nejvíce finále konkrétní události. Odpoutal se tak od Argentince Guillerma Vilase.\n\nNa Swiss Indoors dobyl Federer šestou trofej a úhrnem 82. singlový vavřín z okruhu ATP Tour. Basilejský podnik se pro něj stal šestou událostí, z níž si odvezl alespoň šest turnajových výher. Již dříve si stejný počet titulů zajistil na Cincinnati Masters, Turnaji mistrů a Dubai Tennis Championships, sedm si jich pak připsal na travnatých pažitech ve Wimbledonu a Halle Open. Během slavnostního ceremoniálu sdělil: „\"Bylo by to opravdu mimořádné. Nemůžete říct, že o nic nejde. Být světovou jedničkou je vážně něco, o čem to všechno je. Společně s pár turnaji, na kterých vám záleží.\"\n\nLídr světového žebříčku Novak Djoković nehrál z rodinných důvodů, když v daném týdnu přivedla manželka na svět syna.\n\n"}
{"id": "1034019", "url": "https://cs.wikipedia.org/wiki?curid=1034019", "title": "Sari Essayahová", "text": "Sari Essayahová\n\nSari Essayahová (* 21. ledna 1967 Haukivuori) je bývalá finská atletka, která se věnovala zejména sportovní chůzi, mistryně světa v chůzi na 10 km z roku 1993, později politička a poslankyně finského a Evropského parlamentu.\n\nZ otcovy strany je marockého původu. V první polovině 90. let 20. století patřila k předním světovým chodkyním. Čtyřikrát se zúčastnila mistrovství světa v atletice – v roce 1987 došla do cíle závodu na 10 kilometrů chůze devatenáctá, v roce 1991 získala na této trati bronzovou medaili a v roce 1993 na světovém šampionátu zvítězila. Při svém čtvrtém startu v roce 1995 skončila čtvrtá. Zvítězila rovněž na mistrovství Evropy v roce 1994. Dvakrát startovala na olympiádě – v Barceloně v roce 1992 skončila v závodě na 10 kilometrů chůze čtvrtá, v Atlantě o čtyři roky později šestnáctá.\nPo skončení sportovní kariéry se věnovala politice. V roce 2003 byla za křesťanské demokraty zvolena do finského parlamentu, v roce 2009 získala mandát poslance Evropského parlamentu. V roce 2012 kandidovala v prezidentských volbách – skončila na posledním místě, když získala 2,5 % hlasů. Roku 2015 byla opětovně zvolena do finského parlamentu a následně se stala předsedkyní křesťanských demokratů.\n\n"}
{"id": "1034025", "url": "https://cs.wikipedia.org/wiki?curid=1034025", "title": "Valencia Open 500 2014 – mužská dvouhra", "text": "Valencia Open 500 2014 – mužská dvouhra\n\nDo soutěže mužské dvouhry na tenisovém turnaji Valencia Open 500 2014 nastoupilo třicet dva hráčů. Obhájcem titulu byl ruský tenista Michail Južnyj, kterého v úvodním kole vyřadil Brazilec Thomaz Bellucci.\n\nFinále mělo stejné složení i vítěze jako zářijový ATP Shenzhen Open 2014. Soutěž opět vyhrál třetí nasazený Skot Andy Murray, když ve finále zdolal španělského hráče Tommyho Robreda. Jednalo o těsnou třísetovou bitvu, která obsahovala dva napínavé tiebreaky. Ten v rozhodující sadě získal poměrem míčů 10:8 Murray a za tři hodiny a dvacet tři minut završil duel. Stejně jako v Šen-čenu znovu odvrátil pět mečbolů a při ceremoniálu sdělil: „\"Bylo to šílené, oba jsme ze sebe vymáčkli totální maximum, víc už to snad ani nešlo\"“. Do Valencie zavítal z vídeňského Erste Bank Open 2014, na němž také slavil turnajový vavřín.\n\nV probíhající sezóně, i posledním měsíci, si tak Murray připsal třetí titul a celkově 31. singlovou trofej v kariéře, když prodloužil šňůru na šest finále bez porážky.\n\n\n"}
{"id": "1034044", "url": "https://cs.wikipedia.org/wiki?curid=1034044", "title": "Saint-Pierre-des-Tripiers", "text": "Saint-Pierre-des-Tripiers\n\nSaint-Pierre-des-Tripiers je francouzská obec v departementu Lozère v regionu Languedoc-Roussillon. V roce 2011 zde žilo 77 obyvatel.\n\nObec Saint-Pierre-des-Tripiers leží na jihozápadním konci náhorní krasové plošiny Causse Méjean. Na západě její území ohraničuje soutěska řeky Tarn, na jihu soutěska Gorges de la Jonte a na východě údolí Ravin de Bastides. Obec se nalézá na území Národního parku Cévennes.\n\nNa území obce na náhorní plošině Causse Mejean se nalézají dvě větší osady Volpillière a Courby, a dále menší samoty Viale, Cassagnes a Volcégur.\n\nV údolí Gorges de la Jonte se nalézají větší osady Truel a Caze. Radnice se nenalézá na náhorní plošině v obci Saint-Pierre-des-Tripiers, nýbrž dole v údolí Gorges de La Jonte v osadě La Truel.\n"}
{"id": "1034045", "url": "https://cs.wikipedia.org/wiki?curid=1034045", "title": "Valencia Open 500 2014", "text": "Valencia Open 500 2014\n\nValencia Open 500 2014 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v hale Ágora komplexu Města umění a věd. Konal se mezi 20. až 26. říjnem 2014 ve španělské Valencii jako 20. ročník turnaje.\n\nTurnaj s rozpočtem 2 204 230 eur patřil do kategorie ATP World Tour 500. Nejvýše nasazeným hráčem ve dvouhře byl pátý tenista světa David Ferrer ze Španělska, jenž skončil v semifinále. Obhájce titulu Michail Južnyj vypadl v úvodním kole. Trofej si odvezl Skot Andy Murray, když ve finále odvrátil pět mečbolů Tommyho Robreda. Deblovou soutěž opanovala čtvrtá nasazená dvojice Jean-Julien Rojer a Horia Tecău.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\nNásledující pár postoupil do hlavní soutěže z pozice náhradníka:\n\n\n\n"}
{"id": "1034047", "url": "https://cs.wikipedia.org/wiki?curid=1034047", "title": "Vítězný oblouk (Barcelona)", "text": "Vítězný oblouk (Barcelona)\n\nVítězný oblouk se nachází na křižovatce mezi Passeig de Lluís Companys (bývalá Saló de Sant Joan), Passeig de Sant Joan a la Ronda de Sant Pere. Byl postaven pro světovou výstavu v roce 1888 a byl vstupem do areálu výstaviště. Plány navrhl architekt Josep Vilaseca i Casanovas. Sochařskou výzdobu vytvořili Josep Reynés, Josep Llimona, Antoni Vilanova, Torquat Tasso, Manuel Fuxà a Pere Carbonell. Oblouk je registrován jako kulturní památka lokálního významu (BCIL).\n\nNa rozdíl od jiných triumfálních oblouků, které jsou zřetelně vojenské, barcelonský je více civilní. Někdy byl používán jako cíl pro některé masové závody jako závod Jeana Bouina nebo maraton. Pomník byl renovován v roce 1989.\n\nInspirován neomudejarským stylem má oblouk rozměry 1240 × 2980 × 2770 cm a je vybaven bohatou sochařskou výzdobou, prací několika autorů: Josep Reynés vyřezal horní vlys \"Adhesió de les Nacions al Concurs Universal\"; Jose Llimona provedl na zadní straně \" La Recompensa\"; na pravé straně vytvořil Antoni Vilanova alegorie průmyslu, zemědělství a obchodu; vlevo, Torquat Tasso, vytvořil alegorie věd a umění; Manuel Fuxà a Pere Carbonell zhotovili \"Fames\". Autorem majolikové výzdoby je Magí Fita.\n\n"}
{"id": "1034048", "url": "https://cs.wikipedia.org/wiki?curid=1034048", "title": "Swiss Indoors 2014", "text": "Swiss Indoors 2014\n\nSwiss Indoors 2014 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem arény St. Jakobshalle. Konal se mezi 20. až 26. říjnem 2014 ve švýcarské Basileji jako 45. ročník turnaje.\n\nTurnaj s rozpočtem 1 915 060 eur patřil do kategorie ATP World Tour 500. Nejvýše nasazeným hráčem ve dvouhře byl druhý tenista světa a basilejský rodák Roger Federer, který se jedenáctou finálovou účastí na jediné události stal mužským rekordmanem v otevřené éře tenisu. Ze Swiss Indoors si odvezl rekordní šestou trofej. Deblovou trofej získala druhá nasazená dvojice Vasek Pospisil s Nenadem Zimonjićem.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\n\n"}
{"id": "1034051", "url": "https://cs.wikipedia.org/wiki?curid=1034051", "title": "Erste Bank Open 2014 – mužská čtyřhra", "text": "Erste Bank Open 2014 – mužská čtyřhra\n\nDo soutěže mužské čtyřhry na tenisovém turnaji Erste Bank Open 2014 nastoupilo šestnáct dvojic. Obhájcem titulu byl rumunsko-český ský pár Florin Mergea a Lukáš Rosol, jehož členové nestartovali společně. Mergea vypadl po boku Marina Draganji v semifinále s Begemannem a Knowlem. Spoluhráčem Rosola se stal Santiago González, s nímž prohrál také v semifinále proti dvojici Melzer a Petzschner.\n\nDo finále se probojovaly dva nenasazené německo-rakouské páry. Soutěž vyhrála dvojice Jürgen Melzer a Philipp Petzschner, jejíž členové ve finále zdolali Andreho Begemanna s Julianem Knowlem po setech 7–6, 4–6 a supertiebreaku [10–7].\n\n"}
{"id": "1034053", "url": "https://cs.wikipedia.org/wiki?curid=1034053", "title": "Friedrich von Thun", "text": "Friedrich von Thun\n\nHrabě Friedrich von Thun (* 30. června 1942 Kvasice), celým jménem \"Friedrich Ernst Peter Paul Maria Thun-Hohenstein\", pochází z rodu Thun-Hohenstein a je rakouský herec.\nNarodil se jako čtvrtý nejmladší syn z pěti dětí. Po skončení druhé světové války byla rodina odsunuta z Československa do Rakouska a její majetek vyvlastněn. Ve městě Seckau ve Štýrsku navštěvoval opatské gymnázium a zde našel lásku k divadlu. Po maturitě v roce 1960 studoval v Mnichově germanistiku a divadelní vědy a bral soukromé divadelní hodiny.\n\nV roce 1962 se ucházel o angažmá u Axela von Ambessera, který jej obsadil do menších filmových rolí. Hrál ve \"Kohlhiesels Töchter a Heirate mich, Cherie\". Ambesser mu zajistil angažmá v divadle Münchner Kammerspiele a zde debutoval v divadelní hře \"Gewitter am See\". Do současnosti hrál Friedrich von Thun ve více než 100 televizních a filmových produkcích. Výraznou roli ztvárnil v česko-německém koprodukčním seriálu Náhrdelník z roku 1992\n\n"}
{"id": "1034056", "url": "https://cs.wikipedia.org/wiki?curid=1034056", "title": "Kremlin Cup 2014 – mužská čtyřhra", "text": "Kremlin Cup 2014 – mužská čtyřhra\n\nDo soutěže mužské čtyřhry na tenisovém turnaji Kremlin Cup 2014 nastoupilo šestnáct dvojic. Obhájcem titulu byl pár Michail Jelgin a Denis Istomin, jehož členové nestartovali společně. Istomin se rozhodl turnaje nezúčastnit. Spoluhráčem Jelgina se stal Sergej Betov, s nímž prohrál v úvodním kole s dvojicí Groth a Guccione.\n\nSoutěž čtyřhry vyhrála nenasazená česká dvojice František Čermák a Jiří Veselý, jejíž členové ve finále zdolali australské turnajové dvojky Sama Grothe s Chrisem Guccionem po zvládnutých koncovkách obou setů 7–6 a 7–5. Veselý si tak zahrál první finále na okruhu ATP World Tour, které proměnil v titul. Pro Čermáka se jednalo o třicátou první deblovou trofej kariéry, a po výhře na Croatia Open Umag 2014, druhou v probíhající sezóně.\n\n"}
{"id": "1034059", "url": "https://cs.wikipedia.org/wiki?curid=1034059", "title": "Schwyzský honič", "text": "Schwyzský honič\n\nSchwyzský honič (), známý také jako švýcký honič, je plemeno psa spadající do podsekce švýcarští honiči. Je pojmenován po švýcarském kantonu Schwyz.\n\nVšichni švýcarští honiči jsou velmi stará plemena psů, schwyzský honič je nejspíše nejstarší z nich . Nejstarší zmínku o nich najdeme v curyšské katedrále, kde jsou malby datující se až k roku 1100 . Pravděpodobnými předky Schwyzského honiče je porcelaine a — dnes již vyhynulý — francouzský bílooranžový honič. Vznikl na hranicích mezi Francií a Švýcarskem. Jeho původní využití byl lov zajíců a lišek, později i vysoké zvěře. Dnes jej najdeme jako loveckého psa i jako společníka.\nSchwyzský honič je velmi aktivní a hravý. Má rád veškeré typy pohybu. Je přátelský. Je známý i tím, že dokáže lovit a pracovat sám, čímž se hodí pro hony v nepřehledném terénu. Má vyvinuté lovecké pudy a pokud nemá dost pohybu, bude utíkat. K cizím je uzavřený, svému majiteli oddaný. Není příliš dominantní, spíše klidný. Sebevědomý. Schwyzský honič je známý i svým strachem z vody.\n\nHodí se k dětem. Ostatní zvířata toleruje, ale má sklony pronásledovat vše, co se rychle pohybuje, nevyjma cyklisty a domácí zvířata. Je vhodné jej chovat ve smečce s jinými psy.\n\nJe to dobrý hlídač. Má silný a vysoký hlas. Štěká, pokud cítí nablízku kořist. Pokud cítí, že je majetek majitele ohrožen, nebojí se zaútočit.\n\nSrst schwyzského honiče je přiléhavá a krátká, dobře kryje proti chladu i vodě. Líná dvakrát do roka, v tomto období je potřeba ji kartáčovat hřebenem s měkkými štětinami každý den. Jinak je jeho srst bezúdržbová. Protože má plemeno odpor k vodě, nemyjte psa, pokud to opravu nepotřebuje.\nVyžaduje důslednou výchovu, snese i tvrdší zacházení. Protože není tvrdohlavý ani dominantní, je vhodný pro jakýkoliv výcvik.\n\nVyžaduje hodně pohybu a musí být neustále zabavený. Pokud se nudí, může se stát stereotypní, v pozdějším stádiu i agresivní. Nedostatek pohybu řeší i utíkáním a lovem zvěře Je pro něj vhodný jakýkoliv typ pohybu, krom plavání.\n\n"}
{"id": "1034066", "url": "https://cs.wikipedia.org/wiki?curid=1034066", "title": "If Stockholm Open 2014 – mužská čtyřhra", "text": "If Stockholm Open 2014 – mužská čtyřhra\n\nDo soutěže mužské čtyřhry na tenisovém turnaji If Stockholm Open 2014 nastoupilo šestnáct dvojic. Obhájcem titulu byl pákistánsko-nizozemský pár Ajsám Kúreší a Jean-Julien Rojer, jehož členové nestartovali společně. Kúreší do turnaje nezasáhl. Rojer vypadl po boku Horii Tecăua v úvodním kole s Grigorem Dimitrovem a Pierrem-Huguesem Herbertem.\n\nSoutěž čtyřhry vyhrála třetí nasazená americko-jihoafrická dvojice Eric Butorac a Raven Klaasen, jejíž členové ve finále zdolali filipínsko-americký pár Treat Conrad Huey a Jack Sock po dvousetovém průběhu 6–4 a 6–3.\n\n"}
{"id": "1034069", "url": "https://cs.wikipedia.org/wiki?curid=1034069", "title": "Kostel svatého Jakuba Staršího (Litoměřice)", "text": "Kostel svatého Jakuba Staršího (Litoměřice)\n\nKostel svatého Jakuba Staršího (Většího) na Dominikánském náměstí v Litoměřicích je původně minoritským kostelem. Je chráněn jako kulturní památka České republiky.\n\nKostel sv. Jakuba je poprvé připomínán ve zprávě středověkého letopisce Beneše Minority o nejstarším klášteře ve městě v roce 1233. Byl založen pražským biskupem Janem II. z Dražic jako klášterní kostel mnichů františkánů-minoritů. Konventní stavby s kostelem sv. Jakuba vznikly jako součást městského opevnění. Jaká byla základní dispozice kostela kostela není známo, lze se pouze domnívat, že kostel stál na jihu, zatímco konventní budovy na severu objektu. K přestavbě došlo nejpozději na konci 14. století, kdy byl kolem roku 1390 klášter bohatě obdarován Ješkem Kamenickým z Čakovic. Za husitské revoluce v roce 1421 byl objekt zdevastován a po jejím skončení znovu obnoven. Po jeho zničení během třicetileté války ležel původní kostel dlouho v ruinách. V letech 1662–1667 došlo k první pobělohorské přestavbě. Dále v roce 1714 se konvent, zničený ohněm rychle opravoval spolu s kostelem, jehož úpravy se šíří blížily zásadní přestavbě. V roce 1715 byl takřka dokončen presbytář a pokračovalo se i v pracích na lodi kostela, která měla být brzy dokončena. Došlo v té době uzavření kontraktu s nejmenovaným architektem, zřejmě Octaviem Broggiem, který projekt roku 1716 zjednodušil. Minorité se pustili do opravy kláštera a pustili se do opravy konventu. Dnešní pozdně barokní podobu, která je připisována Octaviu Broggiovi, získal kostel v letech 1730–1740. K svěcení kostela došlo však až po smrti stavitele v roce 1750; v roce 1752 byla dostavěna loď a definitivně byl dokončen roku 1758 za současného osazení oltáře sv. Anny.\n\nJedná se o podélnou jednolodní stavbu s odsazenou půlkruhovou apsidou. K jeho severnímu boku přiléhají budovy bývalého kláštera. Průčelí kostela je dvouetážové bez věží. Při nárožích se nacházejí vysoké štenýře proláklých pilastrových svazků. Na hlavní římse je umístěn štítový nástavec s volutovými křídly a sochou sv. Jakuba ve výklenku. Na jižním boku je osový rizalit s trojúhelníkovým štítem. Kostel zdobí vysoké pilastry. Okna jsou s trojdílnými záklenky a vysokými klenáky opatřená nadokenními římsami různých tvarů a štukovou ornamentikou pozdně barokního a rokokového typu. Půdorys má i přes své podélné založení zřetelný centrální záměr.\n\nUvnitř kostela jsou plackové a lunetové klenby, které jsou oddělené pásy na vtažených pilastrových svazcích. Varhanní kruchta na západní straně je se zvlněným poprsníkem. Na východní straně se prostor rozšiřuje o polokruhový závěr presbytáře.\n\nZařízení kostela vznikalo postupně až do roku 1781.\nPři severní straně v prvním poli je rokokový oltář sv. Vincence Ferrerského z umělého mramoru z poloviny 18. století. Portálový diagonální nástavec s volutovými křídly a plastickými i řezanými doplňky. Titulní obraz je novodobý. Po stranách jsou umístěny polychromované sochy sv. Augustina a bl. Jindřicha Susa. Obraz sv. Antonína na klekadle, ve zlaceném rámu s rokajovými řezbami, pochází z 2. poloviny 18. století.\n\nVe středním poli je oltář sv. Jana Nepomuckého z umělého mramoru. Rokokový oltář z poloviny 18. století je portálový, sloupový s nástavcem, s plastickými a řezanými doplňky andílků a ornamentů. Titulní obraz je původní, v nástavci však novodobý.\n\nLuisézní kazatelna z konce 18. století je zhotovena z umělého mramoru. Na řečništi jsou pilastry. Festonový medailón je s reliéfem, andílci s atributy a na stříšce kazatelny socha sv. Jakuba.\n\nV třetím poli je rokokový oltář sv. Dominika z umělého mramoru pocházející z 18. století. Je portálový s nástavcem s volutovými křídly a plastickými doplňky. Titulní obraz je novodobý.\n\nV presbytáři se nachází rokokový hlavní oltář z roku 1769. Mramorářská práce pochází od Johanna Hennevogela. Oltářní meza s vysokým tabernáklem je rokajových tvarů. Vedle oltáře jsou boční branky se sochami klečících andělů. Titulní obraz znázorňující \"Smrt sv. Jakuba\" pochází zřejmě od Antona Kerna z roku 1718. Obraz je v bohatě profilovaném rámu s akantovými řezbami, andílky a rokajovou kartuší. Barokní pontifikální křeslo z 1. čtvrtiny 18. století je s bohatě řezaným akantovým opěradlem.\n\nNa jižní straně v posledním poli před chórem je rokokový oltář Panny Marie Růžencové z umělého mramoru z poloviny 18. století. Tvoří protějškový obraz k oltáři sv. Dominika. Místo obrazu je nad oltářem nika s dřevěnou sochou Panny Marie s Ježíškem a anděly. Po stranách dole jsou sochy klečícího sv. Dominika a sv. Kateřiny Sienské. Na pilíři středního pole edikula se sv. Josefem z umělého mramoru v rokokovém slohu pocházející z třetí čtvrtiny 18. století, s pilastry, vzdutou římsou a nástavcem. V nice je pak novodobá socha sv. Josefa.\n\nVe středním poli je oltář sv. Tomáše Akvinského z umělého mramoru. Je rokokový z poloviny 18. století a tvoří protějšek k oltáři sv. Jana Nepomuckého. Oba obrazy jsou novodobé.\n\nV prvním poli je oltář sv. Anny z umělého mramoru. Je v rokokovém stylu z poloviny 18. století. Jedná se o protějškový obraz k oltáři sv. Vincence. Oba obrazy jsou původní a mají po stranách polychromované sochy sv. Kateřiny Sienské a Růženy Limské.\n\nPo kruchtou jsou lavice z 2. poloviny 18. století. Na zádveří jsou zlacené řezby s rokajovými motivy pocházející z poloviny 18. století, jejich původ však není znám.\n\nSakristie je vybavena skříňovým barokním stolem z počátku 18. století. Je bohatých tvarů, s vykládaným páskovým ornamentem. Údajně pochází ze zrušeného litoměřického dominikánského kostela sv. Michaela. Obrazy znázorňující sv. Jeronýma a sv. Ambrože jsou v černo-zlatých oválných rámech. Také obraz sv. Dominika pocházející z poloviny 18. století je v černo-zlatém rámu členitého tvaru. Krucifix nese v chronogramu letopočet 1733.\n\n\n\n"}
{"id": "1034076", "url": "https://cs.wikipedia.org/wiki?curid=1034076", "title": "Kremlin Cup 2014 – ženská čtyřhra", "text": "Kremlin Cup 2014 – ženská čtyřhra\n\nDo soutěže ženské čtyřhry na tenisovém turnaji Kremlin Cup 2014 nastoupilo šestnáct dvojic. Obhájcem titulu byl rusko-australský pár Světlana Kuzněcovová a Samantha Stosurová, jehož členky do turnaje nezasáhly.\n\nDeblovou soutěž vyhrála druhá nasazená švýcarsko-italská dvojice Martina Hingisová a Flavia Pennettaová, která ve finále zdolala francouzsko-španělské turnajové čtyřky Caroline Garciaovou s Arantxou Parraou Santonjovou po hladkém dvousetovém průběhu 6–3 a 7–5.\n\nMartina Hingisová se tak v následné deblové klasifikaci WTA Tour z 20. října 2014 vrátila do první světové desítky, když figurovala na 9. místě.\n\n"}
{"id": "1034077", "url": "https://cs.wikipedia.org/wiki?curid=1034077", "title": "BGL Luxembourg Open 2014 – ženská čtyřhra", "text": "BGL Luxembourg Open 2014 – ženská čtyřhra\n\nDo soutěže ženské čtyřhry na tenisovém turnaji BGL Luxembourg Open 2014 nastoupilo šestnáct dvojic. Obhájcem titulu byl lichtenštejnsko-belgický pár Stephanie Vogtová a Yanina Wickmayerová, jehož členky do turnaje nezasáhly.\n\nDeblovou soutěž vyhrála švýcarsko-německá nenasazená dvojice Timea Bacsinszká a Kristina Barroisová, která ve finále zdolala české turnajové trojky Lucii Hradeckou s Barborou Krejčíkovou po setech 3–6, 6–4 a supertiebreaku [10–4]. Každá z vítězek si do žebříčku WTA ve čtyřhře připsala 280 bodů.\n\n"}
{"id": "1034078", "url": "https://cs.wikipedia.org/wiki?curid=1034078", "title": "Marisabelle Lombaová", "text": "Marisabelle Lombaová\n\nMarie-Isabelle \"Marisabelle\" Lomba, (* 17. srpen 1974 Charleroi, Belgie) je bývalá reprezentantka Belgie v judu. Je držitelkou bronzové olympijské medaile.\n\nS judem začala v 10 letech v Fosses-la-Ville. Vrcholově se judu věnovala v Tournai pod vedením Bernarda Tamboura.\n\nPoprvé na sebe upozornila v roce 1995 a v závěru roku na mistrovství světa v Japonsku si ziskem pátého místo zajistila účast na olympijských hrách v Atlantě. V olympijské roce 1996 sice propadla na mistrovství Evropy, ale formu vyladila k olympijským hrám. V prvním kole svůj zápas prohrála, ale přes opravy se probojovala do boje o třetí místo, ve kterém porazila Číňanku Liou Čchu-ang a vybojovala bronzovou medaili.\n\nV roce 1997 navázala na svoji olympijskou medaili, před domácím publikem titulem mistryně Evropy, ale na olympijských hrách v Sydney v roce 2000 na ty nejlepší již nestačila. Po nevydařené kvalifikaci na olympijské hry v Athénách v roce 2004 se sportovní kariérou rozloučila.\n\n"}
{"id": "1034085", "url": "https://cs.wikipedia.org/wiki?curid=1034085", "title": "Československý časopis pro fyziku", "text": "Československý časopis pro fyziku\n\nČeskoslovenský časopis pro fyziku je časopis vydávaný Fyzikálním ústavem Akademie věd České republiky.\n\n„Fysikové nejen pro sebe, ale snad i k užitku pracovníků příbuzných oborů učinili během roku 1968 pokus přetvořit si tento časopis po obsahové i formální stránce v živé a potřebné periodikum, které by plnilo nejméně dvě úlohy najednou: \n(\"Redakce, Čs. čas. fys. A, 19 (1969), propagační nulté číslo.)\"\n\nPrvní číslo \"Československého časopisu pro fysiku\" vyšlo 30. 6. 1951 rozdělením \"Časopisu pro pěstování mathematiky a fysiky\", který byl vydáván Jednotou českých matematiků a fyziků od roku 1872. Po určitou dobu vycházel \"Československý časopis pro fysiku (Sekce A)\" paralelně s mezinárodním časopisem \"Czechoslovak Journal of Physics (Section B)\", který měl zcela vědecké poslání. Samostatná redakce \"Československého časopisu pro fyziku\" byla založena až v roce 1967. \n\nČasopis přináší hlavně přehledové referáty uvádějící nové výsledky zasazené do širšího kontextu, srozumitelné i čtenářům s různým vzděláním a odbornou praxí. Dále časopis nabízí aktuality, zprávy, recenze knih, rozhovory, články z historie fyziky, otázky a náměty k nejrůznějším tématům, informace pro mládež a pedagogy aj. Všechny příspěvky podléhají odborným recenzím.\n\nVelké zásluhy si jako vedoucí redaktor časopisu v letech 1968 až 1974 získal doc. Zdeněk Málek (*11. 5. 1930 - †1. 5. 1984). Jeho dílem byly zásadní změny v koncepci a struktuře časopisu. Svým nadšením i podnětným a důsledným vedením redakčního kruhu, který sám založil, dosáhl nebývalého ohlasu časopisu mezi fyziky i v širší čtenářské obci. Právě tehdy se v časopisu začaly kromě referativních článků tisknout i aktuality a další typy příspěvků, které přispívají k tomu, že se časopis stal atraktivním pro poměrně široký okruh čtenářů. Díky žluté obálce začal být mezi čtenáři znám jako „Žlutý časopis“ a tato přezdívka mu zůstala dodnes.\n\nV roce 1993 se časopis zvětšil na formát A4 a koncem roku 2001 získal novou grafickou úpravu. Po typografické stránce dnes představuje zcela novou kvalitu nesrovnatelnou s obdobím 70. a 80. let minulého století poznamenaným různými ekonomicko-politickými restrikcemi. Nová redakce obnovila mnohé z tradičních rubrik a zavedla i některé nové, např. rubriku věnovanou dění ve fyzice na středních a vysokých školách nebo Svět fyziky, ve které se objevovaly medailony významných osobností z dějin fyziky, historické statě či se představovala významná fyzikální pracoviště. Od téhož roku lze Československý časopis pro fyziku nalézt i na internetu.\n\nV roce 2008 došlo k dalším změnám jak ve složení redakce, tak i ve formě a obsahu samotného časopisu. Časopis se prezentuje modernějším designem a k dispozici je také jeho on-line internetová verze. Jednotlivá čísla jsou tematicky orientována a sestavují je tzv. oboroví redaktoři z řad předních českých i slovenských fyziků. Začátkem roku 2014 byl Československý časopis pro fyziku (ve své tištěné i elektronické verzi) nově zařazen do aktualizovaného Seznamu recenzovaných neimpaktovaných periodik vydávaných v ČR. Autoři článků publikovaných v tomto časopisu tím mají možnost zařadit své publikační výstupy do Rejstříku informací o výsledcích.\n\n\n\n\n"}
{"id": "1034086", "url": "https://cs.wikipedia.org/wiki?curid=1034086", "title": "Charles Michel", "text": "Charles Michel\n\nCharles Michel (výslovnost: ; narozený 21. prosince 1975 Namur) je belgický politik a od prosince 2019 předseda Evropské rady. V letech 2014–2019 zastával úřad předsedy vlády Belgie, jakožto nejmladší premiér od roku 1840 a první frankofonní liberál v čele kabinetu od roku 1938. \n\nV únoru 2011 se ujal vedení liberálně orientovaného Reformního hnutí. Mezi lety 2007–2011 zastával úřad ministra rozvojové spolupráce ve čtyřech vládách. Otec Louis Michel je také belgický politik, bývalý eurokomisař a ministr zahraničí.\n\nVystudoval právo na Svobodné univerzitě v Bruselu a Amsterodamské univerzitě. Následně se stal bruselským právníkem.\n\nOd roku 1983 působil jeho otec Louis Michel ve valonském Jodoigne jako starosta. Politickou dráhu zde zahájil v šestnácti letech, když vstoupil k Mladým liberálům v Jodoigne (\"Jeunes Réformateurs Libéraux de Jodoigne\"). V roce 1994 byl zvolen do provinčního zastupitelstva ve Valonském Brabantu.\n\nVe všeobecných volbách 1999 byl zvolen za obvod Valonský Brabant do dolní komory parlamentu (Komory zástupců), když kandidoval za Mouvement réformateur.\n\nV roce 2000 byl jmenován ministrem vnitřních záležitostí valonské vlády. Při nástupu do úřadu se jako 25letý stal nejmladším ministrem v historii Belgie.\n\nNa místní úrovni zasedal od roku 2000 v radě města Wavre a o šest let později byl zvolen starostou.\n\nOd prosince 2007 sloužil jako ministr vnitřního rozvoje ve třetím kabinetu Guye Verhofstadta a na stejné pozici také v dalších vládách Yvese Leterma, Hermana Van Rompuye a druhém Letermově kabinetu.\n\nV roce 2009 sdělil, že je šokovaný prohlášením papeže Benedikta XVI., tvrdícího, že kondomy zhoršují epidemii AIDS. Tento výrok označil za „\"ohromující, skandální a navíc nezodpovědný\"“.\n\nPoté, co strana utrpěla porážku v červnových regionálních volbách 2009, stal se jedním z členů a rivalů, kteří požadovali odstoupení předsedy Didiera Reynderse. K tomuto kroku došlo až po další prohře Reformního hnutí v parlamentních volbách 2010, v nichž subjekt ztratil pět mandátů. Následně začal být zmiňován v souvislosti s kandidaturou do čela reformistů. Předsedou byl zvolen v lednu 2011. Aby se plně věnoval výkonu nové funkce, rezignoval na ministerské křeslo.\n\nPo všeobecných volbách v květnu 2014 jej panovník na základě výsledků určil jedním ze dvou tzv. „formaterů“ (formateur), osob pověřených vedením rozhovorů o sestavení nového kabinetu. Druhým se stal flanderský premiér Kris Peeters ze čtvrté v pořadí Křesťanskodemokratické a vlámské strany. Reformní hnutí skončilo na třetí příčce.\n\nNa belgické poměry v relativně krátkém období se podařilo složit novou čtyřkoaliční vládu tvořenou na půdorysu vítězné nacionalistické Nové vlámské aliance vedené Bartem de Weverem, Křesťanskodemokratické a vlámské strany, a liberálních subjektů Open VLD i Reformního hnutí. Předpokládaná většina v jednokomorém parlamentu činila 85 ze 150 poslanců. Do opozice tak přešli dosud vládnoucí socialisté Elia Di Rupa, kteří skončili druzí.\n\nVzhledem k tomu, že se reformisté stali jedinými zástupci frankofonních zájmů v koalici, přiřkl belgický tisk vládě nálepku „kamikadze koalice“. Reformní hnutí si tak vstupem do kabinetu zahrávalo s „politickou sebevraždou“ z možné ztráty přízně svých voličů. Belgický král Filip jej jmenoval předsedou vlády 11. října 2014. Následně se úřadů ujali i nově jmenovaní členové Michelova kabinetu.\n\nV prosinci 2018 se čtyřčlenná vládní koalice rozpadla. Po odmítnutí migračního paktu OSN ji opustila Nová vlámská aliance. Michel tak sestavil druhý kabinet menšinového charakteru na půdorysu tří zbylých subjektů Křesťanskodemokratické a vlámské strany, Open VLD a Reformního hnutí, jenž zemi dovedl ke květnovým parlamentním volbám 2019. Vláda zůstala úřadovat i po parlamentních volbách s dočasným, přechodným mandátem, do zformování nového kabinetu vzešlého z voleb. Na začátku července 2019 byl Michel zvolen předsedou Evropské rady, s nástupem do úřadu v prosinci téhož roku. Na post předsedy vlády rezignoval v říjnu 2019. Premiérské funkce se ujala stranická kolegyně a členka jeho dvou vlád Sophie Wilmèsová.\n\n"}
{"id": "1034095", "url": "https://cs.wikipedia.org/wiki?curid=1034095", "title": "Levhart perský", "text": "Levhart perský\n\nLevhart perský (\"Panthera pardus saxicolor\" nebo \"Panthera pardus ciscaucasica\"), zvaný též levhart zakavkazský nebo levhart anatolský je jedním z největších poddruhů levharta skvrnitého. Žije v severním Íránu, východním Turecku, na Kavkaze, jižním Turkmenistánu a západním Afghánistánu. Ve volné přírodě se nachází jen okolo 1000 jedinců a poddruh je podle norem IUCN veden jako ohrožený.\nLevhart perský je velký poddruh levharta skvrnitého, což odpovídá Bergmannovu pravidlu. Spolu s některými populacemi levhartů afrických, indických a s cejlonskými levharty patří k nejtěžším. Hmotnost samců se v průměru pohybuje okolo 65–70 kg a výjimečně dosahuje až k 90 kg. Samice jsou podstatně menší, většinou okolo 45 kg těžké. Zbarvení je světlé, krémové až šedožluté, s velkými, pravidelně rozmístěnými rozetami. Srst je dlouhá a hustá, především v zimním období.\n\nDříve bylo rozlišováno více poddruhů levharta – kromě perského byl uváděn zakavkazský (\"Panthera pardus ciscaucasica\") a anatolský levhart (\"P. p. tulliana\"), nyní se tyto subspecie neuznávají jako samostatné, resp. jejich uznání není dosud akceptováno. Taxonomie západoasijských levhartů je nicméně stále předmětem bádání.\n\nPočet dospělých jedinců je odhadován na 871–1290 (rok 2008). Odhady populací v jednotlivých státech resp. oblastech výskytu jsou následující: 550–850 v Íránu, 200–300 v Afghánistánu, 78–90 v Turkmenistánu, méně než 10–13 v Arménii, méně než 10–13 v Ázerbájdžánu, 3–4 v Náhorním Karabachu, méně než 5 v Gruzii, méně než 10 v ruské části Kavkazu, méně než 5 v Turecku. Írán je jádrovou oblastí a jakousi pevností výskytu a vyživuje malé kavkazské, turecké a turkmenské populace. Pro rozšíření a početnost populace v Afghánistánu existují velmi nespolehlivé údaje. Výskyt v Iráku není v současnosti potvrzen. Pro předpokládané další populace (např. Pákistán), chybějí data.\n\nBiotop levharta perského je poměrně pestrý – může žít v lesích mírného a subtropického pásu, horských oblastech, polopouštích či lesostepích.\n\nK jeho oblíbené kořisti patří koza bezoárová, džejran, zajíc polní, srnec obecný, kozorožec kavkazský, urial, muflon, prase divoké a dikobraz srstnatonosý. Kromě toho je schopen ulovit jakoukoliv kořist až do velikosti koně. Levhart není v současnosti vystaven konkurenci silnějších predátorů, než je on sám, neboť došlo k jejich vyhubení. Jednalo se o tygra kaspického a lva perského. Určitou konkurenci tak představují jen středně velké nebo menší šelmy: rys ostrovid, vlk obecný, hyena žíhaná, karakal a zcela výjimečně i irbis.\n\nObdobí páření levharta perského probíhá obvykle od poloviny ledna do poloviny února. Samci a samice spolu zůstávají jen krátce a rychle jeden druhého opouštějí. Doba březosti trvá v průměru 90–106 dní. Samice rodí obvykle dvě mláďata, větší počet je spíše vzácný (zaznamenané maximum je čtyři). Levharti pohlavně dospívají po dvou letech a v přírodě se obvykle nedožívají více než 12 let. V zajetí to může být až 16 let.\n\nHlavním nebezpečím pro perské levharty je pytláctví, úbytek přirozené kořisti, ztráta přirozeného prostředí a obecně růst lidské populace a jejích aktivit (mj. i vojenského rázu). Poklesem počtu jedinců došlo k výrazné fragmentaci populace, která je tím podstatně méně životaschopná. Přežití těchto koček mimo rezervace je velmi nejisté. Například ze 71 zaznamenaných úmrtí v Íránu v letech 2007–2011 bylo přes 70 % v důsledku odstřelu nebo otravy. 13 levhartů zahynulo kvůli nehodám na silnicích.\n\nPřežití této šelmy může zajistit jen důsledná ochrana, osvětová práce mezi obyvateli a propojení fragmentovaných areálů biokoridory. Je evidentní, že Írán a jeho populace levharta bude muset hrát klíčovou roli. Chovy v zoologických zahradách trpí častým příbuzenským křížením a nejsou tak vhodné pro oživení či doplnění divoké populace. V Čechách je chován v Zoo Dvůr Králové nad Labem a Zoo Jihlava. Na Slovensku je chován v Zoo Bojnice.\n\n"}
{"id": "1034096", "url": "https://cs.wikipedia.org/wiki?curid=1034096", "title": "Alain Krivine", "text": "Alain Krivine\n\nAlain Krivine (* 10. července 1941, Paříž) je francouzský trockistický politik, člen vedení Nouveau Parti anticapitaliste a Čtvrté internacionály.\n\nPochází z rodiny židovských přistěhovalců z Ukrajiny, jeho bratrancem je dirigent Emmanuel Krivine. Jako student historie vstoupil do Parti communiste français, angažoval se v protestech proti válce v Alžírsku a ve Vietnamu. V roce 1966 vystoupil z komunistické strany a jeho názory se posunuly k radikálnímu trockismu, patřil k hlavním organizátorům květnových nepokojů 1968, po potlačení vzpoury byl krátce vězněn. Působil v redakci krajně levicového týdeníku Rouge, kandidoval v prezidentských volbách v roce 1969 (1,1 % hlasů) a 1974 (0,4 % hlasů). Patřil k zakladatelům Ligue communiste révolutionnaire, v letech 1999 až 2004 byl poslancem Evropského parlamentu zvoleným na kandidátce Lutte ouvrière.\n\n"}
{"id": "1034098", "url": "https://cs.wikipedia.org/wiki?curid=1034098", "title": "Kurzivní písmo", "text": "Kurzivní písmo\n\nKurzivní písmo () je styl čínské kaligrafie, který se vyvinul koncem chanském období, na přelomu 2. a 3. století, jako zběžné písmo pro každodenní použití v soukromé sféře.\n\nKurzivní písmo se vyvinulo koncem chanském období, na přelomu 2. a 3. století jako neformální písmo, zběžnější než oficiální úřednické písmo \"li-šu\", ale stále ještě poměrně čitelné, na rozdíl od konceptního písma \"cchao-šu\". Vzniklo z pozdního úřednického písma s vlivy písma konceptního. Čínská tradice jeho vytvoření připisuje chanskému učenci Liou Te-šengovi (劉德升) a další rozvoj Liou Te-šengovým žákům Čung Jaovi (鍾繇) a Chu Čaovi (胡昭), předním kaligrafům ťinského dvora.\n\nVzkvétalo od 4. století, kdy je přivedl na vysokou úroveň kaligraf Wang Si-č’. Jeho kurzivním písmem psaná \"Předmluva ke sbírce básní složených u pavilonu orchidejí\" a dochovaná v pozdějších kopiích, je nejslavnější dílo čínské kaligrafie všech dob. Používalo se pro eseje a soukromou korespondenci, slavná díla kurzivního písma jsou proto zejména soukromé dopisy. V období šesti dynastií se tak stalo prostředkem uměleckého sebevyjádření. Poté se vedle písma konceptního a vzorového (\"kchaj-šu\") zařadilo mezi tři základní styly čínské kaligrafie v nichž byla napsána většina kaligrafických textů.\n\n"}
{"id": "1034102", "url": "https://cs.wikipedia.org/wiki?curid=1034102", "title": "Casa Planells", "text": "Casa Planells\n\nCasa Planells je stavba navržená architektem Josepem Mariou Jujolem v roce 1924 na zakázku Evelí Planells, která ho už dříve zainteresovala na stavbě dalších budov. Číslo 332 bylo postaveno v Avenida Diagonal v Barceloně. Rohový dům mezi Diagonal a ulicí Sicília má velmi malý půdorys, architekt dovedl efektně a inovativně zpracovat projekt.\n\nAčkoli je zasazen do katalánského modernismu, je tu nadále patrný anachronismus.\n\nUvnitř konstrukce klade důraz na schodiště a jeho zábradlí z tepaného železa. Někteří autoři, jako je Solà-Morales a Carlos Floresse, ho srovnávají s německými expresionisty, například s Erichem Mendelsohnem.\n\nRenovace objektu proběhla roku 2012. Je španělskou kulturní památkou lokálního významu.\n"}
{"id": "1034104", "url": "https://cs.wikipedia.org/wiki?curid=1034104", "title": "Tátrum", "text": "Tátrum\n\nTátrum (264 m n. m.) je vrch v okrese Hradec Králové Královéhradeckého kraje. Leží asi 1 km zjz. od obce Klamoš na jejím katastrálním území.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Dobřenická plošina.\n"}
{"id": "1034107", "url": "https://cs.wikipedia.org/wiki?curid=1034107", "title": "Zpěvník (rozcestník)", "text": "Zpěvník (rozcestník)\n\nZpěvník je kniha obsahující texty písní; tento název dále může znamenat:\n\n"}
{"id": "1034110", "url": "https://cs.wikipedia.org/wiki?curid=1034110", "title": "Zpěvník (album, 2002)", "text": "Zpěvník (album, 2002)\n\nZpěvník (2002) je kompilační album obsahující písničky autorské dvojice Zdeněk Svěrák a Jaroslav Uhlíř nahrané v letech 1987 až 2001. Album obsahuje celkem 26 písní.\n\n\n"}
{"id": "1034111", "url": "https://cs.wikipedia.org/wiki?curid=1034111", "title": "Jan Karpíšek", "text": "Jan Karpíšek\n\nJan Karpíšek (* 15. března 1981, Jihlava, Československo) je český malíř, kurátor a včelař. Po studiích na gymnáziu v Třeboni studoval na Fakultě výtvarných umění VUT v Brně u prof. Martina Mainera.\n\nKromě klasicky barvami malovaných pláten vytváří obrazy a asambláže společně s přírodními procesy, zejména pak se včelami. Za kopcem na sever od Brna zurčí na zahradě pod zalesněným svahem potůček a vytrvale zanáší kalem tkaninu, plandající přes stavidlo. V jezírku postaveném z malířského plátna, zasypaného hlinkami, maluje v průběhu času déšť, řasy a klíčící semenáčky rostlin. A také slunce, které jezírko zase opakovaně vysouší. V úlech pracují s vloženými dopisy, portréty a barevnými papíry včely. Vykousávají kresbu i s papírem a v podobě rozmělněné vaty ji vynášejí ven. Jindy přistavují k podložce své voskové dílo.\n\n\n\n\n"}
{"id": "1034112", "url": "https://cs.wikipedia.org/wiki?curid=1034112", "title": "Casa Antònia Burés", "text": "Casa Antònia Burés\n\nCasa Antònia Burés je modernistický obytný dům z počátku 20. století, nacházející se na ulici Carrer Ausiàs Marc, 42-46, v Barceloně. \n\nPlány byly podepsány Juli Batllevellem, ale zdá se, že byl navržen stavitelem Enricem Piem. Fasáda je tvořena z kamene a vlnitých železných balkonových zábradlí. Zábradlí balkonu v prvním patře je kamenné a po bocích má dvě plošiny. Dva kamenné sloupy ve tvaru stromů rostoucích z ulice nesou dvě tribuny. Na fasádě uprostřed nahoře je busta nejsvětějšího srdce Ježíšova.\n\nDruh stromů je předmětem diskuse. Tradičně bývá řečeno, že jsou to borovice pro vzhled kůry, a podle příjmení stavitele. Rodina a někteří odborníci jako historička Teresa M. Sala argumentují, že jsou to moruše, jak pro morfologii listů tak pro symboliku těchto stromů s textilní minulostí rodiny, protože její listy jsou základní potravinou pro bource morušového.\n\nJe španělskou kulturní památkou lokálního významu.\n"}
{"id": "1034114", "url": "https://cs.wikipedia.org/wiki?curid=1034114", "title": "Jaroslav Hořánek", "text": "Jaroslav Hořánek\n\nJaroslav Hořánek (5. prosince 1925, Praha – 18. ledna 1995, tamtéž) byl český malíř, ilustrátor, grafik a pedagog.\n\nJaroslav Hořánek maturoval roku 1944 na reálném gymnáziu Na Smetance a pak v letech 1945-1949 a 1952-1953 studoval na Akademii výtvarných umění v Praze u profesorů Vratislava Nechleby a Jakuba Obrovského (studium bylo v letech 1950-1952 přerušeno vojenskou službou).\nOd roku 1949 byl členem Svazu československých výtvarných umělců a Spolku výtvarných umělců Mánes. Vystavovat začal roku 1952. Členem SČUG Hollar byl od roku 1955 (v letech 1990-1995 byl jeho místopředsedou). V letech 1970-1987 působil jako profesor na Střední odborné škole výtvarné v Praze. Roku 1977 se stal spoluzakladatelem hudebního sdružení českých grafiků Grafičanka, kde hrál na harmoniku. Od roku 1980 byl členem Spolku sběratelů a přátel exlibris.\n\nTěžištěm jeho rané tvorby byla malba a figurální kresba, později zvláště expresivní grafika inspirovaná přírodními motivy a zaměřená na techniku seriografie. Jako ilustrátor spolupracoval s řadou nakladatelství, např. s Mladou frontou, Albatrosem, Naším vojskem, Československým spisovatelem a s dalšími.\n\n"}
{"id": "1034115", "url": "https://cs.wikipedia.org/wiki?curid=1034115", "title": "Hučivý potok", "text": "Hučivý potok\n\nHučivý potok (dříve též \"Vykmanovský potok\") je potok v okrese Chomutov v Ústeckém kraji v České republice. Je dlouhý 7,42 km. Pramení v Krušných horách západně od osady Horní Halže v nadmořské výšce 906 metrů. Protéká osadou Vykmanov, obcí Perštejn a v Lužném se vlévá zleva do Ohře v nadmořské výšce 299 metrů. Největším přítokem Hučivého potoka je Malodolský potok, který se do něj vlévá na říčním kilometru 1,6.\n\nPovodí Hučivého potoka má rozlohu 19,52 km² a nachází se v něm patnáct vodních ploch s celkovou rozlohou 1 ha. Hustota říční sítě povodí je 1,85 km/km². Správcem toku je státní podnik Povodí Ohře.\n\n"}
{"id": "1034116", "url": "https://cs.wikipedia.org/wiki?curid=1034116", "title": "Malodolský potok", "text": "Malodolský potok\n\nMalodolský potok je potok v okrese Chomutov v Ústeckém kraji v České republice. Je dlouhý 6,86 km. Pramení v Krušných horách severozápadně od osady Horní Halže v nadmořské výšce 899 m n. m. Protéká osadami Horní Halže, Údolíčko a v Perštejně se vlévá zleva do Hučivého potoka v nadmořské výšce 353 m n. m.\n\nPovodí Malodolského potoka má rozlohu 9,21 km² a nachází se v něm šest vodních ploch s celkovou rozlohou 0,3 ha. Hustota říční sítě povodí je 1,66 km/km². Správcem toku je státní podnik Povodí Ohře.\n\n"}
{"id": "1034117", "url": "https://cs.wikipedia.org/wiki?curid=1034117", "title": "Observatoř Siding Spring", "text": "Observatoř Siding Spring\n\nObservatoř Siding Spring (Siding Spring Observatory) je stanoviště k pozorování jižní oblohy, které se nachází na vrcholu stejnojmenné hory ve výšce 1165 metrů nad mořem. Observatoř leží nedaleko města Coonabarabran v australském státě Nový Jižní Wales a je provozována Australskou národní univerzitou v Canbeře. Byla vybudována v roce 1965, aby nahradila observatoř v Mount Stromlo u Canberry, kde bylo stále větší světelné znečištění.\n\nV lednu 2013 byla observatoř zasažena stepním požárem, personál musel být evakuován, avšak přístroje nebyly vážněji poškozeny.\n\nNa observatoří je umístěno dvanáct dalekohledů, celková hodnota zařízení převyšuje sto milionů amerických dolarů.\n\n\n"}
{"id": "1034119", "url": "https://cs.wikipedia.org/wiki?curid=1034119", "title": "Jan Holoubek", "text": "Jan Holoubek\n\nJan Holoubek (* 11. února 1949, Praha) je český grafik a malíř.\n\nJan Holoubek se narodil v Praze, ale část dětství strávil v Maštově, kde také začal kreslit a modelovat. Po návratu do Prahy se vyučil uměleckým zámečníkem. Pracoval ve skladu Národního divadla, ve Výstavním ústředí Svazu českých výtvarných umělců a jako svářeč u Dopravního podniku Praha. Zároveň studoval základy malby u malíře Jaromíra Wíša.\n\nRoku 1970 byl přijat na Akademii výtvarných umění v Praze do ateliéru grafiky prof. Ladislava Čepeláka. Absolvoval roku 1976 a tři roky poté měl první samostatnou výstavu v Galerii mladých v Mánesu. Byl pak přijat do SČVU, ale v době normalizace od počátku 80. let měl pouze tři autorské výstavy v mimopražských galeriích.\n\nOd poloviny 80. let byl členem výtvarného sdružení Kruh, které se soustředilo kolem neoficiální Galerie H bratří Hůlových v Kostelci nad Černými lesy.\nKoncem 90. let musel opustit dosavadní ateliér a pracoval přechodně jako rámař a jako výtvarník dekorací pro divadlo a zahraniční filmové produkce.\n\nOd roku 2005 se opět věnuje grafice a malbě. Jan Holoubek je členem SČUG Hollar, žije a pracuje v Praze.\n\nJan Holoubek se na počátku studií zabýval linorytem a figurálními náměty (Dva, 1972). Později tvořil grafické listy s přírodními motivy, převážně technikou leptu a suché jehly v kombinaci s akvatintou, AVU absolvoval sérií grafických listů Stromy (1975-76, lept s akvatintou).\n\nPo absolutoriu se věnoval téměř výhradně linorytu a dřevorytu. Zprvu dával přednost linorytu, který dovoluje stejnou přesnost jako dřevo, ale je poddajnější a neovlivňuje čistotu linií nepravidelnostmi struktury.\n\nKoncem 70. let jeho tvorba směřovala k výtvarnému zjednodušení a znázornění přírody, figur a architektury formou siluet a znaků (Dva pohledy, 1980).\nHoloubkovo bravurní zvládnutí techniky linorytu je patrné na sérii grafických listů znázorňujících složité přírodní struktury (Větve, 1983, Kořen, 1984) nebo prostorové vztahy průmyslových zařízení a architektury znázorněné jako ostré kontrasty světel a stínů (Světlo v prostoru, 1984, Průmyslové zátiší, 1985).\n\nOd poloviny 80. let používá jako doplněk černých a bílých ploch tlumené barvy (Metro, 1985, Okno pro Jindřicha R., 1986, Objekt, 1986) nebo soutisk několika odstínů šedé.\nZ téhož období pocházejí jeho grafické listy znázorňující abstraktní formou pohyb (Neklid, 1986, Dvě postavy, 1987).\n\nNa konci 80. let opustil technické náměty a geometrická zobrazení a více se věnoval kresbě a malbě. Nové grafické listy vznikaly podle kreseb a pro dosažení bohatšího rejstříku jemně odstupňovaných tónů začal Jan Holoubek užívat mnohonásobné soutisky postupně odrývané dřevořezové matrice.\n\nPřestože Jan Holoubek chtěl původně studovat malbu, věnuje se po celý život převážně grafice. Paralelně s grafickými listy vznikly menší tempery krajin a detailů průmyslových objektů. Jako malíř se podílí např. na výtvarné podobě některých inscenací Národního divadla (Eugen Oněgin, 2009).\n\n\n\n\n\n\n\n\n"}
{"id": "1034120", "url": "https://cs.wikipedia.org/wiki?curid=1034120", "title": "Josef Hubík", "text": "Josef Hubík\n\nJosef Hubík (4. února 1816 Vážany – 21. srpna 1867 Trávník) byl rakouský politik české národnosti z Moravy, v 2. polovině 19. století poslanec Říšské rady a Moravského zemského sněmu.\n\nPocházel z rolnické rodiny. Rodiče vlastnili půllán ve Vážanech u Kroměříže. Vychodil školu v Jarohněvicích, protože v rodné vesnici nebyla obecná škola. Následně chodil na hlavní školu v Kroměříži, kde se naučil německy. Patřil mezi nadané žáky, ale uposlechl výzvy rodičů, nepokračoval ve studiích a zapojil se do hospodaření na rodové usedlosti. Ve věku 22 let se oženil s vdovou Františkou rozenou Šebestíkovou. Měli sedm dětí, z nichž pět se dožilo vyššího věku. Od rodičů získal polnosti v Kotojedech a přikoupil také roku 1853 půllán v Trávníku.\n\nVýrazněji se do politického života zapojil už během revolučního roku 1848. Od roku 1848 do roku 1849 zasedal jako poslanec Moravského zemského sněmu. Nastoupil sem po zemských volbách roku 1848 za kurii venkovských obcí, obvod Holešov. Zaměřoval se na zemědělská témata. Sněm ho zvolil za člena deputace k císařskému dvoru v Innsbrucku, kde se moravští delegáti vyslovili pro zrušení roboty a desátků a pro rovnoprávnost češtiny a němčiny na úřadech. V roce 1850 se stal starostou Trávníku. Roku 1853 už na vlastní žádost do úřadu nekandidoval. V listopadu 1854 byl povolán do poradní vládní komise v Brně o novém obecním řádu.\n\nPo obnovení ústavního systému vlády se opět zapojil do politiky. V zemských volbách roku 1861 byl zvolen na Moravský zemský sněm za kurii venkovských obcí, obvod Kroměříž, Kojetín, Přerov, Zdounky. Mandát zde obhájil i ve zemských volbách v lednu 1867 i v krátce poté vypsaných nových volbách v březnu 1867. Poslanecký slib skládal v únoru 1867 v češtině.\n\nZemský sněm ho 10. dubna 1867 zvolil i do Říšské rady (tehdy ještě volené nepřímo) za kurii venkovských obcí na Moravě. Do činnosti vídeňského parlamentu se fakticky nezapojil, nesložil slib a v létě roku 1867 zemřel. Patřil k federalistické české Moravské národní straně (staročeši). I proto se na Říšskou radu nedostavil, protože čeští poslanci nesouhlasili s ústavním směřováním státu. 19. června 1867 byl spolu s dalšími českými poslanci vyzván k udání důvodů pro nepřevzetí mandátu.\n\nZemřel v srpnu 1867 a byl pohřben za velké účasti lidu. 17. října 1868 místo něj do Říšské rady po doplňovacích volbách nastoupil August Wenzliczke.\n"}
{"id": "1034121", "url": "https://cs.wikipedia.org/wiki?curid=1034121", "title": "Slínek", "text": "Slínek\n\nV průběhu výroby portlandského cementu termín slínek odkazuje na hrudky nebo konkrece, obvykle velikosti od 3 (0,12 palců) do 25 mm (0,98 palců) v průměru, vyrobené slínováním (spojení bez tavení až k bodu zkapalnění) vápence a hlinitokřemičitanovým jílovým materiálem, který vzniká během výroby v cementářské peci.\n\nSlínek obsahuje různé druhy vápenných silikátů včetně alitu a belitu. Hlinitan trivápenatý (3CaO.AlO) a hlinitoželezitan vápenatý jsou další běžné složky. Tyto složky jsou často generovány in situ ohřátím různých jílů a vápence.\n\nSlínek portlandského cementu je vyroben ohřátím v rotační peci za vysoké teploty homogenním rozmícháním surového materiálu. Produkty při chemické reakce agregují za spékací teploty, která je okolo . Oxid hlinitý a oxidy železa jsou přítomné pouze jako tavidlo ke snížení spékací teploty a k přimíchání malého množství k pevnosti cementu. Pro speciální cementy jako jsou typy \"nízkoteplotní\" (LH) a \"cement odolný proti síranům\" (SR) je nutné omezit množství vytvořeného hlinitanu vápenatého (tricalcium aluminate). Hlavním surovým materiálem pro výrobu slínku je obvykle vápenec smíchaný s dalším materiálem obsahující jíl jako zdroj alumino-silikátu. Nečistý vápenec obvykle obsahuje jíl nebo oxid křemičitý (SiO). Uhličitan vápenatý (CaCO) obsažený v těchto vápencích může být do 80%. Další surová složka (materiály v surové směsi jiné než vápenec) závisí na čistotě vápence. Některé z druhotných složek surového materiálu jsou: jíl, břidlice, písek, železná ruda, bauxit, popílek a struska.\nPovrch slínku a jeho reakce v různých elektrolytických roztocích jsou zkoumány rastrovacím elektronovým mikroskopem a mikroskopií atomárních sil.\n\nPortlandský cementový slínek je mlet v kulových mlýnech na jemný prášek a použit jako pojivo v mnoha výrobcích z cementu. Někdy je přidáno trochu sádry. Může být kombinován s dalšími aktivními složkami nebo chemické příměsi k výrobě dalších typů cementu obsahující:\n\nPokud je slínek skladován v suchých podmínkách, vydrží bez viditelné ztráty kvality po několik týdnů. Kvůli tomu a také proto, že může být lehce nakládán obvyklými prostředky pro manipulaci se surovinami, je slínek mezinárodně obchodován ve velkém množství. Výrobci cementu si většinou slínek objednávají pro mletí v jejich vlastních pecích v cementárnách. Výrobci dále slínek zasílají do mlýnů v místech, kde není možné připravovat cement ze surového materiálu.\n\nBěžně se se slínkem můžeme setkat v maltě pro vnitřní či vnější omítky, kde může být obsah portlandského slínku 5 - 15% a odprašků z výroby portlandského slínku 0 – 0,5%. \n\nObvykle je přidána sádra, zabraňující vznícení cementu, která je také velice efektivní k vylepšení mletí slínku a hodí se k prevenci vzniku aglomerací a vrstvy prachu na povrchu mlecích zařízení mlýnských zdí. \n\nOrganické části jsou často vloženy k vytvoření hrudek z prášku. Triethanolamin (TEA) je běžně použit při 0.1 wt. % a bylo dokázáno, že je velice efektivní. Dalšími aditivy, které jsou někdy použity jsou ethylenglykol, kyselina olejová a dodecyl benzen sulfonát. \nSlínek po ošetření vodou reaguje a vytváří se hydrát, známý jako cementová pasta. Posléze pasta polymerizuje, což je indikováno jejím ztvrdnutím.\n"}
{"id": "1034122", "url": "https://cs.wikipedia.org/wiki?curid=1034122", "title": "Křepenice (tvrz)", "text": "Křepenice (tvrz)\n\nTvrz v Křepenicích, zvaná též Tvrz Jakuba Krčína z Jelčan je panské sídlo nacházející se ve vesnici Křepenice v okrese Příbram. Je chráněna jako kulturní památka.\n\nV roce 1584 nechal slavný rybníkář Jakub Krčín vybudovat po vzoru rožmberské Kratochvíle renesanční vodní tvrz a nazval ji \"Nový hrádek Krčínov\". V letech 1590–1597 na tvrzi sídlil. Ústřední budova byla obklopena hradbou s nárožními baštami. Bašty měly renesanční štíty, fasády zdobilo sgrafitové kvádrování. Objekt obklopoval rybník nazývaný Návesník, do tvrze se vjíždělo po kamenném mostě.\n\nVe třicátých letech 20. století koupil polovinu tvrzi pradědeček současného majitele. Po vyvlastnění v roce 1948 zde sídlilo jednotné zemědělské družstvo, později i místní národní výbor a sekretariát svazácké organizace. V 80. letech tvrz chátrala a byla opuštěna, v devadesátých letech 20. století byla restituována a postupně rekonstruována.\n\n"}
{"id": "1034127", "url": "https://cs.wikipedia.org/wiki?curid=1034127", "title": "Marie-Claire Restouxová", "text": "Marie-Claire Restouxová\n\nMarie-Claire Restoux [Marikler Restu], (* 9. duben 1968 La Rochefoucauld, Francie) je bývalá reprezentantka Francie v judu. Je olympijskou vítězkou z roku 1996.\n\n\n\nJudu se věnovala od 10 let v Montbronu. V reprezentaci se začala prosazovat až v pozdějším věku. K místu reprezentační jedničky jí pomohlo zranění její největší rivalky Laëtitie Tignoly dva týdny před mistrovstvím světa v roce 1995 a svoji účast přetavila v nečekaný zisk titulu mistryně světa. Formu si přenesla i do olympijského roku 1996. Na olympijských hrách v Atlantě předvedla takticky vyzrálý výkon a měla i štěstí na dobrý los. V semifinále si pohlídala silovější Polku Krause na hantei a ve finále po minutě boje kontrovala svoji soupeřku Hjon Suk-hui za juko. Bodový náskok udržela až do konce a získala zlatou olympijskou medaili.\n\nV roce 1997 svůj olympijský trimuf potvrdila ziskem druhého titulu mistryně světa před domácím publikem. Ve výčtu jejich úspěchů jí scházel nakonec titul mistryně Evropy. V roce 2000 již nedokázala odrazit boj o nomiaci s Tignolaovou a obhajobu zlaté olympijské medaile tak musela oželet. Sportovní kariéru ukončila po sezoně 2001. Věnuje se politice zaměřené na tělovýchovu a sport.\n\n\n"}
{"id": "1034128", "url": "https://cs.wikipedia.org/wiki?curid=1034128", "title": "Silnice I/12 (Slovensko)", "text": "Silnice I/12 (Slovensko)\n\nSilnice I. třídy č. 12 (také jako \"I/12\") se nachází na severním Slovensku, v Kysucích, na území okresu Čadca. Vznikla po překategorizování části silnice II. třídy 487 v úseku Svrčinovec – Skalité. Měří 15,311 km. Souběžně s cestou I/12 je naplánována výstavba dálnice D3.\n\nSilnice začíná v obci Svrčinovec, kde odbočuje z I / 11. Nejprve směřuje na severovýchod, sleduje tok Čierňanky (levý břeh) a prochází obcí Čierne. Pokračuje přes místní část Vyšný Konec, kde odbočuje místní komunikace do osady Rediška a poté se stáčí na východ. Dále prochází přes střed obce Skalité a postupně i okrajem jejích částí Poľana a do Sihla (kde odbočuje cesta do osady Vreščovka) a přes Kudlov a Serafínov. Nakonec se stáčí opět na severovýchod a stoupá do sedla Príslop (714,0 m nm; nejvyšší bod komunikace), kde prochází státní hranice s Polskem a cesta přes hraniční přechod Skalité–Zwardoń–Myto vstupuje do Polska na území obce Zwardoń. Dále pokračuje jako DK 69 do města Żywiec.\n\n"}
{"id": "1034130", "url": "https://cs.wikipedia.org/wiki?curid=1034130", "title": "Sin Tong-hjok", "text": "Sin Tong-hjok\n\nSin Tong-hjok (* 19. listopadu 1982 tábor č. 14 v Kečchonu) je severokorejský uprchlík a patrně jediný člověk, který se narodil v severokorejském pracovním táboře a podařilo se mu uprchnout. O své anabázi napsal knihu \"Útěk z Tábora č. 14\". Narodil se vězňům, kteří získali tzv. „manželství za odměnu“ za přesně vymezených podmínek. Z tábora se mu podařilo utéct dne 2. ledna 2005.\n\n"}
{"id": "1034132", "url": "https://cs.wikipedia.org/wiki?curid=1034132", "title": "Ella Hruschka", "text": "Ella Hruschka\n\nElla (Emanuela) Hruschka (7. května 1851, Třebíč, Rakousko-Uhersko – 13. března 1912, Vídeň, Rakousko-Uhersko) byla rakouská učitelka, spisovatelka, novinářka a aktivistka za práva žen.\n\nEmanuela Hruschka (původně Hruška, sama se nazývala Ella) byla dcerou rakouských státních úředníků studovala francouzštinu, angličtinu a italštinu (později nazývané \"moderní jazyky\") a v roce 1874 absolvovala s vyznamenáním studium na vzdělávacím ústavu pro učitelky v Brně. Později na téže univerzitě vyučovala.\n\nPo odchodu do důchodu v roce 1893 cestovala po Německu a Itálii a publikovala eseje, příběhy, fejetony, poezii a výchovnou literaturu v \"Neues Wiener Tageblatt\", \"Neues Wiener Journal\", \"Volksstimme\", \"Deutsches Dichterheim\", \"Jung-Deutschland\", \"An der schönen, blauen Donau\", \"Wiener Hausfrauen-Zeitung\", \"Heimat\" a další články v \"Lehrerinnen-Wart\". Od roku 1895 žila ve Vídni.\n\n\n\n"}
{"id": "1034145", "url": "https://cs.wikipedia.org/wiki?curid=1034145", "title": "Casa Calvet", "text": "Casa Calvet\n\nCasa Calvet je budova navržená Antonim Gaudím, stojící na ulici Casp v barcelonské čtvrti Eixample. Byla postavena roku 1899 .\n\nStavba byla provedena na zakázku Andreua Calveta, výrobce textilu, pro podnikání (v přízemí a suterénu) i pro bydlení (v horních patrech).\n\nCasa Calvet je považována za nejkonzervativnější dílo architekta. Podle odborníků, vysvětlení spočívá v tom, že za prvé, Gaudi musel přizpůsobit stávající budovy a na straně druhé musel vzít v úvahu, že se nachází v elegantní čtvrti. Symetrie, rovnováha a pořádek, které charakterizují Casa Calvet, nejsou obvyklé v práci Gaudího. Nicméně jsou vidět prvky modernismu, například křivočaré štíty na přední části tribuny proskleného balkonu. Sloupy lemující vchod a připomínají cívky nití jsou narážkou na Calvetův textilní podnik. Kování je dílo Josepa Perpinyà.\n\nV horní části fasády jsou busty tří patronů města Vilassar de Dalt, kde žili Calvetovi: Petr Veronský, Genesius z Arlu a Genesius Římský. Byla to první stavba oceněna radou města na Concurs anual d'edificis artístics (1899).\n\nRoku 1969 byla prohlášena španělskou kulturní památkou.\n"}
{"id": "1034151", "url": "https://cs.wikipedia.org/wiki?curid=1034151", "title": "XPointer", "text": "XPointer\n\nXPointer je metoda adresování komponent XML souborů. Jedná se o zobecnění identifikátoru fragmentu známého z HTML odkazů, kde codice_1 se odkazuje na element s codice_2 v codice_3.\n\nXPointer slouží pro výběr části XML dokumentu. Je navržen tak, aby vyhovoval struktuře XML, včetně textového obsahu a jiných informačních objektů, které vzniknou při analýze dokumentu. XPointer používá 3 schémata: element() pro poziční výběru elementu; xmlns() pro jmenné prostory a xpointer() pro adresování ve stylu XPath.\n\nXPointer je krytý bezplatným technologickým patentem, který vlastnila firma Sun Microsystems.\n\nXPointer tvoří čtyři standardy:\n\n\nXPointer Framework je doporučení vydané v březnu 2003\n\nSchéma codice_4 poskytuje poziční adresování vnořených elementů podobné jednoduchým XPath adresám, ale následujícími kroky mohou být pouze čísla reprezentující pořadí vnořeného elementu v příslušné větvi stromu.\n\nPro následující fragment:\n\njsou výsledky použití XPointer následující:\n\n\n"}
{"id": "1034153", "url": "https://cs.wikipedia.org/wiki?curid=1034153", "title": "Hurikán Gonzalo", "text": "Hurikán Gonzalo\n\nGonzalo je jméno silného atlantického hurikánu, který měl uprostřed října 2014 ničivé účinky v prostoru Malých Antil, Bermud a Velké Británie. Večer a v noci 21. října přišla jako dozvuk hurikánu do střední Evropy studená fronta, která přinesla sněhové přeháňky a místy vítr síly až orkánu.\n\n"}
{"id": "1034167", "url": "https://cs.wikipedia.org/wiki?curid=1034167", "title": "Carlos Bacca", "text": "Carlos Bacca\n\nCarlos Arturo Bacca Ahumada zkráceně Carlos Bacca (* 8. září 1986, Puerto Colombia, Kolumbie) je kolumbijský fotbalový útočník a reprezentant, hráč klubu Villarreal CF. .\n\nS profesionálním fotbalem začínal v Kolumbii v klubu Atlético Junior Barranquilla, odkud dvakrát hostoval v týmu ze stejného města Barranquilla FC. V sezóně 2007/08 hostoval ve venezuelském klubu Minervén Bolívar.\n\nV lednu 2011 zamířil do Evropy do belgického celku Club Brugge KV, kde se v sezoně 2012/13 stal s 22 brankami nejlepším kanonýrem 1. belgické ligy. Po tomto úspěchu odešel do španělské Primera División do klubu FC Sevilla, se kterou vyhrál Evropskou ligu 2013/14 po finálové výhře v penaltovém rozstřelu nad portugalskou Benficou Lisabon. Carlos Bacca svůj pokus v penaltách proměnil, stejně jako ostatní exekutoři Sevilly.\n\n28. 6. 2015 se potvrdil jeho přestup za 30 milionů eur do italského klubu AC Milán. V srpnu 2018 odešel po ročním hostování do španělského mužstva Villarreal CF.\n\nV národním A-týmu Kolumbie debutoval 11. srpna 2010 proti Bolívii.\n\nArgentinský trenér Kolumbie José Pékerman jej vzal na Mistrovství světa 2014 v Brazílii, kde Kolumbie vypadla ve čtvrtfinále s Brazílií po porážce 1:2.\n\n\n\n\n\n"}
{"id": "1034181", "url": "https://cs.wikipedia.org/wiki?curid=1034181", "title": "Vladimír Nosek", "text": "Vladimír Nosek\n\nVladimír Nosek (1963, Písek, Československo) je český lékař a horolezec. V prosinci roku 2005 dokončil jako druhý Čech projekt Seven Summits (první byl Miroslav Caban).\n\nHorolezectvím se zabývá od roku 1981. Má za sebou množství zimních výstupů severními stěnami Vysokých Tater, letní i zimní výstupy v Západních Alpách a na Kavkaze, sedmkrát stál na sedmitisícových vrcholech Pamíru a Ťan-šanu. Na jaře roku 1998 podnikl s Radkem Jarošem expedici na Everest. Horolezci vyrazili severní stranou z Tibetu a nevyužívali kyslík ani výškové nosiče. Na vrcholu stanuli 19. 5. 1998.\n\n\n"}
{"id": "1034183", "url": "https://cs.wikipedia.org/wiki?curid=1034183", "title": "Alain de Solminihac", "text": "Alain de Solminihac\n\nAlain de Solminihac (25. listopadu 1593, Belet - 31. prosince 1659, Mercuès) byl francouzský římskokatolický kněz, biskup Cahors a člen Lateránských kanovníků.\n\nNarodil se 25. listopadu 1593 v Beletu. Pocházel z bohaté, zbožné a vlastenecké rodiny. Studoval v Cahors a v Paříži. Chtěl se připojit k Maltézskému řádu aby sloužil Bohu jako voják. Když mu bylo 26 let vstoupil k augustiniánským kanovníkům do opatství v Périgueux. Roku 1623 se stal představeným opatství. Neúnavě obnovoval původní disciplínu a dávné dodržování; jeho reformy pronikly i do jiných opatství.\n\nRoku 1636 byl jmenován diecézním biskupem v Cahors. V této službě sloužil do své smrti. Pokračoval v práci obnovení a evangelizací farností. Přes 23 let opakovaně navštěvoval každou farnost své diecéze. Nechal založit kněžský seminář a azyli. Podílel se na Tridentském koncilu a podle vzoru svatého Karla Boromejského uvedl své reformy v platnost. Zemřel 31. prosince 1659 v Mercuès.\n\nProces probíhá v diecézi Cahors. Prohlášen za Ctihodného byl 19. června 1927 papežem Piem XI.. Dne 13. července 1979 byl uznán zázrak na jeho přímluvu; okamžité vyléčení Marie Ledoux, které bylo čtyři nebo pět let, z onemocnění močového měchýře.Vše se odehrálo v Montauban.\n\nBlahořečen byl 4. října 1981.\n\n"}
{"id": "1034185", "url": "https://cs.wikipedia.org/wiki?curid=1034185", "title": "Helton Arruda", "text": "Helton Arruda\n\nHelton da Silva Arruda (* 18. května 1978, São Gonçalo, Brazílie), známý také jako Hélton, je brazilský fotbalový brankář a reprezentant, od roku 2005 hraje za portugalský klub FC Porto.\nS Portem vyhrál celou řadu trofejí včetně triumfu v Evropské lize 2010/11.\nZúčastnil se Mistrovství světa hráčů do 20 let 1997 v Malajsii, kde mladí Brazilci vypadli ve čtvrtfinále s Argentinou po porážce 0:2.\n\nHélton nastoupil ve 4 zápasech za brazilský olympijský výběr do 23 let na LOH 2000 v Sydney.\n\nV A-mužstvu Brazílie nastoupil v letech 2006 a 2007 celkem ke třem zápasům.\n\n"}
{"id": "1034192", "url": "https://cs.wikipedia.org/wiki?curid=1034192", "title": "Jane the Virgin", "text": "Jane the Virgin\n\nJane the Virgin je americký komediálně-dramatický televizní seriál, satirická telenovela, jejíž autorkou je Jennie Snyder Urman. Jedná se o volnou adaptaci venezuelské telenovely \"Juanin zázrak\". Premiérově byl seriál vysílán v letech 2014–2019 na stanici The CW, celkově vzniklo v pěti řadách 100 dílů.\n\nSeriál byl v roce 2014 nominován na Zlatý glóbus v kategorii Nejlepší televizní seriál (muzikál nebo komedie) a Gina Rodriguez, představitelka titulní role, tehdy získala Zlatý glóbus v kategorii Nejlepší televizní herečka v hlavní roli (muzikál nebo komedie). Tentýž rok byl seriál oceněn cenou Peabody Award a rovněž byl Americkým filmovým institutem jmenován jedním z nejlepších pořadů roku 2014.\n\nSeriál sleduje život Jane Villanuevy (Gina Rodriguez), tvrdě pracující a nábožné mladé Američanky venezuelského původu žijící v Miami, jejíž rodina ctí tradici sexu až po svatbě. Její lékařka ji však namísto běžného vyšetření omylem uměle oplodní. Aby toho nebylo málo, dárcem spermatu je ženatý Rafael (Justin Baldoni), bývalý playboy, který přežil rakovinu, a zároveň majitel hotelu, ve kterém Jane pracuje. Je to ale i její bývalá láska.\n\n\n\nDne 27. června 2013 televizní stanice The CW oznámila, že plánuje natočit nový seriál založený na venezuelské telenovele \"Juanin zázrak\". Dne 23. února 2014 bylo zveřejněno, že hlavní roli bude hrát Gina Rodriguez. Dne 8. května 2014 stanice oficiálně oznámila, že si seriál \"Jane the Virgin\" objednala pro sezónu 2014/2015. Dne 18. července 2014 byl zveřejněn trailer. Natáčení začalo 28. července 2014.\n\nÚvodní díl seriálu \"Jane the Virgin\" měl premiéru na stanici The CW 13. října 2014. Díky úspěchu u diváků získala \"Jane\" již 21. října 2014 objednávku na celosezónní první řadu. Dne 11. ledna 2015 byla potvrzena druhá řada, která byla na obrazovky uvedena 12. října 2015. Dne 11. března 2016 byla objednaná třetí řada, jejíž první epizoda třetí série měla premiéru 17. října 2016. Dne 8. ledna 2017 byla objednána čtvrtá řada a závěrečná pátá série byla oznámena 2. dubna 2018. Vysílání seriálu bylo ukončeno po pěti řadách a 100 dílech dne 27. března 2019.\n\nServer \"Rotten Tomatoes\" eviduje pro všechny řady seriálu pouze kladné recenze, průměrná známka u první řady je 7,73, u druhé řady 9,67, u třetí řady 8,33, u čtvrté řady 8,28 a u páté řady 8,87. Server \"Metacritic\" udělil seriálu na základě 30 recenzí, z nichž bylo 29 pozitivních a jedna smíšená, celkem 81 bodů ze 100.\n\n"}
{"id": "1034194", "url": "https://cs.wikipedia.org/wiki?curid=1034194", "title": "Rolando Jorge Pires da Fonseca", "text": "Rolando Jorge Pires da Fonseca\n\nRolando Jorge Pires da Fonseca (* 31. srpna 1985, São Vicente, Kapverdy) známý jako Rolando je portugalský fotbalový obránce a reprezentant kapverdského původu, od roku 2015 hráč Olympique Marseille. Účastník MS 2010 v Jihoafrické republice.\n\nS Portem vyhrál celou řadu trofejí včetně triumfu v Evropské lize 2010/11.\n\nV A-týmu Portugalska debutoval v roce 2009.\n\n"}
{"id": "1034197", "url": "https://cs.wikipedia.org/wiki?curid=1034197", "title": "Asociace pro mezinárodní otázky", "text": "Asociace pro mezinárodní otázky\n\nAsociace pro mezinárodní otázky (AMO), anglicky \"Association for International Affairs\", je česká nevládní organizace, která se zabývá vzděláváním a výzkumem v oblasti mezinárodních vztahů a českou i evropskou zahraniční a bezpečnostní politikou. Činnost AMO lze rozdělit mezi tři základní pilíře - vzdělání, mezinárodní projekty a výzkum. V rámci prvního pilíře AMO organizuje Pražský studentský summit a další vzdělávací aktivity. V rámci druhého pilíře AMO realizuje mezinárodní projekty podporující rozvoj občanské společnosti a demokratizaci ve státech východní Evropy a severní Afriky. Součástí AMO je také Výzkumné centrum, které se věnuje publikační činnosti a pořádání veřejných akcí. Výzkumné centrum je v podstatě samo o sobě zahraničně-politickým think-tankem.\n\nAMO je nevládní nezisková organizace založená v roce 1997 za účelem výzkumu a vzdělávání v oblasti mezinárodních vztahů. Základním posláním AMO je přispívat k hlubšímu porozumění mezinárodnímu dění. AMO poskytuje prostor pro vyjadřování a realizaci idejí, myšlenek a projektů sloužících k rozvoji vzdělanosti, porozumění a tolerance mezi lidmi.\n\nAMO je transparentní platformou, která zprostředkovává dialog mezi zástupci široké veřejnosti, akademické sféry, občanského sektoru, politiky a byznysu. Dlouhodobě podporuje zájem občanů České republiky o mezinárodní otázky a poskytuje informace nezbytné pro utváření vlastního názoru na současné dění doma i ve světě.\n\nAMO je od roku 2014 zapsaným spolkem, který má dnes 106 individuálních členů.\n\nAMO má tři základní pilíře - vzdělání, mezinárodní projekty a výzkum. V jejich rámci:\n\nPražský studentský summit je nejstarším a největším projektem AMO. Během 22 let svého fungování připravil tisíce studentů základních, středních a vysokých škol z celé České republiky na budoucnost bez ohledu na jejich konkrétní profesní zaměření. Mezi další vzdělávací projekty patří například ALYAS - AMO Lectures for Young Asia Scholars.\n\nVýzkumné centrum AMO patří mezi přední nezávislé zahraničně politické think-tanky v České republice. Vydává odborné analýzy, podporuje expertní debaty mezi klíčovými aktéry, pořádá veřejné diskuze a prosazuje zahraničně politická témata na národní, regionální i celoevropské úrovni.\nMezinárodní projekty AMO se zaměřují především na rozvoj občanské společnosti v evropském sousedství. Jejich záměrem je předat zkušenosti střední Evropy z demokratické transformace a mezi cílové skupiny patří učitelé, studenti, novináři a úředníci. Novým tématem je potom odborná asistence při provádění reforem na Ukrajině. Nejdůležitějším výměnným projektem AMO je od roku 2008 Česko-německý program pro mladé profesionály (CGYPP).\n\nVýzkumné centrum Asociace pro mezinárodní otázky (VC AMO) je předním českým think-tankem, který není spjat s žádnou politickou stranou ani ideologií. Svou činností podporuje aktivní přístup k zahraniční politice, poskytuje nestrannou analýzu mezinárodního dění a otevírá prostor k fundované diskuzi. Hlavním cílem VC AMO je systematické sledování, analýza a komentování mezinárodního dění se zvláštním zaměřením na zahraniční politiku České republiky. Ředitelem je Vít Dostál.\n\nVC AMO bylo založeno v říjnu 2003 jako analytický útvar Asociace pro mezinárodní otázky se zaměřením na mezinárodní vztahy a zahraniční, bezpečnostní a obrannou politiku. Jádrem VC AMO je tým analytiků, jejichž prostřednictvím nabízí VC AMO odbornou expertízu v hlavních problémech světových regionů a klíčových otázkách současné mezinárodní politiky.\n\nVýzkumné centrum AMO zpracovává vlastní odborné studie ve formě briefing, policy a research papers. Tyto analýzy se zaměřují na aktuální otázky mezinárodní politiky, předkládají jejich kritické zhodnocení a nabízejí doporučení pro zainteresované aktéry. Analytické studie zpracovává i na základě českých a mezinárodních grantových projektů. Pravidelným publikačním výstupem VC AMO je \"Agenda pro českou zahraniční politiku\", komplexní hodnotící studie doplněná souborem doporučení.\n\nVC AMO aktivně vstupuje do veřejné debaty o zahraniční politice, evropské integraci a mezinárodních vztazích. Součástí těchto aktivit byla např. alternativní koncepce české zahraniční politiky z roku 2011, diskutovaná s představiteli Ministerstva zahraničních věcí ČR. Analytici VC AMO poskytují komentáře k aktuálnímu dění prostřednictvím tištěných médií, rozhlasu, televize i sociálních médií. Dedikovanou platformou pro hodnocení mezinárodní politiky je blog AMO.\n\nDůležitou součástí činnosti VC AMO je pořádání konferencí, workshopů a seminářů s účastí prestižních hostů z České republiky i zahraničí. Na akce jsou zvání významní odborníci, aktivní i bývalí politici, diplomaté, představitelé byznysu i nevládního sektoru. VC AMO tím usiluje o otevření prostoru pro odbornou a otevřenou debatu o zahraniční politice a mezinárodních vztazích na vysoké úrovni.\n\nAMO dlouhodobě realizuje domácí i mezinárodní projekty. Mnohé z projektů mají letitou tradici nebo se cyklicky opakují.\n\n\"Agenda pro českou zahraniční politiku\" je vlajkovou lodí výzkumu AMO a je výroční publikací Výzkumného centra AMO, které ji vydává už od roku 2007. Publikace je zaměřena na prioritní oblasti české zahraniční politiky a obsahuje jednak hodnocení vývoje a událostí předešlého roku, a dále konkrétní doporučení pro následující období roku nového.\n\nPublikace oslovuje představitele českých zastupitelských úřadů v zahraničí a vrcholné pracovníky české státní správy (MZV, MPO, MO, MV). Těší se také značnému zájmu představitelů zahraničních misí v ČR. Je široce vyhledávána členy obou komor Parlamentu ČR, zástupci politických stran, představiteli měst a krajů, akademiky i novináři. Slouží také studentům ekonomie, politologie a mezinárodních vztahů a je zároveň nepostradatelnou součástí veřejných i univerzitních knihoven.\n\nAMO podporuje debatu o české zahraniční politice mezi odbornou i širokou veřejností i v rámci několika svých dalších projektů.\n\nPražský studentský summit je nejdéle fungující projekt AMO. Jedná se o celoroční vzdělávací projekt s více jak dvacetiletou tradicí pro více než 300 studentů středních i vysokých škol z celé České republiky. Dává mladým lidem možnost rozšiřovat si znalosti v oblasti mezinárodního dění, lidských práv, ekonomie, mezinárodní vzdělávací, vědecké a kulturní spolupráce, mezinárodní bezpečnosti či životního prostředí, tříbit jejich kritické myšlení a zároveň prohlubovat rétorické, prezentační a argumentační dovednosti. Část projektu navíc probíhá v angličtině a rozvíjí aktivní jazykové schopnosti účastníků. Akci připravuje tým téměř 70 dobrovolníků, kteří pracují ve svém volném čase a bez nároku na honorář.\n\nHlavní vzdělávací metodou Pražského studentského summitu je simulace činnosti mezinárodních organizací (OSN, EU a NATO). Na konci ročníku pak studenti navrhují řešení problémů, kterými se zabývají reálné mezinárodní organizace a mezi ostatními účastníky se snaží prosadit to, o co by skutečně usiloval diplomat jimi zastupovaného státu.\n\nSummit se těší značné podpoře známých osobností. Každoročně ho navštíví desítky českých i zahraničních významných diplomatů, politiků, akademiků, byznysmenů či novinářů. V minulosti projekt zaštítily osobnosti jako například Václav Havel, Karel Schwarzenberg, Jan Kavan, Petr Pithart či Madeleine Albrightová. Jako hosté se Pražského studentského summitu zúčastnili například předseda vojenského výboru Severoatlantické aliance Petr Pavel,  ministr zahraničí Lubomír Zaorálek, předseda Senátu PČR Milan Štěch, diplomaté Štefan Füle, Hynek Kmoníček či Marie Chatardová, novináři Erik Tabery, Jindřich Šídlo či Jakub Železný, ekonomové Zdeněk Tůma, Petr Janský či Tomáš Sedláček, odborník na etiketu Ladislav Špaček, státní zástupkyně Lenka Bradáčová, americký velvyslanec v ČR Andrew Schapiro a mnoho dalších. V roce 2017 Summitu zaslal své poselství i generální tajemník OSN António Guterres.\nALYAS je vzdělávací program určený studentům magisterských a doktorských cyklů a mladým výzkumníkům se zájmem o Asii. Hlavním cílem projektu je umožnit lepší pochopení politické, ekonomické, bezpečnostní a sociální problematiky asijsko-pacifické oblasti. Vybraní studenti mají možnost zúčastnit se uzavřených seminářů, přednášek a kulatých stolů s velvyslanci asijských zemí či předními experty na dané téma z ČR i zahraničí. Přednášky v angličtině probíhají každoročně od října do února.\nČesko-německý program pro mladé profesionály (Czech-German Young Professionals Program – CGYPP) byl založen v roce 2008 jako mezinárodní síť mladých Čechů a Němců z akademické sféry, byznysu, médií, politiky, veřejné správy a nevládního sektoru.\n\nKaždoročně sdružuje 12 mladých profesionálů, kteří se zúčastní série workshopů a společně se pokouší řešit ožehavá ekonomická, politická a sociální témata. Program propojuje lidi s odlišným profesním zaměřením. Díky výměně a sdílení zkušeností a různých pohledů si účastníci nejen rozšiřují obzory, ale také zlepšují komunikační a mezikulturní dovednosti a posilují vlastní společenské schopnosti.\n\nProgram byl založen českou Asociací pro mezinárodní otázky a Německou radou pro mezinárodní vztahy (DGAP), která spolupořádala první čtyři ročníky. Pilotní rok se konal pod záštitou prezidentů Romana Herzoga a Václava Havla. Od roku 2014 je německým partnerem Evropská akademie Berlín (EAB).\n\nDalší projekty AMO zahrnují programy zaměřené na pomoc s demokratizací, mediální gramotnost, vyvracení falešných zpráv a dezinformací, alternativní vzdělávání, vyvracení mýtů o migraci, volební monitoring, trendy politik v oblasti V4, ale i programy pro novináře. Aktuální i minulé projekty jsou zařazeny na webu AMO.\n\nAMO v dubnu 2017 oslavilo dvacet let působení mezi organizacemi české občanské společnosti. Dvacetileté výročí si AMO během celého roku připomíná jak na veřejných akcích a interních sešlostech, tak prostřednictvím sociálních sítí.\n\nNabídka veřejně prospěšných aktivit se postupně rozšířila také na programy podporující rozvoj občanské společnosti, prosazování zahraničně politických témat ve veřejné debatě i na odborných fórech, zvyšování občanských kompetencí mladých lidí, předávání zkušeností z české transformace do zahraničí a propojování mladých profesionálů z různých oblastí lidské činnosti.\n\nPro tuto mimořádnou událost také AMO zavedlo speciální grafiku. Ta v sobě kombinuje myšlenku letokruhů symbolizujících dvě desítky života organizace a pomyslnou bublinu znázorňující vysílání inspirativních myšlenek a nápadů, které charakterizují už od roku 1997 poslání a činnost AMO. Tvar bubliny zároveň odkazuje na logo, které obrysem přípomíná mluvící zeměkouli.\n\nZásadní milníky i vizi do budoucna ve svém projevu na oslavách reflektovala ředitelka AMO Vlaďka Votavová.\n\n\n"}
{"id": "1034198", "url": "https://cs.wikipedia.org/wiki?curid=1034198", "title": "Havárie Falconu 50 v Moskvě", "text": "Havárie Falconu 50 v Moskvě\n\nK havárii francouzského letounu Dassault Falcon 50 EX na moskevském letišti Vnukovo došlo 20. října 2014 v 23:57 moskevského času. Letoun přepravoval jediného cestujícího, šéfa společnosti Total Christopha de Margerie cestujícího z pravidelného fóra zahraničních investorů, který se pravidelně vyjadřoval za zrušení sankcí vůči Rusku v rámci vleklé ukrajinské krize a naopak za prohloubení energetické spolupráce mezi Evropou a Ruskem. Zemřel on i všichni tři členové posádky.\n\nTřímotorový proudový letoun Dassault Falcon 50 EX francouzského přepravce Unijet registrační číslo F-GLSA, byl vyroben v listopadu 2006.\n\n20. října 2014 těsně před půlnocí se stroj pokoušel vzletět, v tom ale zavadil levým křídlem o uklízecí stroj (sněžný pluh) a začal ihned hořet. Přes okamžitý zásah letištních hasičů se nepodařilo nikoho zachránit.\n\nPo nehodě, 23. října rezignoval generální ředitel letiště Andrej Ďjakov a jeho zástupce Sergej Solncev. Ruský prokurátor nechal zadržet čtyři podezřelé: vedoucího správy letiště Vladimira Ledeneva, šéfa řízení letů Romana Dunajeva a dva dispečery. Kdo by mohl být za nehodu zodpovědný, prověřuje vyšetřovací komise. Podle mluvčího vyšetřovatelů Vladimira Markina byl šedesátiletý řidič sněžného pluhu, s kterým se letadlo srazilo, s vysokou pravděpodobností v době střetu opilý. Ozývají se kritické názory, že vyšetřovatelé se snaží celou věc uzavřít co nejrychleji a obvinit právě opilého řidiče.\n"}
{"id": "1034199", "url": "https://cs.wikipedia.org/wiki?curid=1034199", "title": "Łódź Fabryczna", "text": "Łódź Fabryczna\n\nŁódź Fabryczna je železniční stanice v Lodži, hlavním městě Lodžského vojvodství, které se nachází v centrální části Polska. V letech 2011-2015 probíhá přestavba této stanice, která je po tuto dobu mimo provoz. Zatímco před přestavbou se jednalo o hlavovou stanici, nově má být podzemní s tunelovým propojením pod centrem města do druhé lodžské železniční stanice Łódź Kaliska. V budoucnu má být na tento tunel napojena vysokorychlostní trať spojující Varšavu s Poznaní a s Vratislaví.\n\n"}
{"id": "1034200", "url": "https://cs.wikipedia.org/wiki?curid=1034200", "title": "Barbatianus z Ravenny", "text": "Barbatianus z Ravenny\n\nSv. Barbatianus z Ravenny (? - 5. století, Ravenna) byl knězem v Ravenně. v době Galli Placidii.\n\nVše co víme o Barbatianovi je řečeno v \"Acta sancti Barbatiani presbiteri et confessoris\", psaný před 11. století. Inspiroval se jím svatý Petr Damián.\n\nPodle \"Acta\", byl Barbatianus antiochijského původu, který na začátku 5. století přišel do Říma, věnovat se životu modlitby a pokání na Kalixtově hřbitově. Udělal mnoho zázraků a jeho pověst svatosti se donesla až k císařovně Galle Placidii, která ho chtěla za svého duchovního otce a vzala ho do Ravenny. Zde založil komunitů mnichů a vybudoval klášter (Svatý Jan Křtitel).\n\nPodle Rasponiho textů byl knězem ravennského kláštera Svatého Jana Křtitele, a zemřel po smrti Theodoricha Velikého (526) a poté byl uctíván v Ravenně.\n\nPodle Římskéhp martyrologia se jeho svátek slaví 31. prosince: \"V Ravenně, Svatý Barbatianus, kněz\".\n\nJeho ostatky odpočívají v Ravennské katedrále, v sarkofágu z 6. století.\n\n"}
{"id": "1034201", "url": "https://cs.wikipedia.org/wiki?curid=1034201", "title": "Kostel svaté Ludmily (Litoměřice)", "text": "Kostel svaté Ludmily (Litoměřice)\n\nKostel svaté Lidmily na Kapucínském náměstí v Litoměřicích je bývalým kapucínským řádovým kostelem. Je chráněn jako kulturní památka České republiky.\n\nJedná se o raně barokní stavbu, která je velmi jednoduchá, podélná jednolodní stavba s užším ploše uzavřeným presbytářem a s nižší kaplí při východním boku má průčelí přecházející bez římsy do strmého trojúhelníkového štítu. Portál je obdélný s trojúhelníkovým frontonem. Klenba lodi, patrně díky zásahu laického stavitele, je prolomena výsečemi, stejně jako klenba v kapli Panny Marie, připojené k východní straně.\n\nSouběžně s dokončením stavebních prací byl kostel zařizován. Toto zřízení z doby kolem roku 1657, s charakteristickými boltcovými motivy a neméně typickou kombinací černé barvy se zlacením, se zachovalo dodnes.\n\nHlavní oltář je typu tříosého triumfálního oblouku se sloupky a trojúhelníkovým štítem je vybaven titulním obrazem znázorňující \"Smrt sv. Ludmily\". Byl namalován zřejmě v rozmezí let 1653–1655 od Tobiášem Pockem. V bočních polích se nachází obraz sv. Kateřiny a sv. Barbory. Tabernákl a stěna s bočními průchody, vázami a obrazy sv. Václava a sv. Víta jsou rokokové a pochází z poloviny 18. století.\n\nPo stranách triumfálního oblouku jsou dva protějškové raně barokní oltáře sv. Antonína Paduánského z roku 1669 a sv. Františka z Assisi s boltcovými a akantovými řezbami, který byl vztyčen již roku 1651. Oba titulní obrazy jsou novodobé, avšak oválné obrazy v nástavcích jsou původní.\n\nNa východní straně jsou dva stejné oltáře portálového typu sv. Josefa a Panny Marie. Jsou ozdobeny rokokovými doplňky. Pochází z poloviny 18. století. Titulní obraz na oltáři Panny Marie pochází z roku 1781 a je dílem J. F. Klingera, ostatní obrazy jsou pak novodobé. V této kapli byla umístěna krypta hlavního donátora, hraběte F. Schlicka († 1675).\n\nVe východní kapli je rokokový oltář Neposkvrněné Panny Marie z poloviny 18. století. Je opatřen původním obrazem a sochami sv. Františka Serafinského a sv. Alžběty Duryňské. Na západní straně je umístěn oltář sv. Markéty Alacoque z poloviny 18. století. Jsou zde původní sochy sv. Vavřince a sv. Fidelia. Oltář má v nástavci oválný obraz sv. Felixe. Titulní obraz je novodobý. Barokní oltář sv. Anny z počátku 18. století je vybaven doplňky z poloviny 18. století. Jeho titulní obraz je zvětšenou kopií díla J. Führicha. Oválný obraz v jeho nástavci je původní.\n\nPřed kostelem stojí socha sv. Jana Nepomuckého z doby po roce 1729 a misijní kříž z roku 1840.\n\nK západnímu boku kostela přiléhá bývalý kapucínský klášter o čtyřech patrových křídlech kolem uzavřeného nádvoří. Je částečně s arkádami. Z pravidelné dispozice konventu vystupuje v jihovýchodní nároží samostatný čtvercový objekt hygienického zařízení, který je charakteristický i pro jiné kapucínské kláštery. Ve východním křídle byl umístěn refektář a v patře nad ním knihovna. Nejvíce cel řeholníků bylo umístěno v jižním křídle, které mělo, jako jediné v objektu, v patře trojtraktovou dispozici. Ta byla typická pro stavby mendikantů, jimiž jsou též kapucíni. Prostory nebyly vytápěny, podle tehdejších řádových regulí to nebylo možné a topilo se pouze v místnostech severního křídla, které byly patrně prostorami pro nemocné řeholníky (infirmarium).\n\n\n\n"}
{"id": "1034203", "url": "https://cs.wikipedia.org/wiki?curid=1034203", "title": "Antonín Brož (herec)", "text": "Antonín Brož (herec)\n\nAntonín Brož (9. září 1895 Kunovice – 29. prosince 1983 Ostrava) byl český herec, režisér a divadelní ředitel.\n\nNarodil se do početné herecké rodiny Karla a Kateřiny Brožových, jeho nejmladší sestra Marie Brožová byla dlouholetou členkou Divadla na Vinohradech. Od raného mládí poznával život divadelních kočovných společností a byl obsazován do dětských rolí. Absolvoval varhanické oddělení brněnské Státní konzervatoře (1912–1915), v období první světové války nejprve sloužil u vojenské hudby, v posledním válečném roce pracoval jako dělník oslavanského cukrovaru.\n\nSvé první profesionální angažmá nastoupil v činoherním souboru Národního divadla v Brně (1918–1922), následně řadu let působil v Ostravě (činoherní a operetní herec, režisér 1922–1941, 1945–1946, 1954–1963, pohostinsky zde vystupoval do roku 1967), Praze (herec Uranie 1941–1944, Divadlo 5. května 1945), Českém Těšíně (herec, režisér, ředitel, zakladatel operetního souboru 1946) a v Opavě (herec, režisér 1947–1953).\n\nNa divadelních scénách se zpočátku uplatnil jako milovník, postupem času se však jeho doménou staly charakterní postavy domácího i světového repertoáru. Zejména v období svého ostravského působení kromě vlastního oboru byl příležitostným jevištním výtvarníkem, komponoval scénickou hudbu, ztvárnil kolem sedmdesáti operetních a několik epizodních operních rolí. Herecky spolupracoval jen příležitostně s rozhlasem, podílel se na vzniku čtyř filmů, v roce 1959 mu byl udělen titul zasloužilý umělec. Přispíval také do oblastních periodik, část jeho pamětí a herecký profil jsou zachyceny v knize memoárů jeho sestry Růženy \"Byla jsem kočovnou herečkou i královnou (krásy)\" (2010), kterou uspořádala její vnučka Kateřina Bečková.\n\n\n\n\n\n\n\n"}
{"id": "1034205", "url": "https://cs.wikipedia.org/wiki?curid=1034205", "title": "Dopravní plánování", "text": "Dopravní plánování\n\nDopravní plánování souvisí s testováním, hodnocením, návrhem a umístěním dopravních objektů (všeobecně ulic, cest, cyklistických stezek a veřejné dopravy).\n\nDopravní plánování od začátku vycházelo z racionálního plánovacího modelu, který obsahuje\nJiné modely plánování obsahují\n\nOd plánovačů se stále víc očekává multidisciplinární přístup, zejména pro zvyšující se důležitost environmetalismu. Například použití psychologie na přesvědčení řidičů k použití veřejné dopravy místo aut. Role dopravního plánovače se posouvá od technické analýzy k propagaci udržitelnosti přes integrované dopravní strategie. Například v Hanoji je rostoucí počet motocyklů odpovědný nejen za znečištění životního prostředí, ale i zpomalování ekonomického růstu. Dlouhodobý plán je redukovat provoz změnou územního plánu. Krátkodobý plán redukce provozu obsahuje ekonomické stimulace a atraktivní alternativy.\n"}
{"id": "1034207", "url": "https://cs.wikipedia.org/wiki?curid=1034207", "title": "Gina Rodriguez", "text": "Gina Rodriguez\n\nGina Rodriguez (* 30. července 1984, Chicago, Illinois, USA) je americká herečka. Nejvíce se proslavila rolemi Majy Tenerio v hudebním drama filmu \"Filly Broen\", Bevelry v telenovele \"Báječní a bohatí\". Během let 2014 až 2019 hrála roli Jane v seriálu stanice The CW \"Jane the Virgin\", za roli získala Zlatý glóbus. Objevila se také v několika filmech \"\" (2016), \"Ferdinand\" (2017), \"Annihilation\" (2018), \"Přes hranici\" (2019) a \"Someone Great\" (2019). Svůj hlas propůjčila animované postavičce Carmen Sandiego do stejnojmenného seriálu (2019).\n\nGina se narodila v Chicagu v Illinois portorikánským rodičům. Její otec Genaro Rodriguez je rozhodčí v boxu a má dvě starší sestry. V sedmi letech vystupovala v soutěži v salsa tanci Fantasia Juvenil a se salsou pokračovala až do svých 17 let. V šestnácti letech byla přijata na Kolumbijskou univerzitu. Navštěvovala Tish School of the Arts v New Yorku. Má za sebou čtyřletý trénink v Atlantic Theatre Company a Experimental Theatre Wing.\n\nDne 19. října 2011 získala vedlejší roli Beverly v telenovele \"Báječní a bohatí\". Získala roli v hudebním filmu \"Go for It\", za kterou obdržela nominaci na 2011 Imagen Awards. Za roli ve filmu \"Filly Brown\" cenu Imagen získala. Dne 9. června 2013 získala cenu Inaugural Lupe Award. Dne 16. dubna 2013 bylo oznámeno, že jí byla nabídnuta role v seriálu stanice Lifetime \"Devious Maids\", ale roli odmítla. Dne 16. října 2013 byla obsazena do filmu \"Sleeping With The Fishes\".\n\n23. února 2014 EW oznámil, že Gina získala hlavní roli v seriálu stanice The CW \"Jane the Virgin\". Za roli v seriálu získala v roce 2015 ocenění Zlatý glóbus v kategorii Nejlepší herečka v seriálu (komedie nebo muzikál). V roce 2015 spolumoderovala ceremoniál Teen Choice Awards. V roce 2017 svůj hlas propůjčila do filmu \"The Star\" a po boku Natalie Portman si zahrála ve filmu \"Anihilace\". Dne 4. června 2014 byla obsazena do dramatického filmu \"Sticky Notes.\" V roce 2018 začala produkovat a sama hraje v netflixovém filmu \"Someone Great.\" V březnu 2018 podepsala smlouvu na propůjčení svého hlasu do animovaného seriálu Carmen Sandiego pro Netflix.\n\nV roce 2016 začala chodit s hercem a modelem Joem LoCicerou, se kterým se seznámila na natáčení seriálu \"Jane the Virgin\". V roce 2018 se zasnoubili a 4. května 2019 se dvojice vzala. Oddal je Justin Baldoni, se kterým hrála v seriálu \"Jane the Virgin\".\n\n"}
{"id": "1034211", "url": "https://cs.wikipedia.org/wiki?curid=1034211", "title": "Spořič vody", "text": "Spořič vody\n\nSpořič vody je nástavec na sprchovou nebo vodovodní baterii, který snižuje průtok a tím spoří vodu, což se projeví i na snížení spotřeby média (elektřiny, plynu), které vodu ohřívá. \n\nVytékající voda ze spořiče je promíchána se vzduchem, výsledkem čehož je plný proud při nižším průtoku vody, který je dostatečný pro mytí rukou, sprchování či mytí nádobí. Na spořič vody jsou kladeny vysoké hygienické požadavky, protože se jeho části dostávají do styku s pitnou vodou. Proto každý takový výrobek musí mít hygienický atest splňující vyhlášku 409/2005 Sb. o hygienických požadavcích na výrobky přicházející do přímého styku s vodou a na úpravu vody. Výrobky nesplňující tuto vyhlášku, nesmí být uváděny na český trh. \n\nSpořič vody funguje na fyzikálním principu hydrodynamického paradoxu, kde při průtoku vody nastavitelnou dýzou, voda zvýší rychlost proudění a poklesne v ní tlak, což způsobí přisátí vzduchu dovnitř spořiče, výsledkem čehož je provzdušněný proud vody. Proud vody dále protéká přes mechanické usměrňovače instalované v rozšíření zvané difuzor, kde se upraví rychlost a tlak provzdušněné vody.\n\nSpořič vody našroubovaný na ústí vodovodní baterie nebo na vývod pro sprchu u sprchové baterie snižuje průtok a tím spoří vodu, provzdušňuje vytékající proud vody, snižuje spotřebu média, které vodu ohřívá a tím pomáhá snižovat emise vznikající spalováním. Spořiče vody splňující hygienické předpisy jsou vyrobeny z odolných materiálů a záruka na ně dosahuje více jak pět let, např. na spořič vody Frog je záruka šest let.\n\nSpořiče vody jsou vyráběny ve dvou modifikacích a to jako klasické, které jsou opatřeny jednoduchým závitem nebo v úpravě antivandal, které se šroubují na vodovodní baterii speciálním klíčem. Spořiče typu antivandal je vhodné instalovat do veřejných budov a tam, kde je předpokládán větší pohyb osob a hrozí tak vyšší riziko odcizení například na úřadech, ve školách, nemocnicích, hotelech, penzionech, ubytovnách apod.\n\nVodovodní baterií opatřenou pouze perlátorem protéká mezi 15 až 20 litry za minutu. Spořič vody dokáže tento průtok výrazně snížit na 3,5; 6 nebo 9 litrů za minutu. Starší konstrukce spořičů vody měly proměnlivé nastavení průtoků, což se v praxi ukázalo jako zbytečné.\n"}
{"id": "1034218", "url": "https://cs.wikipedia.org/wiki?curid=1034218", "title": "Casa Pascual i Pons", "text": "Casa Pascual i Pons\n\nCasa Pascual i Pons je neogotická budova navržená Enricem Sagnierem Villavecchiem, stojící na passeig de Gràcia v barcelonské čtvrti Eixample. Byla postavena roku 1890.\n\nStavba má 4 patra, obdélníkový půdorys a je vysoká asi 22 metrů. Objekt je ve skutečnosti dvěma stavbami v jedné, navržený pro dva členy jedné rodiny. Část prostor byla určena pro nájemní byty - nájemníci a majitelé měli oddělené vstupy do budovy.Byla renovována roku 1984. V interiéru zůstaly zachovány vitráže a původní krby.\n\nJe španělskou kulturní památkou lokálního charakteru.\n"}
{"id": "1034225", "url": "https://cs.wikipedia.org/wiki?curid=1034225", "title": "Lindsey Shaw", "text": "Lindsey Shaw\n\nLindsey Marie Shaw (* 10. května 1989, Lincoln, Nebraska, USA) je americká herečka. Nejvíce se proslavila rolemi \"Jennifer Mosely\" v seriálu televizní stanice Nickelodeon \"Ned's Declassified School Survival Guide\" a \"Paige McCullers\" v seriálu televizní stanice ABC Family, \"Prolhané krásky\". Dále se objevila v sitcomu \"Mimoni v Americe\" a \"Deset důvodů proč tě nenávidím\".\n\nRolí Jennifer Ann \"Moze\" Mosely v seriálu televizní stanice Nickelodeon \"Ned's Declassified School Survivor Guide\", který měl premiéru v roce 2004 a po třech sériích byl ukončen získala v roce 2007. Měsíc poté co seriál skončil získala roli Claire v sitcomu stanice The CW \"Mimoni v Americe\". Seriál byl však po první sérii, která obsahovala pouze 18 epizod, zrušen.\n\nV roce 2009 získala hlavní roli v seriálu \"Deset důvodů proč tě nenávidím\". Seriál byl po 20 epizodách zrušen.\n\nV roce 2011 získala vedlejší roli Paige McCullers v seriálu stanice Freeform \"Prolhané krásky\". Ve stejném roce se jako Lisa objevila ve Freeform původním filmu \"Teen Spirit\". Následující rok získala roli ve filmu \"16-Love\" a jako \"June\" se objevila v pěti epizodách seriálu \"Zajatci předměstí\". V roce 2015 se připojila k obsazení seriálu \"Předstírání\".\n"}
{"id": "1034230", "url": "https://cs.wikipedia.org/wiki?curid=1034230", "title": "České Vrbné", "text": "České Vrbné\n\nČeské Vrbné je bývalá obec na levém břehu Vltavy, poblíž soustavy Vrbenských rybníků. Od roku 1980 je součástí Českých Budějovic. Pro odlišení od Německého Vrbného dostala ves přídomek \"České.\"\n\nArcheologické výzkumy potvrzují osídlení v této lokalitě již v 1. století př. n. l.. První písemná zmínka o vsi je z roku 1367. České Vrbné bylo hospodářským zázemím blízkého města. V roce 1654 bylo ve vsi celkem 9 hospodářů, z toho 5 sedláků a 4 zahradníci. V letech 1850-1980 bylo České Vrbné samostatnou obcí, poté bylo připojeno k Českým Budějovicím.\n\nDříve bylo též známo jako \"České Vrbny\" nebo \"České Vrbno,\" německy \"Böhmisch Fellern\".\n\nZápadně od vesnice se nachází rybniční soustava Vrbenské rybníky, jejíž část je chráněná jako přírodní rezervace. Severozápadně od vesnice leží přírodní památka Vrbenská tůň.\n\nV Českém Vrbném se nachází několik památkově chráněných venkovských usedlostí. Nejhodnotnější je areál usedlosti č. 1907. Na levé straně dvora stojí dům z roku 1868, v jehož štítě je kapličková nika. Průčelí světnice je rozčleněno lizénovými rámy. Naproti domu je patrová sýpka se strmou sedlovou střechou a vysokým trojúhelníkovým štítem. Mohutná kamenná stavba, která má hladkou fasádu s drobnými štěrbinovými větracími otvory může být i pozdně středověkého původu. Dvůr uzavírá zeď se segmentovou bránou a brankou.\n\nV protější usedlosti č. 1905 stojí podobná sýpka, na které je uvedeno datum 1811, ale to se patrně vztahuje až ke klasicistní přestavbě či úpravě.\n\nDalší zástavba vsi je mladší, většinou z 2. poloviny 19. a počátku 20. století. Zcela se dochovala zástavba východní strany návsi. Dům č. 1908 je původně klasicistní, ale byl přestavěn ve 30. letech 20. století. Do dvora vede klenutá brána s brankou. Vedle je menší chalupa č. 1909, která má trojúhelníkový štít a segmentovou bránu. Další zajímavá usedlost je č. 1910, kde se zachoval dům z roku 1915, který má jednoduchou zástavbu a vysokou půdní nadezdívku. Naproti stojí patrová klasicistní sýpka s ležatými větracími otvory. Dvůr je uzavřen ohradní zdí s bránou a brankou. Sousední usedlost č. 1911 s dvěma štíty má dům datovaný z roku 1905, který má ale starší jádro.\n\nUprostřed návsi stojí bývalá kovárna se zvoničkou a hasičskou zbrojnicí. Severně od Vrbného se nachází mlýn přestavěný v roce 1921 na vodní elektrárnu pro potřeby českého akciového pivovaru. Poblíž se nachází vodní kanál pro vodní slalom pojmenovaný po Ludmile Polesné a nově vybudovaný přístav.\n\nV roce 1985 byl zbořen při výstavbě silnice I/20 hostinec \"U ruského cara\", ve kterém se v roce 1823 zastavil car Alexandr I.\n"}
{"id": "1034233", "url": "https://cs.wikipedia.org/wiki?curid=1034233", "title": "Presněnský rajón", "text": "Presněnský rajón\n\nPresněnský rajón (\"Пре́сненский райо́н\"), zkráceně Presňa, je část ruského hlavního města Moskvy. Nachází se v Centrálním administrativním okruhu, na severozápad od Rudého náměstí, prochází jí Sadovoje kolco. Podle sčítání z roku 2010 v rajónu žije 116 200 obyvatel. Jmenuje se podle říčky Presni, přítoku Moskvy, jehož tok je dnes celý sveden do podzemí. Původně zde byla obec Voskresenskoje, kolem níž vedla důležitá obchodní cesta do Novgorodu. Byla známá také početným gruzínským a arménským osídlením. Od konce 18. století se oblast stala významnou průmyslovou čtvrtí Moskvy, zejména díky Trechgorské textilce a Gračevově strojírenskému závodu. Bylo zde silné dělnické hnutí, které se projevilo intenzivními boji v roce 1905. Proto získala čtvrť za komunistického režimu pojmenování \"Krasnaja Presňa\". V průběhu 20. století Presňa získala městský charakter, vyrostlo zde množství moderních výškových budov, od roku 1992 vzniká v jižní části podél řeky Moskvy finanční centrum Moskva-Siti. Bourání historických budov kvůli stavbě mrakodrapů vede k častým protestům místních obyvatel.\n\n\nNa ulici Julia Fučíka sídlí Velvyslanectví České republiky v Rusku.\n\nHraje zde fotbalový klub FK Presňa, v letech 1992 až 1993 pod názvem \"FK Asmaral\" účastník nejvyšší soutěže.\n\n"}
{"id": "1034234", "url": "https://cs.wikipedia.org/wiki?curid=1034234", "title": "Catherine Labouré", "text": "Catherine Labouré\n\nSv. Catherine Labouré (2. května 1806, Fain-lès-Moutiers – 31. prosince 1876, Enghien-les-Bains) (Zoe Labouré) byla francouzská řeholnice ze Společnosti Dcer křesťanské lásky sv. Vincence de Paul a Mariánská vizionářka.\n\nNarodila se 2. května 1806 v Fain-lès-Moutiers farmáři Pierrovi Labouré a Louise Madeleine Gontard jako devátá z jedenácti dětí. Když jí bylo devět let, její matka zemřela. Říká se, že po pohřbu své matky vzala sochu Panny Marie, políbila ji a řekla: „Nyní budete má matka“. Sestra jejího otce navrhla, že se bude starat o jeho nejmladší děti Catherine a Tonine. Poté, co souhlasil, se sestry odstěhovaly do domu své tety v Saint-Rémy, obce devět kilometrů od jejich domova.\n\nByla velmi zbožná, poněkud romantického založení. Jako mladá žena se stala členkou ošetřovatelské společnosti, založené Svatým Vincencem z Pauly. Po snu o svatém Vincencovi si vybrala Dcery křesťanské lásky.\n\nUvedla, že v předvečer svátku Sv. Vincence roku 1830 ji probudil hlas dítěte, jenž ji volal do kaple, kde uslyšela Pannu Marie, která jí řekla „Pán Bůh tě chce něčím pověřit. Budeš hodně trpět, ale vydržíš to s přesvědčením, že je to pro Boží chválu. Poznáš, co chce Pán Bůh. Budeš trpět, dokud vše neřekneš zpovědníkovi, jenž je tvým duchovním vůdcem. Bude mít námitky, ale neboj se, obdržíš zvláštní milost. Mluv s ním prostě a s důvěrou. Důvěřuj beze strachu! Určité věci, které uvidíš, mu oznam. V rozjímání obdržíš zvláštní vnuknutí.“\n\nDne 27. listopadu 1830 oznámila, že se k ní Panna Maria vrátila v nočních meditacích. Ukázala se jí uvnitř oválného rámu stojící na zeměkouli a z jejích rukou vycházely paprsky, které směřovaly na celý svět, pouze některé ne. Kolem okrajů rámu se objevila slova „Ó, Maria, bez hříchu počatá, oroduj za nás, kteří se k tobě utíkáme“. Pak uslyšela Pannu Marii, která jí řekla, aby nechala razit medailonky této podoby s nápisem: „Všichni, kteří ji budou nosit, obdrží velké milosti“.\n\nCatherine udělala, co ji Panna Maria poručila, a po dvou letech sledování jejího každodenního chování kněz sdělil informaci arcibiskupovi, aniž by odhalil Catherininu identitu. Žádost byla schválena a pověřen k výrobě medailonků byl Adrien Vachette. Ty se ukázaly být velmi populární. Dogma o Neposkvrněném početí nebylo tehdy ještě sice vyhlášeno, ale medaile se svým „počata bez hříchů“ byla schválena.\n\nProces probíhal v arcidiecézi Paříž. Byl započat roku 1896. Dne 19. července 1931 byla papežem Piem XI. prohlášena Ctihodnou. Blahořečena byla 28. května 1933. Svatořečena byla 27. července 1947.\n\n"}
{"id": "1034235", "url": "https://cs.wikipedia.org/wiki?curid=1034235", "title": "Maicon Pereira Roque", "text": "Maicon Pereira Roque\n\nMaicon Pereira Roque známý i jako Maicon (* 14. září 1988, Barretos) je brazilský fotbalista, který od roku 2009 působí v portugalském klubu FC Porto. Hraje na pozici stopera (středního obránce).\n\nS Portem vyhrál celou řadu trofejí včetně triumfu v Evropské lize 2010/11.\n\n"}
{"id": "1034242", "url": "https://cs.wikipedia.org/wiki?curid=1034242", "title": "BREEAM", "text": "BREEAM\n\nBREEAM (Building Research Establishment Environmental Assessment Method) je standard postupů v oblasti navrhování budov s důrazem na trvalou udržitelnost, který se stal praktickým měřítkem k popisu vlivu budovy na životní prostředí. Hodnocení BREEAM používá výkonnostní měřítka, která jsou stanovena podle zavedených kritérií. Hodnocení se týká specifikace budovy, jejího designu, konstrukce a užívání. Použitá měřítka reprezentují širokou škálu kritérií a kategorií od energie po ekologii. Zahrnují aspekty týkající se užívání energie a vody, vnitřního prostředí (zdraví a kvalita života), znečištění, dopravy, materiálů, odpadu, ekologie a řídících procesů.\n\nBREEAM lze použít pro posouzení všech typů budov po celém světě. Systém hodnocení se v rámci Evropské unie používá převážně pro kancelářské budovy, obchodní centra a průmyslové haly, méně často pro obytné budovy. Ve Velké Británii, Nizozemsku, Španělsku, Norsku, a v procesu ve Švédsku a Německu je zavedena specifická národní verze BREEAMu.\n\nV Česku jsou příkladem takto certifikovaných budov kancelářské budovy Enterprise, The Flow Building nebo Butterly Karlín či kancelářská budova Aspira.\n\nCertifikované hodnocení metodou BREEAM probíhá v různých fázích životního cyklu budovy a je provedeno auditory z organizací s příslušným oprávněním, kteří jsou vyškoleni akreditovanou osobou v rámci UKAS. To umožňuje klientům, developerům (investorům), projektantům a dalším získat:\n\n\nZa BREEAM certifikaci je odpovědný auditor, který posoudí kvalitu budovy na základě souboru přesných a věrohodných důkazů o tom, že budova splňuje předepsané podmínky. Hodnocení tedy závisí na době, kdy se auditor do procesu zapojí (je nutné co nejdříve), na fázi projektu a dostupnosti a formátu informací. BREEAM certifikace probíhá dle následujících etap:\n\n\nStandard BREEAM byl poprvé publikován britskou vládní agenturou Building Research Establishment v roce 1990. Od založení roku 1990 bylo vydáno přes půl milion BREEAM certifikátů a přes 2,2 milion projektů je zaregistrováno. V březnu 2016 došlo k aktualizaci stávající metodologie z roku 2013 na novou 2016, podle které se musí řídit veškeré nově zaregistrované budovy po tomto datu (kromě rekonstrukcí a klientských vestaveb).\n\n"}
{"id": "1034251", "url": "https://cs.wikipedia.org/wiki?curid=1034251", "title": "Veřejná dražba", "text": "Veřejná dražba\n\nVeřejná dražba je veřejné jednání s cílem přechodu vlastnického práva k předmětu dražby na jinou osobu. Tato osoba musí ve veřejné dražbě učinit nejvyšší nabídku. Účastníkem dražby může být buď osoba přímo přítomná nebo ta, která se přihlásila v prostředí veřejné datové sítě na určené adrese a splňuje podmínky určené zákonem o veřejných dražbách. Veřejná dražba je jedním z prostředků, jak se mohou věřitelé domoci svých pohledávek u dlužníků za předpokladu, že pohledávka byla pravomocně přiznána exekučním titulem. Dražbu zahajuje na základě navrhovatele tzv. licitátor. Mezi úlohy licitátora patří výzva účastníků dražby k učinění podání, udělení příklepu a v neposlední řadě také losování ohledně udělení příklepu. Vyvolávací cena se stanovuje na polovinu ceny odhadní. Pokud jde o dražbu nemovitostí v rámci exekuce, vyvolávací cena je 2/3 odhadní ceny. Všechny veřejné dražby jsou ze zákona zveřejňovány na centrální adrese a ty, které jsou v rámci exekuce, na portálu dražeb.\n"}
{"id": "1034252", "url": "https://cs.wikipedia.org/wiki?curid=1034252", "title": "Peter Koliba", "text": "Peter Koliba\n\nPeter Koliba (* 5. července 1953) je český politik a lékař-gynekolog, od října 2014 senátor za obvod č. 72 – Ostrava-město, nestraník za hnutí ANO 2011.\n\nVystudoval Lékařskou fakultu Univerzity Palackého v Olomouci (získal titul MUDr.).\n\nPo studiích začal pracovat na Gynekologicko-porodnickém oddělení Nemocnice s poliklinikou v Nitře. Později působil na Gynekologicko-porodnické klinice Fakultní nemocnice v Bratislavě, kde se věnoval problematice gynekologie dětí a dospívajících. Postupně získal atestaci I. a II. stupně z gynekologie a porodnictví, nadstavbovou atestaci z dětské gynekologie a obhájil kandidátskou disertační práci (získal titul CSc.). V 90. letech 20. století dále absolvoval řadu zahraničních stáží, např. v USA, Nizozemsku a Belgii.\n\nV letech 1994 až 2007 byl přednostou Porodnicko-gynekologické kliniky Fakultní nemocnice Ostrava. Prosadil výstavbu pavilonu pro Péči o matku a dítě FN Ostrava a založení Perinatologického a Onkogynekologického centra. Podílel se také na vzniku Lékařské fakulty Ostravské univerzity v Ostravě, která funguje od roku 2010.\n\nOd roku 2003 provozuje gynekologickou ambulanci Gynartis, s.r.o. v Ostravě – Porubě na Ostravsku.\n\nAngažuje se v České gynekologické a porodnické společnosti (ČGPS), Mezinárodní menopauzální společnosti a Mezinárodní společnosti pro gynekologickou endoskopii (ISGE).\n\nPeter Koliba je ženatý a má čtyři děti. Žije v obci Budišovice na Opavsku.\n\nDo politiky se pokoušel vstoupit, když v komunálních volbách v roce 2002 kandidoval jako nestraník do Zastupitelstva obce Vřesina, ale neuspěl.\n\nVe volbách do Senátu PČR v roce 2014 kandidoval jako nestraník za hnutí ANO 2011 v obvodu č. 72 – Ostrava-město. Se ziskem 20,04 % hlasů vyhrál první kolo a postoupil tak do kola druhého. V něm poměrem hlasů 52,93 % : 47,06 % porazil sociálního demokrata Petra Mihálika a stal se senátorem.\n"}
{"id": "1034258", "url": "https://cs.wikipedia.org/wiki?curid=1034258", "title": "Kolumba ze Sens", "text": "Kolumba ze Sens\n\nSv. Kolumba ze Sens (257, Španělsko – 273, Sens) byla patricijka, která konvertovala ke křesťanství a zemřela jako mučednice.\n\nPocházela z bohaté a pohanské rodiny. Když jí bylo 16 let konvertovala ke křesťanství. Po příjetí křtu, utekli s ostatními křesťany ze Španělska, aby unikly pronásledování císaře Aureliana, a přestěhovali se do Sens ve Francii. Byla sledována a zavřena do vězení.\n\nLegenda praví, že když byla Kolumba ve vězení, stráž se jí pokusila znásilnit a medvěd, který měl představení v nedalekém amfiteátru, ji přiběhl na pomoc, napadl stráž a ona mohla utéct.\n\nPozději byl umučena z vůle císaře Aureliána, kolem roku 273; umučení se konalo ve městě Sens, v blízkosti fontány Azon.\n\nTradice říká, že slepý muž jménem Aubertus získal zrak na přímluvu svaté Kolumby. Aubertus ji zato vystrojil slušný pohřeb. Na místě hrobu byla postavena kaple a později kolem roku 620 Chlotharem II. opatství Sainte-Colombe-lès-Sens.\n\nV té době byla velmi velká úcta k této světici.\n\nKult svaté Kolumby přišel také do Rimini: říká se, že někteří obchodníci ze Sens, když cestovali Jaderským mořem, přinesli relikvii Svaté Kolumby a byla nuceni zakotvit v Rimini. Relikvii obdržel asi roku 313 Stemnio, biskup města, a byla umístěna v Riminské katedrále, pak věnované stejné světici.\n\nV druhé polovině 16. století, biskup Rimini monsignore Castelli, šel do Sens kde mu bylo umožněno, aby si odebral část relikvií a přidal je k těm, které už byli v Rimini. Je pravděpodobné, že roku 600 se některé ostatky dostali do Atri, kde jsou uloženy v dřevěném relikviáři v podobě busty v kapitulním muzeu.\n\nJejí svátek je slaven 31. prosince.\n\nStala se patronkou holubů. Traduje se že holubi chtěli ukrást pozůstatky panny a přinést je do Barijské katedrály.\n\nSvatá Kolumba je zoobrazována jako:\n\n\n"}
{"id": "1034264", "url": "https://cs.wikipedia.org/wiki?curid=1034264", "title": "Álvaro Pereira", "text": "Álvaro Pereira\n\nÁlvaro Daniel Pereira Barragán (* 28. listopadu 1985, Montevideo, Uruguay) je uruguayský fotbalový obránce a reprezentant, který v současnosti hostuje v São Paulo FC z Interu Milán. Účastník Mistrovství světa 2010 v Jihoafrické republice a Mistrovství světa 2014 v Brazílii.\n\nS Portem vyhrál celou řadu trofejí včetně triumfu v Evropské lize 2010/11.\n\nV A-týmu Uruguaye debutoval 19. listopadu 2008 proti Francii.\n\nZúčastnil se Mistrovství světa 2010 v Jihoafrické republice, kde tým Uruguaye obsadil konečné čtvrté místo.\n\nNa turnaji Copa América 2011 získal zlatou medaili po finálové výhře 3:0 nad Paraguayí.\n\nTrenér Óscar Tabárez jej vzal na Mistrovství světa 2014 v Brazílii.\n\n"}
{"id": "1034270", "url": "https://cs.wikipedia.org/wiki?curid=1034270", "title": "Papežská rada pro pastoraci zdravotníků", "text": "Papežská rada pro pastoraci zdravotníků\n\nPapežská rada pro pastoraci zdravotníků (lat. Pontificium Consilium pro Valetudinis Administris) je dikasterium římské kurie která má za úkol starat se o pastoraci zdravotníků.\n\nByla zřízena 11. února 1985, papežem Janem Pavlem II. motem propriem Dolentium Hominum, který roku 1988 reformoval Papežskou komisy pro pastoraci asistentů pracovníků péče o zdraví do dnešní podoby. Apoštolská konstituce Pastor Bonus popisuje činnosti rady jako\n\n\nPapežská rada vysvětluje a obhajuje učení církve o zdravotních problémech. Rovněž sleduje a studuje programy a iniciativy zdravotní politiky na mezinárodní i národní úrovni, s cílem vynutit význam pro pastorační péči církve.\n\nDne 17. srpna 2016 zřídil papež František nové Dikasterium pro službu integrálnímu lidskému rozvoji, do nějž byla tato papežská rada včleněna a zanikla k 1. lednu 2017.\n\n\n\n\n"}
{"id": "1034273", "url": "https://cs.wikipedia.org/wiki?curid=1034273", "title": "Nodosaurus", "text": "Nodosaurus\n\nNodosaurus (\"hrbolatý ještěr\", pro své obrnění) byl rod \"obrněného\" ankylosaura, patřícího do čeledi Nodosauridae. Žil před asi 100 až 93 miliony lety v Severní Americe. Na délku měřil zhruba 6 metrů a dosahoval hmotnosti až kolem 3500 kilogramů.\n\nJak jméno napovídá, byl celý \"obrněný\", jen břicho měl nechráněné, stejně jako všichni ankylosauři. Když ho napadl teropod, tak neutíkal, byl moc pomalý, ale spoléhal na své brnění, které ho většinou ochránilo. Nebyl sice obrněný tak jako někteří jeho příbuzní, např. \"Edmontonia\", ale i tak ho brnění dobře chránilo. Jinak vypadal jako jeho příbuzní, měl krátký krk, malou tlamu, čtyři pevné nohy. Zuby měl malé, snad jedl jen měkké rostliny. Zřejmě také polykal gastrolity, na lepší rozdrcení potravy v žaludku, ale není to jisté. Ovšem jeho fosilních pozůstatků se mnoho nenašlo. Nalezl jej a popsal v roce 1889 Othniel Charles Marsh.\n"}
{"id": "1034278", "url": "https://cs.wikipedia.org/wiki?curid=1034278", "title": "Oscar Zubía", "text": "Oscar Zubía\n\nJoffre Oscar Zubía (* 8. února 1946, Montevideo, Uruguay) je bývalý uruguayský fotbalový útočník a reprezentant, účastník Mistrovství světa 1970 v Mexiku.\nMimo Uruguaye působil v Ekvádoru.\nPo skončení aktivní hráčské kariéry se stal trenérem.\nV A-týmu Uruguaye odehrál v letech 1968–1971 celkem 15 zápasů a vstřelil 4 góly.\n\nZúčastnil se Mistrovství světa 1970 v Mexiku, kde tým Uruguaye obsadil konečné čtvrté místo.\n\n\n"}
{"id": "1034283", "url": "https://cs.wikipedia.org/wiki?curid=1034283", "title": "River Plate Montevideo", "text": "River Plate Montevideo\n\nRiver Plate Montevideo (oficiálním názvem Club Atlético River Plate) je uruguayský fotbalový klub z Montevidea založený roku 1932. Klubové barvy jsou bílá a červená.\n\n\"K 8. 8. 2014\"\n\n"}
{"id": "1034286", "url": "https://cs.wikipedia.org/wiki?curid=1034286", "title": "Stenopelix", "text": "Stenopelix\n\nStenopelix (\"úzká pánev\") byl rod primitivního marginocefala, žijícího v období spodní křídy na území současného Německa. Byl pravděpodobně blízkým vývojovým příbuzným čínského rodu \"Yinlong\" a jiných vývojově primitivních ceratopsů (rohatých dinosaurů). V současnosti je nejstarším a vývojově nejprimitivnějším zástupcem kladu Ceratopsia, objeveným na území Evropy.\n\n\"Stenopelix\" žil v době před 140 až 130 miliony lety (spodní křída, věk berrias až barrem) na území současného Německa. Měřil na délku asi 1 až 1,5 metru a vážil nejspíš kolem 10 kg. Pravděpodobně se jednalo o malého stádního býložravce, živícího se nízko rostoucí vegetací. Pánevní kosti jsou velmi úzké, což dalo dinosaurovi i jeho rodové jméno. Lebka se nedochovala, proto přesnější informace o jeho zařazení i paleoekologii zatím nemáme.\n\nFosilie tohoto dinosaura byly objeveny roku 1855 v pískovcovém lomu u města Bückeburg v pohoří Harrl na území Dolního Saska (severozápad Německa) a formálně byl popsán německým paleontologem Christianem Erichem Hermannem von Meyerem roku 1857. \n\n"}
{"id": "1034291", "url": "https://cs.wikipedia.org/wiki?curid=1034291", "title": "21. základna taktického letectva", "text": "21. základna taktického letectva\n\n21. základna taktického letectva má v rámci Vzdušných sil Armády České republiky za úkol zabezpečit ochranu vzdušného prostoru České republiky, pokračovací výcvik pilotů taktického letectva a působení ve prospěch integrovaného systému protivzdušné obrany NATO. Základna je členěna na velitelství, štáb, letecké křídlo (včetně příslušníků inženýrsko-leteckého personálu), jehož součástí jsou dvě taktické a jedna výcviková letka, letku oprav letecké techniky, prapor zabezpečení a prapor logistické potřeby. Je vyzbrojena stíhacími letouny JAS-39C/D Gripen, lehkými bitevníky L-159A ALCA a cvičnými L-39ZA Albatros a L-159T1.\n\n\n"}
{"id": "1034292", "url": "https://cs.wikipedia.org/wiki?curid=1034292", "title": "Noasaurus", "text": "Noasaurus\n\nNoasaurus (NOA = španělsky severozápadní Argentina = NOA, saurus = z řečtiny ještěr) byl druh abelisauroidního teropoda, z čeledi Noasauridae. Žil v Argentině před 70 miliony lety. Objeven byl roku 1980.\n\nMěřil zhruba 1,5 až 2,4 metru a vážil kolem 15 kilogramů. Měl delší krk, dlouhé nohy a krátké přední končetiny. Mezi jeho příbuzné patří například madagaskarský rod \"Masiakasaurus\". V Argentině žil vedle větších teropodů, jako byl jeho vzdálený příbuzný \"Carnotaurus\".\n\nDříve byl považován za dromeosaurida, protože byl u něho nalezen srpovitý dráp, ale později se zjistilo, že jde o abelisaurida, protože dráp byl z přední končetiny.\n"}
{"id": "1034295", "url": "https://cs.wikipedia.org/wiki?curid=1034295", "title": "Argentinos Juniors", "text": "Argentinos Juniors\n\nAsociación Atlética Argentinos Juniors je argentinský fotbalový klub z města Buenos Aires založený roku 1904. Klubové barvy jsou bílá a červená. V logu klubu je motto \"Mens sana in corpore sano\" (ve zdravém těle zdravý duch).\n\nV roce 1985 vyhráli Pohár osvoboditelů.\n\nPrvopočátky klubu se datují do 1886, kdy byl založen na počest obětem Haymarketského masakru v USA.\nO 18 let později došlo ke spojení s klubem \"Sol de Victoria\", čímž nově vznikl \"Asociacion Atletica y Futbolistica Argentinos Unidos de Villa Crespo\". Časem byl název zkrácen na \"Asociacion Atletica Argentinos Juniors\", klubovými barvami se namísto zelené s bílou stala červená s černou (barvy socialistického hnutí). V roce 1921 se týmu podařilo vybojovat působení v nejvyšší soutěži.\n\nNásledujících 16 let se \"Juniors\" drželi mezi elitními týmy. Pak nastala krize, která byla umocněna vyhazovem ze stadionu. V této době byl počet členů sotva sto. Zlepšení nastalo v roce 1955, to si Juniors vydobyli postup zpět mezi elitní týmy. Svoji zásluhu na tom měl kouč Francisco Fandino, který týmu vštěpil kombinační fotbal, což celku vyneslo přezdívku \"El Tifón de Boyacá\", tedy „Tajfun z Boyacá“ (podle čtvrti, kde se nachází stadion).\n\nZačátkem 70. let se mezi nadějnými hráči Argentinos Juniors nacházel též Diego Maradona. Maradona se stal tahounem mládežnického výběru \"Los Cebollitas\" a v 15 letech si prvně zahrál v nejvyšší soutěži (v roce 1976). Maradona se stal nejlepším střelcem domácí ligy hned čtyřikrát za sebou, v roce 1980 tak pomohl ke druhému místu.\n\nV roce 1985 vyhráli Pohár osvoboditelů.\n\n\n"}
{"id": "1034297", "url": "https://cs.wikipedia.org/wiki?curid=1034297", "title": "22. základna vrtulníkového letectva", "text": "22. základna vrtulníkového letectva\n\n22. základna vrtulníkového letectva je součástí Vzdušných sil Armády České republiky. Jejím hlavním úkolem je výcvik vrtulníkových osádek, předsunutých leteckých návodčích a ostatních specialistů letectva určených k nasazení na území České republiky i v zahraničí. Dále plní úkoly v rámci národního pohotovostního systému a funkci záložního letiště integrovaného systému protivzdušné obrany NATO. Základna je připravena přijmout a zabezpečit jednu alianční nebo národní letku. Dále plní úkoly údržby a oprav letecké, pozemní a zabezpečovací techniky a zabezpečuje bojovou a mobilizační pohotovost útvaru. Je vyzbrojena vrtulníky Mi-24/35 a Mi-171, které současně prochází modernizací. Velitelem základny je od 24. května 2016 plukovník gšt. Petr Čepelka. V květnu 2017 nouzově přistál vrtulník z 22. základny nedaleko Mohelna, nikdo nebyl zraněn a ani nezvnikla škoda na stroji.\n\n\n"}
{"id": "1034308", "url": "https://cs.wikipedia.org/wiki?curid=1034308", "title": "24. základna dopravního letectva", "text": "24. základna dopravního letectva\n\n24. základna dopravního letectva v rámci Vzdušných sil Armády České republiky zajišťuje přepravu osob a nákladu vojenskými dopravními a transportními letouny a vrtulníky pro potřeby Armády ČR na území České republiky i do zahraničí. Plní speciální úkoly při zabezpečení přeprav ústavních a vládních činitelů, zahraničních návštěv a další úkoly podle rozhodnutí vlády ČR. Dále zabezpečuje úkoly letecké záchranné služby, letecké pátrací a záchranné služby a úkoly podle rozhodnutí ministra obrany. Provádí speciální fotogrammetrické lety, letecké snímkování a oblety prostředků radiotechnického zabezpečení letectva.\n\nJde o VÚ 8407, jednotka působí z letiště Praha-Kbely.\n\nJednotka je vyzbrojena:\n\nVelitelem útvaru je plukovník David Klement.\n\n\nPůvodní 6. základna dopravního letectva (6. zDL) se k 1.7.2003 přejmenovala na 24. základnu dopravního letectva VÚ 8407.\n\n24. základna dopravního letectva „T. G. Masaryka“ odkazuje na období první republiky nejen svým názvem, ale i symbolikou. Znak základny byl převzat od Leteckého pluku 1 „TGM“ československého letectva – na modrém, bíle a modře lemovaném novofrancouzském štítě se nachází bílá silueta českého dvouocasého lva. Tento znak odpovídá koncepci symboliky Vzdušných sil AČR, která vychází ze znaků leteckých pluků meziválečné armády.\n\n\n"}
{"id": "1034319", "url": "https://cs.wikipedia.org/wiki?curid=1034319", "title": "Carl Wetzel", "text": "Carl Wetzel\n\nCarl Wetzel (* 12. prosince 1938, Detroit) je bývalý americký hokejový brankář. Vystřídal množství klubů, začínal v juniorských Hamilton Tiger Cubs, v NHL odchytal dva zápasy za Detroit Red Wings v sezóně 1964/65 a pět zápasů za Minnesota North Stars v sezóně 1967/68, ve WHA nastoupil v jediném zápase za Minnesota Fighting Saints v roce 1973. Většinu kariéry však strávil putováním po farmářských klubech v nižších ligách IHL a CPHL, končil v rakouském EC Kitzbühel. V roce 1968 získal Calderův pohár s týmem Rochester Americans. Za americkou hokejovou reprezentaci hrál na mistrovství světa v ledním hokeji 1967, kde jeho tým obsadil 5. místo a Wetzel byl vyhlášen nejlepším gólmanem turnaje, pak na mistrovství světa v ledním hokeji 1970, kde pomohl Američanům k postupu ze skupiny B, a na mistrovství světa v ledním hokeji 1971 (šesté místo a sestup z elitní skupiny). V letech 1987 až 1988 byl asistentem trenéra v Minnesota North Stars.\n\n"}
{"id": "1034323", "url": "https://cs.wikipedia.org/wiki?curid=1034323", "title": "Tartaros (rozcestník)", "text": "Tartaros (rozcestník)\n\nTartaros může znamenat:\n\n"}
{"id": "1034324", "url": "https://cs.wikipedia.org/wiki?curid=1034324", "title": "Happyland", "text": "Happyland\n\nHappyland je americký komediální televizní seriál vytvořený Benem Epsteinem. Seriál měl premiéru 30. září 2014 ve 23 hodin na stanici MTV. První série má 8 epizod.\n\n8. ledna 2015 stanice oznámila zrušení seriálu.\n\n\"Happyland\" sleduje životy pracovníků jednoho z nejznámějších zábavních parků v Americe. Hlavní postavou je Lucy, cynická dcera představitelky princezny Adriany v parku, která se rozhodne opustit park a začít něco reálného. Do cesty se jí však postaví syn majitele parku Ian. Neví však, že Ian je jeden z jejích nevlastních bratrů a že její biologický otec je samotný majitel parku.\n\n\n"}
{"id": "1034329", "url": "https://cs.wikipedia.org/wiki?curid=1034329", "title": "Bianca Santos", "text": "Bianca Santos\n\nBianca A. Santos (* 26. července 1990, Santa Monica, Kalifornie, Spojené státy americké) je americká herečka. Nejvíce se proslavila rolí Lexi Rivery v seriálu stanice Freeform \"The Fosters\", rolí Lucy v seriálu stanice MTV \"Happyland\" a rolí Casey Cordero ve filmu \"The Duff\".\n\nBianca se narodila v Santa Monice v Kalifornii. Má kubánské a brazilské předky. Mluví plynule španělsky a portugalsky.\n\nV dubnu roku 2013 bylo oznámeno, že se připojí k obsazení seriálu stanice Freeform \"The Fosters\" jako Lexi Rivera. 11. prosince 2013 bylo potvrzeno, že získala roli v hororovém filmu \"Ouija\". V roce 2014 získala hlavní roli v seriálu stanice MTV \"Happyland\", který měl premiéru 30. září 2014. Také se objevila ve filmech \"Priceless\" (2016), \"SPF-18\" (2017) a \"Avenge the Crows\" (2017). V roce 2019 se připojila k obsazení seriálu \"Odkaz\" ve vedlejší roli.\n\n"}
{"id": "1034331", "url": "https://cs.wikipedia.org/wiki?curid=1034331", "title": "Dave Annable", "text": "Dave Annable\n\nDavid Rodman „Dave“ Annable (* 15. září 1979 Suffern, USA) je americký herec. Hrál postavu Justina Walkera v televizním seriálu ABC \"Bratři a sestry\" (2006–2011). Ztvárnil také postavu Henryho Martina v seriálu téže televize \"666 Park Avenue\" (2012–2013). Další jeho televizní rolí se stal dr. McAndrew v seriálu stanice Fox \"Red Band Society\", vysílaném od 17. září 2014.\n\n\n"}
{"id": "1034332", "url": "https://cs.wikipedia.org/wiki?curid=1034332", "title": "Daren Kagasoff", "text": "Daren Kagasoff\n\nDaren Maxwell Kagasoff (* 16. září 1987, Encino, Kalifornie, Spojené státy americké) je americký herec. Nejvíce se proslavil rolí Rickyho Underwooda v seriálu stanice ABC Family \"Tajný život amerických teenagerů\" (2008–2013). Od roku 2019 hraje v seriálu stanice NBC \"The Village.\"\n\nZatímco studoval univerzitu v San Franciscu rozhodl se, že se stane hercem. Vrátil se do Los Angeles a získal hlavní roli v místní divadelní produkci hry \"Suburbia\", založené na základě stejnojmenného filmu z roku 1996.\n\nPo studiích se začal zúčastňovat konkurzů na filmové a televizní role. Na jednom z prvních konkurzů oslnil producentku Brendu Hampton a ta ho obsadila do hlavní role Rickyho Underwooda v seriálu stanice ABC Family \"Tajný život amerických teenagerů\".\n\n24. února 2013 byl obsazen do role Alexe do pilotní epizody seriálu \"Delírium\", na základě novely od Lauren Oliver. Seriál však další epizody nezískal.\n\n4. prosince 2013 se připojil k obsazení hororového filmu \"Ouija\". Premiéra filmu byla 24. října 2014.\n\nV září 2014 bylo oznámeno, že Daren získal roli v americkém seriálu stanice Fox \"Red Band Society\". Seriál měl premiéru 17. září 2014, byl však po jedné sérii zrušen.\n"}
{"id": "1034340", "url": "https://cs.wikipedia.org/wiki?curid=1034340", "title": "Fusafungin", "text": "Fusafungin\n\nFusafungin (INN) je aktivní antibiotické činidlo pro léčbu nosních a krčních infekcí. Má také protizánětlivé vlastnosti. Fusafungin je směsí enniatinových cyklohexadepsipeptidů sestávající z reziduí kyseliny -α-hydroxyvalerové a -\"N\"-methylaminokyseliny, produkované houbou \"Fusarium lateritium\" a prodávané pod obchodními názvy Locabiotal, Bioparox a Locabiosol.\n\nPodle studie provedené poolovanou analýzou ve Velké Británii a zaměřené na účinnost fusafunginu při zánětu nosohltanu se ukázalo, že podíl pacientů vykazujících zlepšení stavu od dne 0 do dne 4 byl 61,5 % s fusafunginem oproti 46,8 % u placeba.\n\n"}
{"id": "1034341", "url": "https://cs.wikipedia.org/wiki?curid=1034341", "title": "Francia Raisa", "text": "Francia Raisa\n\nFrancia Raisa Almendarez (* 26. července 1988, Los Angeles, Kalifornie, Spojené státy americké) je americká herečka. Nejvíce se proslavila rolemi ve filmu \"\" a v seriálech \"Tajný život amerických teenagerů\" a \"Grown-ish\".\n\nFrancia se narodila a byla vychována v Los Angeles v Kalifornii. Jejími rodiči jsou Renan Almendarez Coello a Virginia Almandarez. Má dvě mladší sestry Italiu a Irlandu. Má honduraské a mexické předky. Navštěvovala Bishop Alemany střední, kde patřila k roztleskávačkám. Od pěti let navštěvovala hodiny stepu, jazzu, akrobacie, hip hopu, polynejského tance, karate a krasobruslení.\n\nS herectvím, modelingem a točením reklam začala ve druhém ročníku na střední škole Objevila se v televizních seriálech \"American Family: Journey of Dreams\" a \"Tam někde\", \"Shredderman vítězí\".\n\nV roce 2006 získala jednu z hlavních rolí ve filmu \"\", po boku Hayden Panettiere. V roce 2008 získala roli ve filmu \"\". Ten samý rok získala hlavní roli Adrian Lee v seriálu stanice ABC Family \"Tajný život amerických teenagerů\".\n\nV roce 2009 se objevila v televizním seriálu \"In Plain Sight\" a znovu si zahrála roli Alejandry Delgado v \".\" Zahrála si v krátkém filmu režírovaném Davidem Henrie nazvaným \"Boo\", který byl uveřejněn na YouTube.\n\nObjevila se ve videoklipu popového dua Savvy & Mandy a také získala hostující roli v seriálu \"\".\n\nV roce 2013 si zahrála ve vánočním filmu \"Vánoční lov\". V roce 2018 začala hrát jednu z hlavních rolí v seriálu stanice Freeform \"Grown-ish\". Ve stejném roce si také zahrála ve filmu \"Life-Size 2\", po boku Tyry Banks.\n"}
{"id": "1034342", "url": "https://cs.wikipedia.org/wiki?curid=1034342", "title": "Hypselosaurus", "text": "Hypselosaurus\n\nHypselosaurus (\"vysoký ještěr\") byl rod titanosauridního sauropoda, jehož zástupci žili před 70 až 66 miliony lety na území dnešní Francie a Španělska. Byl to malý sauropod – měřil „pouze“ asi 12 metrů a vážil kolem 10 tun. Měl dlouhý krk a ocas a čtyři sloupovité nohy. Na velikém těle se možná nacházely kostěné destičky (osteodermy), které sloužily jako brnění. Mezi jeho příbuzné patřil např. rod \"Saltasaurus\" a \"Neuquensaurus.\"\n\nByla objevena také zkamenělá vejce, která měřila až kolem 30 cm v průměru. Není sice jisté, zda patří tomuto rodu, ale je to pravděpodobné. Byla to první fosilní vejce dinosaura, která byla nalezena.\n\nFosilie tohoto dinosaura byly objeveny již roku 1846, ve stejný rok byla objevena i fosilní vejce. Je zajímavé, že ho v době objevu považovali tohoto tvora za krokodýla či jiného obřího vodního plaza. Formálně popsán byl roku 1869.\n\n"}
{"id": "1034344", "url": "https://cs.wikipedia.org/wiki?curid=1034344", "title": "Zeid bin Husajn", "text": "Zeid bin Husajn\n\nZeid bin Husajn al-Hášimí (arabsky: الأمير زيد بن الحسين‎, 28. února 1898 – 18. října 1970) byl irácký princ z arabské dynastie Hášimovců a od roku 1958 do své smrti byl nárokovatelem (pretendentem) iráckého trůnu.\n\nPrinc Zeid byl jediným synem šafira-emíra Mekky a později hídžazského krále Husajna s jeho třetí ženou Adilou Khanum. Zeid měl dále sestru Saru a nevlastní sestru Fátimu a nevlastní starší bratry Alího (král Hédžazu), Abdalláha I. (král Jordánska) a Fajsala I. (krále Iráku).\n\nOd roku 1916 do roku 1919 byl Zeid velitelem arabské severní armády. V roce 1918 T.E. Lawrence (Lawrence z Arábie) naznačil, že být se Zeid mohl stát králem v mandátní Sýrii. Syrským králem se nakonec nakrátko stal jeho bratr Fajsal I., ale s příchodem francouzské vlády v Sýrii jeho vláda skončila. V roce 1923 se Zeid stal plukovníkem irácké kavalerie.\n\nVe třicátých letech byl za vlády bratra Fajsala I. a synovce Gházího I. iráckým velvyslancem v Berlíně a Ankaře. V padesátých letech byl za vlády prasynovce Fajsala II. iráckým velvyslancem v Londýně. Zde se také stal hlavou irácké větve Hášimovců a pretendentem trůnu poté co byli 14. července 1958 při státním převratu zavražděni bezdětný král Fajsal II. i korunní princ Abd'alláh (syn Zeidova nejstaršího bratra Alího) a vyhlášena republika. \n\nPo převratu zůstal Zeid s rodinou v Londýně. Princ Zeid zemřel v Paříži 18. října 1970. Pohřben je v královském mausoleu v Ammánu. Po jeho smrti se pretendentem trůnu stal jeho jediný syn Raad.\n\nV roce 1933 si v Aténách vzal za ženu Fahrelnissu Zeid. Pár spolu měl jediného syna:\n"}
{"id": "1034345", "url": "https://cs.wikipedia.org/wiki?curid=1034345", "title": "Prism Award", "text": "Prism Award\n\nPrism Award je ocenění udílené od roku 1997 americkou organizací Entertainment Industries Council. Oceňuje realistické zobrazování zneužívání drog, drogových závislostí a problematiky duševního zdraví ve filmu, televizi a další produkci populární kultury.\n\nRoky jsou uváděny dle data vyhlášení cen, ačkoli jsou ceny udílené vždy za tvorbu v předchozím kalendářním roce.\n\n\n\n\n\n\n\n"}
{"id": "1034355", "url": "https://cs.wikipedia.org/wiki?curid=1034355", "title": "Vodní nádrž Otvice", "text": "Vodní nádrž Otvice\n\nVodní nádrž Otvice (též \"Velký otvický rybník\" nebo \"Banda\") se nachází na východním okraji Chomutova v Ústeckém kraji. Spolu s nádržemi Újezd a Zaječice patří do vodohospodářské soustavy, která nahradila starší nádrž Dřínov zrušenou kvůli těžbě hnědého uhlí. Na západ od ní leží v jejím těsném sousedství Kamencové jezero.\n\nVodní dílo Otvice nemá žádný přirozený přítok, ale je zásobováno z Podkrušnohorského přivaděče s maximální odběrovou kapacitou 0,4 m³/s. Půdorys nádrže má přibližně tvar lichoběžníka s nejdelší severozápadní stranou. Většinu nádrže obíhá zemní sypaná hráz s návodním betonovým těsněním dlouhá 1350 m, vysoká až 4 m a v koruně široká 1,9 m (boční hráz) nebo 3 m (hlavní hráz). Součástí hráze je spodní výpust s kapacitou 0,65 m³/s a bezpečnostní korunový přeliv s kapacitou 0,723 m³/s. \n\nKromě Kamencového jezera se v těsné blízkosti nádrže nachází několik menších vodních ploch, ze kterých je největší Prostřední rybník u Otvic.\n\nNádrž zajišťuje minimální průtok 10 l/s v drobném vodním toku pod výpustí. Významnou funkcí je rekreační využití zejména ke sportovnímu rybolovu a vodnímu lyžování, které umožňuje postavený lyžařský vlek.\n"}
{"id": "1034362", "url": "https://cs.wikipedia.org/wiki?curid=1034362", "title": "Giuseppina Nicoli", "text": "Giuseppina Nicoli\n\nGiuseppina Nicoli (18. listopadu 1863, Casatisma – 31. prosince 1924, Cagliari) byla italská řeholnice ze Společnosti Dcer křesťanské lásky sv. Vincence de Paul.\n\nNarodila se 18. listopadu 1863 v Casatismě, jako pátá z deseti sourozenců. Když jí bylo 20 let, vstoupila v Turíně k Dcerám křesťanské lásky sv. Vincence de Paul. O dva roky později roku 1885 byla poslána na Sardínii, kde strávila většinu svého zasvěceného života. Na Štedrý den roku 1888 složila své sliby. Roku 1893, ve věku 30 let, se nakazila tuberkulózou. Nejen že pečovala o chudé, sirotky a nemohoucí, také se starala o jejich evangelizaci.\n\nV Cagliari učila mladé studenty a pracovníky Společnosti zbožné unie Synů Mariiných katechismus, kterou založila (patron Svatý Alois Gonzaga).\n\nRoku 1899 byla poslána do Sassari, otevřít sirotčinec a zde také zprovoznila první Italskou sekci Společnosti „Dcer křesťanské lásky“, věnovanou zašívání, šití a distribucí oblečení pro chudé. Tyto ženy každou neděli učily katechismus zhruba 800 dětí. Pro starší studenty otevřela Školu náboženství, kde byli školeni pro výuku víry ostatních.\n\nRoku 1910 byla jmenována provinciálním kvestorem Turínské provincie. Tato funkce jí dala možnost k návratu na Sardínii.\n\nRoku 1912 byla jmenována ředitelkou Turínského noviciátu. Tuto funkci ukončila po devíti měsících z důvodu zhoršení jejího stavu plic. Její nadřízení urychlili přemístění na Sardínii, jejíž teplejší podnebí by mohlo jejímu zdraví prospět.\n\nPo navrácení do teplého a pohostiného prostředí Sassari roku 1913, pocítila změnu atmosféry která vznikla v důsledku antiklerikalismus a vlivu soukromých zájmů politiků a státních správců.\n\nI když ti samí politici a občanští úředníci, obdivovali sestru Giuseppinu a vážili si jí pro její schopnosti a svatost, trpěla pomluvami o vedení jejího sirotčince, který vedla úspěšně. To vedlo představené aby ji 7. srpna 1914 přeřadili do Cagliari.\n\nNepřátelství 1. světové války neušetřilo ani ostrov Sardínii, sestra Giuseppina a její sestry se staraly o raněné. Byly přeřazeny do nemocnic a láskyplně o ně pečovaly.\n\nV Cagliari byla povolána místním biskupem aby zřídila Doroteánskou společnost, jejíž členové by byli zasvěcené laické ženy. S mladými ženami které se k ní připojily, založila roku 1917 \"Mladé ženy křesťanské lásky\", které se starali o děti postižené křivicí a skrofulózou, formou tuberkulózy.\n\nŠířila víru a Společnost svatého dětství. Založila kruh Svaté Terezy, první skupinu mladých katolických žen v Cagliari a jádro společnosti z kterého se později stala Ženská katolická akce. Založila také Josefitskou asociaci (patronem Svatý Josef) pro náboženskou výuku.\n\nZemřela 31. prosince 1924 ve věku 61 let. Po její smrti se našla v dutině jejího krucifixu, který dostala při složení slibů, vlastnoručně psaná modlitba: Chci sloužit věrně, praktikovat chudobu, cudnost a poslušnost, a z lásky k tobě sloužit chudým.\n\nProces probíhal v diecézi Cagliari a začal roku 1930. Dne 28. dubna 2006 byla papežem Benediktem XVI. prohlášena Ctihodnou.\n\nDne 6. července 2007 byl uznán zázrak na její přímluvu; rychlé, úplné a trvalé uzdravení mladého vojáka Baptisty Colleoniho dne 26. prosince 1933 z tuberkulózy a nemoci kyčelních žil.\n\nBlahořečena byla 3. února 2008.\n\n"}
{"id": "1034370", "url": "https://cs.wikipedia.org/wiki?curid=1034370", "title": "Dagmar Špryslová", "text": "Dagmar Špryslová\n\nDagmar Indruchová-Špryslová (27. července 1929 Praha – 12. října 2014 tamtéž) byla česká tanečnice, v letech 1944–1977 členka baletu Národního divadla v Praze.\n\nNarodila se v Praze. V letech 1939–1940 studovala v baletní škole J. Nikolské a u choreografky Národního divadla Zdenky Zabylové. V roce 1944 se stala členkou baletního souboru Národního divadla. Účinkovala ve většině baletních inscenací i v tanečních scénách operních. \n\nV letech 1977–2011 působila jako pedagožka \"Baletní přípravky Národního divadla\". Učitelku tance si zahrála i v televizním filmu režizérky Zuzany Zemanové \"Zamilovaná\" v roce 1991. Film získal řadu ocenění na mezinárodních festivalech.\n\nV roce 2000 obdržela od nadace \"Život umělce\" cenu Senior Prix \n\n\n"}
{"id": "1034377", "url": "https://cs.wikipedia.org/wiki?curid=1034377", "title": "Marius z Avenches", "text": "Marius z Avenches\n\nSv. Marius z Avenches také Marius z Lausanne (532, Lausanne – 31. prosince 596, tamtéž) byl galsko-římský historik, biskup v Aventicu známý svou \"Kronikou\".\n\nNarodil se roku 532 v diecézi Autun. Podrobnosti o jeho životě pochází z nápisu na jeho náhrobku v kostele Svatého Tyrse v Lausanne. Pocházel ze známé bohaté rodiny a v raném věku vstoupil do duchovního stavu. V květnu roku 574, když mu bylo asi 43 let, byl jmenován biskupem v Aventicu. Roku 585 se zúčastnil synodu v Mâconu, na kterém se podepsal jako „episcopus ecclesiae Aventicae“. O několik let později roku 590 bylo biskupské sídlo Aventicum přesunuto do Lausanne. Zemřel ve věku 64 let. Byl téměř 21 let biskupem.\n\nByl ideálním biskupem, zručným zlatníkem, který vlastnoručně vyráběl liturgické nádoby do svého kostela, ochráncem a dobrodincem chudých, člověk modlitby a učenec. Dne 24. června 587 vysvětil kostel Panny Marie v Paterniacumu, dnes Payerne, který sám nechal postavit na jeho pozemku.\n\nPo své smrti byl uctíván v Lausanne jako světec. Jeho svátek připadal na 9. nebo 12. února. Dnes se slaví 31. prosince.\n\nDochovala se jeho Kronika, která byla pokračováním díla svatého Prospera z Akvitánie. Zahrnuje období mezi lety 455 a 581. Je důležitým zdrojem historie Burgundů a Franků.\n\n\n\n"}
{"id": "1034379", "url": "https://cs.wikipedia.org/wiki?curid=1034379", "title": "Abel Gance", "text": "Abel Gance\n\nAbel Gance (vlastním jménem \"Abel Eugène Alexandre Perthon\", 25. října 1889, Paříž — 10. listopadu 1981, Paříž) byl francouzský filmový herec a režisér.\n\nZačínal jako příležitostný herec (např. ve filmu Léonce Perreta \"Molière\") a scenárista, v roce 1911 natočil svůj první krátkometrážní film \"La Digue\", první větší úspěch mu přinesla psychologická melodramata \"Mater Dolorosa\" (1917) a \"Desátá symfonie\" (1918), průkopnická díla filmového impresionismu. Za první světové války byl frontovým reportérem, na základě svých zážitků natočil film \"Žaluji\" (1919), který zaujal sugestivním ztvárněním válečných hrůz. Dalším jeho novátorským filmem bylo \"Kolo života\" (1923), dramatická sága železničářské rodiny (původně měl film osm hodin, nakonec ho režisér musel sestříhat na čtyři a půl). Vrcholným dílem Abela Gance je životopisný film \"Napoleon\" (1927), na kterém pracoval téměř pět let. Film trvá šest hodin (zachovaly se však jen útržky) a obsahuje řadu nápadů, které předběhly svou dobu, jako je záběr z pohledu letící dělové koule nebo souběžná projekce na třech plátnech.\n\nByl průkopníkem francouzského zvukového filmu, natočil filmy \"Dáma s kaméliemi\", \"Lucrecia Borgia\", \"Un Grand amour de Beethoven\" a zvukové verze \"Žaluji\" a \"Napoleona\". Podle předlohy Théophile Gautiera natočil snímek \"Kapitán Fracasse\" (1943), k tématu Napoleonova života se vrátil ve filmu \"Austerlitz\" (1960).\n\nV roce 1981 obdržel čestnou cenu César. Ve 13. pařížském obvodu je po něm pojmenována \"rue Abel-Gance\".\n\n"}
{"id": "1034385", "url": "https://cs.wikipedia.org/wiki?curid=1034385", "title": "Lethrus", "text": "Lethrus\n\nLethrus je rod brouků z čeledi chrobákovitých kde je řazen do podčeledi Lethrinae. Jsou relativně velcí, robustní, nelétaví (apterní), mají nápadně silná kusadla a živí se rostlinnou potravou.\n\nChrobáci tohoto rodu žijí na rozsáhlém, ale disjunktním areálu který je rozdělen do třech části. Západní část se rozkládá v jihozápadní Evropě a v Malé Asii, centrální se nachází ve Střední Asii (kde žije největší počet druhů) a východní část leží v Mongolsku a blízkém okolí.\n\nVyskytují se obvykle v koloniích na místech s půdou částečně zbavenou rostlinného krytu. Vybírají si teplé, jižně orientované a převážně svažité terény, které nebývají zaplavované vodou, žijí samostatně v norách hlubokých 5 až 15 cm. Protože nelétají mají jen omezenou možnost šířit se na jiná místa.\n\nČerně zbarvení chrobáci s velkými kusadly jsou obvykle velcí 15 až 25 mm a mají srostlé krovky. U rodu \"Lethrus\" se projevuje pohlavní dimorfismus, samci mají u převážné většiny druhů na spodní straně dolní čelisti (mandibuly) zřetelné výrůstky odlišné u jednotlivých druhů. Samice výrůstky nemají a jsou u většiny druhů na prvý pohled stejné.\n\nBrouci tohoto rodu se na rozdíl od ostatních chrobáků neživí trusem nýbrž rostlinami. Potravu si hledají v blízkosti nory, vybírají si převážně mladé listy a květy, které ukusují. Lezou také na rostliny až do výšky 80 cm a kousky listů shazují dolů, pak je postupně odvlékají pozpátku do nory. Nejsou příliš vybíraví, bylo shledáno přes 100 druhů rostlin, které žerou.\n\nBrzy na jaře, v březnu až počátkem května, vylézají po přezimování mladí dospělci z půdy na povrch a hloubí si pro sebe obytné nory. V následném období páření vyhledávají samci nory obývané samicemi a lezou k nim. Pokud se samec snaží dostat do nory kde je již samec, dochází k souboji. V noře dojde k páření a pak společně noru prodlužují do hloubky až 1 m a v ní budují 5 až 11 postranních buněk, do které samice naklade po vajíčku. Hloubka i počet buněk odvisí od druhu i poddajnosti substrátu, vyhrabanou hlínu vrší vedle vstupního otvoru nory. Buňky zaplní čerstvými rostlinami (asi 50 cest s potravou pro jednu buňku) a hlínou je utěsní. Rodiče přes zimní období zahynou, jen ojediněle se jedinec může dožít další sezony.\n\nLarva se z vajíčka vylíhne do dvou týdnů a po spotřebování vaječného obalu se živí rostlinami připravenými rodiči. Přibližně během měsíce prodělá tři instary, při posledním si zhotoví kokon z hlíny a výměšků. Stadium kukly trvá asi 3 měsíce, následně se vytvoří imago které v kokonu přezimuje.\n\nRod \"Lethrus\" je tvořen asi 120 druhy a je považován za jediný rod v nelétavé podčeledi Lethrinae. Hlavními rozlišovacími znaky mezi jednotlivými druhy jsou tvar mandibuly a jejich výrůstků, pronotum a genitálie samců.\n\nRod se obvykle dělí do těchto 9 podrodů:\n\nPokud se brouci rodu \"Lethrus\" na polích, vinicích nebo v zahradách silně rozmnoží působí na plodinách škody (odštipují mladé lístky i květy) a jsou na těchto místech hubeni. Počátkem 20. století žil v České republice jeden druh tohoto rodu, chrobák révový (\"Lethrus apterus\"), který je v současnosti v ČR považován již za vyhynulý druh.\n"}
{"id": "1034386", "url": "https://cs.wikipedia.org/wiki?curid=1034386", "title": "Zotik z Konstantinopole", "text": "Zotik z Konstantinopole\n\nSv. Zotik z Konstantinopole (4. století, Řím - 350, Konstantinopol) byl římský kněz a mučedník.\n\nNarodil se a vyrůstal v Římě, poté se stal knězem. Roku 330 následoval císaře Konstantina do Byzantionu, kde spolupracoval na vytvoření nové Konstantinopole. Po vypuknutí malomocenství v novém městě císař nařídil, že všichni malomocní, bez ohledu na jejich hodnost, mají být odvezeni z města nebo utopeni v moři. Zotik, pohnut soucitem k těmto lidem, odešel za císařem a řekl mu, aby mu dal peníze na nákup zlata, drahokamů a perel, aby zvýšil slávu města. Tyto peníze použil na vystavění tábora pro malomocné na Olivetském kopci a na břehu Bosporu.\n\nRoku 337 císař Konstantin ariánský heretik nastoupil na trůn po svém otci. Někteří Zotikovi nepřátelé u dvora viděli příležitost jeho odsouzení novým císařem, za odcizení veřejných peněz. Když se Zotik dozvěděl co proti němu chtějí udělat, odešel k císaři a vzal ho do tábora, aby viděl co zřídil za odcizené peníze. Když dorazili na kopec, císař byl překvapen tím, že malomocní ho přicházejí pozdravit se zapálenými svíčkami, a ctít ho. Místo toho, aby byl za to vděčný, nechal bezcitný císař Zotika svázat za divoké muly, aby ho táhly dokud nezemře. Muly běžely dolů z kopce a světcovo tělo lámaly o skály. Zaskočený a kající se císař nařídil mučedníka pohřbít se ctí a také aby se zde postavila nemocnice pro malomocné.\n\nJe nazýván \"Orphanotrophos\" což znamená Ochránce sirotků.\n\nPodle Římského martyrologia se jo svatátek slaví 31. prosince; \"V Konstantinopoli, Svatý Zotik, kněz, který poskytoval péči sirotkům\".\n\n"}
{"id": "1034389", "url": "https://cs.wikipedia.org/wiki?curid=1034389", "title": "Shane Harper", "text": "Shane Harper\n\nShane Steven Harper (* 14. února 1993, La Jolla, Kalifornie, Spojené státy americké) je americký herec, zpěvák, skladatel a tanečník. Nejvíce se proslavil rolí Joshe Wheatona v nezávislém křesťanském filmu \"God's Not Dead\" a rolí Spencera v \"Hodně štěstí, Charlie\". Jeho debutové album vyšlo 14. února 2012.\n\nShane se narodil v La Jolle v Kalifornii a je synem Tanyi a Scotta Harpera. Má starší sestru Samanthu, která je profesionální tanečnice a mladšího bratra Sullivana, který se živí jako model. V devíti letech se začal učit tančit a hrát v místních divadlech a soutěžních týmech. Také začal zpívat, hrát na kytaru a piano. Je trénovaný v tanečních stylech jako balet, hip-hop, lyrical, jazz a step. Od 4 do 12 let chodil na bojová umění a obdržel černý pás v karate. Na jaře roku 2006 nabídl Shanovi zastupování talentový agent, který seděl v porotě regionální taneční soutěže.\nJako tanečník se objevil v několika seriálech a filmech jako \"Muzikál za střední 2\", \"Animovaný život\", \"Dance Revolution\" a poté získal pozici hlavního tanečníka v seriálu stanice Nickelodeon \"Dance on Sunset\". V roce 2006 se objevil ve videoklipu Samanthy Jade k písničce \"Step Up\". V roce 2010 získal první dvě filmové role a to ve filmech \"Jmenuju se Kahn\" a \"Má mě rád, nemá mě rád\". V tom samém roce získal vedlejší roli v seriálu stanice Disney Channel \"Hodně štěstí, Charlie\" a objevil se v jedné epizodě seriálu \"Kouzelníci z Waverly\". Hostující roli získal jako hudební host v \"So Random!\" a vystoupil se svým singlem \"One Step Closer\". Také se objevil v sedmi epizodách seriálu \"Nešika\" jako Austin Welch.\n\nV březnu roku 2014 získal hlavní roli v křesťanském filmu \"God's Not Dead\". Další hlavní roli získal v seriálu stanice MTV \"Happyland\", který byl po jedné sérii zrušen. V roce 2015 si zahrál ve filmu \"Lift Me Up\". Televizním muzikálový film \"The Passion\", ve kterém si zahrál měl premiéru 20. března 2016 na stanici Fox. Zahrál si roli Robbieho, číšníka, ve tříhodinovém televizním filmu stanice ABC \"Dirty Dancing\". V roce v 2018 si zahrál Joshe Wheatona ve filmu \"God's Not Dead: A Light in Darkness\" a ve filmu \"The Time Capsule.\"\n\nV roce 2011 podepsal smlouvu s nahrávací společností AMi Records. Jeho první singl \"Dance with me\" měl premiéru 30. března 2011 a videoklip byl zveřejněn o několik týdnů později. V roce 2011 vydal druhý singl ze svého debutového alba \"One Step Closer\". Album vyšlo 12. dubna 2011. Třetím singlem byl \"Rocketship\" a ve videoklipu spolu s ním hraje jeho přítelkyně Bridgit Mendler. Jeho písnička \"Next Chapter of Our Lives\" se objevila ve finální epizodě seriálu \"Sladký život na moři\". Speciální verze jeho alba \"Shane Harper\" byla zveřejněna 14. února 2012 v obchodech Target. V roce 2012 vydal EP Dancin in the Rain.\n\nV roce 2016 oznámil, že podepsal smlouvu s nahrávací společností Capitol. V dubnu oznámil, že na jeho letním turné podpoří umělce Jacoba Whitesidese. 27. května 2016 vyšlo EP Like I Did. V srpnu měl premiéru videoklip k písničce \"Like I DId\".\n\n\n"}
{"id": "1034390", "url": "https://cs.wikipedia.org/wiki?curid=1034390", "title": "Josep Perpinyà", "text": "Josep Perpinyà\n\nJosep Perpinyà byl katalánský modernistický zámečník, který se specializoval na zábradlí, balkony, světla a jiné dekorativní předměty. Spolupracoval s Gaudím na Casa Calvet (1898), a je autorem kovaných plotů v Hospital de la Santa Creu i Sant Pau (1902–1930), navržených Domènechem.\n"}
{"id": "1034391", "url": "https://cs.wikipedia.org/wiki?curid=1034391", "title": "WTA Finals 2014 – turnaj legend", "text": "WTA Finals 2014 – turnaj legend\n\nPremiérového ročníku soutěže legend (WTA Legends Classic) na Turnaji mistryň 2014 se zúčastnily čtyři tenistky, které již ukončily profesionální kariéru. V rozmezí 20. až 23. října byly odehrány tří utkání čtyřhry, v nichž si hráčky vždy vyměnily spoluhráčku. Tím si každá legenda zahrála pouze jeden zápas se stejnou partnerkou. Každý duel měl charakter prodlouženého setu, hraného do osmi gamů. Tenistka s nejvíce výhrami se stala celkovou vítězkou.\n\nPrvní potvrzenou účastnicí se 2. června 2014 stala Martina Navrátilová, nejúspěšnější hráčka turnaje. Druhá v pořadí Tracy Austinová se připojila 25. srpna. Dne 1. září bylo oznámeno jméno Marion Bartoliové a konečně 17. září také čtvrté hráčky Ivy Majoliové.\nPředsedkyně a výkonná ředitelka Ženské tenisové asociace Stacey Allasterová uvedla: „\"Tyto čtyři ženy ztělesňují vlastnosti, které činí naše hvězdy WTA tak inspirativními – talent, úsilí, osobnost a charisma\".“ Během svých kariér legendy celkově získaly 213 singlových a 185 deblových titulů na okruhu WTA Tour, 22 Grand Slamů ve dvouhře (18 Navrátilová) a 31 ve čtyřhře (všechny Navrátilová). Světovými jedničkami ve dvouhře byly 353 týdnů (Navrátilová, Austinová) a 237 týdnů ve čtyřhře (všechny Navrátilová).\n\nTrofej si třemi výhrami zajistila Francouzka Marion Bartoliová.\n"}
