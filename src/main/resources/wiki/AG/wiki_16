{"id": "995980", "url": "https://cs.wikipedia.org/wiki?curid=995980", "title": "Organizační kultura", "text": "Organizační kultura\n\nOrganizační kultura je mladší odnoží pojmu kultura. V prostředí české literatury se využívají i pojmy podniková kultura a firemní kultura. Pojem organizační kultura se objevil poprvé v 60. letech 20. století, kdy byla v managementu populární škola lidských vztahů. Výraznějším předmětem zájmu se organizační kultura stala na počátku 80. let 20. století a to zejména v kontextu managementu. Nejčastěji uváděné důvody tohoto zájmu byl „japonský ekonomický zázrak“ a publikace prací zabývajících se hledáním dokonalosti v řízení společností.\n\nPojem organizační kultura není jednotně definován. Někteří autoři tak přikročili k rozdělení přístupů k náhledu na pojem organizační kultury. Linda Smircich v roce 1983 ve svém článku identifikovala dva hlavní přístupy k vymezování organizační kultury. Jedná se o interpretativní přístup a objektivistický přístup. Interpretativní přístup nahlíží na organizační kulturu jako něco, čím organizace je. Objektivistický přístup naproti tomu považuje organizační kulturu za součást organizace, tedy za něco, co organizace má.\n\nAlternativu k uvedeným přístupům nabízí Schultz. Ten identifikuje celkem tři přístupy – racionalistický, funkcionalistický a symbolistický. Racionalistický přístup považuje organizační kulturu za nástroj k efektivnímu dosažení cílů organizace. Funkcionalistický přístup se částečně překrývá s objektivistickým přístupem uvedeným výše, tedy bere organizační kulturu také jako součást organizace. Tento přístup staví zejména na práci Edgara H. Scheina. Třetí, symbolistický přístup se zabývá tím, jaký má organizace význam pro své členy. Převládajícím přístupem u tuzemských textů k výkladu kultury je přístup objektivistický (funkcionalistický).\nPublikace Gaining Control of the Corporate Culture hovoří o organizační kultuře jako o „…sdílené filosofii, ideologii, hodnotách, přesvědčeních, předpokladů, očekávání, postojů a norem“.\n\nDaniel Denison definuje organizační kulturu jako „Podprahové hodnoty, přesvědčení a principy, které nám slouží jako základ pro systém managementu v organizaci stejně jako sada manažerských praktik a chování, které zároveň předvádějí a vyžadují tyto základní principy.“\n\nDalší definici nabízí George Gordon, a sice „Na organizační kulturu je nahlíženo jako na pro organizaci specifický systém široce sdílených předpokladů a hodnot, které dávají základ pro typické vzorce chování.“\n\nMéně obecnou a jednodušší definici předkládá David Drennan: „Kultura je ‚jak se u nás věci dělají‘. Je to to, co je pro organizaci typické, zvyky, převládající postoje, vytvořené vzorce přijatelného a očekávaného chování.“\n\nDalší definice vidí organizační kulturu jako „Obecně sdílené a relativně stabilní názory, postoje a hodnoty, které existují v organizaci.“\n\nJako definice organizační kultury se často uvádí Scheinova definice, která se však v originále vztahuje k pojmu kultura: „Kultura je schéma sdílených tacitních předpokladů, které bylo osvojeno skupinou, jelikož řešilo problémy externí adaptace a vnitřní integrace, a fungovalo natolik dobře, že bylo považováno za odůvodněné, a tudíž vhodné pro předání novým členům jako správný způsob vnímání, myšlení a cítění ve vztahu k těmto problémům.“\nDůvodem je zřejmě obecnost definice a také její široká platnost.\n\nVzhledem k mnohovrstevnatosti kultury je přirozeně velmi obtížné identifikovat veškeré prvky studované kultury. Na tento problém reaguje řada autorů a reprezentantů dotčených vědních oborů vytvářením odlišných přístupů ke studiu organizační kultury.\nNa tomto místě je vhodné konstatovat, že při studiu organizační kultury je třeba studovat ji na všech jejích úrovních. Jako u většiny průzkumů lze i při studiu organizační kultury využívat kvalitativní i kvantitativní výzkumné techniky, nicméně je vysoce žádoucí využít kombinace obou technik pro zaručení dosažení nejkompletnějšího výstupu. Mezi kvalitativní techniky využívané pro studium zejména organizační kultury se nejčastěji řadí pozorování, hloubkový rozhovor, skupinový rozhovor, analýza dokumentů a projektivní metody. Nejčastěji využívanými kvantitativními technikami jsou pozorování (v tomto případě s předem omezeným způsobem zaznamenávání výsledků, např. kontrola četnosti předem určeného jevu) a strukturovaný rozhovor.\nKulturní dimenze G. Hofstedeho slouží pro popsání primárně národní kultury, nicméně je lze využít i při studiu organizační kultury. Jedná se o skupinu bipolárních měřítek, na jejichž základě jsou posuzováni příslušníci dané kultury. Hodnoty bipolárních měřítek jsou získávány pomocí kvantitativního výzkumu, a to dotazníkového šetření s velmi obsáhlým vzorkem účastníků. Původní výzkum byl uskutečněn na 116 tisících zaměstnanců firmy IBM v celkem 53 zemích světa a vedl k identifikaci čtyř dimenzí, které byly později rozšířeny o pátou dimenzi.\nFons Trompenaars ve své práci vycházel především z Hofstedeho dimenzí. Vyvinul vlastní systém dimenzí, které se zakládají na postojích lidí.\nAlexander Thomas je německý psycholog, který se zaměřoval na interkulturní psychologii. Přišel s pojmem kulturní standardy, které popisuje jako centrální vlastnosti jedné kultury. Definuje je následovně: „Pod pojmem kulturní standardy se rozumí všechny druhy vnímání, myšlení a jednání, na které je nahlíženo od většiny členů určité skupiny osobně a od ostatních normálně, samozřejmě, typicky a závazně. Vlastní a cizí chování je posuzováno a regulováno na základě těchto kulturních standardů.“\n\nŘada autorů při studiu a hodnocení organizačních kultur tíhne k vytváření typologií, tedy dělení organizačních kultur na základě vybraných společných prvků. Kromě teoretického přínosu, který prohlubuje vědecké poznání v této oblasti, nabízí kulturní typologie i přínos praktický, kdy je vedoucím pracovníkům v organizaci umožněno porovnat svou organizaci s typickými případy, které v realitě existují.\n\nPatrně první publikovanou kulturní typologií je typologie R. Harrisona a Ch. Handyho. Harrison vymezil čtyři základní typy, které označil jako kulturu moci, kulturu rolí, kulturu úkolů a kulturu osob. Ch. Handy tyto čtyř základní typy později rozpracoval v souvislosti s organizační strukturou firmy a jednotlivé typy kultury popsal pomocí piktogramů. Kulturou moci se vyznačují organizace, v nichž má dominantní postavení jedinec či jedinci v centru organizace. Piktogram označující kulturu moci představuje pavučinu, z jejíhož středu se rozbíhají paprsky moci a vlivu. Kultura úkolů je orientována na plnění úkolů či projektů, čemuž je podřízeno vše ostatní. Hlavním úkolem managementu je efektivní alokace zdrojů pro plnění úkolů a projektů. Celkově je v této typologii patrné zaměření na výsledek. Kultura rolí je založena na pravidlech a postupech. Piktogram reprezentující kulturu rolí se dělí na dvě části – střechu reprezentující management firmy a pilíře reprezentující nižší organizační stupně, v nichž spočívá síla organizace. Tato typologie reprezentuje ty organizace, v nichž není vyžadován ani očekáván výkon mimo předem daná zadání. Kultura osob je kulturou, v níž je středem jedinec. Jednotliví členové této kultury jsou samostatní, pravomoci uvnitř organizace jsou sdíleny. Základem moci je zde odbornost.\n\nJiný přístup zvolili T. E. Deal a A. A. Kennedy, kteří svou typologii organizační kultury navrhli v kontextu prostředí, v kterém organizace funguje. Typologie T. E. Deala a A. A. Kennedyho identifikuje rovněž čtyři základní typy kultury. Popsané čtyři základní typy jsou odvozeny od míry rizika, která je spojena s aktivitami, které firmy realizují, a od rychlosti zpětné vazby ze strany trhu. Kultura tvrdé práce je obvykle zaměřena na zákazníka a jeho potřeby, zaměstnanci jsou zaměřeni na plnění výkonových měřítek a jsou ztotožněni spíše s činností jako takovou než s organizací. Kultura drsných hochů označuje firmy, které jsou úspěšné ve vysoce rizikovém prostředí. Uvnitř firmy převládá individualismus a soupeřivost, typické je pro organizace s danou kulturou také vysoká fluktuace pracovníků. Procesní kultura upřednostňuje technickou dokonalost, zaměření na přesnost a detaily, což umožňuje částečně negovat dopady pomalé zpětné vazby ze strany trhu. Občas jsou pracovníci organizací s procesní kulturou popsáni jako ti, kteří se soustředí více na to, jak se věci dělají, než co dělají. Pro organizace s kulturou sázky na budoucnost je typické, že správnost rozhodnutí nejvyššího vedení se ukazuje až s dlouhým časovým odstupem, což vyžaduje velkou míru uvážlivosti a komplexní prověřovací a kontrolní mechanismy, které vstupují do těchto rozhodnutí. Dalším znakem těchto firem je velmi pomalý kariérní postup a hluboký respekt k hierarchii a schopnostem nadřízených.\n\nV kontextu prostředí, ve kterém organizace funguje, vznikla i kulturní typologie R. E. Quinna a jeho spolupracovníků. Tato typologie rozlišuje organizace pomocí škály flexibilita – stabilita a kontrola a škály interní zaměření a integrace – externí zaměření a diferenciace. Klanová kultura reprezentuje organizace rodinného typu s přátelským pracovním prostředím. Typická je zde vysoká oddanost firmě, sdílení cílů a hodnot. Adhokratická kultura popisuje dynamické organizace zaměřené na inovace, jejichž nejvýznamnějším artiklem jsou iniciativní individuální pracovníci. Pro hierarchickou kulturu jsou nejdůležitější pravidla a předpisy, jejím cílem je stabilita a efektivnost. Úspěch je zde často definován spolehlivostí či plněním harmonogramů. Tržní kultura označuje organizace zaměřené na výsledky, jejichž zaměstnanci jsou soupeřiví a zaměřeni na cíle.\n\nŘada autorů zejména v poslední době přistupuje ke studiu kultury praktičtějším způsobem, který vyžaduje nástroj umožňující detailnější rozbor organizace, který zároveň nebude finančně ani časově příliš nákladný u větších organizací. Příkladem takového nástroje je framework neboli rámec (v tomto kontextu podpůrná struktura umožňující hodnocení). Příkladem může být Competing values framework (česky model soupeřících hodnot). Pomocí modelu soupeřících hodnot lze extenzivně zkoumat kulturu v dané organizaci i z pozice laika na poli organizační kultury. Tento přístup v sobě spojuje výhody kvantitativních i kvalitativních metod výzkumu – tedy opakovatelnost, srovnatelnost nebo relativní finanční a časovou nenáročnost (v porovnání s extenzivním kvalitativním výzkumem) při zachování vysoké míry detailu.\n\n„Prvky organizační kultury nejsou autory vymezovány a kategorizovány zcela jednotně, nicméně nejčastěji jsou za prvky kultury považovány základní předpoklady, hodnoty, normy, postoje a dále vnější manifestace kultury, které bývají označovány jako artefakty materiální i nemateriální (behaviorální) povahy.“ Tento výčet prvků je založen na Scheinově tříúrovňovém modelu.\nJako základní předpoklady lze označit vnímání reality, které je považováno za samozřejmé a neměnné. Tyto předpoklady jsou automatické a nevědomé, proto jsou obtížně identifikovatelné. Hodnotou rozumíme něco, co jedince považuje za důležité, vyjadřuje obecné preference a mínění, co je důležité (v kontextu organizační kultury se jedná o mínění, co je důležité pro samotnou organizaci).\nNormou je v souvislosti s organizační kulturou míněna norma chování, která je v organizaci jejími členy vyžadována. Norma „vymezuje chování, které v organizaci je a není akceptovatelné (…), čímž zajišťuje stabilní a předvídatelné prostředí.“ Postoj reprezentuje názor jedince či skupiny. Předmětem názoru mohou být víceméně libovolné části organizace, od jiných jedinců či skupin přes jiné prvky organizační kultury (např. normy) až po strategii organizace. Pojem artefakt zahrnuje celou řadu součástí. Schein např. uvádí dress code, úroveň formality vůči autoritám, pracovní dobu, porady či setkání (jejich pravidelnost, délka), způsoby rozhodování, způsoby učení nových věcí, společenské akce, žargon, symboly identity, obřady a rituály, způsoby řešení konfliktů, rovnováhu mezi prací a rodinou. Tento výčet generalizuje jako veškeré projevy kultury, které člověk vnímá, a to především tehdy, když je pro něj kultura nová a nezvyklá. Lze je snadno pozorovat či popsat, jejich význam je však obtížně dešifrovatelný.\nV souvislosti s artefakty je vhodné zmínit i pojem organizační klima. Schein ho řadí právě mezi artefakty a popisuje ho jako produkt základních (podprahových) předpokladů, tedy jako manifestaci kultury (jak organizaci vnímají její členové), nicméně upozorňuje, že ně-kteří autoři nahlíží na organizační klima jako na ekvivalent organizace.\n"}
{"id": "995981", "url": "https://cs.wikipedia.org/wiki?curid=995981", "title": "Dennis Meadows", "text": "Dennis Meadows\n\nDennis L. Meadows (* 7. června 1942) je americký ekonom, prognostik a futurolog. Známým se stal jako vedoucí autorského kolektivu první zprávy pro Římský klub, nazvané \"Meze růstu\".\n\nDennis L. Meadows působil jako profesor a ředitel Institute for Policy and Social Science Research, University of New Hampshire, USA. \n\nDennis Meadows vedl mezinárodní autorský kolektiv, který vytvořil první zprávu pro Římský klub s názvem Meze růstu (The Limits to Growth. A Report for the Club of Rome 's Project on the Predicament of Mankind). Tato zpráva byla publikována v roce 1972 a vyvolala velkou diskusi. V roce 1992 byl spoluautorem dvacetileté aktualizace Mezí růstu, která vyšla pod názvem Překročení mezí (Beyond the Limits. Confronting Global Collapse Envisioning a Sustainable Future) a v roce 2004 jako spoluautor publikoval aktualizaci Limitů růstu po třiceti letech.\n\nPublikoval knihy \n\n\n\n\n\n\n\n\n\n\n\n\n\n"}
{"id": "995983", "url": "https://cs.wikipedia.org/wiki?curid=995983", "title": "Gene Deitch", "text": "Gene Deitch\n\nGene Deitch (celým jménem \"Eugene Merrill Deitch\", * 8. srpna 1924, Chicago, USA) je americký režisér a producent animovaných filmů žijící více než půl století v Praze.\n\nZačínal jako výtvarník v hudebním časopise \"The Record Changer\". Později natáčel kreslené filmy a reklamy pro studio United Productions of America. Jeho film \"Sidney´s Family Tree\" byl roku 1958 nominován na Oscara. Téhož roku ho společnost Rembrandt Films vyslala do Prahy, aby domluvil natáčení seriálu \"Tom a Jerry\" ve studiu Bratři v triku. V roce 1960 vznikl v Praze film \"Munro\", satira o čtyřletém chlapci povolaném do armády, která získala Oscara za nejlepší krátký animovaný film. V roce 1964 se Deitch oženil s produkční Zdenkou Najmanovou. Ve stejném roce byl hned dvakrát nominován na Oscara za filmy \"How to Avoid Friendship\" a \"Here's Nudnik\" (série s postavičkou věčného poplety Yaramaze Nudnika měla osm pokračování). V roce 1966 jako první zfilmoval Tolkienova \"Hobita\": obrázky nakreslil Adolf Born a celý děj byl zhuštěn do deseti minut. Na invazi vojsk Varšavské smlouvy v roce 1968 zareagoval filmem \"Obři\", oceněným na festivalu v San Sebastianu. Dalšími jeho úspěšnými filmy byla \"Hloupá žába\" (1971) podle písničky Pete Seegera, \"Mrňous a čarodějnice\" (1980) a \"Císařovy nové šaty\" (1989). Zahrál si také epizodní roli ve filmu \"Ještě větší blbec, než jsme doufali\" (1994).\n\nVydal autobiografii \"For the Love of Prague\". V roce 2003 obdržel Annie Award za celoživotní dílo na poli animovaného filmu. Jeho synové Kim Deitch, Simon Deitch a Seth Deitch jsou uznávanými komiksovými výtvarníky.\n\n"}
{"id": "995987", "url": "https://cs.wikipedia.org/wiki?curid=995987", "title": "Olta Boka", "text": "Olta Boka\n\nOlta Boka (* 4. listopadu 1991 Tirana, Albánie) je albánská zpěvačka, která reprezentovala Albánii na Eurovision Song Contest 2008.\n\nVeřejně vystupovat začala v devíti letech a to jako členka andělského sboru. Vyhrála již mnoho cen na dětských festivalech nejen v Albánii, ale i v Řecku, Bulharsku či Kosovu. Mnozí ji považují za velký objev albánské hudební scény.\n\nV roce 2008 byla vybrána, aby reprezentovala Albánii na Eurovision Song Contest 2008 s písní \"\"Zemrën e lamë peng\"\".\n\nVyhrála albánské národní finále \"Festivali i Këngës\" a 22. května se účastnila se 2. semifinále. Umístila se na postupové pozici a 24. května ve finále soutěže se umístila na 17. místě s 55 body z celkového počtu 25 účastníků.\n\nJe nejmladší interpretkou letošního ročníku Eurovize a je nejmladší interpretkou soutěže od roku 2004, kdy za Kypr bojovala šestnáctiletá Lisa Andreas.\n\nHudbu pro její soutěžní singl složil Adrian Hila a text napsal Pandi Laco. Oba dva jsou také autoři soutěžní písně Frederika Ndociho z roku 2007 \"Hear My Plea\". Olta Boka se podílela na show \"Ethet JV Premtes Mbrëma\" v Albánii.\n\n"}
{"id": "995989", "url": "https://cs.wikipedia.org/wiki?curid=995989", "title": "Michal Klíma (novinář)", "text": "Michal Klíma (novinář)\n\nMichal Klíma (* 10. ledna 1960 Praha) je český novinář, vydavatel a mediální manažer. Předseda správní rady Nadačního fondu obětem holocaustu. \n\nMaturoval na pražském Akademickém gymnasiu ve Štěpánské ul. Vystudoval České vysoké učení technické v Praze. Absolvoval kurs pro vrcholové novinové manažery na Northwestern University Chicago v USA.\n\nPo skončení vysoké školy pracoval krátce jako programátor ve státním ústavu územního plánování Terplan. Současně pomáhal s ilegálním šířením samizdatových \"Lidových novin\". V prosinci 1989 spoluzakládal nakladatelství a vydavatelství Lidové noviny a od roku 1990 byl jeho ředitelem a později, když se změnilo na akciovou společnost, byl jejím výkonným ředitelem a předsedou představenstva. Od roku 1998 byl výkonným ředitelem vydavatelství Economia, později ředitelem dceřiné společnosti Economia Online a pak i generálním ředitelem Economie. Rok poté, kdy Economii koupil Zdeněk Bakala, odešel a později se stal generálním ředitelem slovenského vydavatelství Spoločnosť 7 Plus.\n\nPočátkem devadesátých let spoluzakládal Unii vydavatelů, která se stala prvním vydavatelským sdružením v postkomunistických zemích. Později byl jejím předsedou a české vydavatele také zastupoval ve Světové asociaci novin. Současně byl jejím vice-prezidentem a členem představenstva. Je také členem mezinárodní novinářské organizace International Press institute (IPI) se sídlem ve Vídni.\n\nV devadesátých letech rovněž působil jako člen představenstva První novinové společnosti a byl i předsedou představenstva největší české tiskárny Česká typografie.\n\nV roce 2013 založil spolu s Evou Hanákovou první české vydavatelství tabletových časopisů Tablet Media, které od května 2013 vydávalo týdeník \"Dotyk\". V létě 2015 společnost Tablet Media prodal finanční skupině Penta Investments. \n\nOd listopadu 2015 do prosince 2017 byl předsedou představenstva a generálním ředitelem novinového a časopiseckého vydavatelství VLTAVA LABE MEDIA a.s., vlastněného finanční skupinou Penta Investments. Během tohoto období prošla společnost rozsáhlými změnami a zlepšila své hospodářské výsledky.\n\nJe autorem článků s politickou tematikou (komentáře), zabývá se také médii a novými médii. Publikoval je v \"Lidových novinách\", \"Hospodářských novinách\", týdenících \"Ekonom\", \"Strategie\", \"Marketing & Media\", \"Marketing Sales Media\", v tabletovém týdeníku \"Dotyk\", na webech MediaGuru, Mediář, iHNed a dalších.\n\nZ polštiny přeložil v osmdesátých letech poezii polských básníků osmdesátých let, která vyšla v samizdatu, a hru Slawomira Mrožka \"Velvyslanec\", která vyšla v revue \"Světová literatura\" 6/1990 a nastudovalo ji Realistické divadlo v Praze v roce 1990.\n\nJe předsedou správní rady Nadačního fondu obětem holocaustu a předsedou spolku Památník Hartmanice, který spravuje Horskou synagogu v Hartmanicích a provozuje v ní expozici o spolužití Čechů, Němců a Židů na Šumavě. V roce 2018 byl zvolen členem správní rady Nadačního fondu nezávislé žurnalistiky. \n\nMluví česky, anglicky, polsky, rusky.\n\nMichal Klíma je synem spisovatele Ivana Klímy a psychoterapeutky a signatářky Charty 77 Heleny Klímové. Je ženatý, s manželkou Janou má dvě děti: dceru Marii (* 1989) a syna Matěje (* 1993). Sestra Hana Pavlátová je výtvarnice.\n\n"}
{"id": "995993", "url": "https://cs.wikipedia.org/wiki?curid=995993", "title": "Palác Chlumeckých", "text": "Palác Chlumeckých\n\nPalác Chlumeckých (či Chlumetzkých, také Anenský dvůr) je palácová budova v centru města Brna, na rohu ulic Česká (č. p. 156, č. o. 6) a Jakubská (č. o. 1). Byl postaven v polovině 19. století na místě čtyř měšťanských domů pro Annu Chlumeckou. Palác je chráněn jako kulturní památka České republiky.\n\nKlasicistní či novorenesanční nájemný dům byl postaven v polovině 19. století. Vznikl na místě původních čtyř středověkých měšťanských domů.\nJeho první majitelkou byla Anna Chlumecká, žena dvorního rady a velkostatkáře Antona Johanna Rittera von Chlumetzky. Znak rodu Chlumeckých je patrný na původním portálu z České ulice a ve dvoře je umístěna socha svaté Anny. Od roku 1885 byl palác v majetku dvou dcer Terezie von Amberg a Emilie von Fiedler, rozených Chlumeckých.\n\nOd roku 1852 zde sídlila Obchodní a živnostenská komora, od roku 1856 také Vojenský zemský soud. V letech 1853–1897 v paláci byla i německá Ruprechtova obchodní škola. Působil zde 1. brněnský pěvecký a čtenářský kroužek pro dělníky a živnostníky, založený koncem roku 1867. Později se sem z Běhnouské ulice přesunula redakce Lidových novin, která zde sídlila mezi lety 1907 a 1942. V redakční kanceláři mimo jiné roku 1928 spáchal sebevraždu Rudolf Těsnohlídek. Od roku 1910 byla v přízemí v provozu Brichtova kavárna. Ještě před rekonstrukcí v přízemí sídlila pivnice a restaurace Středověká krčma.\n\nV roce 2011 budovu koupila společnost Magnum. Od roku 2012 palác, který byl v havarijním stavu, rekonstruovala. K výraznějším změnám došlo při přesunu atria z přízemí o dvě patra výš, čímž se navýšily obchodní prostory. Hlavní vchod, původně z České ulice, byl přesunut do ulice Jakubské. V podzemí byly vybudovány garáže. Podle původního záměru měla být oprava hotova na podzim 2013. Veřejnosti byl otevřen na konci dubna 2014. Rekonstrukce stála přibližně 400 milionů korun.\n\n"}
{"id": "995997", "url": "https://cs.wikipedia.org/wiki?curid=995997", "title": "Zimolez obecný", "text": "Zimolez obecný\n\nZimolez obecný (\"Lonicera xylosteum\") je menší až středně velký keř vysoký 1–3 m z čeledi zimolezovité (\"Caprifoliaceae\"). Má husté křivolaké větve a podobně jako jiní zástupci rodu \"Lonicera\" je typický květy a plody vyrůstajícími po dvou na jedné stopce. Druhový název \"L. xylosteum\" poukazuje na jeho tvrdé dřevo.\n\nPodle biolib.cz je pro druh s označením zimolez obecný je používáno více rozdílných názvů, například zimolez pýřitý.\n\nPodle biolib.cz je pro druh s označením zimolez obecný (\"Lonicera xylosteum\") používáno více rozdílných názvů, například \"Caprifolium dumetorum, Caprifolium xylosteum, Chamaecerasus dumetorum, Chamaecerasus xylosteum, Euchylia villosa\".\n\nBohatě větvený keř s tenkými sivými, později tmavohnědými až červenohnědými letorosty o tupě čtyřhranném průřezu, s nahnědlým okrajem dřeně. Letorosty jsou pýřité až olysalé, na rozdíl od zimolezu černého duté.\n\nPupeny dlouze kuželovité, od lodyhy slabě odstálé, na vrcholu s chomáčkem bělavých chlupů. Vrcholový pupen jeden, postranní pupeny v paždí listu často 2–3 nad sebou; spodní pupen bývá největší. Tyto mohou postupně všechny vyrašit, takže letorosty jsou pak uspořádané vějířovitě, kdy vede až 6 větviček z jednoho nodu.\n\nListy vstřícné, krátce řapíkaté, nemají palisty. Čepel listů je celokrajná, široce vejčitě eliptická, 3–7 cm dlouhá, na líci roztroušeně chlupatá, na rubu hustě pýřitá. Dlouhé bělavé chlupy přesahují okraj listu.\n\nZimolez kvete poměrně záhy z jara, v teplejších oblastech již od dubna, jinak během května. Květy o velikosti 1,0–1,5 cm vyrůstají po dvou na krátké stopce a mají nejprve bílou, později žlutavou barvu. Květ je složen z pěticípého kalichu a dvoupyské koruny, obsahuje pět tyčinek. Semeníky sousedních květů na bázi mohou výjimečně srůstat.\n\nV době plodu je nápadný kulatými leskle červenými bobulemi o průměru 6–8 mm umístěnými po dvou na jedné stopce. Plod obsahuje 4 semena.\n\nZimolez je eurasijský keř, jehož areál na východě zasahuje přes jihozápadní Sibiř až na Altaj. V Evropě chybí jen v teplém Středomoří a na chladném severovýchodě.\n\nNa území České republiky se jedná o druh křovinatých strání a podrostová dřevina smíšených listnatých porostů v teplejších polohách celého území. Někdy je ptactvem druhotně hojně rozšířen na pasekách a světlinách, může také zplaňovat z parkových výsadeb. Vyskytuje se roztroušené až dosti hojně na území celého státu v rozmezí nadmořských výšek 300–500 m n. m. V nížinách je hojnější v Čechách než na Moravě.\n\nSnáší silné zastínění, i když obvykle obsazuje slunná místa. Přizpůsobuje se i polohám s dočasným nedostatkem vláhy. Roste převážně na živných podkladech, často a vápencích. Uplatňuje se i na chudších půdách. Typickými stanovišti jsou světlé mezofilní listnaté lesy, suťové lesy a lesní pláště, dále také lesostepní šípákové doubravy a pastviny. Velmi časně raší.\n\nJe to vhodný druh do volně rostoucích živých plotů a nenáročná krycí dřevina pro rekultivace s tím že porost tohoto druhu plochu snadno a rychle zaroste a může se šířit. Roste bujně, při pravidelném řezu velmi bujně. Zapleveluje, šíří se snadno semenem, podráří do okolí výmladky a šíří se i zakořeňováním poléhavých větví (hřížením). Pro svou agresivitu druh není vhodný pro běžné výsadby, ačkoliv je v době květu dekorativní. Nelze jej udržovat do výšky 1,5 m a jen s velkými nároky na pravidelnou údržbu jako řezaný živý plot. Potom je ovšem výsledkem nekvetoucí metlatý vyholující keř silně podrážející výmladky do okolí. Jako řezem udržované dřeviny, živého ploty, se časem stávají nevzhlednými, vysoké se silně rozklesávají, nižší silně zmlazují. V Evropě trpí mšicemi, je spojován zvláště s druhem \"Hyadapsis foeniculi\" v USA není silně náchylný k poškozování mšicemi. Druh trpí padlím. Patří mezi opadavé dřeviny.\n\nVýmladky do okolí znesnadňují údržbu okolí a zvyšují tak nároky na údržbu. Keř poměrně rychle stárne, rozklesává se, vyholuje, silně prosychá, a opět samovolně regeneruje. Zmlazení košatého nepravidelně rostoucího keře s velmi pevným dřevem fyzicky náročnější oproti jiným druhům. Je odolný vůči exhalacím je doporučován k výsadbě do znečištěného městského prostředí. Dobře regeneruje a poměrně dobře snáší i silné poškozování dětmi v mateřských školkách.\n\nVyužití v praxi je s ohledem na vlastnosti druhu nepatrné, ačkoliv v druhé polovině 20. století byl široce vysazován v parcích a nahodile v sídlištích. Byl ve výsadbách na počátku 21. století, s rozvojem školkaři nabízeného sortimentu dřevin velmi rychle nahrazen jinými druhy. Přesto je, snad z neznalosti okolností, vysazován a doporučován, ačkoliv zcela výjimečně, v 21. století. Neměl by být ovšem vysazován v okolí dětských hřišť, protože jeho bobule jsou při požití mírně jedovaté. Použití druhu v dekorativních výsadbách by mělo být dobře zdůvodněno z důvodů vyšších nároků na údržbu oproti jiným druhům a zanedbatelné dekorativní hodnotě.\n\nV minulosti se ze žlutavého, pevného dřeva zhotovovaly různé drobné předměty..\n\nK podobným druhům, které je možné v přírodě ČR najít, patří domácí zimolez černý a nepůvodní zimolez tatarský.\n\nPlody jsou uváděny jako jedovaté pro člověka, pro koně, zajíce, králíky, další hlodavce a pro ptáky. Pokusní králíci uhynuli po pozření 5-7 bobulí s průjmy, močením a ochrnutím.\n\nToxicita je pravděpodobně způsobena obsahem saponinů. Otrava je udávána po požití 30 bobulí. Prvním projevem otravy jsou bolesti na hrudi po pozření 5 bobulí. Při silné otravě je projevem silné zvracení, bolesti břicha, průjem, horečka a studený pot. Bobule ale chutnají hořce.\n\n\n\n \n"}
{"id": "995999", "url": "https://cs.wikipedia.org/wiki?curid=995999", "title": "Hodejov", "text": "Hodejov\n\nHodejov je obec na Slovensku v okrese Rimavská Sobota v Cerové vrchovině.\n\nHodejov se nachází v severní části Cerové vrchoviny, na levém břehu říčky Gortva. Od okresního města Rimavská Sobota je vzdálena asi 20 km jihozápadním směrem. Katastr obce má rozlohu 1725 hektarů a jeho velká část spadá do Chráněné krajinné oblasti Cerová vrchovina.\n\nObec se poprvé písemně připomíná pod názvem Genech v roce 1244. Vlastnilo ji několik šlechtické rody, z nichž nejvýznamnější byly Ilsvayovci, Lórantffyovci, Petőkovci nebo Kubínyiovci. Ve druhé polovině 13. století byl na vrchu nad obcí postaven hrad. V 15. století se vzpomíná pod názvem Castrum Gedew. Odolával náporům husitů i Turků, který ho nakonec, po několika pokusech, v roce 1574 dobyli a zpustošili. Dnes se z něj dochovaly jen nepatrné zbytky základů. Na hradním vrchu stojí nevelká Kaple sv. Anny. V 19. století v Hodějova fungoval parní mlýn a železité lázně využívané zejména obyvateli Rimavské Soboty. V letech 1846 až 1847 tady přebýval revoluční maďarský básník Sándor Petőfi. Nejvzácnějšími sakrálními památkami obce jsou oba kostely. Klasicistní římskokatolický Kostel sv. Kateřiny Alexanrijské byl postaven v roce 1826. Naposledy ho upravovali v roce 1930. Evangelický kostel zde stojí od roku 1901. Kromě toho se v obci nachází základní škola, mateřská škola, kulturní dům a smuteční síň. Hodejov je východiskem zelené turistické trasy vedoucí na Stéblová skálu, vrch Ragač a do vesnice Hajnáčka. Již tradičně se každý rok v obci organizují lovecké slavnosti sv. Huberta.\n\nV současnosti zde žije přibližně 1600 obyvatel. První osídlení tohoto území je archeology dokázáno již ve starší době bronzové.\n"}
{"id": "996001", "url": "https://cs.wikipedia.org/wiki?curid=996001", "title": "Gortva (řeka)", "text": "Gortva (řeka)\n\nGortva je pravostranným přítokem Rimavy na jihu středního Slovenska. Protéká územím okresu Rimavská Sobota v délce 33 km, je tokem V. řádu.\n\nGortva pramení v Cerové vrchovině v nadmořské výšce kolem 470 m n. m., přímo na hranicích s Maďarskem, v blízkosti maďarské obce Rónabánya.\n\nNejprve teče na sever a vytváří státní hranici v délce asi 3 km, pak se stáčí na východ, napájí vodní nádrž Tachty a vtéká mezi obce Tachty a Večelkov do Baštianské kotliny. Zprava přibírá Večelkovský potok a u obce Studená se stáčí na severovýchod, zleva přibírá Čomovský potok a hlavní koryto se rozděluje na dvě ramena, která na krátkém úseku tečou souběžně.\n\nDále Gortva přibírá levostranný Veľký potok a řeka teče krátce na sever, zprava se odděluje rameno, které teče výrazným obloukem vypnutým na východ a byly na něm vybudovány dvě vodní nádrže - Petrovce a Dubno. Dále protéká přes obec Gemerský Jablonec, stáčí se nejprve na západ, přibírá druhé rameno zprava a u osady Šťavica se opět stáčí na sever a vtéká do Hajnáčské vrchoviny.\n\nPokračuje přes obec Hajnáčka a stáčí se na severovýchod, vzápětí opět na sever, zleva přibírá Močaristý potok, protéká krajem obce Blhovce, následně přibírá zleva Pásový potok a Čierný potok a mění směr toku na východ. Z levé strany přibírá Ostrý potok a protéká přes Hodejov a vstupuje do Rimavské kotliny.\n\nTady teče přes obec Gortva, zprava přibírá Potôčik a v území mezi obcemi Jesenské a Širkovce se v nadmořské výšce kolem 179,5 m n. m. vléva do Rimavy.\n"}
{"id": "996002", "url": "https://cs.wikipedia.org/wiki?curid=996002", "title": "Pan Čao", "text": "Pan Čao\n\nPan Čao (; asi 45 – asi 117, nebo asi 48 – asi 112), zdvořilostním jménem Chuej-pan () byla čínská básnířka a historička, dcera Pan Piaoa, sestra Pan Kua.\n\nPan Čao byla dcerou historika Pan Piaoa, a proto získala mimořádně kvalitní vzdělání. Její manžel, Cchao Šou (曹壽), zemřel, když byla mladá. Znovu se nevdala. Byla vychovatelkou (\"nü-kuan\", 女官) žen císařské rodiny. Císařovna vdova Teng (鄧太后) ji v době svého regentství za mladého císaře Šanga používala i jako rádkyni v politických záležitostech.\n\nPo smrti bratra Pan Kua (zemřel roku 92) se ujala jeho jeho životního díla – \"Chan-šu\" (\"Dějiny dynastie Chan\") – a kolem roku 110 jej dokončila, když sestavila osm kapitol Tabulek a s pomocí matematika Ma Süa napsala kapitolu o astronomii. Sepsala také \"Přikázání pro ženy\" (\"Nü-ťie\", 女誡), příručku definující roli žen ve společnosti. Pro svou cudnost a vzdělanost byla považována za vzor ženy.\n\n"}
{"id": "996005", "url": "https://cs.wikipedia.org/wiki?curid=996005", "title": "Kung-jangův komentář", "text": "Kung-jangův komentář\n\nKung-jangův komentář nebo Kung-jangova tradice () je jedním ze tří hlavních komentářů k \"Letopisům jar a podzimů\".\n\nKung-jangův komentář patří vedle \"Ku-liangova komentáře\" a \"Cuova komentáře\" ke třem nejvýznamnějším komentářům \"Letopisů jar a podzimů\". Tradičně je připisován Kung-jang Kaovi (), žákovi C’-siaa, žáka Konfucia. Předáván byl ústní tradicí a sepsán až ve 2. století př. n. l. Nese známky dialektu východočínského státu Čchi.\n\nStejně jako \"Ku-liangův komentář\" má formu otázek a odpovědí. Vykládá \"Letopisy\" pomocí pečlivé analýzy slov a formulací v nichž hledá skryté významy. Přitom vychází z teorie „drobných slov obsahujících závažná sdělení“, podle níž Konfucius jemným odstíněním výrazových prostředků sděloval svůj názor na popisované události.\n\nV raně chanském období, kdy mezi učenci vládla škola nového textu, byl hlavním a oficiálním komentářem Letopisů, studovali ho mimo jiné Tung Čung-šu, vůdčí postava tehdejšího konfucianismu, a Kung-sun Chung. V polovině 1. století př. n. l. se stejného uznání dostalo i \"Ku-liangovu komentáři\" a za východních Chanů škola starého textu prosadila oficiální uznání \"Cuova komentáře\". Za Tchangů byl zařazen mezi „dvanáct kanonických knih“ konfucianismu.\n"}
{"id": "996009", "url": "https://cs.wikipedia.org/wiki?curid=996009", "title": "Matthew Vaughn", "text": "Matthew Vaughn\n\nMatthew de Vere Drummond, rodným jménem Matthew Allard Robert Vaughn, v uměleckém světě známý jen jako Matthew Vaughn (* 7. března 1971 Londýn) je britský filmový producent, scenárista a režisér. Produkoval Ritchieho snímky \"Sbal prachy a vypadni\" (1998) a \"Podfu(c)k\" (2000). Režijně se podílel na filmech \"Po krk v extázi\" (2004), \"Hvězdný prach\" (2007), \"Kick-Ass\" (2010) či \"\" (2011).\n\nV květnu 2002 se oženil s německou supermodelkou Claudií Schifferovou, s níž má tři děti.\n\nPo absolvování buckinghamské Stowe Schoolrok cestoval rok po světě a usadil se v kalifornském Los Angeles, kde začal profesní kariéru na pozici asistenta režie. Po návratu do rodného Londýna nastoupil ke studiu antropologie a antické historie na University College London. Po několika týdnech však vysokoškolských studií zanechal.\n\nVe věku dvaceti pěti let produkoval thriller \"Nevinný spánek\" (1995), v hlavních rolích s Annabellou Sciorrovou a Michaelem Gambonem, který zaznamenal minimální divácký ohlas.\n\nNásledně pokračoval produkční prací na třech snímcích přítele Guye Ritchieho. Prvním se stal \"Sbal prachy a vypadni\", jehož finanční úspěch vynesl každému z nich 9 miliónů liber. Druhým v pořadí byl \"Podfu(c)k\" a třetím pak \"Trosečníci\". Tento film získal anticenu Zlatá malina v kategorii nejhorší film.\n\nV roce 2004 režijně debutoval krimikomedií \"Po krk v extázi\" s Danielem Craigem v titulní postavě rozvážného drogového obchodníka. Pozitivní recenze vedly k jeho režijnímu obsazení do projektu \"\". Dva týdny po zveřejnění této informace však projekt opustil. Později se velmi kriticky vyjádřil na adresu režiséra Bretta Ratnera, jenž jej nahradil.\n\nJako režisér natočil fantasy \"Hvězdný prach\" a komedii \"Kick-Ass\" podle stejnojmenné komiksové předlohy Marka Millara. K oběma projektům napsal scénář s Jane Goldmanovou.\n\nV květnu 2010 jej studio 20th Century Fox potvrdilo jako tvůrce dalšího z pokračování o superhrdinovi v akčním sci-fi \"\". Premiéra se uskutečnila 1. června 2011. Poté uzavřel smlouvu na jeho sequel nazvaný \"\". Režii ovšem přenechal Bryanu Singerovi, jenž natočil první dva díly X-Menovské série. U filmu nadále setrval na pozici producenta.\n\nNarodil se roku 1971 v Londýně. Od dětství se domníval, že je jeho otcem americký oscarový herec Robert Vaughn, s nímž měla matka Kathy Ceatonová krátký poměr. Následné pátrání však určilo za biologického otce George de Vere Drummonda, anglického aristokrata, kmotřence krále Jiřího VI. Od dětství nosil příjmení Vaughn, které používá i v uměleckém světě. V civilním životě jeho příjmení zní de Vere Drummond.\n\nV květnu 2002 se v suffolckém Shimplingu oženil s německou supermodelkou Claudií Schifferovou, s níž má tři děti. Rodina žije v Suffolku a Notting Hillu.\n\nPo událostech se stalkery (manželky), kteří pronikli do rodinného obydlí, najal k ochraně sídla bývalé vojáky z řad Gurkhů.\n\n"}
{"id": "996011", "url": "https://cs.wikipedia.org/wiki?curid=996011", "title": "Lučenská kotlina", "text": "Lučenská kotlina\n\nLučenská kotlina nebo Lučenecká kotlina je podcelek geomorfologického celku Jihoslovenská kotlina. Zabírá její střední část v okolí města Lučenec. Z jihu je ohraničena řekou Ipeľ a Cerovou vrchovinou a ze severu pohořími Ostrôžky a Revúckou vrchovinou. Od sousední Rimavské kotliny na východě ji odděluje Oždianska pahorkatina a od Ipeľské kotliny na západě Pôtorská pahorkatina. Kotlinou protéká řeka Ipeľ s přítoky Slatinka a Suchá.\n"}
{"id": "996012", "url": "https://cs.wikipedia.org/wiki?curid=996012", "title": "Hemicyon", "text": "Hemicyon\n\nHemicyon (z řeckého \"ἡμικυων\", doslova „polopes“) byla šelma žijící v období středního miocénu. Byla předchůdcem recentních medvědů a psů. Fosilní nálezy pocházejí z Floridy, Číny, Španělska a Turecka. Hemicyon byl dlouhý asi 150 cm a vysoký 70 cm. Jeho kořistí byli převážně primitivní koňovití jako hipparion. Na rozdíl od medvědů nebyl ploskochodý, ale našlapoval pouze na špičky prstů.\n\n"}
{"id": "996013", "url": "https://cs.wikipedia.org/wiki?curid=996013", "title": "Obrenovac", "text": "Obrenovac\n\nObrenovac (v srbské cyrilici Обреновац) je v severní části centrálního Srbska poblíž Bělehradu. Patří k menším městům; v roce 2011 mělo 23 620 obyvatel. Administrativně je součástí města Bělehradu. Prochází tudy silnice, která spojuje srbskou metropoli s městem Valjevo (a západní části země, Podriním).\n\nSvůj název má město podle knížete Miloše Obrenoviće, který o přejmenování rozhodl dekretem 7. prosince 1859. Původní název města byl \"Palež\" (cyrilicí \"Палеж\").\n\nObrenovac se nachází při řece Sávě. V jeho blízkosti se také nalézá Tepelná elektrárna Nikola Tesla. V květnu 2014 bylo město spolu s elektrárnou během jarních povodní zaplaveno řekou Sávou. Premiér Aleksandar Vučić nařídil úplnou evakuaci města.\n\n"}
{"id": "996018", "url": "https://cs.wikipedia.org/wiki?curid=996018", "title": "Jeffrey Eugenides", "text": "Jeffrey Eugenides\n\nJeffrey Kent Eugenides (narozen 8. března, 1960 v Detroitu, Michigan) je americký romanopisec a povídkář. Knižně debutoval roku 1993 románem \"Sebevraždy panen\", který o šest let později zfilmovala režisérka Sofia Coppola. Dosud největšího úspěchu dosáhl Eugenides se svým následujícím románem \"Hermafrodit\" (2002), který byl oceněn Pulitzerovou cenou a nominován na celou řadu dalších ocenění.\n\nJeffrey Kent Eugenides se narodil 8. března 1960 v Detroitu do rodiny s řeckými (po otci) a jižanskými (po matce) kořeny. Vyrůstal na detroitském předměstí Grosse Pointe, které je dějištěm některých jeho próz, především románu \"Sebevraždy panen\". Už od mládí toužil stát se spisovatelem, přičemž věřil, že odborná znalost děl jiných autorů mu v tomto směru pomůže. Na studium anglické literatury na Brownově univerzitě, které dokončil roku 1983, si Eugenides vydělával různě, třeba jako číšník a řidič taxislužby. V mezičase strávil rok na poznávací cestě po Evropě a Asii, kde v indické Kalkatě mj. působil jako dobrovolník Matky Terezy. Po dokončení bakalářského studia přešel na Stanfordovu univerzitu, kde v magisterském programu roku 1986 vystudoval literaturu a tvůrčí psaní.\n\nNa sklonku 80. let se Eugenides přestěhoval do New York City, kde zprvu pracoval v administrativě Akademie amerických básníků (Academy for American Poets) a ve volném čase se věnoval psaní. Roku 1990 vyšel v časopise \"The Paris Review\" úryvek z autorova pozdějšího úspěšného debutu \"Sebevraždy panen\".\n\nOd roku 1995 je Eugenides ženatý s fotografkou Karen Yamauchi, s níž má dceru Georgii. V letech 1999 až 2004 žila celá rodina v Berlíně.\n\nOd roku 2007 vyučuje Eugenides tvůrčí psaní na univerzitě v Princetonu.\n\n\n\n\nUkázky\n\nRecenze\n"}
{"id": "996021", "url": "https://cs.wikipedia.org/wiki?curid=996021", "title": "Carnival of Souls: The Final Sessions", "text": "Carnival of Souls: The Final Sessions\n\nCarnival of Souls: The Final Sessions je 17. studiové album rockové skupiny Kiss. Původně měla deska vyjít už v roce 1996, ale kvůli obnovení skupiny v původní sestavě nevyšla. Až v roce 1997, když materiál unikl na internet, se skupina rozhodla toto album vydat.\n\n"}
{"id": "996023", "url": "https://cs.wikipedia.org/wiki?curid=996023", "title": "Matthias Ostrzolek", "text": "Matthias Ostrzolek\n\nMatthias Ostrzolek (* 5. června 1990, Bochum, Západní Německo) je polsko-německý fotbalový obránce, v současnosti působí v německém klubu FC Augsburg. V mládežnických kategoriích reprezentoval Polsko i Německo.\n\nProfesionální kariéru zahájil v klubu VfL Bochum. V lednu 2012 přestoupil do FC Augsburg.\n\nMatthias Ostrzolek reprezentoval Polsko v mládežnické kategorii U17, v dubnu 2007 odehrál dva zápasy proti Litvě (výhry 4:1 a 1:0).\n\nV kategorii do 21 let nastupoval od roku 2011 za Německo.\n\nPřed zápasem Polska s Německem v květnu 2014 o něj projevili zájem trenéři těchto národních týmů, Joachim Löw (Německo) i Adam Nawałka (Polsko).\n\n"}
{"id": "996024", "url": "https://cs.wikipedia.org/wiki?curid=996024", "title": "Sekvenční přístup", "text": "Sekvenční přístup\n\nSekvenční přístup v matematické informatice znamená, že sada prvků (například pole v paměti nebo soubor na disku) se zpracovává v předem určeném pořadí. Některé datové struktury nebo paměťová zařízení umožňují jenom sekvenční přístup; příkladem je jednosměrný spojový seznam nebo soubor na magnetické pásce. U některých datových struktur je sekvenční přístup jen jednou z přístupových metod, kterou lze použít, pokud zpracování posloupnosti datových prvků po řadě postačuje.\n\nO datové struktuře řekneme, že umožňuje sekvenční přístup, jestliže lze v ní obsažené hodnoty projít všechny v určitém pořadí. Typickým příkladem je spojový seznam. Naopak struktury používající hašování obvykle sekvenční přístup neumožňují. Algoritmy, kterým nestačí sekvenční přístup, si mohou k urychlení přístupu vytvořit index. Indexování seznamu, ke kterému lze přistupovat pouze sekvenčně, má asymptotickou složitost O(\"k\"), kde \"k\" je počet prvků seznamu, což může způsobit, že algoritmy, které jsou založené na přímém přístupu, degenerují na pomalé algoritmy, které mohou být méně efektivní než jejich naivní alternativy; příkladem je řadící algoritmus rychlé řazení a binární vyhledávání. Na druhou stranu existují algoritmy, jejichž efektivitu omezení na sekvenční přístup nesníží. Příkladem je algoritmus řazení slučováním.\n\nJe třeba poněkud rozlišovat, zda chceme projít všechny prvky a nezáleží nám na pořadí nebo chceme prvky projít v určeném pořadí nebo systém dovoluje průchod daty pouze v nějakém pořadí. To první dokážeme i v hašovací tabulce. To druhé je těžší a zcela běžná \"9 z 10 databází\" metoda je výše popsaný index. V něm jsou pak listové stránky propojeny ukazateli, které umožní rychlý sekvenční průchod v požadovaném pořadí. A abychom se o to už vůbec nemuseli starat, necháme to na na návrhový vzor iterátor nebo něco s podobnou funkcionalitou. To třetí je obvyklý, přesněji původní význam pojmu sekvenční přístup se všemi důsledky.\n\n"}
{"id": "996025", "url": "https://cs.wikipedia.org/wiki?curid=996025", "title": "Milan Fencl", "text": "Milan Fencl\n\nMilan Fencl (14. srpna 1919 - 25. května 1983) byl český fotbalista, útočník. Po skončení aktivní kariéry se stal mezinárodním fotbalovým rozhodčím.\n\nV československé lize působil jako rozhodčí v letech 1957-1966. Řídil celkem 71 ligových utkání. Jako mezinárodní rozhodčí řídil v roce 1958-1964 sedm mezistátních utkání. V evropských pohárech řídil celkem 6 utkání (v Poháru mistrů evropských zemí 3 utkání, v Poháru vítězů pohárů 2 utkání a v Poháru UEFA 1 utkání).\n\nV československé lize hrál za SK Plzeň. Dal 20 ligových gólů.\n\n\n"}
{"id": "996058", "url": "https://cs.wikipedia.org/wiki?curid=996058", "title": "Kallisthenés", "text": "Kallisthenés\n\nKallisthenés, řecky Καλλισθένης, též Kallisthenés z Olynthu (asi 360 př. n. l. – asi 328 př. n. l.) byl řecký historik.\n\nFilozof Aristoteles byl jeho prastrýcem. Poprvé se setkali, když byl Aristoteles vychovatelem Alexandra Velikého. Díky Aristotelově vlivu se Kallisthenés posléze mohl připojit k tažení Alexandra Velikého do Asie, jako profesionální historik výpravy. Zpočátku volil žádoucí oslavný tón (byl patrně autorem legendy o Alexandrově božském narození), později však začal být vůči Alexandrovi kritický, odsuzoval jeho přijímání perských zvyků, například vyžadování proskynéze těch, kteří před něj předstupovali. Kallisthenés tak upadl v nemilost, byl obviněn ze zapletení se do protialexandrovského spiknutí a uvržen do vězení, kde zemřel - buď na následky mučení, konkrétně ukřižování (jak tvrdí Ptolemaios), nebo nemoci (verze Aristobula z Kassandrie aj.). O jeho smrti sepsal pojednání jeho přítel Theofrastos.\n\nKrom popisu Alexandrovy výpravy (\"Skutky Alexandrovy\") sepsal Kallistenés ještě desetidílné dějiny Řecka z let 386 př. n. l.-355 př. n. l. Ani popis výpravy, ani dějiny se však nedochovaly, máme o nich představy jen díky tomu, že sloužily jako zdroj jiným historikům - kupříkladu Polybia, který si ve svých pracích mj. stěžoval, že Kallisthénes, ač přímý účastník asijské výpravy, věnoval málo pozornosti průběhu bitev.\n\nVelmi populární se stala romantická a legendární verze Alexandrova života známá jako \"Kronika o Alexandru Velikém\", \"Alexandrovský román\" či \"Historia de Preliis\". Ta byla Kallisthénovi často připisována (krom jiných autorů, včetně Aristotela), nicméně odborníci jeho autorství vylučují, neboť text se zformoval zhruba ve 3. století. Protože však skutečný autor není znám, je nazýván obvykle Pseudo-Kallisthénes.\n"}
{"id": "996063", "url": "https://cs.wikipedia.org/wiki?curid=996063", "title": "Jurij Jakovlevič Čajka", "text": "Jurij Jakovlevič Čajka\n\nJurij Jakovlevič Čajka (rusky \"\"; * 21. května 1951 v Nikolajevsku na Amuru) je ruský právník a politik, od 23. června 2006 generální prokurátor Ruské federace a člen Rady bezpečnosti Ruské federace. Předtím byl v letech 1999 až 2006 ministrem spravedlnosti.\n\nAbsolvoval Sverdlovský právní institut a pak pracoval na prokuratuře v Irkutsku.\n\nV roce 2013 jako první polistopadový ruský generální prokurátor oficiálně navštívil Českou republiku, kde podepsal s českým nejvyšším státním zástupcem Pavlem Zemanem memorandum o spolupráci mezi oběma zeměmi.\n\nJe nositelem řádu Za zásluhy o vlast.\n\nJurij Čajka je ženatý a má dva dospělé syny. Podle dokumentu, který v prosinci 2015 zveřejnil Alexej Navalnyj, je starší syn Arťom Čajka majitelem přepychových nemovitostí v hodnotě desítek milionů eur v Řecku a Švýcarsku.\nMladší syn Igor podle protikorupčního fondu zbohatl na státních zakázkách, které získává za pomoci otcova vlivu přes neprůhledná výběrová řízení.\n\n"}
{"id": "996074", "url": "https://cs.wikipedia.org/wiki?curid=996074", "title": "Ivan Fadějevič Špeďko", "text": "Ivan Fadějevič Špeďko\n\nIvan Fadějevič Špeďko (: ; 11. listopadu 1918 – 4. prosince 1983) byl sovětský diplomat, velvyslanec.\n\nV roce 1939 absolvoval Charkovský pedagogický institut. Do roku 1941 vyučoval historii na škole, poté absolvoval stáž na Konzulském oddělení Lidového komisariátu zahraničních věcí Sovětského svazu (1941) a na sovětském velvyslanectví v Persii (1941 až 1942). V letech 1942 až 1945 působil jako vicekonzul v perském Raště. Roku 1945 začal pracovat v administrativě Ministerstva zahraničních věcí SSSR nejprve jako starší referent a druhý tajemník Středněvýchodního oddělení (1945 až 1948) a pak jako první tajemník Oddělení států Blízkého a Středního východu (1948 až 1949).\n\nV letech 1949 až 1953 byl poradcem sovětského velvyslanectví v Afghánistánu, následoval návrat na Oddělení států Blízkého a Středního východu na pozici pomocníka vedoucího, kde pracoval do roku 1956. V období let 1956 až 1960 zastával post velvyslance v Pákistánu. Roku 1961 působil jako expert-konzultant Správy zahraničněpolitických informací Ministerstva zahraničních věcí SSSR, poté do roku 1963 jako zástupce vedoucího Oddělení jižní Asie. V letech 1963 až 1968 byl sovětským velvyslancem v Kanadě, aby se později vrátil na ministerstvo zahraničí, kde zastával posty zástupce vedoucího Druhého evropského oddělení (1968 až 1970) a vedoucího Druhého dálněvýchodního oddělení (1970 až 1976). Roku 1976 byl vyslán jako velvyslanec do Indonésie, kde působil až do své smrti roku 1983.\n"}
{"id": "996079", "url": "https://cs.wikipedia.org/wiki?curid=996079", "title": "Jindřich Modráček", "text": "Jindřich Modráček\n\nJindřich Modráček (28. prosince 1943, Velká Dobrá) je český akademický malíř.\n\nNarodil se 28. prosince 1943 ve Velké Dobré. V letech 1958 – 1962 studoval na Střední odborné škole výtvarné v Praze (nyní Vyšší odborná škola a Střední umělecká škola Václava Hollara) a následně v letech 1967 – 1973 na pražské Akademii výtvarných umění ve speciální škole profesora Karla Součka. Po absolutoriu, od roku 1973 do roku 1993 působil na AVU jako odborný asistent profesorů Karla Součka, Radomíra Koláře a Jiřího Sopka. Do dneška stále pracuje jako pedagog na soukromých školách v Praze a okolí. Podnikl řadu studijních cest do Německa (Západní Berlín), Itálie (Perugia 1969, Florencie 1988), Belgie, Lucemburska (1973, 1981), Norska, Švédska, Gruzie a Ruska.\n\nVe vlastní tvorbě se zpočátku věnoval abstraktním kompozicím, následně krajinám a figurálním malbám. Nyní se opět navrací k abstraktním kombinovaným technikám.\n\n\n\n\n\n\n"}
{"id": "996081", "url": "https://cs.wikipedia.org/wiki?curid=996081", "title": "Závislost", "text": "Závislost\n\nZávislost může označovat\n\n"}
{"id": "996084", "url": "https://cs.wikipedia.org/wiki?curid=996084", "title": "Česká šachová extraliga 2013/14", "text": "Česká šachová extraliga 2013/14\n\nČeská šachová extraliga 2013/14 byla nejvyšší šachovou soutěží v sezoně 2013/14 v Česku. Zúčastnilo se 12 družstev, přičemž nováčky byly ŠK Karviná, která se vrátila po devíti sezónách v nižších soutěžích a ŠK ERA Poštovní spořitelna, která se vrátila po čtyřech sezónách v 1. lize. \n\nPrvních osm kol bylo odehráno formou dvoukol v sobotu a v neděli, kdy vždy 6 družstev hrálo toto dvoukolo doma a šest venku. Tato dvoukola se odehrála v termínech\n2./3. listopadu 2013, 30. listopadu/1. prosince 2013, 18. ledna/19. ledna 2014 a 15. února/16. února 2014. V těchto čtyřech dvoukolech každý celek hrál dva víkendy doma a dva venku, ale domácí celek v zápisu utkání neodpovídá vždy celku, který utkání skutečně hostil. Všechna utkání závěrečných tří kol byla odehrána od pátku 21. března 2014 do neděle 23. března 2014 v Brně.\n\nPo páté v řadě zvítězil 1. Novoborský ŠK, přičemž poprvé vyhrál všech 11 zápasů. Potřetí v řadě obsadil 2. místo Rapid Pardubice a rozšířil tak svou medailovou bilanci na 10 cenných kovů. Na 3. místo dosáhlo podruhé v historii družstvo BŠŠ Frýdek-Místek. Z extraligy sestoupil poprvé v historii účastník všech dosavadních ročníků A64 VALOZ Grygov a nováček ŠK ERA Poštovní spořitelna.\n\nDo bojů celkem zasáhlo ve 12 družstvech 150 hráčů, z toho 5 žen. Zastoupení jednotlivých šachových federací bylo následující: Česko 98, Polsko 24, Slovensko 8, Rusko 5, Ukrajina 4, Bělorusko 3, Indie 2, Švédsko, Rumunsko, Lotyšsko, Německo, Brazílie, Arménie po 1. V následujícím seznamu jsou uvedeni hráči, kteří sehráli alespoň jednu partii. Počet sehraných partií je v závorce za jménem hráče. Vlajka označuje stát, v jehož národní federaci byl pro danou sezónu hráč registrován u FIDE.\n\n"}
{"id": "996087", "url": "https://cs.wikipedia.org/wiki?curid=996087", "title": "Zymohirja", "text": "Zymohirja\n\nZymohirja (; – \"Zimogorje\") je město v Luhanské oblasti na Ukrajině. Leží v Donbasu na řece Luhani přibližně 30 kilometrů západně od Luhanska, správního střediska celé oblasti. V roce 2013 měla Zymohirja zhruba deset tisíc obyvatel.\n\nZymohirja je významná těžbou uhlí.\n\nZymohirja je městem od roku 1961. Své současné jméno nese od roku 1956, dříve se nazývala \"Čerkaskyj Brid\" () a \"Čerkaske\" ().\n"}
{"id": "996090", "url": "https://cs.wikipedia.org/wiki?curid=996090", "title": "Čerkaske", "text": "Čerkaske\n\nČerkaske () je jméno dvou sídel městského typu na Ukrajině:\n\n\n\n"}
{"id": "996105", "url": "https://cs.wikipedia.org/wiki?curid=996105", "title": "Georges Duhamel", "text": "Georges Duhamel\n\nGeorges Duhamel (30. června 1884, Paříž – 13. dubna 1966, Valmondois) byl francouzský spisovatel a myslitel, představitel konzervativního směru francouzské kultury.\n\nObčanským povoláním byl lékař a výrazně ho ovlivnila zkušenost frontového chirurga za první světové války. Roku 1906 spoluzaložil uměleckou skupinu Abbaye de Créteil. Roku 1935 byl zvolen členem Francouzské akademie.\n\n"}
{"id": "996106", "url": "https://cs.wikipedia.org/wiki?curid=996106", "title": "Kostel Nanebevzetí Panny Marie (Chotěborky)", "text": "Kostel Nanebevzetí Panny Marie (Chotěborky)\n\nKostel Nanebevzetí Panny Marie je římskokatolický filiální, dříve farní kostel v Chotěborkách, části obce Vilantice. Patří do farnosti Dvůr Králové nad Labem. Je chráněn jako kulturní památka České republiky.\n\nPůvodně gotický kostel Nanebevzetí Panny Marie byl postaven na místě staršího dřevěného kostelíka umístěného uvnitř hradištního opevnění, který vyhořel. Doložený je v roce 1348, kdy byl založen nový oltář. Z původní gotické architektury je zachován jižní portál z první poloviny 14. století. Za husitských válek byl kostel vyloupen, později byl opraven. V první polovině 18. století byl barokně přestavěn do dnešní podoby.\n\nOrientovaná jednolodní stavba s kněžištěm, odkloněným od osy lodi na jih, kde je i sakristie. Před západním průčelím je předsíň, sokl je kamenný, okna lunetová s plochými šambranami a břidlovou valbou. Uprostřed nad lodí se nachází sanktusník s cibulí, lucernou a bání. Šindelová krytina byla obnovena v roce 2000. Do lodi na jihu je umístěn kamenný hrotitý gotický portál, ostění ze tří oblých prutů je z 1. poloviny 14. století. Nad ním se nachází znak pánů z rodu Rýzmburků. Ti měli v modrém štítě zlatý třmen, krydla modrá a zlatá, klenot paví kytle se zlatým třmenem. Erb patřil Aleši z Rýzmburka, který spolu s Vojkem ze Vřešťova založil roku 1348 nový oltář a kaplanství při zdejším kostele. Kruchta leží na dvou toskánských sloupech, z nichž jeden je zakotven na náhrobníku Václava Kordule a jeho tří manželek (z roku 1559). Kazatelna byla postavena v roce 1880, zdobí ji obraz svatého Jana Křtitele.\n\nHlavní oltář v současné podobě z roku 1876 – architektura sloupová, trojkřídlá s obrazy. Obraz Nanebevzetí Panny Marie je z doby kolem roku 1700 a opraven byl v roce 1876. Na stěnách kněžiště jsou polychromované dřevěné sochy svatého Rocha a svatého Jana Křtitele z poloviny 18. století. Křtitelnice je kamenná s dřevěným víkem se skupinou křtu Krista Pána z roku 1700. V roce 1876 byl postaven postranní oltář svatého Josefa, další ozdobou kostela jsou obrazy svatého Josefa a svaté Anny a obrazy Křížové cesty. Sochu Panny Marie Lurdské daroval roku 1900 pan Antonín Prokeš. Barokní lavice pochází z 1. poloviny 18. století. Majetkem kostela je též obraz svatého Jana Nepomuckého od Petra Brandla.\n\nU kostela je samostatně stojící pozdně gotická roubená zvonice z konce 16. století. Má osmibokou dolní část a vysokou jehlanovitou střechu krytou šindelem. Okenní otvory zvonového patra kryjí výklopné okenice. Je to jediná zvonice v Čechách s konstrukcí nahoru sbíhavého hranolu štenýřů (čtyř rohových nosných sloupů). Za I. a II. světové války byly zrekvírovány zvony z let 1548, 1555 a 1618. Dnes je ve zvonici zavěšen větší zvon z roku 1576 a umíráček z roku 1928. Jde o jednu z nejcennějších zvonic v Čechách.\n\nNa návsi před kostelem se nachází barokní sloup sv. Jana Nepomuckého z doby kolem roku 1730. Sloup je dílem buď barokního sochař Matyáše Bernarda Brauna, nebo byl vytvořen v jeho dílně (dílně bratří Pacáků), která pracovala pro šlechtický rod Šporků. Od r. 1958 je sloup chráněnou nemovitou kulturní památkou.\n\nZ doby okolo roku 1740 pochází kamenný barokní portál s reliéfem Nanebevzetí Panny Marie ve hřbitovní zdi, vytvořený v dílně bratří Pacáků. Ve hřbitovní zdi je zasazeno 11 náhrobníků, většinou se znaky majitelů hradu Vřešťova a Kordulů ze Sloupna, kteří zde byli pohřbíváni. Nejstarší náhrobník je z roku 1546. Náhrobníky byly původně umístěny v kostele, později při stavebních úpravách kostela byly vsazeny do hřbitovní zdi.\n\nBohoslužby se konají v neděli v 8.00.\n\n"}
{"id": "996112", "url": "https://cs.wikipedia.org/wiki?curid=996112", "title": "Joy Fieldingová", "text": "Joy Fieldingová\n\nJoy Fieldingová (též Fielding, rozená Teppermanová; * , Toronto, Ontario) je kanadská spisovatelka románů a herečka žijící v Torontu. V roce 1966 promovala na bakaláře na univerzitě v Torontu, obor anglická literatura. Ještě pod jménem Teppermanová prožila krátkou hereckou kariéru, během níž se objevila v komedii \"Winter Kept Us Warm\" (1965) a v jedné epizodě seriálu \"Gunsmoke\". Během tohoto období se dostala i do Hollywoodu, nicméně odtamtud z rozčarování odjela. Později si změnila jméno podle anglického spisovatele Henryho Fieldinga a začala psát. Několik jejích románů bylo zfilmováno, za nejúspěšnější bývají považovány \"Jane utíká\" (See Jane Run) a \"Dej mamce pusu\" (Kiss Mommy Goodbye).\n\nSama Fieldingová v rozhovoru uvedla: „See Jane Run pravděpodobně zná nejvíce lidí. Bylo tam ale víc mezníků. Kiss Mommy Goodbye mě doopravdy usadila, See Jane Run mne posunula na další stupeň. Každá kniha se však prodává více pevných vazeb než předchozí, tudíž je těžké říci, která byla doopravdy nejúspěšnější, protože bych mohla říci: Na téhle jsem vydělala nejvíce peněz, téhle se prodalo nejvíce výtisků a tahle byla úspěšná v Německu. Takže obě jsou populární v jiném smyslu.“\n\nFieldingová je vdaná a má dvě dcery.\n"}
{"id": "996129", "url": "https://cs.wikipedia.org/wiki?curid=996129", "title": "Kristiana Belcredi", "text": "Kristiana Belcredi\n\nKristiana Belcredi (někdy uváděna jako \"Kristina\", či \"Kristýna\", * 16. listopadu 1981, Brno-Líšeň) je moravská operní režisérka, pocházející ze šlechtického rodu Belcrediů. Jméno dostala po hraběnce Christianě Belcredi-Nostitz-Rhyneck, manželce Egberta Belcrediho.\n\nNarodila se jako nejstarší potomek historika dr. Ludvíka Belcrediho a jeho manželky Jiřiny Dobešové.\n\nPo absolvování 1. Německého zemského gymnasia v Brně studovala jevištní technologii na Divadelní fakultě Janáčkovy akademie múzických umění. Už během studií se jako asistentka režie účastnila řady inscenací – např. v roce 2003 ve spolupráci se Severočeským divadlem opery a baletu v Ústí nad Labem připravila inscenace Aida od Verdiho a \"Netopýr\" od Strausse mladšího. Od stejného roku studovala, pod vedením doc. Aleny Vaňákové, operní režii na Hudební fakultě JAMU. V letech 2006 a 2007 se opět jako asistentka režie zúčastnila letního operního festivalu v Gars am Kamp v Rakousku, kde uvedla své inscenace oper Nabucco a Trubadúr (obě Verdi). Od roku 2008 spolupracuje s brněnským Národním divadlem, kde se podílela např. na inscenacích Gianni Schicchi od Pucciniho, Komedianti od Leoncavalla (obě ve spolupráci s Ondřejem Havelkou) a Příhody lišky Bystroušky od Leoše Janáčka (ve spolupráci s anglickým režisérem Jamesem Conwayem).\n\nSvůj samostatný režijní debut si odbyla při Brixiho opeře Erat unum cantor bonus, kterou nastudovala se studenty Církevní konzevatoře v Kroměříži. Dále pak režírovala např. inscenace Žebrácká opera od Benjamina Brittena, Johanes Doktor Faust od Josefa Berga či Ruddigore aneb Prokletí čarodějnice od Gilberta a Sullivana. Poslední zmíněná inscenace byla uvedena v Divadle Reduta ve spolupráci s Národním divadlem v Brně. V roce 2007 se podílela na muzikálu Hradby s hudbou od Martina Kuxe (libreto Jakub Kruliš) a v roce 2008 na scénickém pásmu Vyvolávači od Josefa Berga a Aloise Piňose, které se uskutečnilo ve Sklepení Divadla Reduta. V roce 2010 pak na Mezinárodním festivalu Janáček Brno představila úplně první a do té doby neuvedenou verzi Janáčkovy opery Šárka.\n\nMimo těchto prací pořádá letní Open air představení na rodovém zámku v Líšni. Tato představení i sama režíruje. Od roku 2009 působí ve skupině historického šermu Buhurt. Tady debutovala programem \"Podivuhodné vylodění pana Adama Erdmana Trčky z Lípy na pobřeží krajiny posmrtné\" od Radka Bohdálka a Romana Rychlého, dále pak režírovala pohádku \"Tři princové v bedně\" od Jakuba Kruliše a hru \"Blázen Ferrarský\" od Romana Rychlého.\n\nKristína Belcredi je jednou ze spoluzakladatelek ezoteristického, šamanistického společenství Světlo v týpí, které za peníze nabízí setkávání se s šamanem Janem Luňáčkem (povoláním automechanik). Zároveň je prodavačkou v e-shopu shamanismus.com. \n\nJe vdaná a se svým manželem má dvě dcery – Celestinu a Theodoru. Obě dostaly jméno po příslušnicích rodu Belcredi. Starší Celestina se jmenuje po Cölestine Belcredi, dceři Eduarda Belcrediho, a mladší Theodora po Marii Theodoře z Freyenfelsu, manželce Antonína Belcrediho.\n\n"}
{"id": "996130", "url": "https://cs.wikipedia.org/wiki?curid=996130", "title": "Edward Seymour, 1. vévoda ze Somersetu", "text": "Edward Seymour, 1. vévoda ze Somersetu\n\nEdward Seymour, 1. vévoda ze Somersetu, KG, (kolem 1506 − 22. ledna 1552, Tower, Londýn) byl anglický vévoda a po smrti anglického krále Jindřicha VIII. v roce 1547 regent Anglie, kdy zastupoval nezletilého krále Eduarda VI. Tuto funkci vykonával do roku 1549.\n\nNarodil se kolem roku 1506 siru Johnovi Seymourovi a jeho manželce Margery Wentworthové. Mezi jeho sourozence patřili Thomas Seymour a také anglická královna Jana Seymourová.\n"}
{"id": "996136", "url": "https://cs.wikipedia.org/wiki?curid=996136", "title": "Kjersti Annesdatter Skomsvoldová", "text": "Kjersti Annesdatter Skomsvoldová\n\nKjersti Annesdatter Skomsvoldová (* 3. prosince 1979, Oslo) je norská spisovatelka. Než se začala věnovat psaní, studovala matematiku a informatiku v Trondheimu.\n\nProslavila se tragikomickým románem \"Čím jdu rychleji, tím jsem menší\" (\"Jo fortere jeg går, jo mindre er jeg\", 2009, česky 2014, překlad Ondřej Vimr), kterému se okamžitě se dostalo nadšeného přijetí ze strany kritiků i čtenářů. Autorce za něj byla udělena prestižní Cena Tarjei Vesaase pro nejlepší prvotinu roku, byl přeložen do více než dvaceti jazyků včetně angličtiny, ruštiny, čínštiny, francouzštiny nebo němčiny a v lednu 2014 byla v norském Národním divadle v premiéře uvedena jeho divadelní adaptace.\n\nRoku 2012 vydala Skomsvoldová obsáhlý autobiografický román \"Člověk-monstrum\" (\"Monstermenneske\"), tematizující život s chronickým únavovým syndromem a psaní literární prvotiny. O rok později jí vyšla sbírka básní \"Trochu smutná matematika\" (\"Litt trist matematikk\").\n\n"}
{"id": "996150", "url": "https://cs.wikipedia.org/wiki?curid=996150", "title": "Barcelona Open Banco Sabadell 2014 – mužská dvouhra", "text": "Barcelona Open Banco Sabadell 2014 – mužská dvouhra\n\nDo soutěže mužské dvouhry na tenisovém turnaji Barcelona Open Banco Sabadell 2014 nastoupilo čtyřicet osm hráčů. Trojnásobným obhájcem titulu byla světová jednička, Španěl Rafael Nadal, který však vypadl překvapivě již ve čtvrtfinále po třísetové bitvě s krajanem a loňským finalistou Nicolásem Almagrem.\n\nTitul z turnaje si odnesl Japonec Kei Nišikori, jenž tak zažil úspěšný návrat na kurty po vynucené měsíční pauze, během které nemohl hrát, z důvodu zranění třísel. Výhra ve finále proti nenasazenému Kolumbijci Santiagu Giraldovi pro Nišikoriho znamenala zisk první trofeje z antukového turnaje a posun v žebříčku ATP na 12. místo.\n\nVšech šestnáct nasazených mělo volný los do druhého kola.\n\n"}
{"id": "996158", "url": "https://cs.wikipedia.org/wiki?curid=996158", "title": "Mark Ruffalo", "text": "Mark Ruffalo\n\nMark Alan Ruffalo (* 22. listopadu 1967 Kenosha, Wisconsin) je americký herec, režisér, producent a scenárista.\n\nNarodil se ve městě Kenosha ve Wisconsinu. Jeho matka byla stylistka a otec, italského původu, pracoval jako stavební malíř. Má dvě sestry, Taniu a Nicole; bratr Scott zemřel v roce 2008. Vystudoval střední školu ve Virginii. V následujících letech založil v Los Angeles divadelní společnost Orpheus Theatre Company, v jejíž inscenacích, z nichž některé i napsal a režíroval, hrál. Devět let působil také jako barman.\n\nVe filmu debutoval v roce 1994 ve snímku \"Havraní tanec\". Díky filmu \"Na mě se můžeš spolehnout\" (2000) získal ceny na filmových festivalech v Los Angeles a v Montrealu. S Tomem Cruisem si zahrál ve filmu \"Collateral\" (2004). Ruffalo se také věnoval romantickým komediím, jedná se např. o snímky \"Letuška 1. třídy\" (2002), \"Přes noc třicítkou\" (2004) nebo \"Co je šeptem…\" (2005). V roce 2006 si vyzkoušel divadelní prkna v inscenaci \"Awake and Sing!,\" za kterou získal nominaci na cenu Tony. V roce 2007 si zahrál ve filmu \"Zodiac\". S Julianne Moore si zahrál ve filmu \"Slepota\" (2008). V roce 2010 si opět zahrál s Moore ve snímku \"Děcka jsou v pohodě\". Za roli získal nominace na několik cen, včetně na Oscara. V roce 2010 napsal a režíroval vlastní celovečerní snímek \"Mocná síla soucitu\".\nV superhrdinských filmech od Marvel Studios hraje od roku 2012 (kdy vystřídal Edwarda Nortona) doktora Bruce Bannera, resp. Hulka. Jedná se o snímky \"Avengers\", \"Iron Man 3\", \"\", \"\", \"\", \"Captain Marvel\" a \"\".\n\nV roce 2014 si zahrál Neda Weekse v televizním filmu \"Stejná srdce\". Za roli získal nominaci na cenu Emmy.\n\nV roce 2015 získal druhou nominaci na Oscara za roli wrestlera Davea Schultze v dramatu \"Hon na lišku\". Později toho roku si zahrál ve filmu \"Svět na houpačce\". Za roli novináře Michaela Rezendese ve snímku \"Spotlight\" získal třetí nominaci na Oscara a také nominaci na Filmovou cenu Britské akademie.\n\nV červnu roku 2000 si vzal Sunrise Coigney a mají spolu tři děti: syna Keena (narozen 2001) a dcery Bellu Noche (narozena 2005) a Odette (narozena 2007). Žijí na Manhattanu.\n\n"}
{"id": "996164", "url": "https://cs.wikipedia.org/wiki?curid=996164", "title": "Mistrovství světa ve vodním pólu", "text": "Mistrovství světa ve vodním pólu\n\nMistrovství světa ve vodním pólu je nejvyšší mezinárodní soutěž ve vodním pólu, kterou řídí Mezinárodní plavecká federace (FINA). Její historie sahá do roku 1973, kdy se konaly první mistrovství světa mužů. Ženský turnaj se po poprvé konal v roce 1986 na 5. mistrovství světa. Spolu s ostatními plaveckými sporty (plavání, skoky do vody, synchronizované plavání a dálkové plavání) jsou součástí Mistrovství světa v plavání. Od roku 2001 se konají každé 2 roky.\n\n\n"}
{"id": "996165", "url": "https://cs.wikipedia.org/wiki?curid=996165", "title": "Ku-liangův komentář", "text": "Ku-liangův komentář\n\nKu-liangův komentář nebo Ku-liangova tradice () je jedním ze tří hlavních komentářů k \"Letopisům jar a podzimů\".\n\nKu-liangův komentář patří vedle \"Kung-jangova komentáře\" a \"Cuova komentáře\" ke třem nejvýznamnějším komentářům \"Letopisů jar a podzimů\". Tradičně je připisován Ku-liang Čch’ovi (), údajnému žákovi C’-siaa, žáka Konfucia. Zřejmě byl předáván ústní tradicí a sepsán později, první zmínky o něm jsou až z období počátků říše Chan, tj. z 2. století př. n. l., Nese známky dialektu východočínského státu Lu.\n\nStejně jako \"Kung-jangův komentář\" má formu otázek a odpovědí. Vykládá \"Letopisy\" pomocí pečlivé analýzy slov a formulací v nichž hledá skryté významy. Přitom vychází z teorie „drobných slov obsahujících závažná sdělení“, podle níž Konfucius jemným odstíněním výrazových prostředků sděloval svůj názor na popisované události.\n\nV raně chanském období, kdy mezi učenci vládla škola nového textu, byl hlavním a oficiálním komentářem \"Letopisů\" \"Kung-jangův komentář\". V polovině 1. století př. n. l., za vlády císaře Süana, se stejného uznání dostalo i \"Ku-liangovu komentáři\" a za východních Chanů škola starého textu prosadila oficiální uznání \"Cuova komentáře\". Za Tchangů byl \"Ku-liangův komentář\" zařazen mezi „dvanáct kanonických knih“ konfucianismu.\n"}
{"id": "996168", "url": "https://cs.wikipedia.org/wiki?curid=996168", "title": "Munír Rúfá", "text": "Munír Rúfá\n\nMunír Rúfá (, anglicky \"Munir Redfa\") (1934 – asi 1998) byl irácký pilot asyrského původu, který v rámci Operace Diamant (\"Operation Diamond\") v roce 1966 přeletěl se stíhacím letounem MiG-21 iráckých vzdušných sil do Izraele. \n\nDo rukou Izraelců se tak dostal jeden z nejmodernějších strojů té doby, který znamenal pokrok v manévrovacích schopnostech i navigaci. Provedli jeho detailní analýzu, později jej poskytli k testování i Američanům. Operace Diamant tak měla svůj podíl na výsledku Šestidenní války, v níž Izrael jasně zvítězil nad státy arabské koalice. Let Muníra Rúfá proto bývá uváděn jako jeden z příkladů, kdy čin jednotlivce výrazně ovlivnil běh historie.\n\nMunír Rúfá se narodil jako druhé z devíti dětí v maronitské rodině, která se dostala do Iráku v rámci migrace křesťanů, prchajících před genocidou z Turecka a Íránu. \n\nByl nespokojen s tím, že jeho křesťanské vyznání mu brání v kariérním postupu. Nesouhlasil také s rozkazem útočit na irácké Kurdy.\n\nKdyž se Izraelci o Muníru Rúfá dozvěděli, kontaktovala jej agentka Mosadu. Ačkoli byl ženat, navázali spolu vztah a společně pak cestovali do Evropy. Tam zjistil, kdo je jeho přítelkyně a že jejich vztah byl naplánován. Setkal se se zástupci tajných služeb. Na schůzce v Římě, kterou tajně sledoval tehdejší ředitel Mosadu Me'ir Amit, dostal Rúfá nabídku 1 milionu dolarů, izraelského občanství a zaměstnání. Sám požadoval, aby v rámci operace byla z Iráku přestěhována celá jeho širší rodina. \n\nPoté, co nabídku přijal, odjel do Izraele, aby si prohlédl plánované místo přistání. Setkal se s náčelníkem Izraelského vojenského letectva Mordechajem Hodem, s nímž projednávali extrémně nebezpečný let a jeho klikatou trasu, která měla zajistit vyhnutí se radarům. \"„Jestli ztratíte nervy, jste mrtvý muž. Jakmile jednou opustíte obvyklou trasu, není cesty zpět,\"\" řekl mu Hod.\n\nPříležitost k únosu MiGu se naskytla 16. srpna 1966. Když Rúfá přelétal nad severním Jordánskem, letoun zachytily radary. Jordánci kontaktovali Sýrii, ale dostali ujištění, že jde o cvičný let stroje, patřícího syrským vzdušným silám. Když se Rúfá dostal nad Izrael, přidaly se k němu dvě izraelské stíhačky Dassault Mirage III, které jej doprovodily na základnu Chacor. Později uvedl, že přistál „na poslední kapku paliva“.\n\nSe svou rodinou pak začal nový život v Izraeli. Zemřel na infarkt kolem roku 1998. \n\nTato událost, přelet iráckého pilota s MiGem do Izraele se stala námětem amerického televizního filmu z roku 1988 \"Steal the Sky\" režiséra Johna D. Hancocka.\n\n"}
{"id": "996173", "url": "https://cs.wikipedia.org/wiki?curid=996173", "title": "US Open 2005", "text": "US Open 2005\n\nUS Open 2005 byl 125. ročník tohoto grandslamového tenisového turnaje, který se uskutečnil od 29. srpna do 11. září 2005 na otevřených dvorcích s tvrdým povrchem.\n\n Roger Federer vs. Andre Agassi 6-3 2-6 7-6 6-1\n\n Kim Clijstersová vs. Mary Pierceová 6-3 6-1\n\n Bob Bryan / Mike Bryan vs. Jonas Björkman / Max Mirnyj 6-1 6-4\n\n Lisa Raymondová / Samantha Stosurová vs. Jelena Dementěvová / Flavia Pennettaová 6-2 5-7 6-3\n\n Daniela Hantuchová / Mahesh Bhupathi vs. Srebotnikovou / Nenad Zimonjić 6-4 6-2\n\n Ryan Sweeting vs. Jeremy Chardy 6-4 6-4\n Viktorija Azarenková vs. Alexa Glatchová 6-3 6-4\n Alex Clayton / Donald Young vs. Carsten Ball / Thiemo de Bakker 7-6 4-6 7 -5\n Nikola Fraňková / Alisa Klejbanovová vs. Alexa Glatchová / Vania Kingová 7-5 7-6\n"}
{"id": "996174", "url": "https://cs.wikipedia.org/wiki?curid=996174", "title": "Studnice (Osoblaha)", "text": "Studnice (Osoblaha)\n\nStudnice (do roku 1949 \"Štundorf\") je základní sídelní jednotka obce Osoblaha v okrese Bruntál, poblíž hranic s Polskem. Zároveň se jedná o zaniklou obec, jejíž zástavba se rozkládala jednak v katastrálním území Studnice u Osoblahy a také v sousedním katastrálním území Osoblaha.\n\nVes byla poprvé doložena v roce 1389. V roce 1930 zde žilo 146 obyvatel. Byl zde hostinec, obecní úřad a po druhé světové válce i státní statek. Studnice ztratila status obce v roce 1971, během let 1945–1989 byla zcela vysídlena. Později došlo ke změně hranice katastrálního území. Dnes zde trvale nežijí žádní obyvatelé a místo již zaniká.\n"}
{"id": "996178", "url": "https://cs.wikipedia.org/wiki?curid=996178", "title": "Vodní nádrž Tatrovice", "text": "Vodní nádrž Tatrovice\n\nVodní nádrž Tatrovice je přehradní nádrž ležící 600 m západně od obce Tatrovice (hráz), 3 km jihovýchodně od Jindřichovic. Hráz je přímá, sypaná. Vodní dílo Tatrovice je postaveno na Tatrovickém potoce v okrese Sokolov. Vlastníkem i provozovatelem je Sokolovská uhelná p.n. a.s., 200 metrů dlouhá hráz přehrady je volně přístupná pro pěší. Je zde možnost přírodního koupání, okolní pláže jsou písčité a travnaté, jedna z pláží slouží jako nudistická. Nádrž začala být budována v roce 1966 a dokončena byla v roce 1969. V nejhlubším místě dosahuje voda 25 metrů.\nVodní nádrž Tatrovice slouží jako zásobárna technologické vody pro průmyslový komplex Vřesová Sokolovské uhelné. Voda z přehrady je vedena spodní výpustí hráze do manipulačního domku pod hrází a přes MVE do koryta potoka. Malá vodní elektrárna je ve dvou objektech osazena třemi Bánkiho turbinami. Na pravém břehu je po 150 metrů pod hrází voda z jímána do potrubí a gravitačně vedena do průmyslového komplexu ve Vřesové.\n\n"}
{"id": "996179", "url": "https://cs.wikipedia.org/wiki?curid=996179", "title": "Jiří Polívka", "text": "Jiří Polívka\n\nJiří Polívka (6. března 1858 Enns, Rakousko – 21. března 1933 Praha) byl český filolog, slavista, balkanolog, bulharista, bohemista, paleoslovenista, polonista, rusista, slovakista, ukrajinista, literární historik, etnograf, folklorista, dialektolog, paleograf a vysokoškolský pedagog.\n\nV letech 1868–1876 absolvoval v Praze novoměstské gymnázium, 1876–1880 slavistiku na Filozofické fakultě UK, letní semestr 1880 pak na záhřebské univerzitě, kde se věnoval studiu staroslověnštiny a paleografie. Doktorát filozofie získal ve Vídni (1882).\nJiž jako soukromý docent mluvnice slovanských jazyků se v roce 1884 habilitoval prací \"O časech ve slovanských nářečích\" (1889 habilitace rozšířena o slovanské literatury), 1895 byl jmenován mimořádným profesorem slovanských jazyků a literatur, řádnou profesuru sice získal roku 1902, ale jmenován (ad personam) byl až v roce 1907. Souběžně (1896–1913) vykonával funkci spoluředitele slovanského semináře, vedl oddělení pro nové jazyky a literatury slovanské, v letech 1908–1909 byl děkanem a 1909–1910 proděkanem FF UK (funkci rektora nepřijal), do důchodu odešel v roce 1928.\n\nNa univerzitě přednášel všechny hlavní slovanské jazyky a jejich literatury, ústní slovesnost a dialektologii, do příchodu prof. Františka Pastrnka (1895) vyučoval také paleoslovenistiku. Absolvoval několik zahraničních studijních pobytů spojených s intenzivním prohlubováním znalosti jazyků v Polsku a Rusku (1889–1890), v Záhřebu a Srbsku pak v letech 1893–1894. V průběhu svého života procestoval všechny slovanské země, byl hostem vrcholných vědeckých institucí evropských metropolí (mj. Amsterdam, Oslo, Petrohrad, Sofie).\n\nVedle pedagogické a badatelské práce se podílel na řadě organizačně vědeckých, kulturních a společenských aktivit. Stál u zrodu pražského \"Slovanského ústavu\" (od roku 1928 předseda I. odboru), v roce 1919 se stal předsedou \"Československého národopisného ústavu pro lidovou píseň\", byl členem rady a předsedou \"Národopisné společnosti českoslovanské\", předsedal \"I. sjezdu slovanských geografů a etnografů\" (Praha 1924), ve funkci místopředsedy se zúčastnil \"I. sjezdu slovanských filologů\" v Praze (1929). Kromě obsáhlé vlastní publikační činnosti redakčně a editorsky působil v \"Národopisném věstníku českoslovanském\" a \"Národopisném sborníku slovanském\", spoluredigoval též \"Věstník slovanské filologie a starožitností\".\n\nŘádný člen České akademie věd a umění od 28. listopadu 1908 (dopisujícím zvolen 1. 12. 1891, mimořádným 3. 7. 1907),\nřádný člen Královské české společnosti nauk od 8. ledna 1913 (mimořádný 13. 1. 1909, čestný 9. 11. 1932), v letech 1920–1932 byl jejím místopředsedou. Zahraniční člen akademií věd v \"Petrohradě\", \"Kyjevě\", \"Záhřebu\", \"Bělehradu\", \"Sofii\", \"Oslu\" a \"Amsterdamu\".\n\nPřední český slavista přelomu 19. a 20. století svým rozsáhlým dílem podnětně zasáhl do mnoha vědních oborů, zejména paleoslovenistiky (mj. přispěl k ustálení terminologie oboru včetně stabilizace názvu staroslověnský jazyk), lingvistiky slovanských jazyků, literární vědy a historie slovanských národů, dialektologie, národopisu, slovesně zaměřené folkloristiky i kulturních dějin. Mezinárodní věhlas a uznání mu pak zajistily jeho srovnávací studie a edice slovanské ústní slovesnosti, především pohádek.\n\n\n\n\n\n\n"}
{"id": "996180", "url": "https://cs.wikipedia.org/wiki?curid=996180", "title": "US Open 2004", "text": "US Open 2004\n\nUS Open 2004 byl 124. ročník tohoto grandslamového tenisového turnaje, který se uskutečnil od 30. srpna do 12. září 2005 na otevřených dvorcích s tvrdým povrchem.\n\n Roger Federer vs. Lleyton Hewitt 6-0, 7-6, 6-0\n\n Světlana Kuzněcovová vs. Jelena Dementěvová 6-3, 7-5\n\n Mark Knowles / Daniel Nestor vs. Leander Paes / David Rikl 6-3, 6-3\n\n Ruanová Pascualová / Paola Suárezová vs. Světlana Kuzněcovová / Jelena Lichovcevová 6-4, 7-5\n\n Věra Zvonarevová / Bob Bryan vs. Alicia Moliková / Todd Woodbridge 6-3 6-4\n"}
{"id": "996184", "url": "https://cs.wikipedia.org/wiki?curid=996184", "title": "Barcelona Open Banco Sabadell 2014 – mužská čtyřhra", "text": "Barcelona Open Banco Sabadell 2014 – mužská čtyřhra\n\nDo soutěže mužské čtyřhry na tenisovém turnaji Barcelona Open Banco Sabadell 2014 nastoupilo šestnáct dvojic. Obhájcem titulu byl rakousko-brazilský pár Alexander Peya a Bruno Soares, ten však vypadl již v prvním kole, když nestačil na dvojici Fabio Fognini a Jürgen Melzer.\n\nTitul si připsali Nizozemec Jesse Huta Galung a Francouz Stéphane Robert, kteří sice prohráli v kvalifikaci, ale do soutěže se po odstoupení bratrů Bryanových dostali jako šťastní poražení. Trofej si odnesli po výhře dvakrát 6–3 nad pátým nasazeným párem Daniel Nestor a Nenad Zimonjić.\n\n"}
{"id": "996186", "url": "https://cs.wikipedia.org/wiki?curid=996186", "title": "Jindřich Fairaizl", "text": "Jindřich Fairaizl\n\nJindřich Fairaizl (14. června 1934, Praha − 16. října 1993, Měchenice) byl český publicista a režisér, spisovatel, autor rozhlasových a divadelních her, roku 1990 (od 11. ledna do 1. března) ústřední ředitel Československé televize. \n\nOd roku 1951 do roku 1953 byl elévem v Československém rozhlasu, jako publicista působil v Československé televizi, po prověrkách v roce 1970 byl propuštěn. Založil pořad pro děti Vlaštovka, byl šéfredaktorem vysílání pro děti a mládež. Po svobodném povolání (do roku 1975) pracoval do roku 1990 v Krátkém filmu, od roku 1986 jako asistent režie. Podílel se na scénáři k seriálu Sanitka. \n\n"}
{"id": "996187", "url": "https://cs.wikipedia.org/wiki?curid=996187", "title": "Kaple (instituce)", "text": "Kaple (instituce)\n\nKaple byla od období Karlovců na královském dvoře ústřední duchovní instituce, ze které se posléze vyvinula panovnická kancelář.\n\nKaple byla prvním a zpočátku jediným správním úřadem ve Franské říši. Podle jejího vzoru vznikaly kaple (kanceláře) také na dvorech knížat, případně u biskupů.\n\nČleny kaple byli všichni duchovní působící u dvora a plnící jak církevní, tak i světské úkoly. Konali mše, udělovali svátosti pro příslušníky dvora. Označení \"kaple\" a z něho odvozeného \"kaplan\" vzniklo z latinského slova \"cappa\" nebo \"capella\", neboli plášť. Jednalo se o relikvii sv. Martina, jejíž uchovávání bylo jedním z úkolů dvorních kleriků.\n\nV administrativní oblasti byli kaplané zadpovědni rovněž za vyřizování veškeré písemné agendy, neboť jako duchovní byli jedinými gramotnými osobami v okruhu panovníka, tj. vyhotovováním listin a kapitulářů. Kaple byla centrálním správním orgánem říše, nicméně reálný výkon správy ležel v rukou vládce.\n\nVe Východofranské říši v čele kaple stál od doby vlády Ludvíka Němce arcikaplan. Prvním arcikaplanem byl řezenský biskup Baturich († 847).\n\nKdyž došlo k postupnému přetvoření kaple na královskou kancelář, začal se její představitel nazývat arcikancléřem. Ve Francouzském království, které navázalo na Západofranskou říši, vedl vývoj k titulu kancléře Francie (\"Chancelier de France\"), který zastávali rozliční biskupové a arcibiskupové. Ve Východofranské říši a její nástupkyni Svaté říši římské byl vývoj odlišný. Zde byl arcikancléřem mohučský arcibiskup, který musel v roce 870 z rozhodnutí Oty I. část svých pravomocí předat kolínskému a trevírskému arcibiskupovi. Tímto se vyvinuly tři úřady, které v rámci říše spravovaly agendu německých zemí – \"Archicancellarius per Germaniam\" (Mohuč), říšské Itálie – \"Archicancellarius per Italiam\" (Kolín) a Burgundska – \"Archicancellarius per Galliam\" (Trevír).\n\nKvůli časté nepřítomnosti arcikancléře u královského dvora se funkce samotných říšských kancléřů oddělila od fungování samotné kanceláře (vydávání listin) a arcikancléř se stal jedním z významných rádců císaře.\n\nVe středověkých Čechách došlo k přerodu z kaple na kancelář, případně vyčlenění části jejích členů do samostatné instituce pravděpodobně za panování Vratislava II. (1061–1092). V Praze stáli v jejím čele duchovní z pražské a vyšehradské kapituly.\n"}
{"id": "996188", "url": "https://cs.wikipedia.org/wiki?curid=996188", "title": "Vojtech Alexander", "text": "Vojtech Alexander\n\nVojtech Alexander, křtěný Vojtech Ignác Alexander (31. května 1857 Kežmarok − 15. ledna 1916 Budapešť), byl slovenský lékař - radiolog.\n\nVojtech Alexander se narodil v Kežmarku, dobové č.p. 295 do rodiny Ignáce Alexandra a Matildy, rozené Beck. Středoškolské vzdělání získal v rodišti, pak studoval medicínu na Lékařské fakultě Univerzity v Budapešti. Po ukončení studia v roce 1881 působil na anatomickém ústavu v Budapešti jako asistent, později se vrátil do rodiště jako praktický lékař. Byl dlouholetým tajemníkem Spolku lékařů a lékárníků na Spiši a redaktorem jeho ročenky.\n\nPo první zprávě o paprscích X odcestoval do Würzburgu, kde se setkal s W. C. Röntgenem, aby se podrobně seznámil s jeho vynálezem. Specializoval se na rentgenologii a již v roce 1896 první v Uhersku prováděl rentgenologické pokusy. Jeho první snímek byl zhotovena již v roce 1898. Jeho přístroj je uložen v Muzeu v Kežmarku. V roce 1897 po zakoupení nového aparátu dělal již stereoskopické snímky. Vypracoval metodiku tzv. plastického snímkování a založil plastickou rentgenologii, za což mu patří světové uznání za průkopnictví. Zhotovil sérii snímků embryonálního vývoje člověka a podrobně rozebral vývoj plicní tuberkulózy.\n\nInformace o svých výzkumech podal na zasedáních Spolku uherských lékařů v Budapešti, kde přednášel o osifikaci kostí, což dokumentoval svými snímky. V roce 1905 se zúčastnil prvního sjezdu rentgenologů, kde byl pověřen předsedat a jeho studie o rentgenologické problematice byly publikovány v německých i anglických odborných časopisech.\n\nV roce 1907 byl jmenován vedoucím nově zřízeného rentgenové laboratoře na klinice v Budapešti, kde se v roce 1909 habilitoval z oboru rentgenologie. V roce 1914 byl jmenován mimořádným profesorem. O svém výzkumu publikoval 59 vědeckých prací.\n\nVojtech Alexander zemřel 15. ledna 1916 v Budapešti, pohřben je v Kežmarku.\n\n"}
{"id": "996189", "url": "https://cs.wikipedia.org/wiki?curid=996189", "title": "Klášter Filles-Saint-Thomas", "text": "Klášter Filles-Saint-Thomas\n\nKlášter Filles-Saint-Thomas (tj. \"dcer sv. Tomáše\") byl ženský klášter v Paříži. Nacházel se v prostoru mezi dnešními ulicemi \"Rue Saint-Augustin\" a \"Rue Feydeau\" ve 2. obvodu, kde se nyní rozkládá Palais Brongniart. Klášter byl zrušen za Velké francouzské revoluce.\n\nDcery sv. Tomáše byly špitálním řádem a jejich klášter založila v roce 1626 Anne de Caumont. Podle kláštera se nazývala ulice \"Rue des Filles-Saint-Thomas\", která se nachází na plánech města z let 1760 a 1771. Vedla od \"Rue Vivienne\" k \"Rue Notre-Dame-des-Victoires\" a její kratší část se dochovala dodnes. Ulice \"Rue Vivienne\" byla prodloužena až k \"Rue Feydeau\", ale byla zkrácena klášterem, když rozšířil svou doménu.\n\nKlášter byl zrušen za Velké francouzské revoluce a řád vyvlastněn za účast na protirevolučním monarchistickém vendemiairském povstání dne 5. října 1795. Sídlo vzbouřenců bylo v klášterním kostele.\n\nKdyž byl klášter zbořen, mohla být ulice \"Rue Vivienne\" opět prodloužena až k \"Rue Feydeau\" a později v roce 1829 až k \"Boulevardu Montmartre\". V roce 1807 byla v ulici \"Rue Vivienne\" v prostoru bývalého kláštera založena Pařížská burza, pro kterou byl postaven Palais Brongniart.\n"}
{"id": "996196", "url": "https://cs.wikipedia.org/wiki?curid=996196", "title": "Tahanea", "text": "Tahanea\n\nTahanea (zastarale Tchitchagoff nebo Chichagov) je větší atol v centrální části souostroví Tuamotu ve Francouzské Polynésii.\n\nNachází se ve středu souostroví na jižní straně. Rozkládá se mezi atoly Faaite a Motutunga, přičemž nejbližším sousedem je první jmenovaný atol ve vzdálenosti necelých 15 km na západ. Centrální ostrov Tahiti je vzdálen přibližně 450 km na jihozápad.\n\nAtol má protáhlý tvar, s úzkým prstencem souše kolem laguny. Prstenec atolu je, podobně jako je tomu u mnoha jiných atolů v oblasti (Fakarava, Arutua, Toau, Kaukura, Faaite aj.). Z jižní strany je tvořen nízkým korálovým útesem, nacházející se pouze těsně na úrovni hladiny oceánu a jen výjimečně přerušený malými ostrůvky (polyn. \"motu\"). Ze severní strany tvoří prstenec podstatně více souše s vegetací.\n\nAtol má přibližně 47 km na délku a v nejširším místě 17 km na šířku. Voda se z okolního oceánu do az laguny dostává přes útes z jižní strany, zaplavený během přílivu, ale také ze severu třemi širokými a splavnými průplavy - Motupuapua, Teavatapua a Otao, s 430 a 330 a 50 metrovou šířkou. Laguna má celkovou rozlohu 545,1 km, přičemž na západní polovině je mělčí s desítkami korálových hlav sahajících ze dna až na hladinu.\n\nZ geologického hlediska se jedná o korálový atol, umístěný na vrcholu podmořské sopky, ponořené pouze těsně pod hladinou moře. Sopka z oceánského dna na výšku měří 3,38 km a její stáří se odhaduje na 51,7 až 54,3 milionu. let.\n\nPrvní písemná zmínka o návštěvě atolu pochází od španělského mořeplavce Domingo de Boenechea z listopadu 1774, který se plavil na lodi \"Aguila\". Atol pojmenoval \"San Julian\". Různé zdroje uvádějí dva různé dny, 9. listopadu nebo 12. listopadu.\n\nDalší informace pochází od Faddeja F. Bellinsgauzena, ten provedl záznam o návštěvě atolu 16. července 1820 a pojmenoval ho \"Chichagov\".\n\nPoslední známý zápis je od Charlese Wilkese z 15. ledna 1841.\n\nV 19. století, kdy se atol stal francouzským územím, zde žilo přibližně 100 obyvatel. Dnes je oficiálně neobydlený, ale často navštěvovaný lidmi z atolu Faaite kvůli kokosovým plantážím. Při středním průplavu je několik budov a na jednom ze severních ostrovů je postaven malý kostel.\n\nZprávy od soukromých jachtařů, kteří atol navštěvují zejména kvůli panenské přírodě, růžovému písku a potápění, hovoří o trvalém osídlení několika lidmi, kteří plní roli jakýchsi strážců atolu a dohlížejí na přítomnost lodí a chování jejich posádek, i když oficiálně žádná stráž ostrova vládou Francouzské Polynésie zatím stanovena nebyla.\n\nAtol zatím nepatří mezi chráněné území, ale některé živočišné a rostlinné druhy, které se nacházejí na atolu a v jeho vodách, jsou endemické, vzácné nebo ohrožené.\n\nBěžnou vegetací na atolu je kokosová palma, která byla intenzivně vysázená po celé Francouzské Polynésii v první polovině 19. století za účelem těžby kopry.\n\nZ vzácných druhů se zde vyskytuje ohrožený člen velké rodiny brodivých ptáků Scolopacidae, \"Prosobonia cancellata\" (v tahitštině \"kiwi-kiwi\"), a také endemická Sesbania coccinea, která je podle IUCN také ohroženou rostlinou.\n\nGeograficky náleží atol Tahanea k největšímu seskupení ostrovů v Tuamotu, Ostrovem Raeffsky. Ty zahrnují ještě i atoly Anaa, Motutunga, Takuma, Raro, Taeng, Nihiru, Makemo, kati, Tuanake, Hiti, Tepoto Sud, Marutea Nord, Haraiki, Aratika, Kauehi, Taiaro a Raraku.\n\nAdministrativně spadá atol do komunity Anaa, do které patří ještě kromě stejnojmenného atolu i atol Faaite a neobydlený atol Motutunga.\n\n"}
{"id": "996200", "url": "https://cs.wikipedia.org/wiki?curid=996200", "title": "Zvolen (hora)", "text": "Zvolen (hora)\n\nZvolen (1403 m n. m.) je hora ve Velké Fatře na Slovensku. Nachází se ve stejnojmenném podcelku ve východní části pohoří. Severním směrem vybíhá z hory hřeben směřující přes vrcholy Malý Zvolen (1372 m) a Končitá (1248 m) k vrcholu Magura (1049 m), za nímž klesá do údolí Revúce. Další hřeben vybíhá k západu a směřuje přes vrchol Motyčská hoľa (1292 m) k sedlu Veľký Šturec (1075 m), které propojuje masív Zvolenu s centrální částí pohoří. Východním směrem vybíhá z hory krátká rozsocha směřující přes vrchol Nová hoľa (1361 m) k Donovalskému sedlu (950 m), které odděluje Velkou Fatru od Starohorských vrchů. Vrchol Zvolenu je výborným rozhledovým bodem s téměř dokonalým kruhovým rozhledem.\n\n\n"}
{"id": "996205", "url": "https://cs.wikipedia.org/wiki?curid=996205", "title": "Krylovův prostor", "text": "Krylovův prostor\n\nKrylovův prostor, respektive Krylovův podprostor, je pojem z oboru lineární algebry. Pro čtvercovou matici formula_1 stupně formula_2 a vektor formula_3 dimenze formula_2 je Krylovův podprostor řádu formula_5 definován jako lineární obal násobků formula_3 prvními formula_5 mocninami formula_1 počínaje od nulté mocniny, tedy jednotkové matice (formula_9). Tedy lineární obal vektorů formula_10.\n\nJméno pochází od ruského námořního inženýra a aplikovaného matematika Alexeje Nikolajeviče Krylova, který o nich napsal v roce 1931 práci.\n\nSvou aplikaci našly Krylovovy podprostory například v moderních iteračních metodách pro hledání vlastních hodnot velkých řídkých matic nebo pro řešení velkých soustav lineárních rovnic, kde je z hlediska výpočetní složitosti jejich výhodou, že dochází k násobení velké matice vektorem a nikoliv k násobení přímo velkých matic mezi sebou. Výpočet členů posloupnosti vektorů formula_11 lze totiž spočítat násobením předchozího členu maticí formula_1.\n"}
{"id": "996208", "url": "https://cs.wikipedia.org/wiki?curid=996208", "title": "Útok na Tuilerijský palác", "text": "Útok na Tuilerijský palác\n\nÚtok na Tuilerijský palác bylo povstání, které se odehrálo v Paříži během Velké francouzské revoluce dne 10. srpna 1792. Ve francouzských dějinách se povstání také nazývá jako \"le 10 août\" (10. srpen), \"journée du 10 août\" (den 10. srpna) nebo \"insurrection du 10 août\" (vzpoura 10. srpna), případně \"massacre du 10 août\" (masakr 10. srpna). Tohoto dne zaútočilo pařížské obyvatelstvo podporované pařížskou komunou na Tuilerijský palác, kde byla internována královská rodina. Palác bránila Švýcarská garda, která utrpěla silné ztráty. Král Ludvík XVI. byl nucen se uchýlit pod ochranu Zákonodárného národního shromáždění. Tímto povstáním přešla francouzská revoluce do své druhé, radikální fáze, ve které feulanté ztratili většinu v nově ustanoveném Národním konventu ve prospěch girondistů a především radikálního křídla Hory pod vedením Robespierra. Král byl sesazen a 22. září 1792 byla vyhlášena první Francouzská republika.\n\nÚkolem Švýcarské gardy byla přímá ochrana krále. Z tohoto důvodu měla oproti jiným gardám výjimečné postavení. Pluk Švýcarské gardy se skládal ze čtyř praporů a jedné jízdní setniny s osmi děly. Celkový počet činil 2416 mužů, ovšem v roce 1792 jejich stav poklesl na 1500, protože kvůli nejisté situaci ve Francii se nedařilo ve Švýcarsku naverbovat nové rekruty. Navíc král nařídil předat osm děl s municí Národní gardě. Velitelem Švýcarské gardy byl králův bratr Karel Filip, který ale emigroval do zahraničí, takže jeho místo vykonával generálporučík hrabě Louis Augustin d'Affry (1713–1793) z Freiburgu. D'Affry byl již velmi starý a byl politickým oponentem královny, takže byl v srpnu 1792 ze zdravotních důvodů odvolán.\n\nFrancouzská královská rodina do Tuilerijského paláce přesídlila pod tlakem dne 6. října 1789 z Versailles. Po pokusu o útěk do zahraničí (Útěk do Varennes) v červenci 1791 se panovníkova situace zhoršila. Byl donucen odsouhlasit první francouzskou ústavu a v srpnu na ni přísahat. V dubnu 1792 Francie vyhlásila válku Rakousku, čímž se zhoršila pozice především královny Marie Antoinette, která pocházela z rakouského vládnoucího rodu Habsburků a u obyvatelstva tak byla ještě neoblíbenější, než dříve. Špatná situace Francie během první koaliční války znamenala mobilizaci pařížského obyvatelstva, takže byli vyzbrojeni i sansculoti, radikální část revolucionářů. Už 20. června 1792 přitáhl před královský palác ozbrojený houf sansculotů. Král je však uklidnil gestem, když se objevil v okně a nasadil si na hlavu rudou jakobínskou čapku.\n\nDne 1. srpna 1792 byl v Paříži oznámen \"Manifest brunšvického vévody\". Karel II. Vilém Ferdinand Brunšvický, vrchní velitel pruských a rakouských armád, které byly připraveny k pochodu na Francii, v něm pod hrozbou útoku vyzval francouzské obyvatelstvo, aby propustilo královskou rodinu a navrátilo Ludvíkovi XVI. jeho legitimní práva. Tato proklamace měla ale opačný účinek. V pařížských sekcích začaly přípravy na povstání. K moci se protlačili radikální revolucionáři v čele s Maximilienem Robespierrem. Žádal okamžité rozpuštění Národního shromáždění a svolání Konventu, který by projednal reformu ústavy z roku 1791. Vévodův manifest vedl k nevyhnutelnému povstání, neboť pařížské obyvatelstvo bylo revolučně naladěno. Téměř denně se před Tuilerijským palácem konaly pochody protestujících skupin sansculotů. Pařížské sekce daly Národnímu shromáždění lhůtu do 9. srpna, aby souhlasně odpovědělo na jejich žádost o sesazení krále. Když 9. srpna 1792 Národní shromáždění stále žádný výnos o králi neschválilo, rozezněly se v noci na 10. srpna po Paříži zvony na popud bývalého františkánského kláštera. Na radnici založily radikální sekce namísto legální Pařížské komuny Povstaleckou komunu (\"Commune insurrectionnelle\"). Na Dantonův rozkaz bylo mezi měšťany rozdáno na 80 000 nábojů. Nyní byla legislativa násilím dotlačena k sesazení krále a k ústavním změnám.\n\nŠvýcarská garda obdržela 4. srpna pod vlivem nepokojů v Paříži rozkaz přesunout se ze svých kasáren do Tuilerijského paláce, později se ale musela opět vrátit. Dne 7. srpna bylo 300 mužů odveleno do Normandie, aby údajně připravili útěk krále do Anglie. Garda měla proto 9. srpna pouze 900 mužů. Dodatečně bylo ke Švýcarské gardě v paláci přiděleno v noci z 9. na 10. srpna dalších 2000 členů Národní gardy na rozkaz Národního shromáždění. Ta disponovala 12 kanóny a 900 členy jezdectva, ovšem loajalita těchto oddílů nebyla jistá. Když do paláce dorazila zpráva o vzpouře ve městě proti králi, údajně zůstalo v táboře národních gardistů jen 30 osob. Podle jiných zdrojů nechtěl velitel d'Affry Národní gardu vyzbrojit větším množstvím munice, neboť považoval obranu Tuilerijského paláce za beznadějnou a nechtěl riskovat konfrontaci mezi národními gardisty a pařížským obyvatelstvem. Kromě vojska se v paláci vyskytovalo také několik šlechticů věrných králi.\n\nV noci na 10. srpna převzala v Paříži moc \"Commune insurrectionnelle\". Ve 23 hodin došla královskému dvoru zpráva, že bude proveden útok na palác, při kterém bude zajat král a jako rukojmí umístěn ve Vincennes. Tím by byla Paříž chráněna před útokem zahraničních vojsk.\n\nI přes povstalecké nálady zůstával král v paláci klidný a spal po zbytek celé noci. Teprve v šest ráno byli povstalci připraveni k obsazení města. Velitel Národní gardy v Paříži, markýz de Mandat byl pod záminkou vylákán na radnici, kde byl povstalci zavražděn. Na jeho místo byl dosazen příznivec jakobínů.\n\nKdyž se ozbrojenci ze všech stran sbíhali k paláci, ukázal se král v doprovodu manželky u gardistů, aby se ujistil o jejich loajalitě. Kolem sedmé ráno přitáhla před palác větší část Národní gardy. Současně se u krále objevil girondista Pierre-Louis Roederer jako pověřenec Národního shromáždění a nabídl mu ochranu v prostorách parlamentu, který sídlil v sousední budově Jízdárny. Protože král navzdory radám královny se svou rodinou palác opustil, vyklidili Tuilerie také národní gardisté. Dva prapory Národní gardy a 150 švýcarských gardistů doprovodilo krále, jeho rodinu a jeho suitu do Jízdárny. Král byl s rodinou uložen do lóže v kancelářích prezidenta parlamentu.\n\nNásledně se 750 gardistů a asi 200 šlechticů stáhlo zpět do paláce, na jehož nádvoří vzápětí vtrhli příslušníci komuny. Celkem bylo v paláci asi 1000 obránců, kteří měli stanoviště v zámecké kapli. Hlavním velitelem byl v té chvíli maršál Augustin-Joseph de Mailly. Slabinou obránců bylo především chybějící dělostřelectvo. Dav komuny se skládal asi ze 100 000 osob s 50 děly, ale jen asi 25 000–30 000 tvořilo organizované oddíly. Někteří se pokoušeli přemluvit obránce, aby se přidali na jejich stranu a prodlužovali předání budovy. Z nejasných příčin došlo k eskalaci. Když útočníci zahájili palbu z děl na palác, přešli obránci do protiútoku a vytlačili neorganizovaný dav z nádvoří a z Place du Carrousel do postranních ulic u Louvru. Přitom několik útočníků zahynulo a gardisté ukořistili několik děl a větší množství munice.\n\nKdyž bylo v prostorách Národního shromáždění slyšet střelbu, musel Ludvík XVI. pod tlakem poslanců podepsat rozkaz, který nařizoval švýcarským gardistům ústup k budově Národního shromáždění. Rozkaz nejprve dorazil k důstojníkům, kteří bojovali u strany od Louvru. Ovšem ve všeobecném chaosu nedorazil povel k ústupu všem oddílům gardy. Ti, kteří pokračovali i nadále v boji, byli v následujících bojích převážně zabiti. Část oddílu se probila až k parlamentu, jiný oddíl asi 50 mužů padl do zajetí, ovšem cestou do vězení byli pobiti davem. Přeživší gardisté, kteří se probili do Národního shromáždění, obdrželi od krále rozkaz složit zbraně a vrátit se zpět do kasáren. Kasárna však byla mezitím vydrancována a vypálena a návrat byl kvůli radikálním davům nemožný. Zbylých 150 vojáků proto bylo umístěno do kostela kláštera feulantů.\n\nPolovina generální setniny se zdráhala odevzdat zbraně a pokusila se probít do svých kasáren. Při pochodu na Champs-Élysées však byli poraženi. Několik málo přeživších bylo následně vyslýcháno na pařížské radnici a poté zabito. Veliteli jednotky, plukovníkovi von Erlach, byla odříznuta hlava a nošena po ulicích v triumfálním průvodu.\n\nZbývajících asi 450 gardistů, kteří se o rozkazu o stažení nedozvěděli, bojovali dál. Kolem 11. hodiny zahájili národní gardisté s podporou asi 30 až 40 děl útok na palác. Gardisté ztráceli palác sál za sálem, přesto způsobovali útočníkům vysoké ztráty. Také tyto jednotky se pokusily neúspěšně probít do svých kasáren. Dav následně celý palác vyraboval.\n\nPo skončeném útoku na palác byli v kasárnách zatčeni a popraveni i zbývající Švýcaři. Podle pramenů padlo celkem mezi 550 a 700 švýcarských gardistů. Na straně Pařížanů a Národní gardy odlišné prameny udávají od 600 až do 4000 mrtvých. I přes nebezpečí se podařilo díky pomoci některých Pařížanů několika švýcarským gardistům uprchnout z Paříže, jednalo se o 17 důstojníků a 200 poddůstojníků a vojáků. 246 gardistů a důstojníků, kteří se nalézali do 11. srpna v Konventu, bylo zatčeno a 2. září 1792 revolučním tribunálem odsouzeno k trestu smrti a v následujících dnech pobito. Pouze polní maršál Bachmann byl dne 3. září řádně sťat gilotinou. Těla gardistů byla pohřbena na hřbitovech Madeleine a Roule.\n\nDokud nebyl boj o Tuilerie rozhodnutý, považovalo Národní shromáždění Ludvíka XVI. stále za krále, když bylo ale vítězství povstalců zřejmé, rozhodlo o svém rozpuštění a svolání Konventu k revizi ústavy podle všeobecného hlasovacího práva. Tím bylo dokonáno vítězství radikálních kruhů kolem Robespierra. Král byl sesazen z trůnu a spolu s rodinou uvězněn v Templu, liberální šlechta a girondisté byli v očích obyvatelstva kompromitováni.\n\nBěhem zářijových masakrů bylo zavražděno mnoho uvězněných důstojníků a vojáků Švýcarské gardy spolu se šlechtou a girondisty. Rovněž byli z francouzských služeb propuštěni všichni Švýcaři a pod dohledem hraběte d'Affry byli vypovězeni zpět do Švýcarska. Švýcarská garda byla ve Francii znovu vytvořena až za Napoleona.\n"}
{"id": "996211", "url": "https://cs.wikipedia.org/wiki?curid=996211", "title": "Matej Butschany", "text": "Matej Butschany\n\nMatej Butschany (12. února 1731 Zvolen − 2. srpna 1796 Hamburk) byl slovenský fyzik a matematik.\n\nStudoval na univerzitě v Göttingenu, kde získal i doktorát. Přednášel filozofii, logiku a matematiku na své mateřské univerzitě, později v Hamburku. Věnoval se elektrickým a jiným fyzikálním jevům v atmosféře, zdokonalení hromosvodu a meteorologii, o čem i publikoval několik studií. Byl autorem učebnic logiky a algebry (Anfangsgründe der Algebra…, Göttingen 1761, Vídeň 1767).\n"}
{"id": "996213", "url": "https://cs.wikipedia.org/wiki?curid=996213", "title": "Oldrich Benda", "text": "Oldrich Benda\n\nProf. Ing. Oldrich Benda, DrSc. (18. listopadu 1924 Kráľova Lehota − 11. července 1999 Bratislava) byl elektrotechnik, vysokoškolský pedagog, člen korespondent SAV a ČSAV, specialista ve fyzice feromagnetik. \n\nVysokoškolské studium na SVŠT v Bratislavě ukončil v roce 1947. Od skončení studií až do roku 1999 působil v oboru Teoretická elektrotechnika na Katedře teoretické a experimentální elektrotechniky Elektrotechnické fakulty, která byla v roce 1994 přejmenována na Fakultu elektrotechniky a informatiky Slovenské technické univerzity v Bratislavě. 1. prosince 1963 byl jmenován vysokoškolským profesorem. Během tohoto období prošel i různými akademickými funkcemi. Ve školních letech 1953–54 až 1955–56 byl proděkanem Elektrotechnické fakulty, děkanem byl pak v letech 1960–61 až 1961–62. V letech 1956–57 až 1957–58 byl prorektorem Slovenské vysoké školy technické.\n"}
{"id": "996215", "url": "https://cs.wikipedia.org/wiki?curid=996215", "title": "Minčol (Velká Fatra)", "text": "Minčol (Velká Fatra)\n\nMinčol (na starších mapách Kračkov, 1398 m n. m.) je hora ve Velké Fatře na Slovensku. Nachází se v liptovské větvi hlavního hřebene mezi vrcholy Rakytov (1567 m) na severovýchodě a Čierny kameň (1479 m) na jihozápadě. Rakytov je oddělen Južným Rakytovským sedlem (1295 m), Čierny kameň Sedlem pod Čiernym kameňom (1266 m). Mezi Minčolem a Južným Rakytovským sedlem se nachází ještě bezejmenná zalesněná vyvýšenina, ze které vybíhá jihovýchodním směrem krátká rozsocha s vrcholem Magury (1200 m). Severozápadní svahy Minčolu spadají do horních partií Ľubochnianské doliny, jihovýchodní do doliny Veľká Turecká. Částečně lučnatý vrchol poskytuje omezené výhledy.\n\n(cesta prochází kousek pod vrcholem)\n\n\n"}
{"id": "996219", "url": "https://cs.wikipedia.org/wiki?curid=996219", "title": "Řeřišničník skalní", "text": "Řeřišničník skalní\n\nŘeřišničník skalní (\"Cardaminopsis petraea\") je nevysoká, bíle kvetoucí bylina, která se v České republice vyskytuje jen vzácně. Je to druh z rodu řeřišničník (\"Cardaminopsis\"), který někdy bývá považován za součást rodu huseníček; tam je uváděn pod jménem \"Arabidopsis petraea\" nebo \"Arabidopsis lyrata\" subsp. \"petraea\".\n\nDruh je rozšířen ve střední a severní části Evropy, na jihu je uváděn pouze v Rumunsku. Nalézán je také v subarktických oblastech Asie a Severní Ameriky. Jeho výskyt je nesouvislý a v jednotlivých zemích se vyskytuje ostrůvkovitě, nebo je dokonce v současnosti považován za vyhynutý (Polsko, Slovensko).\n\nTato reliktní rostlina se v Česku disjunktně nachází především v kaňonech Jihlavy, Mže, Oslavy a Rokytné, jakož i ojediněle na skalách Doupovské pahorkatiny a Českého středohoří. Jeho stanoviště bývají převážně na severních svazích, kde roste nejčastěji ve skalních trhlinách, v kamenité suti nebo ve skrovné vegetaci na svažitých travnatých stráních. Na bazicitu půdních podkladů není náročný.\n\nVytrvalá rostlina 10 až 25 cm vysoká, se vzpřímenými nebo od báze vystoupavými lodyhami, které vyrůstají z vícehlavého kořene bez výběžků. Lodyhy jsou pevné, bohatě rozvětvené, lyse nebo hustě porostlé jednoduchými chlupy. Přízemní listy jsou podlouhlé nebo obkopinaté, celokrajné nebo zubaté až peřenodílné, lysé nebo chlupaté. Listy vyrůstající vespod lodyhy bývají zubaté podobně jako přízemní a směrem vzhůru se stávají celokrajnými a hustě chlupatými. Ve tvaru listů a ochlupení je druh dost proměnlivý.\n\nDrobné oboupohlavné květy jsou sestaveny do chudého hroznu tvořeného 15 až 20 květy. Kališní lístky jsou kratičké (asi 1,5 mm), zářivě bílé korunní lístky mívají délku 6 až 10 mm. Květy vykvétají v dubnu až červnu, obvykle jsou opylovány hmyzem nebo dochází k samoopylení. Plodem je šikmo odstávající šešule dlouhá 10 až 15 mm, která obsahuje vejčitá semena velká asi 1,2 mm. Rostliny se rozmnožují výhradně semeny.\n\nŘeřišničník skalní je proměnlivý druh spadající do komplexu sobě podobných drobných druhů. Lze jej zaměnit s řeřišničníkem písečným. Ten také v Česku vyrůstá, ovšem mívá květenství s více květy, lodyhu chlupatou a jeho listy nejsou celokrajné.\n\nJe to vzácný druh, vyskytující se na svých stanovištích v malých počtech. Roste však na těžko dostupných místech, kde uniká náhodnému sešlapávání nebo likvidaci způsobené těžbou dřeva či zalesňováním. Místa jeho pravidelného výskytu jsou poměrně stabilní a řada jeho lokalit je územně chráněna.\n\nŘeřišničník skalní je v \"Seznamu zvláště chráněných druhů rostlin\" stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb považován za druh kriticky ohrožený (§1) a v \"Červeném seznamu cévnatých rostlin České republiky\" z roku 2012 je zařazen mezi druhy silně ohrožené (C2r).\n\n\n \n"}
{"id": "996223", "url": "https://cs.wikipedia.org/wiki?curid=996223", "title": "Libor Fára", "text": "Libor Fára\n\nLibor Fára (12. září 1925, Praha − 3. března 1988, Praha) byl český malíř, sochař, typograf, scénograf, kostýmní výtvarník a pedagog.\n\nOtec Libora Fáry byl státní úředník, se silným vztahem k přírodě, matka, absolventka gymnázia Minerva, byla žačkou Alice Masarykové. Zajímala se o operní zpěv a hru na klavír. Pro Fárův příklon k surrealismu měl ale zásadní význam jeho dědeček, malíř autodidakt a amatérský loutkař (\"Dědeček – muž mého mládí, věci které dělal byly tak absurdní\").\n\nV letech 1935–41 Fára navštěvoval reálné gymnasium Na smetance, kde byl učitelem kreslení Pravoslav Kotík. V letech 1942–44 byl žákem soukromé školy kreslení Jaroslava Švába Officina Pragensis a v posledním roce války byl totálně nasazen.\nSoukromě se věnoval hře na bicí a od roku 1942 vystupoval a nahrával desky s jazzovou skupinou Harlem.\n\nZa války patřil k okruhu Spořilovských surrealistů (Robert Kalivoda, Rudolf Altschul, Zbyněk Havlíček, Libor Fára, Jiří Tichý, František Jůzek) a navázal kontakty se Zdeňkem Lorencem, Otto Mizerou, Václavem Tikalem, Josefem Istlerem a Karlem Teigem. Skupina vydávala soukromé sborníky (\"Roztrhané panenky\", 1942).\n\nV roce 1945 se hlásil na Akademii, ale nesložil zkoušky a od října 1945 studoval Vysokou školu uměleckoprůmyslovou v Praze v ateliéru Emila Filly. Již v roce 1946 byl jeho obraz \"Deux visages\" vybrán na výstavu \"Art Tchécoslovaque 1938–1946\" a Fára mohl navštívit Paříž. Studia ukončil v ateliéru prof. Františka Muziky roku 1951.\n\nV roce 1949 se na schůzce surrealistů seznámil s Annou Šafránkovou, která se za něj provdala roku 1952. Fára uvádí, že v té době také opustil surrealismus, který se pro něj jako zdroj inspirace vyčerpal. Počátkem 50. let udržoval přátelské vztahy s Mikulášem a Emilou Medkovými, Karlem Teigem, Josefem Istlerem, Karlem Hynkem, Vratislavem Effenbergrem a podílel se na vydávání neoficiálního sborníku surrealistů \"Zvěrokruh\", navazujícího na stejnojmenný časopis ze 30. let. Po celý život měl přátele mezi fotografy (Emila Medková, Miroslav Hák, Miloň Novotný, Miroslav Jodas, Josef Koudelka).\n\nV letech 1951-53 absolvoval vojenskou službu a po návratu svou dosavadní tvorbu zásadně přehodnotil. Roku 1953 nastoupil jako aranžér divadla E.F. Buriana a seznámil se tam s Janem Grossmanem, Josefem Topolem a Miroslavem Hákem.\n\nV polovině 50. let začal jako výtvarník intenzivně spolupracovat s malými divadly, od konce 50. let se zabýval typografií. Zúčastnil se první výstavy sdružení Máj (1957).\nRoku 1961 se manželům Fárovým narodila dcera Isabela (sochařka), 1963 Gabriela (fotografka). Od roku 1965 byl Fára řádným členem SČVU.\n\nV únoru 1966 byl Fára účastníkem oslavy Dada na vyšehradském „Hanzlberku“, kde v té době založili Ctibor Turba a Boris Hybner Pantomimu Alfreda Jarryho. Soubor v témže roce zvítězil na Festivalu amatérské pantomimy v Litvínově a na Fárovo doporučení byl vybrán do programu Laterny magiky Revue z bedny pro Světovou výstavu Expo 67. V 60. letech hrál Fára ve filmech Jana Němce Mučedníci lásky (1967) a Pavla Juráčka Případ pro začínajícího kata (1969).\n\nPo srpnové okupaci měl v roce 1969 Fára svou třetí výstavu s dvojznačným názvem \"Stop-time\", kde vystavil také prostřelené okno svého ateliéru (\"Srpnové ráno\", 1968). Výstavu uváděli Václav Havel, Luděk Novák a Zdeněk Urbánek.\n\nRoku 1969 vytvořil 30 asambláží z dřevěných objektů během měsíčního pobytu v Janově, který mu zaplatili mecenáš Rodolfo Celli a galerista Masnata. V následujícím roce byl soubor jeho asambláží Hrací stoly vystaven na 35. bienále v Benátkách.\n\nV letech 1973–74 Libor Fára působil jako pedagog na FAMU (obor grafická úprava a tisk, katedra fotografie). Oslava 50. narozenin ve Fárově ateliéru (1975) inspirovala Josefa Topola k napsání hry \"Sbohem Sokrate\" (1976), kterou uvedlo Stavovské divadlo roku 1991.\n\nV 70. a 80. letech se Fára intenzivně věnoval volné tvorbě. Zemřel ve svém ateliéru 3. března 1988 ve věku 62 let.\n\nLibor Fára byl opakovaně oceněn za svou typografickou a grafickou tvorbu (1955, plakát, 1980 cena MK), za nejkrásnější knihu roku (1968, 1969, 1977), získal ceny nakladatelství Odeon (1966) a Panorama (1981) a cenu Supraphonu (1970).\n\nRoku 1982 obdržel Zlatou medaili na Mezinárodním Trienale Novi Sad.\n\nOd svých 16 let (1941) se pohyboval mezi surrealisty a až do konce 40. let tvořil surrealistické kresby (\"Bez názvu\", tuš, akvarel, 1944), koláže, frotáže a surrealistické objekty (\"Domino\", 1945). Jako surrealista se představil na své první výstavě (Paříž) obrazem \"Deux visages\" (1945). Obraz oslnil i jeho budoucí ženu Annu Fárovou a byl prvotním impulzem k navázání pozdějšího hlubokého vztahu. Podle V. Lahody je vrcholem surrealistické malby libora Fáry obraz \"Konec dne\" z roku 1949. \n\nV roce 1949 vznikla série rozměrných lavírovaných kreseb fantaskního ženského aktu s dominantním motivem velkých očí (\"Gigue\"). Završením imaginativní fáze jeho tvorby byly barevné monotypy a malby z počátku 50. let (\"Ptakopravce\", série 30 kreseb, 1950).\nS tématem vojny se Fára vyrovnal cyklem \"Kentauři\", kterým se překvapivě přihlásil k Fillově tvorbě před válkou, a k surrealismu se později vracel ve své volné tvorbě jen okrajově.\n\nPro Fárovu typografii měly význam výtvarné impulzy, které získal u Jaroslava Švába v Officině Pragensis. Zde navazoval na propagační grafiku 30. let (L. Sutnar) a poprvé se setkal s promýšlením funkce knižní obálky a úkolem jak sémantickou informaci transponovat ve výtvarný znak. Již koncem 40. let navrhl propagační prospekty pro Ministerstvo zahraničí a po válce ho Zdeněk Seydl přizval do nakladatelství Československý spisovatel.\nV následujících letech působil Fára na české výtvarné scéně jako nezařaditelný solitér s nekompromisními postoji, poučený intelektuál, diskutér-bouřlivák a tvůrce pohybující se přirozeně mezi různými obory divadelními a výtvarnými.\n\nFára rozvinul podněty meziválečné avantgardy v novém a moderním estetickém kontextu. Ve svém díle domýšlí radikální požadavky likvidace tradičních malířských technik společné dadaistům, konstruktivistům a surrealistům. \n\nNa výstavě Máj 57 (čtyři zátiší, kresby uhlem) i první autorské výstavě v témže roce navázal Fára na předválečnou modernu aniž by někoho konkrétního citoval. V jeho malbách, námětově ještě souvisejících s poetismem a formálně čerpajících částečně z kubismu, se objevuje puristická strohost jako protiváha jeho předcházejícího surrealistického období (\"Zátiší\", 1957).\nTyto obrazy byly přechodem k následujícímu období abstrahované figurální malby (\"Rytmy\" 1958-64). Cyklus Rytmy je přímým odkazem k jazzu, který Fára aktivně hrál i poslouchal a výtvarně souvisí s jeho poválečným cyklem \"Gigues\". V roce 1961 vznikla série námětově podobných papier collés z trhaných kartonů v tlumené barevnosti (\"Samotář\") a z monochromně šedých fotografických papírů. Následovala série smývaných tušových kreseb z roku 1964.\n\nVáclav Havel v úvodu k výstavě \"Stop time\" (1969) uvedl, že nejdůležitějším rysem Fárova díla je napětí mezi bezděčnou původností a uvědomělou disciplínou. Na jedné straně autentická síla nejprostšího materiálového a kompozičního prvku, na druhé jeho ohromně soustředěné, houževnaté a sebe sama až bolestně si uvědomující a znovu se kontrolující hledání.\n\nZa normalizace v 70. a 80. letech si Fára byl vědom, že svou volnou tvorbu nebude moci vystavit. Tvořil v uzavřených cyklech, které byly zaměřeny k určenému námětu, provedeny stejnou technikou a pracovaly se shodným kompozičním uspořádáním. Fára byl suverénní kreslíř a jeho práce se vyznačují precizním technickým provedením.\n\nDalší cykly Fárových maleb, koláží, fotografií a kreseb podle období vzniku:\n\nV letech 1944-47 Fára vytvořil cyklus surrealistických objektů sestavených z různých mechanismů a částí panenek jako malá dramata na miniaturní ploše. \n\nFárova práce pro divadlo ho v polovině 60. let vedla k potřebě vrátit se ve výtvarné tvorbě k trojrozměrným dílům. Od roku 1964 vyhledával soustružené a precizně zpracované staré součásti dřevěného nábytku, rukodělné truhlářské výrobky, dřevěná ramínka, nástroje, rámy, parkety apod. s výrazným tvarem nebo strukturou. Zúčastnil se výstavy \"Objekt\" v Galerii Václava Špály roku 1965, kde šlo především o tzv. \"objet trouvés\" (nalezené objekty).\n\nJako vzpomínka na mládí i hold minulé civilizaci pak vznik cyklus 21 dřevěných asambláží nazvaných \"Hrací stoly\". Soubor poprvé představil v Galerii na Karlově náměstí roku 1967. Autor (1974) o něm prohlásil: \"pojmenování je název spíš konstatující než metaforický/účelem hry je hra\". \n\nCelý soubor nakonec obsahoval více než 60 asambláží sestavených jako závěsné reliéfy, v nichž autor dřevěné části, které samy o sobě nesou estetickou hodnotu, uvádí do nového funkčního kontextu. U prvních byl akcent na strukturu dřeva, v pozdějších se více uplatnil kontrast původních barev dřeva nebo skládání dílů tak, aby vynikla kompozice křivek. Některá díla mají přímou souvislost s Fárovou prací pro divadlo (\"Ubu\", 1981, \"Pocta Ionescovi\", 1982) nebo odkazují ke zdrojům jeho výtvarné inspirace (\"Pocta Marcelu Duchampovi\", 1980).\n\nNásledoval cyklus \"Vstupy\" (soubor dveří s asamblážemi) a prostorové objekty – zátiší na vysokých stolcích \"Madame est servie\".\n\nKoncem 80 let se Fára částečně vrátil k surrealistickým východiskům své tvorby, když vytvořil další sérii asambláží \"Plechomluva\" (1987-88) V nich kombinuje dřevo a kov, ale dominujícím výtvarným prvkem je barevnost, struktura a bizarní tvary nalezených silně korodovaných kusů plechu sestavené do abstraktních kompozic s figurálními prvky.\nPrvní Fárovy grafické úpravy knih a ilustrace vznikly souběžně s jeho volnou tvorbou již na konci 50. let. Pro Státní nakladatelství krásné literatury, hudby a umění, kam jej pozval Jan Řezáč (1958), a pro nakladatelství Československý spisovatel, na popud výtvarného redaktora Zdeňka Seydla. V následujících letech vytvořil Fára pro SNKLHU (pozdější Odeon) výtvarně nejvýraznější edice.\n\nFárova typografie má jasně čitelný autorský rukopis. Používal stejná písma (oblíbený dynamický font Bondoni), často v kombinaci s kurzívou a mínuskami, pro jeho knižní obálky je příznačná výrazná linka vymezující prostor. Jako obrazový materiál využíval fotografie, kresby a koláže s úsporností a čistotou až na hranici výtvarného minimalismu.\n\n\nV letech 1963-1979 Fára vytvořil dvacet filmových plakátů.\n\nSvé nejvýraznější realizace v oblasti divadla vytvořil pro\nPro obě scény to byly mimo divadelních programů také grafické návrhy nápisu – loga – používané dodnes, a divadelní plakáty. Od jejího založení v roce 1966 spolupracoval také s Pantomimou Alfreda Jarryho.\n\n\nPodrobně viz abART \n\n\n"}
{"id": "996224", "url": "https://cs.wikipedia.org/wiki?curid=996224", "title": "Silnice II/592", "text": "Silnice II/592\n\nSilnice II/592 je pozemní komunikace v Libereckém kraji na severu České republiky. Spojuje Mníšek, kde odbočuje ze silnice I/13, s Osečnou, u jejíhož kostela svatého Víta odbočuje ze silnice II/278.\n\nCelková délka této silnice je zhruba 27 km.\n\nKomunikace postupně prochází těmito sídly:\n"}
{"id": "996226", "url": "https://cs.wikipedia.org/wiki?curid=996226", "title": "Krupinská planina", "text": "Krupinská planina\n\nKrupinská planina nebo starším jménem Krupinská výšina je geomorfologický celek ve Slovenském středohoří. Ze západu je ohraničena Štiavnickými vrchy, ze severu pohořím Javorie, z východu pohořím Ostrôžky a z jihu Podunajskou pahorkatinou a Ipeľskou brázdou.\n\nKrupinská planina je sopečného původu a má charakter (náhorní) plošiny. Nejvyšší kopec na planině je Kopaný závoz (775 m n. m.). Dále je to Španí laz (643 m), na jehož vrcholu stojí televizní vysílač s turistickou chatou a televizním vysílačem na Vartovka, strážní hlídka nad Krupinou vrcholu. Na vrchol Španího lazu se dá vystoupat po modré turistické značce z vesnice Horné Plachtince nebo z obce Čebovce. \n\nPodcelky Krupinské planiny:\n\n"}
{"id": "996227", "url": "https://cs.wikipedia.org/wiki?curid=996227", "title": "Jiřina Štěpánová", "text": "Jiřina Štěpánová\n\nJiřina Štěpanová (* 27. března 1930) byla československá hráčka basketbalu (vysoká 175 cm). Je zařazena na čestné listině mistrů sportu.\n\nDo Prahy přišla z Litoměřic. Patřila mezi opory basketbalového reprezentačního družstva Československa, za které v letech 1951 až 1957 hrála celkem 50 utkání a má významný podíl na dosažených sportovních výsledcích. Zúčastnila se mistrovství světa 1957 a dvou mistrovství Evropy v basketbale žen, na nichž získala celkem tři medaile, stříbrnou za 2. místo na ME 1954 v Bělehradě a dvě bronzové za třetí místa (ME 1956 v Praze a MS 1957 v Rio de Janeiro, Brazílie). Na Mistrovství Evropy 1956 v Praze byla se 123 body druhou nejlepší střelkyní Československa, hned za Dagmar Hubálkovou, která zaznamenala o dva body více.\n\nV československé basketbalové lize žen hrála celkem 7 sezón (1953-1960), dvě za Slavia Praha Pedagog a pět sezón za Spartu Praha (Spartak Sokolovo), v nichž s týmem získala v ligové soutěži dvakrát titul mistra Československa (1954, 1958), dvakrát druhé a třikrát třetí místo. Ve všech ligových sezónách tedy získala medaili.\n\nS týmem Sparty Praha se zúčastnila FIBA Poháru evropských mistrů v basketbale žen v sezóně 1958/59, tým se probojoval mezi čtyři nejlepší družstva a podlehl až v semifinále proti Slavia Sofia.,\n\nKluby: celkem 7 medailových umístění: 2x 1. místo, 2x 2. místo, 3x 3. místo\n\n\nčesky\nanglicky, německy\n"}
{"id": "996228", "url": "https://cs.wikipedia.org/wiki?curid=996228", "title": "Bezčtvercový polynom", "text": "Bezčtvercový polynom\n\nBezčtvercový polynom či bezčtvercový mnohočlen je v algebře označení takového polynomu (s koeficienty z tělesa či obecněji z Gaussova oboru integrity), který není v rámci násobení polynomů v daném polynomiálním okruhu dělitelný druhou mocninou (čtvercem) nejednotkového prvku. Jedná se tedy o případ bezčtvercovosti pro polynomiální okruhy.\n\n\nBezčtvercový rozklad je rozklad mnohočlenu na součin mocnin bezčtvercových činitelů:\nPoužívá se například při rozkládání polynomu na prvočinitele v algoritmech používaných v počítačových algebraických systémech a také patří obecně mezi základní nástroje algebraického počítání.\n"}
{"id": "996231", "url": "https://cs.wikipedia.org/wiki?curid=996231", "title": "Čeminy (zámek)", "text": "Čeminy (zámek)\n\nZámek Čeminy stojí v obci Čeminy, v okrese Plzeň-sever. Od roku 1964 je chráněn jako kulturní památka. Nedaleko zámku prochází červeně značená turistická trasa od Újezdu nade Mží na Kůští.\n\nObec je poprvé zmiňována k roku 1239, ale k výstavbě tvrze, která zámku předcházela, došlo patrně až okolo roku 1554 za Jivana Podmokelského. Následovalo období častého střídání majitelů, až ji v roce 1670 odkoupil kladrubský klášter. Ten kromě Čemin vlastnil také statky Komberk, Touškov, Dobronice, Doubrava a Plešnice. Okolo roku 1700 za opata Tobiáše Holmana došlo k přestavbě tvrze na barokní zámek, který sloužil jako správní středisko těchto statků. Dnes je podoba zámku neznámá. Po zrušení kláštera v roce 1785 došlo k oddělení čeminského statku a ten spadal pod náboženský fond. V roce 1790 jej Josef II. propůjčil do nájmu Janu Erbanovi, který jej roku 1806 odkoupil. Okolo roku 1830 jej Josef Erban nechal přestavět v duchu empíru. V držení rodu zůstal statek do roku 1840, následně docházelo k častému střídání majitelů. V roce 1948 byl posledním majitelům, Mašínům, znárodněn a využívala jej správa státního statku. Nějakou dobu v něm fungovala mateřská školka, v 80. letech 20. století zde sídlilo velitelství Lidových milic, které k zámku nechalo přistavět železobetonový muniční sklad. Zámek bez zájmu majitelů chátral, okolní zámecký park zpustl a změnil se ve smetiště. Zahradní kašna před průčelím pak byla v době fungování školky zasypána. V roce 1998 jej potomci původních majitelů dostali v restituci zpět, ale ještě v témže roce jej odkoupil Josef Vít, který od té doby provádí generální rekonstrukci objektu.\n\n\n"}
{"id": "996232", "url": "https://cs.wikipedia.org/wiki?curid=996232", "title": "Jan Mareš (politik)", "text": "Jan Mareš (politik)\n\nJan Mareš (* 4. prosince 1958 České Budějovice) je český politik, v letech 2010 až 2015 primátor statutárního města Chomutova, v letech 2012 až 2016 zastupite Ústeckého kraje, bývalý místopředseda Svazu měst a obcí ČR, člen ČSSD. Od 14.12.2016 je 2. náměstkem primátora statutárního města Chomutova (neuvolněný). \n\nVystudoval Pedagogickou fakultu Západočeské univerzity v Plzni se zaměřením na tělesnou výchovu a sport (získal tak titul Mgr.). Později si vzdělání rozšířil na Central European Management Institut (CEMI), kde získal v oblasti veřejné správy titul MBA. Před vstupem do politiky dlouhodobě pracoval jako ředitel Střední školy energetické a stavební Chomutov. Po skončení primátorské funkce se vrátil do školství. V současné době je ředitelem ESOZ.\n\nDo politiky se pokoušel vstoupit, když v komunálních volbách v roce 2002 kandidoval za ČSSD do Zastupitelstva města Chomutova, ale neuspěl. Městským zastupitelem se stal až po volbách v roce 2006, v listopadu 2006 byl navíc zvolen radním města. Ve volbách v roce 2010 mandát zastupitele města obhájil, když zároveň vedl kandidátku ČSSD. Protože strana volby ve městě vyhrála, byl v listopadu 2010 zvolen primátorem statutárního města Chomutova. Mandát zastupitele města obhájil také jak v řádných, tak opakovaných volbách v roce 2014 a 2015 (v obou případech vedl kandidátku ČSSD). Sociálním demokratům se ale nepodařilo uzavřít koalici a Jan Mareš v březnu 2015 ve funkci primátora skončil. Po odvolání primátora Daniela Černého v prosinci 2016 se do rady města vrátil.\n\nV krajských volbách v roce 2004 se snažil dostat za ČSSD do Zastupitelstva Ústeckého kraje, ale nepodařilo se mu to. Uspěl až ve volbách v roce 2012. Působil ve Výboru pro výchovu, vzdělávání a zaměstnanost a v Komisi legislativně právní. Ve volbách v roce 2016 již mandát neobhajoval.\n\nV doplňovacích volbách do Senátu PČR v roce 2007 kandidoval za ČSSD v obvodu č. 5 – Chomutov. Získal však jen 23,11 % hlasů, což znamenalo 3. místo (nepostoupil tak ani do druhého kola).\n\nPusobil také jako místopředseda Svazu měst a obcí ČR a předseda Komory statutárních měst SMO ČR. Od roku 2012 je českým zástupcem ve Výboru regionů EU (zastupuje města a obce). Od října 2013 do června 2014 byl členem dozorčí rady společnosti ČEZ.\n"}
{"id": "996233", "url": "https://cs.wikipedia.org/wiki?curid=996233", "title": "Wang I", "text": "Wang I\n\nWang I (; * 19. října 1953) je čínský politik a diplomat, od března 2013 ministr zahraničí Čínské lidové republiky. Je členem 17. a 18. Ústředního výboru Komunistické strany Číny.\n\nOd roku 1982 působil v diplomacii, kdy se stal členem Odboru asijských záležitostí na Ministerstvu zahraničních věcí. Později zde působil jako atašé, zástupce ředitele úřadu a ředitel úřadu. V roce 1989 se stal poradcem na čínské ambasádě v Japonsku, krátce v letech 1994 a 1995 působil jako zástupce generálního ředitele Odboru asijských záležitostí, než se v roce 1995 stal jeho generálním ředitelem. V letech 1998 až 2001 zastával post asistenta ministra zahraničních věcí a post generálního ředitele Odboru politického výzkumu. Roku 2001 se stal náměstkem ministra zahraničí a roku 2004 velvyslancem Číny v Japonsku. V letech 2007 a 2008 byl opět náměstkem ministra zahraničních věcí. Od roku 2008 působil jako ředitel Zahraničního oddělení na Tchaj-wanu. Dne 16. března 2013 obsadil v nové vládě premiéra Li Kche-čchianga post ministra zahraničních věcí, v kteréžto funkci nahradil Jang Ťie-čch'a.\n"}
{"id": "996235", "url": "https://cs.wikipedia.org/wiki?curid=996235", "title": "Ostrôžky", "text": "Ostrôžky\n\nOstrôžky jsou horský krajinný celek v oblasti Slovenského středohoří. Ostrožky jsou tvořeny vulkanickými horninami a jejich pyroklastiky, na severovýchodní straně granodiority jádrového pásma. Podobně jako ostatní celky Slovenského středohoří i Ostrôžky vznikly v průběhu neogénu v důsledku rozsáhlé sopečné činnosti. Mají stratovulkanickou stavbu – stavbu vrstvených sopek.\n\nOstrôžky sousedí s Krupinskou planinou, pohořími Javorie, Veporskými vrchy, Revúckou vrchovinou. Dále pak sousedí s Jihoslovenskou kotlinou (podcelky Zvolenská kotlina, Lučenská kotlina a Ipeľská kotlina).\n\nVrchovinový reliéf sopečného pohoří Ostrôžky má charakter náhorní planiny nakloněné mírně na jih, kterou hluboce zaříznutá údolí toků rozčlenila na menší celky. Mezi Tisovníkem a potokem Madačka je rozsocha (vedlejší hřeben) Pálenisko (769 m n. m.), mezi Madačkou a Tuhárským potokem je rozsocha Braliec (817 m n. m.), mezi Tuhárským a Budínským potokem je rozsocha Jasan (771 m n. m.) a mezi Budinským a Kriváňským potokem je rozsocha Uhliarska (647 m n. m.). Ostrôžky kromě nejsevernější části celé patří do historické oblasti Novohrad. Hranice mezi Novohradem a Zvolenskou župou probíhala po hlavním hřebeni Ostrôžek (Pľutov vrch (741 m n. m.), Šrobka (525 m n. m.), atd.). Nejvyšším bodem Ostrôžok je Ostrôžka (877 m n. m.). Nejvyšším bodem Ostrôžok na území Novohradu je Javor (821 m n. m.).\n\nAnalýza říční sítě ukazuje na někdejší intenzivní zlomové pohyby. Pohoří je bohaté na pozůstatky sopečné činnosti (Budinská skala, Kamenné vrata). V Tuháru se nachází jediný mramorový lom na Slovensku.\n\nOstrôžky patří většinou k oblasti mírně teplého horského klimatu. Hydrograficky většinou patří k povodí Ipeľu. Pohoří pro svůj většinou plošinový ráz poskytuje relativně vhodné podmínky pro zemědělskou činnost.\n"}
{"id": "996239", "url": "https://cs.wikipedia.org/wiki?curid=996239", "title": "GCompris", "text": "GCompris\n\nGCompris je sestava mnoha různých vzdělávacích a zábavných programů pro děti ve věku od dvou do deseti let. Je součástí projektu GNU. Byl původně napsaný v jazycích C a Python, později byl přepsán do C++ a v roce 2014 do QtQuick. Je k disposici pro Linux, BSD, macOS a Microsoft Windows. Jeho licencí je GNU GPL, jedná se tedy o svobodný software.\n\nJednotlivé činnosti jsou rozděleny do tematických celků, například:\n\nGCompris začal vyvíjet v roce 2000 francouzský vývojář Bruno Coudoin. Ten také zvolil jméno, které je ve francouzštině jazykovým žertíkem, neboť má stejnou výslovnost jako „\"\"“ znamenající „\"Porozuměl jsem.\"“\n\n"}
{"id": "996253", "url": "https://cs.wikipedia.org/wiki?curid=996253", "title": "BLC Sparta Praha", "text": "BLC Sparta Praha\n\nBLC Sparta Praha je český basketbalový klub, který sídlí v pražském Bubenči. Oddíl basketbalu ve všesportovním klubu Sparta Praha vznikl v roce 1939. K úspěchům klubu v basketbalu žen patří ze 47 ročníků československé basketbalové ligy žen celkem 23 titulů mistra Československa (1948–1950, 1952–1953, 1958, 1963, 1966–1969, 1971–1972, 1974–1981, 1986–1987), dále 11 druhých míst (1950/51, 1951, 1956–1957, 1964, 1970, 1973, 1982–1984, 1991) a 6 třetích míst (1959–1961, 1985, 1988–1989), tedy celkem 40 medailových umístění. V československé basketbalové lize žen v letech 1947 až 1992 jen sedmkrát ženy Sparty Praha zůstaly bez medaile. Družstvo žen Sparty Praha v historické tabulce československé basketbalové 1. ligy žen je na prvním místě před ZVVZ USK Praha a třetím Slovanem Bratislava.\n\nVe FIBA Poháru evropských mistrů v basketbale žen basketbalové družstvo žen Sparty Praha v roce 1976 zvítězilo, pětkrát skončilo ve finále na druhém místě (1964, 1967, 1968, 1972, 1978) a pětkrát bylo semifinalistou poháru (1959 1970 1973 1975 1977).\n\nPo roce 1990 TJ Sparta ČKD Praha se rozdělila na samostatné sportovní kluby a bylo vytvořeno jejich sdružení Asociace Sparta Praha. V roce 1991 vznikl samostatný BC Sparta Praha a v roce 1992 došlo k rozdělení na Basket Club Sparta Praha (BC Sparta Praha), basketbal muži a Basket Ladies Club Sparta Praha (BLC Sparta Praha), basketbal žen.\n\nSamozvaným nástupcem činnosti basketbalové Sparty je klub BA Sparta Praha, založený v roce 2001 pod názvem První Basketbalová Akademie ČR. Ten se názvem odkazuje na historii staré Sparty jak v mužském, tak i ženském basketbalu, aniž by s těmito kluby měl něco společného. Ovšem i tak je členem Asociace sportovních klubů AC Sparta Praha. Dalším klubem se Spartou v názvu je Basketball School Sparta, který byl založen v roce 2007 a zaměřuje se čistě na mládežnický basketbal.\n\nZdroj: \n\n\nMezi významné funkcionáře v historii klubu patří Václav Jeřábek, Josef Ezr, Miloslav Kříž, Pavel Majerík, Josef Klíma, Lubomír Bednář, Hana Ezrová, Cyril Mandel, Vladimír Heger, Zdeněk Miškovský, dále trenéři ligového družstva žen Zbyněk Kubín, Lubomír Dobrý, Karel Herink, Petr Pajkrt, Ludvík Růžička, Lubor Blažek a Milena Jindrová.\n\n\nÚspěchy basketbalu Sparty dokumentují jak výsledky v 1. lize: 40 medailových umístění družstva žen a 22 družstva mužů, tak zařazení celé řady hráček a hráčů do státní reprezentace Československa a České republiky.\n\nMezi nejvýznamnější v historii basketbalu Sparty Praha patří hráčky, které hrály za reprezentační družstvo Československa nebo České republiky na světových a evropských soutěžích (Olympijské hry, mistrovství světa, mistrovství Evropy):\n\n\n\n\n\n\n\nU ligového družstva žen v letech 1947–1992 postupně působilo jedenáct hlavních trenérů:\n\n\nMiloslav Kříž za celkem 13 sezon s týmem má 11 medailových umístění: 5× mistr Československa, 3× 2. místo, 3× 3. místo.\n\nSparta Praha se zúčastnila celkem 24 ročníků FIBA evropských pohárů klubů v basketbale žemm, z toho 18 ročníků FIBA Poháru evropských mistrů a 6 ročníků FIBA poháru Liliany Ronchetti.\n\nVe FIBA Poháru evropských mistrů v období 1959 až 1992 se uskutečnilo 35 ročníků poháru, Sparta Praha se zúčastnila 18 ročníků, měla šest účastí ve finále poháru, zvítězila v ročníku 1976 a šestkrát skončila na 2. místě (1964 1967 1968 1972 1975 1978), čtyřikrát se probojovala do semifinále (1959 1970 1973 1977) a sedmkrát do čtvrtfinálové skupiny (1969 1979 1980 1981 1982 1987 1988). Je v historii tohoto poháru za Daugawa Riga druhým nejúspěšnějším týmem.\n\nOd sezony 1996–97 se změnil název soutěže na FIBA EuroLeague Women (FIBA Euroliga žen).\n\n\nSparta Praha startovala v 7 ročnících FIBA Poháru Liliany Ronchetti (basketbal ženy), z toho pětkrát hrála ve čtvrtfinálové skupině:\n\nZdroj: \n\nZdroj: \n\nZdroj: \n\n\n\n"}
{"id": "996257", "url": "https://cs.wikipedia.org/wiki?curid=996257", "title": "Koruna hor Polska", "text": "Koruna hor Polska\n\nKoruna hor Polska (Korona Gór Polski) je soubor 28 vrcholů, téměř odpovídající seznamu nejvyšších vrcholů horských pásem (geomorfologických celků) v Polsku. Rozdíl je v tom, že do Koruny byly zařazeny ty vrcholy, na které v době stanovení Koruny vedly značené turistické stezky, a proto Koruna nezahrnuje nejvyšší vrcholy Gór Bialskich a Gór Złotych. Existuje také několik chyb a nejasností ve stanovení hranic jednotlivých horských pásem, např. hora Lubomir leží podle většiny zdrojů mimo Beskid Makowski a tudíž není jeho nejvyšším vrcholem.\n\nKoncept byl představen v roce 1997 Markem Więckowskim a Wojciechem Lewandowskim v časopise „Poznaj swój kraj“. Koruna hor Polska (KHP) byla schválena 13. prosince 1997, na mimořádném setkání svolaném redaktory „Poznaj swój kraj“, na němž byl také založen Klub dobyvatelů Koruny hor Polska. \n\nVyhlášením myšlenky KHP redakci „Poznaj swój kraj“ nešlo jen o úlevu nejznámějším horám v čele s Tatrami pomocí popularizace mnoha dalších atraktivních, leč neznámých pohoří, ale také o důkladné poznání těchto oblastí Polska − s jejich historií, přírodou, geologickou minulostí a současnou kulturou. Pro povzbuzení široké veřejnosti ke zdolávání KHP - což je možno dělat libovolnou dobu a jakýmkoli způsobem (pěšky, na kole nebo na lyžích) – redakce vedoucí Klub dobyvatelů (publikuje v každém čísle „Poznaj swój kraj“ klubové materiály) organizuje výpravy na jednotlivé vrcholy (do konce roku 2009 bylo 21), poskytuje svým členům – předplatitelům časopisu m.j. slevu (30%) na noclehy v doporučených ubytovacích zařízení. \n\nV lednu 2011 bylo na seznamu členů Klubu dobyvatelů přibližně 8800 členů, z nichž více než 600 již dosáhlo hodnost Dobyvatel KHP. Dobyvatelů KHP je mnohem více, ale mnoho lidí se o toto formální uznání nesnaží.\n\nZa realizaci Koruny hor Polska a za chod Klubu dobyvatelů redakce „Poznaj swój kraj“ obdržela zvláštní ocenění v VI. Národní soutěži Mieczyslawa Orłowicze za nejlepší tiskové zprávy, rozhlasové a televizní vysílání na podporu polského domácího cestovního ruchu v roce 2007.\n\n"}
{"id": "996262", "url": "https://cs.wikipedia.org/wiki?curid=996262", "title": "Výroční trh", "text": "Výroční trh\n\nVýroční trh ( , odtud časté české jarmark) je ekonomicko-společenská akce pořádaná na základě privilegia uděleného panovníkem, který je většinou uděloval při povyšování vesnice na městečko. Trh se konal jednorázově (například kolem Velikonoc), v období, jež stanovovalo dané privilegium. Délka konání trhu dosahovala třeba i jednoho týdne. Trhů se účastnili i obchodníci přijíždějící na něj z větších vzdáleností či nabízející běžně nedostupné zboží (třeba látky, stuhy, pentle potřebné pro dívčí kroje, dále kožišníci, obuvníci, řešetáři a další). Tím se odlišoval od týdenních trhů, které se konaly pravidelně vždy některý den v týdnu (v Hroznové Lhotě to například bylo každé úterý) a nabízelo se na nich spíše zboží denní potřeby (potraviny a podobně). Výroční trhy navštěvovaly také různé potulné atrakce, jako bylo lidové a loutkové divadlo, artisté, medvědáři nebo potulní malíři.\n\nVětší obchody se na výročním trhu domlouvaly v hospodě a větší, dobře provedené transakce se zde také zapily, čemuž se říkalo \"litkup\" či \"aldamáš\".\n\n"}
{"id": "996263", "url": "https://cs.wikipedia.org/wiki?curid=996263", "title": "Týdenní trh", "text": "Týdenní trh\n\nTýdenní trh byla ekonomicko-společenská událost, která se konala ve městech pravidelně jednou za týden, vždy v určitý den týdne (například v Hroznové Lhotě na jižní Moravě se konával každé úterý). Prodávaly se na něm běžně a každodenně používané potraviny, jako bylo například obilí, plody nasbírané v lese, zelenina či výrobky z mléka, tedy másla a sýry. Četností konání i sortimentem se lišil od výročních trhů, jež se uskutečňovaly na základě privilegia uděleného danému městu panovníkem.\n\n"}
{"id": "996268", "url": "https://cs.wikipedia.org/wiki?curid=996268", "title": "BRD Năstase Țiriac Trophy 2014", "text": "BRD Năstase Țiriac Trophy 2014\n\nBRD Năstase Țiriac Trophy 2014 byl tenisový turnaj pořádaný jako součást mužského okruhu ATP World Tour, který se hrál v městském tenisovém areálu na otevřených antukových dvorcích. Konal se mezi 21. a 28. dubnem 2014 v rumunské metropoli Bukurešti jako 22. ročník turnaje. Na turnaji se v exibici předvedli Goran Ivanišević, Cédric Pioline, Ilie Năstase a Andrei Pavel.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře byl Bulhar Grigor Dimitrov startující na divokou kartu, ve dvouhře to byl pak nizozemsko-rumunský pár Jean-Julien Rojer a Horia Tecău. Všichni své nasazení potvrdili, když si odnesli trofej z příslušných kategorií.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "996269", "url": "https://cs.wikipedia.org/wiki?curid=996269", "title": "Boris Pantělejmonovič Mirošničenko", "text": "Boris Pantělejmonovič Mirošničenko\n\nBoris Pantělejmonovič Mirošničenko (: ; 30. května 1911 – 25. září 1987) byl sovětský diplomat, ekonom a velvyslanec.\n\nRoku 1932 absolvoval Charkovský plánovací institut a roku 1936 aspiranturu na Moskevském plánovacím institutu. Po studiu působil do roku 1938 jako vedoucí katedry národohospodářského plánování na Uralsko-sibiřském institutu národního hospodářství a Saratovském plánovacím institutu. Poté vystřídal několik funkcí u plánovacích komisí, byl zástupce vedoucího, respektive vedoucí oddělení práce Státní plánovací komise při Radě lidových komisařů Ruské sovětské federativní socialistické republiky (1938 až 1942), zplnomocněnec Státní plánovací komise při Radě lidových komisařů Sovětského svazu (dále jen SPK RLK SSSR) pro Kirovskou oblast (1942 až 1943), vedoucí oddělení SPK RLK SSSR (1943 až 1944), zplnomocněnec SPK RLK SSSR (od roku 1946 SPK Rady ministrů SSSR) pro Charkovskou oblast (1944 až 1948) a vedoucí oddělení SPK RM SSSR (1948 až 1953).\n\nRoku 1953 se stal pracovníkem Třetího evropského oddělení Ministerstva zahraničních věcí Sovětského svazu. V letech 1953 až 1957 byl poradcem sovětského velvyslanectví v Německé demokratické republice a současně v letech 1953 až 1955 zástupce vrchního komisaře SSSR v NDR. Od roku 1957 působil jako zástupce vedoucího, později jako vedoucí oddělení obchodně-finančních a plánovacích orgánů Ústředního výboru Komunistické strany Sovětského svazu a poté od roku 1965 pracoval jako rektor Státního institutu mezinárodních vztahů v Moskvě. V letech 1968 až 1973 zastával post sovětského velvyslance v Kanadě a v letech 1973 až 1983 v Keni, kde zároveň působil jako stálý představitel SSSR při mezinárodních organizací v keňském Nairobi.\n"}
{"id": "996272", "url": "https://cs.wikipedia.org/wiki?curid=996272", "title": "Anders Wijkman", "text": "Anders Wijkman\n\nAnders Ivar Sven Wijkman (* 30. září 1944 Stockholm) je švédský vědec, politik a futurolog.\n\nVystudoval ekonomii a politické vědy na Stockholmské univerzitě. Zabývá se environmentálními problémy. \n\nV letech 1971 až 1978 byl poslancem švédského parlamentu Riksdagu. V letech 1999 až 2009 byl poslancem Evropského parlamentu. \n\nJe členem Římského klubu. Od roku 2007 vykonával funkci viceprezidenta. Od listopadu 2012 vykonává funkci jednoho ze dvou prezidentů Římského klubu. Do této funkce byl zvolen valnou hromadou, která se konala v rumunské Bukurešti. Spolu se švédským environmentalistou Johannem Rockstromem je spoluautorem poslední zprávy pro Římský klub Bankrupting Nature. Denying Our Planetary Boundaries. A Report to the Club of Rome (Bankrot přírody - Popírání našich planetárních hranic - Zpráva pro Římský klub), která byla publikována v listopadu 2012.\n\nJe autorem nebo spoluautorem následujících knih\n\n\n"}
{"id": "996273", "url": "https://cs.wikipedia.org/wiki?curid=996273", "title": "Robert Zubrin", "text": "Robert Zubrin\n\nRobert Zubrin (* 19. dubna 1952) je americký vizionář, aerokosmický inženýr, spisovatel a publicista. Je známý především jako autor plánu Mars Direct, jehož cílem je podniknout pilotované mise na Mars při minimálních nákladech a časových prodlevách.\n\nRobert Zubrin je zastáncem osidlování Marsu a migrace do vesmíru. V roce 1988 založil Mars Society. Je prezidentem International Mars Society.\n\nNapsal a publikoval knihy:\n\n"}
{"id": "996274", "url": "https://cs.wikipedia.org/wiki?curid=996274", "title": "Sverre Fehn", "text": "Sverre Fehn\n\nSverre Fehn (14. srpna 1924, Kongsberg – 23. února 2009, Oslo) byl norský architekt, otec modernistické severské architektury. Roku 1997 získal nejprestižnější architektonické ocenění: Pritzkerovu cenu. Jeho díla stojí především v Norsku, Švédsku a Dánsku.\n\nByl silně ovlivněn Jeanem Prouvé (v jehož pařížském studiu dva roky pracoval), Le Corbusierem, Miesem van der Rohem, ale také primitivní architekturou severní Afriky (zde byl klíčový jeho pobyt v Maroku v 50. letech). Byl autorem norského pavilonu na Expu 58 a Biennale di Venezia 1962. Tyto stavby mu zajistily reputaci a získal možnost tvořit řadu veřejných staveb v Norsku, k nejznámějším patří Hedmarkovo muzeum (\"Hedmarksmuseet og Domkirkeodden\") v Hamaru, které vzniklo v letech 1967–79, a kde nad ruinamy katedrály vystavěl odvážnou, ale prostou skleněnou konstrukci.\n\nNa jednoduchost vsadil i u Muzea ledovce (\"Norsk Bremuseum\") ve Fjærlandu, které stojí v nedotčené krajině. V této jeho stavbě, odborníky nejoceňovanější, vyjádřil své pojetí vztahu architektury a krajiny. \"Když stavíte v přírodě, která je naprosto nedotčená, je to útok, útok naší kultury na přírodu. Ale snažil jsem se, aby budova lidem umožnila uvědomit si krásu kolem, aby byla nadějí na novou schopnost vidět krásu,\" řekl k tomu.\n\nCeněna byla rovněž Škola pro neslyšící v Skådalen (\"Skådalen skole for hørselshemmede\"). K jeho pozdním pracím patří Národní muzeum umění, architektury a designu (\"Nasjonalmuseet for kunst, arkitektur og design\") v Oslu.\nVe zprávě poroty Pritzkerovy ceny se píše: \"Sám Fehn o sobě říká, že dospěl ve stínu modernismu. Ve svých dílech vychází z prostředí, z kterého pochází. Za nejdůležitější pokládá Fehn konstrukci. Klade maximální ohled na prostředí a posazení díla do přírody. Za jeden z konstrukčních materiálů pokládá Fehn světlo (měkké – severské světlo). Pro Fehna neexistuje architektura bez konstrukce, materiálem píše příběh, který je od konstrukce neoddělitelný. S postupem let se stal Fehn citlivějším jak k charakteru severského světla, tak k zasazení budovy do jejího prostředí. Velký důraz klade na výběr materiálu (dřevo, ocel, beton).\"\n\nPer-Olaf Fjeld, \"Sverre Fehn on the Thought of Construction\", Rizzoli International, 1983.\n"}
{"id": "996275", "url": "https://cs.wikipedia.org/wiki?curid=996275", "title": "Jan Havránek (historik)", "text": "Jan Havránek (historik)\n\nJan Havránek (7. června 1928 Teplice – 1. září 2003 Praha) byl přední český historik. Hlavním předmětem jeho badatelského zájmu bylo \"dlouhé 19. století\", dějiny univerzit a sociální historie.\nZa války byl deportován do terezínského ghetta a posléze do koncentračního tábora v Klettendorfu, odkud absolvoval tzv. pochod smrti. Následně vstoupil do KSČ a na Filozofické fakultě Univerzity Karlovy vystudoval historii a filozofii. Zůstal zde jako aspirant a posléze vědecký pracovník, jeho hlavním pracovištěm se ovšem stal Ústav pro dějiny Univerzity Karlovy. S rozsáhlou prací \"Hnutí Omladiny a boj za všeobecné hlasovací právo\" dosáhl vyšších akademických kvalifikací a postupně i mezinárodního renomé, jež mu v 60. letech otevřelo cestu do Rakouska a Západního Německa.\n\nNormalizace znamenala pro Havránka vyloučení z KSČ a zásadní omezení jeho akademických aktivit. Nadále působil v Archivu dějin UK a vyučoval na mimopražských univerzitách. Soukromě ovšem přednášel řadě studentů nejen z Československa, nýbrž i zpoza železné opony, a zároveň se stal duší ročenky \"Acta Universitatis Carolinae – Historia Universitatis Carolinae Pragensis\". Po roce 1989 se vrátil na fakultu, byl spolupředsedou Česko-rakouské komise historiků a podílel se na vydání čtyřsvazkového díla o dějinách Univerzity Karlovy.\n\nJakkoli Havránkovy práce dnes čítají přes 4000 tiskových stran, ještě větší je patrně jeho přínos pedagogický. Je autorem učebních textů pro vysoké školy a okruh jeho žáků překračuje hranice středoevropského teritoria. Přednášel mj. na univerzitách v USA a byl členem washingtonského Woodrow Wilson Center.\n\n\n\n"}
{"id": "996276", "url": "https://cs.wikipedia.org/wiki?curid=996276", "title": "Heidi Tofflerová", "text": "Heidi Tofflerová\n\nHeidi Tofflerová (* 1929) je americká futurologička a publicistka.\n\nJe manželkou Alvina Tofflera. Je spoluautorkou několika knih, které s ním napsala. Spolu s manželem založila a vede strategickou poradenskou firmu Toffler Associates. Zabývá se strategickým plánováním. Radí vládám a korporacím. Je mimořádnou profesorkou na National Defense University ve Washington, DC, USA. Je čestnou spolupredsedkyní výboru pro UNIFEM - organizace OSN pro podporu rozvoje ženského hnutí.\n\n\n\n\n\n"}
{"id": "996278", "url": "https://cs.wikipedia.org/wiki?curid=996278", "title": "Mistrovství Evropy v judu 1960", "text": "Mistrovství Evropy v judu 1960\n\nMistrovství Evropy v judu 1960 se konalo v květnu toho roku v Amsterdamu v hale Apollohal. Soutěžilo se ve sportovním judu ve třech mužských váhových kategoriích.\n\nTurnaje se účastnilo 14 zemí: Nizozemsko, Belgie, Francie, Německo, Německá demokratická republika, Lucembursko, Československo, Itálie, Polsko, Švýcarsko, Jugoslávie, Dánsko, Portugalsko, Rakousko. Celkem startovalo 175 sportovců.\n\nSoučástí mistroství Evropy v judu byla mimo souteže ve vahových kategoriíí i soutěž týmů, individuální soutěže podle technických stupňů a kategorie bez omezení\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnit děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou věškeré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n"}
{"id": "996279", "url": "https://cs.wikipedia.org/wiki?curid=996279", "title": "Seznam dílů seriálu Děrevnja durakov", "text": "Seznam dílů seriálu Děrevnja durakov\n\nToto je seznam dílů seriálu \"Děrevnja durakov\". Ukrajinská televizní groteska \"Děrevnja durakov\" byla premiérově vysílána v letech 1996 až 2001 stanicí Kalambur.\n\n"}
{"id": "996280", "url": "https://cs.wikipedia.org/wiki?curid=996280", "title": "US Open 2006 – mužská dvouhra", "text": "US Open 2006 – mužská dvouhra\n\nObhájce titulu Roger Federer získal třetí titul díky výhře nad Andy Roddickem ve čtyřech setech, 6–2, 4–6, 7–5, 6–1.\n\n\n"}
{"id": "996281", "url": "https://cs.wikipedia.org/wiki?curid=996281", "title": "Globální den lásky", "text": "Globální den lásky\n\nGlobální den lásky (: ) je svátek humanity slavený po celém světě 1. května. Patronem je Nadace lásky (: ), nezisková organizace, jejímž cílem je \"„inspirovat lidi milovat bez podmínek“\". Globální den lásky je mezinárodní akce, která symbolizuje bezpodmínečnou lásku. Od vzniku svátku je jeho hlavní idea \"„Láska začíná se mnou“\".\n\nŠest principů Globálního dne lásky:\n\n\nNázev a koncept Globálního dne lásky navrhl Harold W. Becker v roce 2003 a startoval 1. května 2004. Každoroční oslava vznikla jako forma oslavy naší humanity a jednoty přes nepodmíněnou lásku. Ve svém úvodním dopise Becker uvedl: \"Není nic, co bychom museli udělat, ale potřebujeme cítit lásku. Je to prosté. Globální den lásky je jen náš způsob jak říct, že láska je naše a sdílet každou chvilku našich životů.\"\n\nOd roku 2004 se Globální den lásky oslavuje každý rok po celém světě. Jednotlivci, skupiny a organizace jsou vyzvání vytvořit a hostit shromáždění a slavnosti podle jejich jedinečné inspirace, kultury a sociálních zvyků. Podle Nadace lásky se uskutečnilo přes setkání ve více než 143 zemích. Větší pozoruhodné oslavy, které přilákali mnoho účastníků proběhli v zemích jako Kamerun, Nigérie, Bangladéš, Libérie, Indie, Pákistán, Uganda, Nepál, Sierra Leone, Guatemala, Španělsko, Korea, Keňa a v mnoha státech USA.\n\nDosud přes 400 prohlášení bylo doručeno guvernérům, primátorům a radám v USA a Kanadě, které 1.máj označili jako Globální den lásky.\n\nV roce 2007, Masaru Emoto nabídl laboratorní obrázek vodního krystalu Globálního dne lásky. Krystal ukazuje efekty globální lásky a oslavu života.\n\nNa počest Globálního dne lásky hostí Nadace lásky každoročně Uměleckou a literární pozvánku (Art, Essay and Poetry Invitational), kde lidé každého věku mohou sdílet své kreativní výrazy globální lásky. Díla reflektují univerzální chápání lásky, jednoty, tolerance, soucitění a prezentují ideu Globálního dne lásky s jeho témou \"Láska začíná se mnou\".\n\n"}
{"id": "996282", "url": "https://cs.wikipedia.org/wiki?curid=996282", "title": "BRD Năstase Țiriac Trophy 2014 – mužská dvouhra", "text": "BRD Năstase Țiriac Trophy 2014 – mužská dvouhra\n\nDo soutěže mužské dvouhry na tenisovém turnaji BRD Năstase Țiriac Trophy 2014 nastoupilo dvacet osm hráčů. Obhájcem titulu nenasazený Čech Lukáš Rosol, který se probojoval až do finále, tam však padl ve dvou setech na raketě nejvýše nasazeného, Bulhara Girgora Dimitrova.\n\nPro Dimitrova znamenalo vítězství ve finále nejen zisk první trofeje z antukového turnaje, ale také posun v žebříčku ATP na 14. místo, tedy vyrovnání jeho osobního maxima.\n\nČtyři nejvýše nasazení měli volný los los do druhého kola.\n\n"}
{"id": "996287", "url": "https://cs.wikipedia.org/wiki?curid=996287", "title": "Martin Sheridan", "text": "Martin Sheridan\n\nMartin Joseph Sheridan (28. března 1881 Bohola, Irsko — 27. března 1918 New York) byl americký atlet, specializující se zejména na hod diskem, trojnásobný olympijský vítěz.\n\nByl všestranným atletem, největší úspěchy dosáhl v hodu diskem. Na olympiádě v St. Louis v roce 1904 zvítězil v soutěži diskařů a ve vrhu koulí skončil čtvrtý. O čtyři roky později v Londýně obhájil vítězství v hodu diskem a zvítězil také v soutěži diskařů řeckým stylem. Ve skoku do dálky z místa vybojoval bronzovou medaili. Startoval rovněž v trojskoku, kde skončil devátý a ve skoku do výšky obsadil šestnácté místo.\nOd roku 1906 až do své smrti sloužil u policie v New Yorku. Zemřel během epidemie španělské chřipky v roce 1918.\n"}
{"id": "996291", "url": "https://cs.wikipedia.org/wiki?curid=996291", "title": "Armas Taipale", "text": "Armas Taipale\n\nArmas Rudolf Taipale (27. července 1890 Helsinki — 8. listopadu 1976 Turku) byl finský atlet, specializující se zejména na hod diskem, trojnásobný olympijský medailista.\n\nNa olympiádě ve Stockholmu v roce 1912 zvítězil v „normálním” hodu diskem (a vytvořil olympijský rekord 45,21 m) a také v hodu diskem obouruč (sčítaly se výsledky hodu levou a pravou rukou). O rok později, 20. července 1913, zlepšil světový rekord v hodu dikem na 47,85 m.\n\nVe sportovní kariéře pokračoval i po první světové válce. Na olympiádě v Antverpách v roce 1920 skončil mezi diskaři druhý. Startoval zde také ve vrhu koulí, ale nedostal se do finále. Při svém třetím olympijském startu v Paříži v roce 1924 obsadil v soutěži diskařů dvanácté místo.\n"}
{"id": "996293", "url": "https://cs.wikipedia.org/wiki?curid=996293", "title": "BRD Năstase Țiriac Trophy 2014 – mužská čtyřhra", "text": "BRD Năstase Țiriac Trophy 2014 – mužská čtyřhra\n\nDo soutěže mužské čtyřhry na tenisovém turnaji BRD Năstase Țiriac Trophy 2014 nastoupilo šestnáct dvojic. Obhájcem titulu byla bělorusko-rumunská dvojice Max Mirnyj a Horia Tecău, Mirnyj se však rozhodl nenastoupit. Tecău hrál po boku Nizozemce Jeana-Juliena Rojera a úspěšně obhájil titul, když ve finále zdolali Poláky Mariusze Fyrstenberga a Marcina Matkowského dvakrát 6–4. Tecău tak získal trofej z tohoto turnaje třetí ročník za sebou, pokaždé s jiným partnerem.\n\n"}
{"id": "996296", "url": "https://cs.wikipedia.org/wiki?curid=996296", "title": "Elmer Niklander", "text": "Elmer Niklander\n\nElmer Konstantin Niklander (19. ledna 1890 Hausjärvi — 12. listopadu 1942 Helsinky) byl finský atlet, specializující se na hod diskem a vrh koulí, čtyřnásobný olympijský medailista.\nStartoval celkem na čtyřech olympiádách. V Londýně v roce 1908 v soutěžích koulařů i diskařů nepostoupil do finále. Ve Stockholmu v roce 1912 vybojoval dvě stříbrné medaile: v hodu diskem obouruč a ve vrhu koulí obouruč (v obou disciplínách se sčítaly výkony dosažené levou a pravou rukou). V „jednoručním” vrhu koulí i hodu diskem obsadil vždy čtvrté místo.\n\nOlympijské zlato vybojoval v Antverpách v roce 1920 v hodu diskem, mezi koulaři získal stříbrnou medaili. Při svém čtvrtém olympijském startu v Paříži obsadil mezi koulaři šesté místo, v soutěži diskařů skončil sedmý.\n\nKromě uvedených disciplín závodil také v hodu oštěpem a hodu kladivem. Jeho osobní rekord ve vrhu koulí byl 14,86 m, v hodu diskem 47,18 m.\n"}
{"id": "996298", "url": "https://cs.wikipedia.org/wiki?curid=996298", "title": "Soupisky hokejových reprezentací na MS 2014", "text": "Soupisky hokejových reprezentací na MS 2014\n\nMistrovství světa v ledním hokeji 2014 se účastnilo 16 národních týmů.\n</div>\n</div>\n</div>\n</div>\n</div>\n</div><div style=\"float:left;margin-right:2em\">\n"}
{"id": "996300", "url": "https://cs.wikipedia.org/wiki?curid=996300", "title": "John Anderson (atlet)", "text": "John Anderson (atlet)\n\nJohn Franklin Anderson (4. července 1907 Cincinnati — 11. července 1948 Nankek, Aljaška) byl americký atlet, specializující se na hod diskem, olympijský vítěz.\n\nNa olympiádě v Amsterdamu v roce 1928 skončil v soutěži diskařů pátý. O čtyři roky později vybojoval v Los Angeles zlatou olympijskou medaili, když vytvořil nový olympijský rekord v hodu diskem 49,49 m. Jeho osobní rekord byl 50,62 m.\n"}
{"id": "996301", "url": "https://cs.wikipedia.org/wiki?curid=996301", "title": "Ken Carpenter", "text": "Ken Carpenter\n\nWilliam Kenneth \"Ken\" Carpenter (19. dubna 1913 Compton — 15. března 1984 Buena Park, Kalifornie) byl americký atlet, specializující se na hod diskem, olympijský vítěz.\n\nV letech 1935 a 1936 se stal mistrem USA v hodu diskem. Zvítězil na olympiádě v Berlíně v roce 1936 v novém olympijském rekordu 50,48 m. Svého osobního rekordu 53,08 m dosáhl ve stejném roce při závodech v Praze.\n"}
{"id": "996303", "url": "https://cs.wikipedia.org/wiki?curid=996303", "title": "Sim Iness", "text": "Sim Iness\n\nSimeon Garland \"Sim\" Iness (9. července 1930 Keota — 23. května 1996 Porterville, Kalifornie) byl americký atlet, specializující se na hod diskem, olympijský vítěz.\n\nNa olympiádě v Helsinkách v roce 1952 zvítězil v hodu diskem výkonem 55,03 m, což byl nový olympijský rekord. Dne 20. června 1953 vytvořil nový světový rekord v této disciplíně výkonem 57,93 m. Po skončení sportovní kariéry pracoval jako atletický trenér.\n\n"}
{"id": "996307", "url": "https://cs.wikipedia.org/wiki?curid=996307", "title": "Viktor Raščupkin", "text": "Viktor Raščupkin\n\nViktor Ivanovič Raščupkin (\"rusky Виктор Иванович Ращупкин)\" (16. října 1950 Kamensk Uralský) je bývalý sovětský atlet, specializující se na hod diskem, olympijský vítěz.\n\nV reprezentaci Sovětského svazu startoval od roku 1977. Na olympiádě v Moskvě v roce 1980 nečekaně zvítězil v soutěži diskařů v novém osobním rekordu 66,64 m. Na mezinárodních soutěžích startoval ještě další čtyři roky, ale na moskevský úspěch už nenavázal.\n"}
{"id": "996308", "url": "https://cs.wikipedia.org/wiki?curid=996308", "title": "Silnice II/203", "text": "Silnice II/203\n\nSilnice II/203 je silnice II. třídy v Plzeňském kraji. Začíná v Plzni výjezdem ze silnice II/605 po té směřuje na západ.\n\nProchází obcemi Vejprnice, Tlučná, Nýřany, Blatnice, Dolní a Horní Sekyřany, Popov, Ostrov u Stříbra, Kladruby a u obce Benešovice se opět napojuje na silnici II/605. Její celková délka činí zhruba 36 km. \n"}
{"id": "996309", "url": "https://cs.wikipedia.org/wiki?curid=996309", "title": "Romas Ubartas", "text": "Romas Ubartas\n\nRomas Ubartas (26. května 1960 Panevėžys) je bývalý sovětský a později litevský atlet, specializující se na hod diskem, olympijský vítěz.\n\nV reprezentaci SSSR startoval od roku 1984. Stal se mistrem Evropy v hodu diskem v roce 1986 výkonem 67,08 m. Na světovém šampionátu v Římě následující sezónu obsadil mezi diskaři šesté místo.\nNa olympiádě v Soulu v roce 1988 vybojoval v diskařském finále stříbrnou medaili.\n\nSvůj největší úspěch dosáhl až v dresu nezávislé Litvy. V roce 1992 v Barceloně zvítězil v soutěži diskařů. Olympijské zlato získal výkonem 65,12 m. Na Mistrovství světa v roce 1993 skončil v soutěži diskařů původně čtvrtý, ale následně byl diskvalifikobván pro užití dopingu. Po vypršení trestu zákazu závodění už na své předcházející úspěchy nenavázal – na mistrovství světa v letech 1999 a 2001 nepostoupil z kvalifikace do finále, stejně tak skončil i na olympiádě v Sydney v roce 2000.\n"}
{"id": "996310", "url": "https://cs.wikipedia.org/wiki?curid=996310", "title": "Světová asociace novin", "text": "Světová asociace novin\n\nSvětová asociace novin (anglicky \"World Association of Newspapers\", zkratka \"WAN\") byla největší světová nevládní organizace sdružující asociace novin, zpravodajské agentury, regionální tiskové organizace a jednotlivé novinové manažery v přibližně stovce zemí.\n\nOrganizace byla založena v roce 1948. K jejím hlavním cílům patřila obrana svobody tisku a ekonomické nezávislosti novin, podpora komunikace mezi novinami po celém světě a podpora spolupráce mezi členskými organizacemi. Sídlo měla v Paříži.\nV roce 2009 vznikla sloučením WAN a IFRA nová organizace s názvem WAN-IFRA (World Association of Newspapers and News Publishers).\n"}
{"id": "996312", "url": "https://cs.wikipedia.org/wiki?curid=996312", "title": "Mikuláš Oláh", "text": "Mikuláš Oláh\n\nMikuláš Oláh (maďarsky \"Oláh Miklós\", latinsky \"Nicolaus Olahus\" apod., 10. ledna 1493, Sibiň, Sedmihradsko − 15. ledna 1568, Trnava) byl uherský humanistický vzdělanec, v letech 1543–1548 záhřebský biskup, od roku 1553 ostřihomský arcibiskup se sídlem v Trnavě jako Mikuláš III. Od roku 1562 místodržitel Uherska.\n\nMikuláš Oláh od roku 1505 studoval latinu, teologii, rétoriku, hudbu a astronomii na univerzitě ve Velkém Varadíně (dnes Oradea). Byl oblíbencem na dvoře uherského krále Ludvíka II., díky čemuž dosáhl množství vysokých pozic ve státních i církevních úřadech. \n\nPo smrti mladého krále Ludvíka v bitvě u Moháče, osobně doprovázel královnu Marii do emigrace. V Bruselu se seznámil s Erasmem Rotterdamským, s nímž udržoval intenzivní korespondenční kontakt (dodnes se zachovalo 29 listů). \n\nPo návratu do Uher se stal v roce 1542 královským rádcem, v 1543 královským kancléřem a v roce 1562 místodržitelem Uherska. Od roku 1553 byl také ostřihomským arcibiskupem. Podporoval rozvoj katolického i světského školství. V roce 1566 založil kněžský seminář v Trnavě.\n\nVědecká tvorba Mikuláše Oláha spočívá v pěti latinsky psaných pojednáních. Důkladný popis uherského státu \"Hungaria\", dokončený v roce 1536, napsal na prosbu královny Marie. Dílo se těšilo oblibě ve vědeckých kruzích tehdejší Evropy. Historicko-geograficko-etnografická monografie sestává z 19 dílů, z nichž 8 věnoval území Sedmihradska, které dnes tvoří část Rumunska. \n\nMikuláš Oláh byl mj. prvním autorem, jenž tvrdil, že Valaši (obyvatelstvo karpatského Valašska) pocházejí od starověkých Římanů. Jeho teorie ale nenašla následovníky mezi valašskými či moldavskými historiky. Až kolem roku 1642 kronikář Grigore Ureche (pravděpodobně neznaje díla Olaha) vytvořil podobnou teorii, kterou později rozvinuli Miron Costin a Dymitr Kantemir.\n\n"}
{"id": "996313", "url": "https://cs.wikipedia.org/wiki?curid=996313", "title": "Dafydd Davis", "text": "Dafydd Davis\n\nDafydd Davis, celým jménem Dafydd Caradog Davis, je velšský projektant stezek pro terénní cyklistiku, tvůrce některých britských destinací pro terénní cyklistiku mezi něž patří také Coed-y-Brenin. V Česku projektoval Singltrek pod Smrkem (v Jizerských horách).\n\nV roce 2004 obdržel od britské královny vyznamenání MBE (Řád britského impéria) za zásluhy v oboru lesnictví.\n\nReprezentoval Wales v horském běhu, věnuje se horolezectví. První příležitost k rozvoji stezek pro terénní cyklistiku dostal v polovině 90. let 20. století v Coed-y-Brenin v severním Walesu, když u lesnické komise dostal na starost rekreační využití lesních pozemků. Měl za úkol zvýšit turistický ruch v oblasti Snowdonie silně postižené nezaměstnaností po utlumení hornické činnosti. Rozpočet pro tvorbu rekreační infrastruktury byl omezený a tak při stavbě udržitelných stezek inovativně využíval pomoc dobrovolníků, mládežnických organizací a armády. Nové stezky v lese získaly věhlas, protože pro terénní cyklistiku nabízely excelentní podmínky. To mu otevřelo další možnosti financování výstavby stezek jak v Coed-y-Brenin, tak v dalších čtyřech oblastech Walesu.\n\nOd roku 2004 působí jako projektant na volné noze. Projektoval destinace v Británii, ČR a v Irsku. Na rozvoji stezek pracoval také v Kanadě, Japonsku, Izraeli a Austrálii. Je zastáncem strategického plánování, které propojuje projektování stezek s tvorbou dokumentů a strategií, které na národní úrovni definují strategii pro další rozvoj na základě aktéry schválených kriterií.\n\nV současnosti od návrhu destinací stále více se věnuje k tvorbě strategických dokumentů a studií v oblasti rekreačního využití krajiny.\n"}
{"id": "996316", "url": "https://cs.wikipedia.org/wiki?curid=996316", "title": "Dolní Bělá (hrad)", "text": "Dolní Bělá (hrad)\n\nZřícenina hradu Dolní Bělá stojí na kopci nad obcí Dolní Bělá, v okrese Plzeň-sever. Od roku 1964 je chráněn jako kulturní památka. Pod hradem vede trasa NS Ludvíka Očenáška.\n\nOd počátku 13. století byla zdejší oblast ve vlastnictví Hroznatovců. Po smrti jednoho z nich, Sezemi z Krašovic, zdědil okolí Bělé jeho syn Racek, který v letech 1313–1315 nechal nad obcí postavit hrad, poprvé připomínaný k roku 1318. Po Rackovi se zde ještě vystřídali jeho syn Sezema a vnuk Václav, po němž jej roku 1415 získali Nevstup a Bavor ze Švamberka. Před roku 1434 jej odkoupili Burian a Jan z Gutštejna, kteří jej spravovali prostřednictvím purkrabí. Jejich vnuci podnikali v okolí loupeživé výpady, takže proti nim musel král Vladislav II. zakročit. Roku 1509 musel Jan z Gutštejna statek postoupit Albrechtovi z Kolovrat a na Libštejně (umírá 1510), po němž jej zdědili jeho nevlastní synové Jan a Bernard z Valdštejna, kteří jej vzápětí v roce 1511 prodali Václavovi z Roupova. Panství v té době ovšem bylo velmi zadlužené, takže se v roce 1514 vrátilo Janovi a Volfovi z Gutštejna a ti jej roku 1525 za 8300 kop míšeňských grošů prodali Janovi z Roupova. Z důvodu rostoucí zadluženosti panství byli Janovi vnuci přinuceni v roce 1555 panství za 13 000 kop míšeňských grošů prodat Šebestiánovi Markvartovi z Hrádku a na Nekmíři.\n\nJeho syn Kryštof nechal roku 1584 hrad přestavět v duchu renesance a jeho syn Diviš se, coby protestant, v roce 1620 zúčastnil generálního sněmu, kde byl zvolen relátorem zemských desk. Za to v roce 1622 přišel o dvě třetiny majetku, přičemž statky Bělá, Podmokly a Nekmíř za 120 000 zlatých odkoupil Vilém z Vřesovic. Po smrti jeho syna Jana Vikarta v roce 1659 přešel statek na Jana Viléma Kyšperského z Vřesovic. V roce 1755 pak zadlužené panství zakoupil plaský klášter, který se o hrad nestaral a ten se tak měnil v ruiny. V roce 1785 došlo ke zrušení kláštera a od té doby sloužil hrad jako zdroj kamene lidem v obci.\n\n\n"}
{"id": "996317", "url": "https://cs.wikipedia.org/wiki?curid=996317", "title": "Šumná (541 m)", "text": "Šumná (541 m)\n\nŠumná (též Šumburk) je čedičový kopec s nadmořskou výškou 541 metrů v Doupovských horách, v katastrálním území Klášterec nad Ohří v okrese Chomutov, asi tři kilometry západně od vlastního města, poblíž zaniklé osady Šumná. Na jeho vrcholku se nachází zřícenina hradu Šumburk. Vrch spadá geomorfologicky do celku Doupovské hory, podcelku Rohozecká vrchovina a podokrsku Miřetická kotlina. Podle jiné klasifikace tvoří Rohozecká vrchovina geomorfologický okrsek.\n\n"}
{"id": "996322", "url": "https://cs.wikipedia.org/wiki?curid=996322", "title": "Aleš Gadlina", "text": "Aleš Gadlina\n\nAleš Gadlina (* 23. dubna 1965, Ostrava-Vítkovice) je český architekt, který se specializuje na atypické rodinné bydlení. Vystudoval Fakultu stavební Vysokého učení technického v Brně. Od roku 1997 provozuje vlastní ateliér \"Gadline\", spojený se stavební firmou.\n\n\n"}
{"id": "996323", "url": "https://cs.wikipedia.org/wiki?curid=996323", "title": "Sparta Prague Open 2014", "text": "Sparta Prague Open 2014\n\nSparta Prague Open 2014 byl tenisový turnaj pořádaný jako součást ženského okruhu ITF organizovaného Mezinárodní tenisovou federací. Odehrával se na venkovních antukových dvorcích TK Sparty Praha ve dnech 10. až 18. května 2014 a to v českém hlavním městě jako 5. ročník turnaje.\n\nTurnaj s rozpočtem 100 000 dolarů patřil do okruhu ITF. Jako jeden z mála turnajů okruhu poskytuje hráčkám hlavních soutěží tzv. Hospitality. Nejvýše nasazenou hráčkou ve dvouhře byla obhájkyně titulu Lucie Šafářová z České republiky, která vypadla v prvním kole. Titul získala nenasazená Britka Heather Watsonová, která porazila ve finále Annu Karolínu Schmiedlovu 7–6, 6–0.\n\nHráčky, které obdržely divokou kartu do hlavní soutěže:\n\nHráčky, které si zajistily účast v hlavní soutěži z kvalifikace:\n\nNásledující páry obdržely divokou kartu do hlavní soutěže:\n\n\n"}
{"id": "996324", "url": "https://cs.wikipedia.org/wiki?curid=996324", "title": "Tarnation", "text": "Tarnation\n\nTarnation byla americká hudební skupina, kterou koncem roku 1992 založila zpěvačka Paula Frazer. Později se ke skupině přidali kytaristé Brandan Kearney a Brent Johnson a sestavu nakonec doplnili Michelle Cernuto, Lincoln Allen a Matt Sullivan; později se ve skupině vystřídalo několik dalších hudebníků. Své první album, které neslo název \"I'll Give You Something to Cry About!\", skupina vydala v roce 1993 u Kearneyovo vydavatelství Nuf Sed Records. Po podpisu smlouvy s vydavatelstvím 4AD následovalo album \"Gentle Creatures\". Později skupina, v komplětně nové sestavě, nahrála své poslední album \"Mirador\". O jeho produkci měl zájem velšský hudebník John Cale, ale nakonec jeho producentem nebyl.\n\n"}
{"id": "996336", "url": "https://cs.wikipedia.org/wiki?curid=996336", "title": "Cyrille Maret", "text": "Cyrille Maret\n\nCyrille Maret (* 11. srpen 1987 Dijon, Francie) je franouzský zápasník-judista, bronzový olympijský medailista z roku 2016.\n\nS judem začal v 9 letech v dižonském klubu ADJ21. S přestupem mezi seniory se stal členem klubu v Levallois, kde se připravuje pod vedením Philippa Taurinese a Christiana Chaumonta. Je dvorním sparingpartnerem Teddy Rinera. Vedla profesionální kariéry v judu si přivydělává jako ochranka ve vlakové dopravě.\n\nPochází a reprezentuje stát, který má nejpropracovanější tréninkový systém juda v Evropě. Může se se svým problémem obrátit na nespočet odborníků, kteří ho připraví po technické a taktické stránce a jako bonus mu seženou kvalitní sparing. I přes tento relativní luxus se dlouho mezi seniory na ty nejvyšší příčky neprosazoval. Maret je pravoruký judista. Má vynikající techniku tomoe-nage, kterou útočí převážně z obrany. V začátcích své seniorské kariéry mýval problémy s úchopem. Nešlo ani tak o nepřesnost jako fakt, že soupeře v kumikatě nepřepral / nepřetlačil. Ani v současnosti nepatří k judistům s dominantním úchopem, ale minimálně ví, co si může dovolit. Jeho styl boje je takticky, po úchopu se většinou stahuje a čeká na soupeřovo zaváhání. Jeho dominantní technikou v postoji je pravé o-soto-gari (o-soto-otoši), ale výjimečně ho provádí bez kombinace. Techniku kombinuje nejčastěji v o-soto-makikomi, tani-otoši, de-aši-harai nebo aši-gurumou. U jeho o-soto-gari je potřeba si dávat velký pozor na směr provedení, ve vypjatých momentech je schopný techniku provést na levou stranu. Jeho výkonností vzestup přišel v olympijském roce 2012 a stále pokračuje. Mimo úchop podstatně zlepšil obranu. Je schopen útočit i vrchem, jeho seoi-nage prováděné vlevo již není propagační. Od sezony 2013 do svého rejstříku často prováděných technik přidal uki-waza a harai-makikomi a v roce 2014 několikrát předvedl harai-goši. Jeho velkou slabinou techniky prováděné nalevo, které nedokáže přesně číst. Tato slabina byla možná hlavním důvodem, proč v nominaci na Olympijské hry v roce 2012 dostal přednost reprezentační kolega Thierry Fabre. Své olympijské primiéry se dočkal až v 29 letech na olympijsých hrách v Riu. Ve třetím kole v jednom z nejlepších taktických výkonů olympijské judistické historie vybodoval technikou uki-waza na juko favorizovaného Nizozemce Henka Grola. Ve čtvrtfinále si takticky pohlídal o hlavu menšího Gruzínce Beku Gvinyjašviliho a v semifinále se utkal s Čechem Lukášem Krpálkem. V taktickém zápase se po celou hrací dobu bránil. V poslední minutě neodolal finálnímu Králkovu náporu a po strhu sumi-gaeši se dostal do submise osae-komi (držení). V boji o třetí misté nastoupil proti Němci Karlu-Richardu Freyovi, který ho pustil začítkem třetí minuty do jeho osobní techniky o-soto-gari a nechtěně mu daroval ippon i bronzovou olympijskou medaili.\n\n\n\n"}
{"id": "996353", "url": "https://cs.wikipedia.org/wiki?curid=996353", "title": "Sparta Prague Open 2014 – ženská dvouhra", "text": "Sparta Prague Open 2014 – ženská dvouhra\n\nDo soutěže ženské dvouhry na tenisovém turnaji Sparta Prague Open 2014 nastoupí třicet dva hráček. Obhájkyní titulu byla nejvýše nasazená česká tenistka Lucie Šafářová, jež vypadla v prvním kole. Titul získala nenasazená Britka Heather Watsonová, která porazila ve finále Annu Karolínu Schmiedlovu 7–6, 6–0.\n\n\n"}
{"id": "996355", "url": "https://cs.wikipedia.org/wiki?curid=996355", "title": "Sofo Nižaradzeová", "text": "Sofo Nižaradzeová\n\nSofo Nižaradzeová (gruzínsky \"სოფო ნიჟარაძე\" * 6. února 1986 Tbilisi, Gruzínská sovětská socialistická republika, SSSR, dnes Gruzie) je gruzínská zpěvačka, herečka a skladatelka, která zastupovala Gruzii v Eurovision Song Contest 2010 s písní Shine. Objevila se také v televizní show \"Gruzie má talent\" (v Česku a na Slovensku se objevila mutace nazvaná \"Česko Slovensko má talent\"), kde se zhostila role porotce. \n\nJejí prababička, rodačka z Turecka, se setkala se svým manželem v Gruzii na dovolené a zůstala tam. \n\nSofo Nižaradzeová se narodila v Tbilisi, hlavním městě Gruzie. Zpívat začala již ve velmi útlém věku. Studovala hru na klavír a zpěv na tbiliské státní konzervatoři, kterou absolvovala s vyznamenáním. Pokračovala ve studiu na Ruské akademii divadelního umění v Moskvě. Následně s vyznamenáním absolvovala státní hudební školu Gnessin v Moskvě. Má mladšího bratra.\n\nDisponuje sporánem. Ve věku tří let začala hrát jako profesionál s velmi pozitivním přijetím. \n\nV sedmi letech byla pozvána Džansugem Kachidzeem, prominentním gruzínským dirigentem a autorem známých skladeb pro gruzínskou kinematografie, aby se připojila k dětskému hudebnímu studiu, kde se ujala jako zpěvačka různých show a televizních projektů.\n\nV 11 letech zahrála \"Sous le ciel de Paris\" na francouzském velvyslanectví, kde si jí všiml novinář Bernard Pivot, který ji pozval do svého programu na TV5.\n\nVe věku 17 let vyhrála několik mezinárodních soutěží mladých zpěváků, včetně soutěží \"Bravo, Bravissimo!\" v Mini La Scala (Itálie), \"Kříšťálová nota\" (Moskva, Rusko), \"Křišťálový kožešinový strom\" (Bordžomi, Gruzie). Zúčastnila se několika festivalů v Rusku, Turecku, Itálii, Lotyšsku a Gruzii. \n\nPozději si zahrála hlavní role v muzikálech \"Svatba sojek\" a \"Rómeo a Júlie\". Načež si začala získávat mezinárodní uznání jako zpěvačka.\n\nV roce 2004 dostala hlavní roli v muzikále Gerarda Presgurvice a v roce 2005 se dostala do finále festivalu \"Nová vlna\", který se konal v lotyšské Jurmale. V roce 2008 se vzdala kariéry v Rusku, v důsledku války mezi oběma zeměmi se vrátila do Gruzie, a začala si budovat kariéru ve své rodně zemi. \n\nVystoupila s národní hymnou Spojených států amerických během oficiální návštěvy viceprezidenta Joe Bidena v Gruzii.\n\nSofo Nižaradzeová byla interně vybrána veřejnoprávním vysílatelem GPB, aby reprezentantovala Gruzii na Eurovision Song Contest 2010. \n\nByla zveřejněna otevřená výzva, na kterou bylo přihlášeno 100 písní a vysílatel vybral šest písní, se kterými vystoupila v národním kole 27. února v tbiliské hale. Na výběr byly písně \"\"Our World\"\", \"\"Sing My Song\"\", \"\"Never Give In\"\", \"\"For Eternity\"\", \"\"Call Me\"\" a \"\"Shine\"\". Vybrána byla píseň \"\"Shine\"\". Na Eurovision Song Contest 2010 Gruzie soutěžila v 2. semifinále, které se konalo dne 27. května. Píseň zazněla jako 16. v pořadí a kvalifikovala se pro finále. Ve finále se umístila v konečném pořadí 9. s 136 body. Díky zkušenosti nadále podporuje Gruzii na Eurovision Song Contest.\n\nAktivně se podílí na mnoha koncertech a show v Evropě i Asii. Nazpívala duety s legendami, jakými jsou José Carreras, Andrea Bocelli, Chris de Burgh a Julio Iglesias. V roce 2013 nahrála singl \"\"When We Danced\"\" i s videoklipem s účasti krále flamenca Joaquinem Cortesem. V březnu 2014 vydala nové album, na kterém je tento singl i hit Eurovision Song Contest 2010, \"\"Shine\"\".\n\nV muzikále \"Svadba Sojek\" si zahrála hlavní roli Ketevany. V původním ruském muzikále \"Rómeo a Júlie\" ztvárnila hlavní roli Júlie. V muzikále \"Hello, Dolly\" si zahrála RATI. V letech 2012 a 2013 získala hlavní roli v muzikálu Redha Bentifoura \"Melodie okrsku Vera\". V roce 2013 byl zfilmován muzikál Reza Gigineišviliho \"Láska s přízvukem\" , kde zahrála jednu z hlavních rolí. V roce 2014 si zahrála ve zfilmované verzi muzikálu Modrý pták. Také získala hlavní roli v prvním gruzínském muzikálu \"Keto a Kote\".\n\n"}
{"id": "996356", "url": "https://cs.wikipedia.org/wiki?curid=996356", "title": "Křimice (zámek)", "text": "Křimice (zámek)\n\nZámek Křimice stojí v obci Křimice, části města Plzeň. Od roku 1964 je chráněn jako kulturní památka.\n\nZámku předcházela tvrz, vystavěná Drslavici někdy okolo poloviny 13. století. V letech 1245–1289 na ní měl sídlit Půta, syn Protivy ze Žinkov. Další informace pochází až z druhé poloviny 14. století, kdy ji nejprve vlastnil plzeňský měšťan Petrold Nussl a po něm další plzeňský měšťan Václav Točník. Točníkové postupně bohatli, dočkali se povýšení na vladyky a také nedaleko tvrzi založili pivovar. V držení rodu zůstal do roku 1621, kdy zemřel poslední člen rodu Purkhart Točník. Následně tvrz krátce vlastnil jeho nevlastní syn Jan Jindřich Strojetický ze Strojetic, jenž si vzal Voršilu z Vrtby a po jeho smrti v roce 1648 panství zdědil Jaroslav František z Vrtby. V roce 1659 je jako majitel uváděn Jan František z Vrtby. Za syna jeho bratra, Františka Václava z Vrtby, prošla tvrz v roce 1732 přestavbou na barokní zámek a na nádvoří přibyla socha sv. Jiří od Lazara Widmana. Páni z Vrtby zámek vlastnili do roku 1830, přičemž v letech 1811–1812 za Františka Josefa z Vrtby prošel přestavbou v duchu empíru s klasicistní fasádou. Architektem barokní stavby byl patrně František Maxmilián Kaňka, architektem empírové přestavby František Ignác Prée. V roce 1830 panství zdědil kníže Jan Karel z Lobkovic a v držení Lobkoviců zůstal do roku 1948, kdy jim byl znárodněn.\n\nPo znárodnění zámek nejprve vlastnil podnik Škoda Plzeň, který jej upravil pro internát. Během těchto úprav byly zcela zničeny interiéry a rozkraden mobiliář. Od roku 1965 byl zámek v majetku Domovů mládeže v Plzni a od roku 1974 Západočeského muzea v Plzni, které jej využívalo jako depozitář. Ani jeden z majitelů se o něj však příliš nestaral a tak zámek i zámecký park pustl. V roce 1994 byl v restituci navrácen Lobkovicům.\n\n\n"}
{"id": "996361", "url": "https://cs.wikipedia.org/wiki?curid=996361", "title": "Achilles a Polyxena", "text": "Achilles a Polyxena\n\nAchilles a Polyxena \"(franc. Achille et Polyxène, LWV 74)\" je opera \"(tragédie lyrique)\" od Jeana-Baptiste Lullyho a Pascala Collasseho. Libreto napsal Jean Galbert de Campistron, jehož předlohou se stal epos Aeneis od Publia Vergilia Mara. Opera měla premiéru 23. listopadu 1687 v Théâtre du Palais-Royal v Paříži.\n\nJean-Baptiste Lully začal poté, co uvedl v pařížské opeře „tragické pastorále“ \"Acis et Galatée\" (podzim 1686), připravovat novou „tragédie en musique“, která měla navázat na obrovský úspěch \"Armidy\" (premiéra 15. února 1686). Po několika námětech ze středověkých eposů se vrátil k látce z antické historie, totiž k epizodě z Trojské války podle Vergiliovy \"Aeneidy\", a libreto si vyžádal od Jeana Galberta de Capistrona, který napsal již text k \"Acidovi a Galatei\". Práci na partituře zdržela kompozice Te Deum k příležitosti uzdravení krále Ludvíka XIV.z těžké nemoci. Při jedné ze zkoušek na provedení této skladby při návštěvě krále v Paříži (30. ledna 1687) si Lully těžkou barokní taktovkou probodl nohu a 22. března 1687 zemřel na následky gangrény.\n\nV té době měl vypracovánu asi třetinu kompozice. Lullyho životopisec Lecerf de Viéville vypravuje, že když se v únoru roku 1687 Lully domníval, že zemře, povolal k sobě zpovědníka a ten mu byl ochoten udělit rozhřešení jen pod podmínkou, že spálí rozpracovanou partituru \"Achilla a Polyxeny\" „jako důkaz, že se kaje za všechny své předchozí opery“. Lully tak v přítomnosti kněze učinil, ale když se skladateli udělalo lépe, prozradil, že má ukrytou kopii. Jakoby za trest ho nemoc brzy dohnala. Přesto, že tuto historku nelze ověřit, více svědků se zmiňuje, že Lully musel slíbit, že zanechá kompozice oper, aby mu místní farář počátkem března 1687 udělil poslední pomazání.\nDokončení opery se ujal skladatel Pascal Colasse. Ten pracoval u Lullyho od roku 1677 (namísto Jeana-Françoise Lallouetta, jehož Lully propustil v souvislosti s aférou s \"Isis\") jako pomocný dirigent i skladatel a dokomponovával pro něj například prostřední hlasy v operách (mj. v \"Acis et Galathée\"). Znal proto dobře Lullyho styl. Lully ostatně v závěti, jíž odkázal vedení Académie royal de musique (pařížské opery) své manželce Madeleine Lambertové, přikázal, aby jí byl nápomocen právě Colasse.\n\nZa Lullyho kompozici Colasse označil první dějství a předehru (kterou netradičně umístil před první dějství, tj. nikoli před prolog opery). Některé skutečnosti (např. to, že první dějství obsahuje dvě instrumentální formy, totiž passacaglii a chaconnu, zatímco Lully dával do každého vždy nejvýše jednu takovou pasáž) naznačují, že Colasse první dějství sestavil z hudby z pozůstalosti. Sám Colasse pak za několik měsíců složil zbylá čtyři dějství a prolog tak, aby mohl operou zahájit následující operní sezónu.\nJednalo se o první premiéru nového vedení pařížské opery, jehož se po Lullyho smrti se zmocněním vdovy po skladateli ujal jejich zeť Jean-Nicolas de Francine. Operu nastudoval a řídil Colasse, o choreografii se podělili Lestang a Pécour, výpravu a kostýmy navrhl Jean Bérain starší. Premiéra se konala 23. listopadu 1687 (od de Lérisova \"Dictionnaire des Théâtres\" se v literatuře mylně traduje datum 7. listopadu). Král jí nebyl přítomen (ani žádnému jinému představení), přítomen byl však jeho syn s rodinou, který byl dílem potěšen a daroval Francinovi jako výraz své spokojenosti 500 louisdorů.\nVeřejnost však operu nepřijala příliš vřele (až na Bérainovu výpravu a kostýmy). Capistron i Colasse byli označováni za „autory prostřední třídy“ a stali se i se svým dílem předmětem řady epigramů; de Léris cituje například tento: „\"Mezi Campistronem a Colassem / vzplála na Parnasu velká hádka / o nešťastný osud této opery. / Za její neúspěch se žádný z nich necítí odpovědný, / jeden říká, že hudba je fádní a ubohá, / druhý zase, že děj a verše jsou příšerné. / A velký Apollón, vždy spravedlivý soudce / shledal, že pravdu mají oba.\"“\n\nOpera musela být brzy stažena a nahrazena reprízami; nebyla ani hrána u královského dvora. V pařížské opeře byla nastudována již jen jednou, a to v roce 1712 (premiéra 11. října); původní prolog byl nahrazen jiným. Jediné další dobové nastudování je doloženo roku 1692 v divadle v Hamburku. Při této příležitosti bylo vydáno dvojjazyčné libreto se zpěvním překladem Christiana Heinricha Postela, není však jasné, zda se \"Achilles a Polyxena\" v Hamburku zpívali francouzsky či německy. Opera se hrála v Hamburku bez alegorického prologu, což je jediný doložený případ, kdy se francouzská \"tragédie en musique\" hrála bez prologu, před Rameauovým \"Zorastrem\" (1749); jinak bylo pravidlem, že se prolog hrál, ačkoli jeho často politicky zabarvený text se při zahraničních představeních neutralizoval.\n\nDosud jediné novodobé uvedení opery se odehrálo rovněž v Hamburku, v budově Bucerius Kunst Forum (v koncertní podobě). V rámci festivalu Octogonales 2007 je 20. a 21. září uvedl dirigent Rudolf Kelber se sborem Vokalensemble St. Jacobi a orchestrem historických nástrojů Cythara-Ensemble. Zpívali Tanya Aspelmeier (Polyxena, Venuše), Nathalie de Montmolin (Briseis, Thálie), Julia barthe (Arndromeda, Terpsichoré), Betty Klein (Juno, Melpomené), Michel Connaire (Achilles), Henning Kaiser (Arkas), Roland Hartmann (Priamos), Jörg Gottschick (Agamemnón, Patroklos), Sebastian Naglatzki (Diomedes) a Joachim Kruse (řecký velitel).\n\nPascal Colasse vydal již roku 1687 partituru opery u Christopha Ballarda (ten vydával všechny Lullyho opery od roku 1677), a to na vlastní účet. Roku 1688 vyšla také nákladem hugenota Antoina Pointela v Amsterodamu, což je mj. první vydání partitury francouzské opery mimo Francii.\n\nV zašlém, polorozpadlém divadelním sále zasmušile sedí tři Múzy, Melpomené, Terpsichora a Thálie. Z nebe sestupuje Merkur a vyjadřuje podivení nad nečinností sester, které vždy připravovaly ty nejskvostnější hry a zábavy (recitativ \"Savantes sœur, arbitres de la scène\"). Múzy si stěžují, že „největší z králů“, se věnuje vítězným vojenským výpravám a slavnosti bez jeho přítomnosti pozbyly všechen svůj lesk; kladou si za vinu, že jej již nedokáží potěšit (vyprávění Malpomené a Thálie \"Ignorez-vous, que le plus grand des rois\" a árie Terpsichory \"La tristesse règne en ces lieux\"). Merkur je povzbuzuje: sám Jupiter po nich chce, aby pro něj uspořádaly okouzlující představení (doprovázený recitativ Merkura \"Terminez vos regrets, que votre douleur cesse\"). Divadelní sál rázem nabývá svého dřívějšího vzhledu a Múzy se dávají do díla: svolávají Génie, aby začali přípravu (vstup Melpomeniných Géniů, air a sbor \"Animons d'une ardeur nouvelle\", vstup Tháliiných Géniů) a radují se z toho, jak okouzlující, lásku vzbuzující hry uchystají (tercet Múz (rondo) \"Que nos jeux vont avoir de charmes!\", bourrée). Objevuje se Jupiter na svém hromovém voze a dává pokyn, aby tématem her byla historie a bitvy slavného vojevůdce Achilla (recitativ Jupitera \"Il ne manque aux apprêts de la fête nouvelle\" a tercet Múz \"Renouvellons dans nos jeux\"). Navíc mají tyto hry být věnovány největšímu králi na světě a podle jeho příkladu v nich mají být vykresleni největší hrdinové (Jupiter a sbor: \"Consacrons tous nos jeux au plus grand roi du monde\").\n\n(Ostrov Tenedos, kam se Achilles se svými loděmi uchýlil po roztržce s Agamemnonem) Hrdina Achilles zajal v boji v Trojské válce krásnou princeznu Briseis a získal její náklonnost, velitel řecké výpravy Agamemnon však na ni uplatnil nárok a uzmul mu ji. Achilles opustil boj a stáhl se do ústraní. Tam jej právě navštěvuje jeho věrný přítel Patroklos a popisuje mu bojovou situaci: povzbuzeni Achillovou nepřítomností útočí Trójané pod vedením Hektora (jehož Patroklos popisuje Achillovi jako „po Vás největšího reka“) na řecké vojsko tak, že hrozí jeho porážka (recitativ Patrokla \"Non, je ne saurais plus me taire\"). Achilles se nad tím však jen raduje: Agamemnon, který ho urazil, a ostatní Řekové, kteří tomu nečinně přihlíželi, si zaslouží krvavý trest (Achillův recitativ \"Connais mieux les raisons de mon juste corroux\"). Patroklos jej tedy prosí, aby mu propůjčil svou vzácnou zbroj ukovanou samotným Vulkánem, v níž se Hektorovi postaví. Achilles se nejprve zalekne, ale když vidí Patroklovu odvahu a sebevědomí, svoluje (dialog \"Eh bien! d'un œil content regardez nos alarmes\" a árie Patrokla \"Je cous assurer ma mémoire\"). Sotva jeho přítel odejde, přepadají Achilla výčitky svědomí a obava, že by mohl jeho přítel přijít o život (recitativ a árie \"Patrocle va combattre? … Prevenez, justes dieux, mon désespoir funeste!\"). Příchozímu důstojníkovi Diomedovi však na výzvu, aby se vrátil k ohrožovanému řeckému vojsku, odpovídá opět záporně. Diomedes se zejména diví, že Achilles dává přednost setrvávání na nehostinném ostrově, když mu kyne možnost získání vojenské slávy. Hrdina mu prozrazuje, že jej každý den přichází rozveselit Venuše se svou družinou. Diomedes jej upozorňuje, že Venuše chrání Tróju a proto jej chce odvést od boje, ale Achilles již vnímá jen zjevující se Venuši (recitativ \"Ne repondrez-vous pas aux désirs de la Grèce?... Malgré mes cruels déplaisirs… La déesse paraît, et déjà sa présence\"). Venuše, jež se zjevila v oblaku spolu s Amorem, Gráciemi a Rozkošemi, Achilla zdraví a vyzývá svou družinu k tom, aby jej zabavila (recitativ \"J'abandonne les cieux, je descends sur la terre\"). Grácie a Rozkoše zpívají a tančí (chaconne, air, passacaille, sbor \"Grand héros, le ciel vous est propice\"). Tu přibíhá Arkas a stručně zvěstuje Patroklovu smrt. Achilles ihned odhání Venušinu družinu a spěchá do boje proti Hektorovi, aby pomstil přítele, nebo sám našel v zápase smrt (recitativ Achilla a Arkase \"Courons venger cet ami que je perds\" a Achillova árie \"Manes de ce guerrier don’t je pleure le sort\").\n\n(Vojenský tábor Řeků před hradbami Tróje) Diomedes se snaží přesvědčit krále Agamemnona, aby se vzdal Briseis ve prospěch Achilla a tak ho získal trvale pro řecké vojsko. Briseis se králi ostatně nechce poddat, takže z ní nemá žádný užitek. Agamemnon se zdráhá; i když mu krásná Briseis není po vůli, těší ho alespoň to, že nemůže patřit jeho soku v lásce (dialog \"Puisqu'Achille au combat, nous allons triumpher\" a árie Agamemnona \"Que peut de la raison le triste et vain sécours\"). Potřebuje se ještě rozmyslet, proto se vzdaluje, když vojáci přivádějí vítězného Achilla, který v souboji porazil a zabil Achilla (pochod a sbor \"Guerrier terrible… Chantons la valeur et sa gloire\").\n\nArkas k hrdinovi přivádí zástupce Hektorovy rodiny: jeho otce Priama, vdovu Andromachu a sestru Polyxenu (árie Priama \"Restes infortunés du plus beau sang du monde\" a tercet \"Puissons-nous attendrir le cœur\"). Priam přichází jako prosebník a Achilles mu vyjadřuje úctu. Andromacha Achilla žádá o mrtvolu svého manžela, aby ji mohla dát v Tróji pohřbít (recitativ a árie \"J'ai perdu mon époux dans un combat funeste\"), připojuje se k ní se stejnou prosbou Priamos (árie \"Par vos sacres aïeulx, par le nom de Thétis\") a Polyxena (recitativ a árie \"Que pourrais-je espérer du secours de mes pleurs… Sorti du sang des Dieux, imitez leur bonté\"). Právě prosby krásné princezny na Achilla zapůsobí nejvíce a hrdina návštěvníkům slibuje, že jim vydá Hektorovu mrtvolu a zabezpečí volný návrat do Tróji (recitativa árie \"Que peut-on refuser au pouvoir de vos yeux!... Suivez l'ardeur qui vous anime\").\n\n(Achillův vojenský stan) Achilles se svěřuje Arkasovi se svou náhle vzplanuvší láskou k Polyxeně a sděluje mu svůj úmysl požádat Priama o její ruku. Je si jist královým souhlasem, neboť výměnou se mu dostane míru a Achillovy ochrany. Arkas je zděšen tím, co považuje za vlastizradu na Řecku, ale Achilles vysvětluje, že s Hektorem zápasil jen ze soukromé pomsty a jinak se do boje řeckého vojska zapojovat nehodlá (recitativ \"C'en est fait, cher Arcas …Hector seul méritait la gloire\"). O samotě se pak Achilles oddává snění o naplněné lásce (árie \"Quand après un cruel tourment\").\n\nV tom je překvapen návštěvou Agamemnona. Achilles jeho blahopřání k vítězství nad Hektorem odmítá, Agamemnon jej však chce usmířit a odevzdává mu zpět Briseis (recitativ \"Je ne saurais plus longtemps\"). Achilles je ohromen a nemá, co by na Agamemnonovo ujišťování o princeznině lásce a věrnosti (árie \"es respects, mes soupirs, les marques de ma flamme\") a na Diomedovo blahopřání (árie \"Jouissez du bonheur que l'amour vous présente\") odpověděl. Vojáci odcházejí a nechávají Achilla s Briseis o samotě, princezna však z hrdinova chování brzy pozná, že pověsti o Achillově nové lásce, které zaslechla, nelhaly. Když se Achilles zdráhavě přizná, že je zamilován do jiné, zahrne ho Briseis výčitkami: to je její odměna za neochvějnou věrnost a oddanost? (duet \"Quel triste accueil, Dieux!\" a recitativ Briseis \"Perfide, c'est assez\"). Achilles jí nabízí svou smrt, pokud si ji bude přát, avšak v žádném případě sňatek (recitativ \"Je ne puis entendre\").\n\nKdyž odejde, Briseis si zoufá a chce vší silou zabránit Achillovu sňatku s Polyxenou. Volá na pomoc hlavní nepřítelkyni Trójanů, bohyni Juno (doprovázený recitativ a árie \"Quel amant m'est ravi?... Puissante Reine des cieux!\"). Juno sestupuje z nebes na svém voze a slibuje Briseis, že nadcházející sňatek překazí; vyvolává z podsvětí Nenávist, Svár, Hněv, Závist, které vypouští mezi Trójany (recitativ Junony \"Calme tes déplaisirs, ne verse plus de larmes\", balet furií). Juno odlétá a Briseis se uklidní. Brzy uslyší zpěv přicházejících pastýřů, kteří oslavují mír spojený s Achillovou a Polyxeninou svatbou (recitativ a árie Briseis \"Junon pour moi vient de se déclarer… Mais quel bruit harmonieux\" a tanec (menuet, canaries) a zpěv pastýřů \"Après tant de trouble et de larmes… Tristes bocages\").\n\n(Priamův palác) Polyxena o samotě zkoumá své hnutí své duše; cítí neodolatelnou vášeň k Achillovi, současně si však připomíná, že je nepřítel Trójanů a vrah jejího bratra (recitativ a árie Polyxeny \"Enfin je me vois seule… Je souffre trop dans les cruels combats\"). Nejprve volá bohy, aby ji ztrestali, pokud Achillovi podlehne, současně si však uvědomuje, že nemůže jednat jinak. Přichází její Andromaché a konfrontuje svou švagrovou s pověstí, že si má vzít Achilla za manžela. Andromaché to pokládá za nesmyslné, ale Polyxenina vyhýbavá odpověď ji utvrdí v opaku. Andromaché odchází s úmyslem zachovat věrnost památce Hektora, na kterého jeho vlastní otec a sestra tak rychle zapomněli (recitativní dialog \"Ah! ma sœur, savez-vous qu'Achille\" a árie Andromachy \"Cher époux dont l'illustre vie\"). Polyxena se stydí a vzpomíná na věštbu své sestry Kassandry, která jí předpověděla, že ji její láska přivede ke smrti (recitativní monolog Polyxeny \"Que reproche fatal! je rougis de l'entendre\"). I přesto je odhodlána následovat své city (árie \"Malgré les conseils qu'on me donne\").\nPřichází její otec Priamos, rozradostněný Achillovou nabídkou, kterou Polyxeně tlumočí Arkas (árie Priama \"Le fier Achille rend les armes\"). Polyxena se skromně podvoluje splnit přání svého otce a provdat se za Achilla. Priamos dává pokyn k přípravě svatební slavnosti (árie Priama \"Quel changement favorable\"). Trójené přicházejí a vzdávají hold Polyxenině kráse, která si podmanila udatného nepřítele (air, chaconne a sbor \"Vos beaux yeux, adorable Princesse\").\n\n(Ulice před Apollónovým chrámem) Achilles před chrámem netrpělivě očekává okamžik svého sňatku s Polyxenou (doprovázený recitativ \"Ah, que sur moi l'Amour règne avec violence!\"). Přichází Polyxena ve svém průvodu; setkává se s Achillem a opětuje jeho vyznání lásky (recitativ \"Princesse, enfin le ciel répond à ma attente\"). Priamos spojuje ruce snoubenců (tercet \"Commençons à jouir en ce jour\"). Achilles i Priamos vyzývají své bojovníky, aby se spojili ke společné oslavě (árie \"Peuples soumis à mes lois\"), lid obou národů tančí a zpívá (tanec a sbor \"Que tous ces lieux retentissent… Tendres amants, que vous serez heureux!\"). Priamos odvádí snoubence k oltáři.\n\nNa ulici zůstane jen samotná Briseis, která vyčítá Junoně, že nedostála svému slibu, a je ochotna sama se dopustit zločinu, aby sňatek překazila (doprovázený recitativ aárie \"Que vois-je? C'en est fait… Un juste désespoir m'anime\"). Tu nastává zmatek a z chrámu vybíhají vyděšení Řekové (sbor \"Fuyons une mort certaine\"). Arkas sděluje, že než byl obřad dokončen, zavraždil Achilla Priamův zrádný syn Paris. Z chrámu vybíhá i hořekující Polyxena; Briseis odchází zpravit velitele řeckého vojska, aby obnovili nepřátelství s Trójany a pomstili Achillovu smrt (doprovázený recitativ \"Dieux! quel horrible spectacle!... Je vais presser nos chefs et nos soldats\"). Polyxena její počínání sleduje s opovržením; sama je ale rozhodnuta následovat svého novomanžela na onen svět. Nad jeho mrtvolou se probodne dýkou a umírá (závěrečný doprovázený recitativ a árie \"Va punir les Troyens, cours hâter la vengeance… Mais quels tristes objets viennent s'offrir à moi?\").\n\nKomerčně dostupná nahrávka opery \"Achilles a Polyxena\" neexistuje. Existují pouze nahrávky různých částí opery nastudované různými umělci, jakož i neobchodní záznam hamburského koncertního provedení z roku 2007.\n\n\n"}
{"id": "996366", "url": "https://cs.wikipedia.org/wiki?curid=996366", "title": "Fryč", "text": "Fryč\n\nPříjmení Fryč může označovat:\n\n"}
{"id": "996367", "url": "https://cs.wikipedia.org/wiki?curid=996367", "title": "Dánská národní církev", "text": "Dánská národní církev\n\nDánská národní církev ( ) je státní luterská církev Dánského království. V minulosti v jejím čele stál dánský panovník, ovšem podle ústavy z roku 1849 bylo toto ustanovení zrušeno. V Dánsku i Grónsku je se 4 469 109 (2011) členy nejpočetnější církví. Členy církve je asi 78,4 % všech Dánů (stav 1. ledna 2014). Na Faerských ostrovech se v roce 2007 oddělila samostatná Faerská národní církev.\n\nBěhem reformace přijal král Kristián III. luterskou víru a nechal uvěznit katolické biskupy. Na sněmu v Kodani roku 1536 byl církevní majetek vtělen pod správu královské koruny a luterská konfese prohlášena za jedinou platnou. Na místa biskupů nastoupilo v roce 1537 sedm superintendentů, kteří se krátce poté začali také nazývat biskupy.\n\nNejvětší a nejdůležitější změnou bylo zavedení národního jazyka do liturgie v letech 1537–1539. V roce 1661 byla zákonem určena svrchovanost krále nad duchovními a bohoslužbami. Zákon Kristiána V. z roku 1683 tuto absolutní svrchovanost potvrdil. Za základ víry byly určeny Bible, apoštolské, nicejsko-konstantinopolské, Anatášovo a augsburské vyznání a Lutherův Malý katechismus. Katolíci museli opustit vlast: mnichům, jezuitům a katolíkům byl pobyt v zemi zakázán pod trestem smrti. Tato omezení platila kromě luterství i pro příslušníky všech ostatních protestantských náboženství. Výjimku tvořili pouze diplomaté a jejich služebnictvo.\n\nÚstava z roku 1849 odstranila králův dohled nad církví a umožnila náboženskou svobodu. Od roku 1903 probíhal ve státní církvi demokratizační proces, který v roce 1947 vedl k povolení svěcení žen a v roce 1995 k volbě první biskupky. Od roku 2012 umožňuje dánská církev církevní požehnání stejnopohlavním párům. Velký vliv na dánskou církev v 19. století měl teolog a spisovatel Nikolaj Frederik Severin Grundtvig.\n\nDo roku 2007 měla dánská církev 12 biskupství. V roce 2005 získalo biskupství na Faerských ostrovech samostatnost a v roce 2007 během státního svátku Ólavsøka byla založena samostatná Faerská národní církev.\n\nV dánské ústavě je zakotveno, že vládce musí být luterského vyznání. V administrativních a neteologických otázkách má oprávnění vydávat zákonná nařízení dánský parlament Folketing a ministerstvo církve založené roku 1916 (od 2011 Ministerstvo pro rovnost a církev – \"Ministerium for ligestilling og kirke\") je příslušné k jejich provádění.\n\nÚstřední církevní správa neexistuje, pouze pro ekumenické vztahy v Dánsku i zahraničí je ustavena Mezicírkevní rada (\"Folkekirkens mellemkirkelige råd\"). K evidenci narození a úmrtí je oprávněné ministerstvo církve, nezávislé na církevním společenství. Obecní úřady v jednotlivých církevních obcích tak provádějí matriční agendu.\n\nBiskupství jsou v teologických otázkách samostatná. Vedení biskupství náleží biskupům společně se státem dosazenými správními řediteli (\"stiftamtmand\"). Biskupská rada (\"stiftsråd\") se skládá z farářů a církevních představených, kteří mají významné slovo. Biskupové jsou voleni faráři a církevními představenými a poté jmenováni královnou. Kodaňský biskup má mezi biskupy postavení primus inter pares a zahajuje jednání.\n\nBiskupství jsou rozdělena na proboštství, které tvoří spojovací článek mezi obcemi a biskupem. V 11 biskupstvích včetně Grónska je celkem 111 proboštství a 2200 náboženských obcí.\n\nDánská církev je členkou Světové rady církví, Světové luterské federace, Konference evropských církví a Společenství evangelických církví v Evropě.\n\nTzv. Dánská námořní a zahraniční církev (\"Danske Sømands- og Udlandskirker\") je odnoží státní církve, která zahrnuje církevní obce mimo území Dánska. Nejvýznamnější je církev v jižním Šlesvicku, které hraničí přímo s Dánskem, čítající 35 církevních obcí se zhruba 6800 členy. Jedna obec působí v Austrálii, tři v Asii, čtyři v Jižní Americe a sedm v Severní Americe. Několik obcí je také v Evropě – Německu (Hamburk, Berlín), Švýcarsku (Ženeva), Rakousku nebo Francii (Dánský kostel v Paříži).\n\n"}
{"id": "996368", "url": "https://cs.wikipedia.org/wiki?curid=996368", "title": "Alois Mikyška", "text": "Alois Mikyška\n\nAlois Mikyška (9. května 1831 Olbramkostel – 4. září 1903 Brňov) byl český právník a politik, poslanec Moravského zemského sněmu a Říšské rady za moravské staročechy; starosta Valašského Meziříčí.\n\nStudoval práva na Vídeňské univerzitě, ale doktorát získal na pražské Karlo-Ferdinandově univerzitě. Roku 1863 si ve Valašském Meziříčí otevřel svou advokátní kancelář. Stal se tak prvním advokátem, který v tomto městě působil. Velice aktivně se zúčastňoval společenského života. Ovlivnil také vznik několika městských spolků a zařízení (podílel se například na založení gymnázia, podporoval vznik Sokola a hasičského sboru). Mikyška se také zasazoval o regulaci vodních toků na Valašsku a podporoval vznik parků Abácie a Botanika.\n\nV doplňovacích volbách 25. srpna 1874 byl zvolen na Moravský zemský sněm za kurii venkovských obcí, obvod Valašské Meziříčí, Rožnov, Vsetín. Mandát zde obhájil i ve zemských volbách roku 1878.\n\nVe volbách roku 1879 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Valašské Meziříčí, Uherský Brod, Místek atd. Mandát obhájil za stejný okrsek i ve volbách roku 1885.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nRoku 1890 byl Alois Mikyška zvolen starostou Valašského Meziříčí. U valašskomeziříčských občan byl velice oblíben. Přezdívalo se mu \"Valašský pánbíček\" nebo \"Valašský král\". V roce 1874 si ve městě postavil také výstavný dům.\n\nZemřel 4. září 1903, kdy se zastřelil na svém statku v obci Brňov. Příčinou Mikyškovy sebevraždy byl pravděpodobně pád občanské záložny, jíž byl Mikyška ředitelem. Občané kvůli tomu přišli o své finanční úspory a kladli to Mikyškovi za vinu. Nikdy však jeho podíl na pádu záložny potvrzen nebyl. Pohřben byl na hřbitově ve Veselé.\n"}
{"id": "996372", "url": "https://cs.wikipedia.org/wiki?curid=996372", "title": "Kirill Voprosov", "text": "Kirill Voprosov\n\nKirill Voprosov (: Кирилл Вопросов), (* 27. březen 1986, Elektrostal, Sovětský svaz) je reprezentant Ruska v judu.\n\nJudu se vrcholově věnuje ve městě Dmitrov. Důvěru reprezentačních trenérů si získal až v olympijském roce 2012, když se v sezoně 2011 pravidelně umistňoval na stupních vítězů ve světovém poháru.\n\n"}
{"id": "996374", "url": "https://cs.wikipedia.org/wiki?curid=996374", "title": "Mistrovství Československého hokejového svazu", "text": "Mistrovství Československého hokejového svazu\n\nMistrovství Československého hokejového svazu byl první turnaj v ledním hokeji v poválečném Československu.\n\nPo 1. světové válce se mužstva dávala obtížně znovu dohromady. První domácí turnaj se tak odehrál až následující sezónu v roce 1919. Turnaj se hrál v Praze a vzdor honosnému názvu se ho zúčastnily pouze 3 týmy. Česká sportovní společnost (ČSS) a dva týmy SK Slavia Praha. Turnaj vyhrála SK Slavia Praha, konkrétně její první tým. Druhý skončil tým České sportovní společnosti.\n\nDalší vrcholná domácí soutěž se uspořádá až po třech letech. Ta už se uskuteční bez České sportovní společnosti, která v roce 1922 zanikne.\n\n"}
{"id": "996389", "url": "https://cs.wikipedia.org/wiki?curid=996389", "title": "Isaak Iljič Levitan", "text": "Isaak Iljič Levitan\n\nIsaak Iljič Levitan, též psaný Izák Levitan nebo Jicchak Levitan (rusky Исаа́к Ильи́ч Левита́н, 30. srpna 1860 u Kybartai – 4. srpna 1900, Moskva) byl ruský realistický malíř, známý především jako autor krajinomaleb.\n\nNarodil se v Litvě, v rodině chudého židovského učitele jazyků. Studoval v Moskvě, kam se rodina přestěhovala. Z jeho učitelů na něj měl největší vliv krajinář Aleksej Savrasov. Roku 1875 zemřela Levitanova matka, o dva roky později i otec; Isaak Levitan však díky svému talentu získal na Moskevské škole malby, sochařství a architektury stipendium, aby zde mohl zůstat a pokračovat ve studiu malířství. Roku 1877 poprvé veřejně vystavoval a jeho práce byly dobře přijaty. O dva roky později byli Židé hromadně vykázáni z Moskvy, ale Levitan se díky přímluvě vlivných znalců umění směl brzy vrátit. \n\nÚčastnil se výstav uměleckého sdružení Peredvižnici a spřátelil se se spisovatelem Čechovem. Jeho malby ho proslavily i za hranicemi Ruska, vystavoval např. v Mnichově. Koncem devadesátých let u něho bylo diagnostikováno závažné srdeční onemocnění, aneurysma, zhoršené ještě horečnatou chorobou, již prodělal roku 1896. V téže době se stal profesorem malby v Moskvě. Své nemoci podlehl roku 1900 v nedožitých 40 letech. Je pohřben na Novoděvičím hřbitově, kam byly jeho ostatky přeneseny z dorogomilovského židovského hřbitova.\n\nV češtině:\n"}
{"id": "996398", "url": "https://cs.wikipedia.org/wiki?curid=996398", "title": "Mistrovství ČSR (lední hokej)", "text": "Mistrovství ČSR (lední hokej)\n\nMistrovství ČSR bylo mistrovství Československa v ledním hokeji pro rok 1924, konané pod záštitou Kanceláře prezidenta republiky.\n\nMistrovství se konalo na letenském kluzišti pražské Slavie po dobu dvou dnů. K turnaji se mohl přihlásit každý. Vítězem se stala HC Slavia Praha, která ve finále porazila ČSK Vyšehrad 1907 17:0. Osm gólů ve finále zaznamenal Valentin Loos, pět Jaroslav Jirkovský a čtyři Josef Šroubek. Kromě ČSK Vyšehrad 1907 a dvou týmů Slavie se turnaje zúčastnily ještě BZK Praha, AFK Union Žižkov a SK Strakonice. Pohár pro mistra věnoval osobně 1. československý prezident Tomáš Garrigue Masaryk, možná i proto, že jeho předčasně zesnulý syn Herbert patřil k hokejovým průkopníkům.\n\nTurnaje se na protest nezúčastnila AC Sparta Praha, která v tu dobu vedla se Slavií zákulisní válku na československém hokejovém svazu. Dokonce si ve stejný termín na své hřiště pozvala divácky atraktivního soupeře Wiener EV.\n\n"}
{"id": "996399", "url": "https://cs.wikipedia.org/wiki?curid=996399", "title": "Kchung An-kuo", "text": "Kchung An-kuo\n\nKchung An-kuo (; asi 156 př. n. l. – asi 100 př. n. l.), zdvořilostním jménem C’-kuo ( byl čínský filozof a státník chanské doby, představitel školy textů ve starém písmu.\n\nKchung An-kuo se narodil asi roku 156 př. n. l., byl Konfuciovým potomkem v 11. generaci. Působil ve vládě císaře Wu.\n\nPři rekonstrukci Konfuciova sídla, nařízené knížetem z Lu, byly ve zdech domu nalezeny řady textů ve „starém písmu“, a sice Kniha dokumentů, Kniha obřadů, Hovory, Siao-ťing. Kchung An-kuo se věnoval studiu nalezených knih a stal se tak významnou osobností školy textů ve starém písmu (\"wu-wen-ťia\"). Přes jeho snahu však texty ve starém písmu nebyly uznány za ortodoxní a nevyučovaly se na Vysokém učení (\"Tchaj-süe\"). Komentoval kanonické konfuciánské knihy, brojil proti proroctvím (\"čchen-šu\").\n\nZemřel patrně roku 100 př. n. l., (uváděn je i rok 74 př. n. l.).\n\nVe 4. století Mej Ce () opět předložil verzi \"Knihy dokumentů\" ve starém písmu (o 16 kapitol delší než text v novém písmu) s Kchung An-kuovou předmluvou císaři k oficiálnímu uznání a byl úspěšný. Nicméně pozdější – sungští učenci (Ču Si), pochybovali, zda Mejova verze je autentická.\n"}
{"id": "996402", "url": "https://cs.wikipedia.org/wiki?curid=996402", "title": "Štrochy", "text": "Štrochy\n\nŠtrochy (1386 m n. m.) je hora ve Velké Fatře na Slovensku. Nachází se na konci krátké rozsochy vybíhající z vrcholu Ostredok (1592 m) přibližně západním směrem. Její svahy spadají do Vrátne doliny na severu a do Dedošové doliny na západě a jihu. Severozápadní část hory je chráněna v rámci Přírodní rezervace Biela skala, která byla vyhlášena v roce 1993 na ploše 185 ha. Vyskytuje se zde množství chráněných rostlin a četné jsou i krasové jevy.\n\n(značka prochází sedlem kousek pod vrcholem)\n\n\n"}
{"id": "996408", "url": "https://cs.wikipedia.org/wiki?curid=996408", "title": "Biela skala", "text": "Biela skala\n\nBiela skala (1385 m n. m.) je hora ve Velké Fatře na Slovensku. Jedná se o nejvyšší vrchol dlouhé skalnaté rozsochy vybíhající severovýchodním směrem z hory Suchý vrch (1550 m). Severovýchodní svahy spadají do Necpalské doliny a její boční větve Revúcky mlyn, jihozápadní svahy klesají do Vrátné doliny (boční větev Dedošové doliny). Jihozápadní část hory je chráněna v rámci Přírodní rezervace Biela skala, která byla vyhlášena v roce 1993 na ploše 185 ha. Předmětem ochrany je vzácná květena i četné krasové jevy.\n\nBiela skala je přírodní rezervace v oblasti Velká Fatra. Nachází se v katastrálním území obce Blatnica v okrese Martin v Žilinském kraji. Území bylo vyhlášeno či novelizováno v roce 1993 na rozloze 185,0700 ha. Ochranné pásmo nebylo stanoveno.\n\n\n\n"}
{"id": "996410", "url": "https://cs.wikipedia.org/wiki?curid=996410", "title": "Tauhíd", "text": "Tauhíd\n\nTauhíd (, přepisováno také jako tawhíd) je v islámské teologii nauka o jedinosti Boží a je tak základem všech článků víry islámu. Centrálním prvkem tauhídu je striktní monoteismus – vyznání víry v jediného, nedělitelného a nezávislého Boha (oproti např. konceptu Svaté Trojice v křesťanství). Slovně ho vyjadřuje první část šahády (\"Není božstva kromě Boha...\").\n\nPodle víry muslimů nelze k jediné Boží podstatě nic přidružovat (tento přečin se nazývá širk).\n\nIslámská teologie dělí tauhíd na tři kategorie:\n\n"}
{"id": "996411", "url": "https://cs.wikipedia.org/wiki?curid=996411", "title": "Alexander Peez", "text": "Alexander Peez\n\nAlexander Peez, celým jménem Alexander Ernst von Peez (19. ledna 1824 Wiesbaden – 12. ledna 1912 Weidling), byl rakouský podnikatel a politik německé národnosti působící mj. v Liberci; od 70. let 19. století poslanec Říšské rady.\n\nNarodil se ve Wiesbadenu v tehdejším Nasavském vévodství. Jeho otec byl zakladatelem wiesbadenských lázní. Alexander studoval na univerzitách v Heidelbergu, Göttingenu, Mnichově a Praze. V Praze byl žákem národohospodáře Mischlera a podnikl s ním studijní cestu po průmyslových regionech v Čechách. Zaměřoval se na otázky zefektivnění průmyslové výroby. V roce 1857 odešel do Frankfurtu nad Mohanem, ale později se vrátil do Rakouska a roku 1866 získal rakouské státní občanství.\nV Liberci po jistou dobu vedl redakci listu Reichenberger Zeitung. Byl spolupracovníkem velkopodnikatele Johanna Liebiega, prezidenta liberecké obchodní komory. V roce 1864 se Peez stal tajemníkem Svazu průmyslníků ve Vídni. Podílel se na přípravě Světové výstavy roku 1867 v Paříži a Světové výstavy roku 1873 ve Vídni. V roce 1874 spoluzakládal Svaz těžebního, železářského a strojírenského průmyslu. Od roku 1875 byl tajemníkem Průmyslového klubu, přičemž v letech 1891–1895 a opět 1904–1905 byl jeho prezidentem. Zasedal ve správních radách četných firem. Sám podnikal. V roce 1886 založil na svém statku v štýrském Weißenbach an der Enns továrnu na celulózu.\n\nV polovině 70. let 19. století se zapojil i do celostátní politiky. V doplňovacích volbách roku 1876 byl zvolen na Říšskou radu (celostátní zákonodárný sbor), kde zastupoval kurii obchodních a živnostenských komor, obvod Liberec. Slib složil 19. října 1876. Mandát obhájil za týž obvod i v řádných volbách do Říšské rady roku 1879. Do parlamentu se po jisté přestávce vrátil roku 1890, v doplňovacích volbách, nyní za kurii obchodních a živnostenských komor, obvod Leoben. Nastoupil 8. května 1890 místo Ludwiga Zschocka. Křeslo tu obhájil v řádných volbách do Říšské rady roku 1891. Rezignaci na mandát oznámil na schůzi 22. října 1895. Nahradil ho Franz Kupelwieser. Důvodem odchodu ze sněmovny bylo jeho hlasování v otázce dvojjazyčného vyučování v Celje za vlády Alfreda Windischgrätze. Kvůli této kauze opustil i svoji stranu.\n\nNa Říšské radě patřil k německým liberálům (liberálně a centralisticky orientovaná Ústavní strana, odmítající federalistické aspirace neněmeckých etnik). Po burzovním krachu roku 1873 ovšem patřil mezi hlavní zastánce odklonu od politiky volného trhu a prosazoval ochranná cla. Byl stoupencem celní unie Rakouska a Německa a orientace zahraničního obchodu na Balkán a východní Středomoří. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Později byl členem parlamentního klubu Sjednocená německá levice, do kterého se spojilo několik ústavověrných politických proudů.\n\nZvolen byl znovu ve volbách do Říšské rady roku 1897, tentokrát za kurii obchodních a živnostenských komor, obvod Liberec. Ale již 23. září 1897 byla na schůzi parlamentu oznámena rezignace. V roce 1897 se profesně uvádí jako továrník.\n\nRoku 1899 získal titul barona. V roce 1902 usedl jako doživotní člen do Panské sněmovny (jmenovaná horní komora Říšské rady).\n\nZemřel v lednu 1912.\n"}
{"id": "996413", "url": "https://cs.wikipedia.org/wiki?curid=996413", "title": "Alexej Kondraťjevič Savrasov", "text": "Alexej Kondraťjevič Savrasov\n\nAlexej Kondraťjevič Savrasov, též psaný Aleksej Kondratěvič Savrasov (rusky Алексе́й Кондра́тьевич Савра́сов, 24. května 1830, Moskva – 8. října 1897, Moskva) byl ruský realistický malíř, známý především jako autor krajinomaleb.\n\nNarodil se jako syn kupce a brzy projevoval výtvarné nadání. Na Moskevskou školu malby, sochařství a architektury byl přijat již roku 1844, absolvoval 1850. Specializoval se na krajinomalbu. Po pobytech na Ukrajině a v Petrohradě se vrátil do Moskvy, kde roku 1857 začal učit na škole, již vystudoval, a oženil se se Sofií Gercovou (Hertzovou). K jeho žákům patřili Isaak Levitan a Konstantin Korovin.\n\nRoku 1870 se stal členem uměleckého sdružení Peredvižniků. V té době zaznamenával úspěchy na výstavách i mimo Rusko. Postupně však podlehl alkoholismu, jeho kariéra se rozpadla a skončil jako bezdomovec.\n\nV češtině:\n"}
{"id": "996421", "url": "https://cs.wikipedia.org/wiki?curid=996421", "title": "Konstantin Alexejevič Korovin", "text": "Konstantin Alexejevič Korovin\n\nKonstantin Aleksejevič Korovin, též psaný Constantin Korovin (rusky Константи́н Алексе́евич Коро́вин, 5. prosince 1861, Moskva – 11. září 1939 Paříž) byl ruský malíř, známý především impresionistickými obrazy.\nNarodil se jako syn kupce, studoval u Vasilije Perova a Alekseje Savrasova na Moskevské škole malby, sochařství a architektury. Zde navázal celoživotní přátelství s kolegy studenty a pozdějšími známými malíři Isaakem Levitanem a Valentinem Serovem. Roku 1885 cestoval do Španělska a Francie, kde ho uchvátili tamní impresionisté, takže si osvojil prvky jejich stylu. Později podnikal i další cesty po Evropě a Ruském impériu, vystavoval s uměleckou skupinou Peredvižnici. V letech 1909–1913 byl profesorem na Moskevské škole malby, sochařství a architektury. Navrhoval i divadelní scény.\n\nRoku 1923 se se svým postiženým synem Alexejem odstěhoval do Paříže. Byl však okraden o své obrazy a zůstal bez prostředků, takže několik let žil v bídě a maloval četné \"Ruské zimy\" a \"Pařížské bulváry\", jen aby se udržel nad vodou.\n\n \n"}
{"id": "996428", "url": "https://cs.wikipedia.org/wiki?curid=996428", "title": "Širk", "text": "Širk\n\nŠirk (, v češtině obvykle překládáno „přidružování (k Bohu)“ nebo volněji „modloslužba“‎) je v islámu označení pro zavrhované praktikování modloslužby či polyteismu. Širk doslovně znamená \"partnerství\", \"sdílení\" či \"přidružování\", ale v terminologii islámu to znamená akt přidružování společníků k Alláhovi v jakékoli formě. Širk je opakem či popřením víry v jedinečnost Alláha - \"tauhídu\".\n\nKorán před širkem opakovaně varuje: \"\"Bůh věru neodpustí, je-li k Němu něco přidružováno, ale odpustí, komu chce, věci jiné, než toto. A kdokoliv přidružuje k Bohu, dopouští se hříchu těžkého.\"\" (Korán 4:48). Podle některých historiků se ale v Koránu původně nacházely tzv. satanské verše, které existenci předislámských bohů a tím i polyteismus připouštěly.\n\nIslámská teologie dělí širk na tři kategorie: \n\n"}
{"id": "996432", "url": "https://cs.wikipedia.org/wiki?curid=996432", "title": "Tarnica", "text": "Tarnica\n\nTarnica je s výškou 1346 m nejvyšší hora v polských Bieszczadech (nejvyšší horou celých Bieszczad (Bukovských vrchů) je na Ukrajině ležící Pikuj vysoký 1408 m). Jedná se o pátý nejvyšší vrchol Koruny hor Polska. Nachází se v Podkarpatském vojvodství, blízko hranic s Ukrajinou.\n\nTarnica se zvedá 500 m nad údolím řeky Wołosatka. Hora má dva samostatné vrcholy nižší má výšku 1339 m, o 7 m vyšší hlavní vrchol je skalnatý a otevírá se z něj kruhový výhled na okolní poloniny − na východě na Bukovskou, na severu na Lokieckou a Dydiowskou a na severozápadě na Caryńskou a Wetlinskou. Na vrcholu se nachází mohutný kovový kříž z roku 2000 připomínající Jana Pavla II., který Tarnicu v roce 1954 prý navštívil.\n"}
{"id": "996433", "url": "https://cs.wikipedia.org/wiki?curid=996433", "title": "Seymourové", "text": "Seymourové\n\nSeymourové jsou anglický šlechtický rod připomínaný od 13. století, pravděpodobně má normanský původ a do Anglie přišel již s Vilémem Dobyvatelem. Důležitou úlohu v dějinách Anglie sehráli v 16. století, kdy Jana Seymourová byla jednou ze šesti manželek Jindřicha VIII. a matkou krále Eduarda VI. Její bratr Edward (1500-1552) se za nezletilého Eduarda VI. stal anglickým lordem protektorem a získal titul vévody ze Somersetu (1547). Nakonec byl popraven, ale potomci dosáhli znovu vysokého postavení a navrácení vévodského titulu (1660). V mladší linii byl rodině v roce 1793 udělen titul markýzů z Hertfordu. V 21. století rod reprezentují John Michael Edward Seymour, 19. vévoda ze Somersetu (* 1952), a Henry Jocelyn Seymour, 9. markýz z Hertfordu (* 1958). Vévoda ze Somersetu sídlí na zámku \"Bradley Hall\" (Wiltshire), markýz z Hertfordu žije na zámku \"Ragley Hall\" (Warwickshire). \n\nŘada členů rodu zastávala vysoké funkce u dvora, ve vládě, armádě a námořnictvu, v obou hlavních větvích vévodů ze Somersetu a markýzů z Hertfordu získalo deset Seymourů nejvyšší britské vyznamenání Podvazkový řád. V dějinách britského parlamentu drží Seymourové jeden zajímavý rekord – ve druhé polovině 18. století z linie markýzů z Hertfordu zasedalo v Dolní sněmovně souběžně šest bratrů Seymourů, synů 1. markýze z Hertfordu. \n\nSeymourové původně sídlili ve Walesu, kde vlastnili hrad Penhow Castle, později získali majetek v několika anglických hrabstvích. Od 16. století dodnes je jejich majetkem hrad \"Berry Pomeroy Castle\" (Devon), který patří k vyhledávaným turistickým cílům. V minulosti patřil do jejich majetku architektonicky hodnotný zámek \"Petworth House\" (Sussex). Ještě v 19. století patřily vévodům ze Somersetu desetitisíce hektarů půdy v hrabstvích Somerset a Wiltshire, do současnosti ale hodnota jejich majetku ve srovnání s jinými vévodskými rody Velké Británie poklesla. \n\nRod má pravděpodobně normanský původ a do Anglie přišel s Vilémem Dobyvatelem. První prokazatelní předkové se připomínají pod jménem \"St. Maur\" ve 13. století ve Walesu, kde byl jejich sídlem hrad \"Penhow Castle\". Díky sňatku získali ve 14. století statky v hrabstvích Somerset, Devon a Suffolk, tehdy také došlo ke změně jména do anglické podoby Seymour. V hrabství Wiltshire byl jejich sídlem zámek \"Wulfhall\", který zůstal opuštěn po popravě prvního vévody ze Somersetu a rodina přesídlila na nedaleký zámek \"Tottenham Hall\". \n\nVětšího vlivu nabyl rod v osobě Sira Johna Seymoura (1474-1536), který sloužil v armádě a dostal se ke dvoru Jindřicha VII. Jeho dcera Jane (1508-1537) se v roce 1536 stala třetí manželkou Jindřicha VIII. a matkou jeho jediného syna Eduarda VI. Zemřela krátce po porodu, na blízkém příbuzenském vztahu ke královské rodině založil svou kariéru její bratr Edward Seymour (1500-1552), který se po smrti Jindřicha VIII. stal poručníkem svého synovce Eduarda VI. a anglickým lordem-protektorem. Pro svůj rod získal v roce 1547 titul vévody ze Somersetu, svou politikou ale získal řadu nepřátel a nakonec byl popraven, rodině byly odňaty tituly i majetek. Ještě předtím skončil na popravišti i jeho mladší bratr Thomas (1508-1549). Ještě během 16. století však potomci dosáhli majetkové rehabilitace, titul vévody ze Somersetu jim byl ale přiznán znovu až v roce 1660. \n\nTitul vévodů ze Somersetu byl udělen rodině Seymourů po bezdětné smrti Henryho Fitzroye, vévody ze Somersetu, nemanželského syna Jindřicha VII. Na vévodu ze Somersetu byl v roce 1547 povýšen Edward Seymour (1500-1552) díky svému příbuzenskému vztahu ke královské rodině (jeho sestra Jane Seymourová byla třetí manželkou Jindřicha VIII. a matkou Eduarda VI.) Edward Seymour byl v roce 1552 popraven, jeho rodině byl zabaven majetek a odňaty tituly. K navrácení majetku došlo částečně již v roce 1558, později byl z bývalé titulatury obnoven alespoň titul hrabat z Hertfordu, ale titul vévodů ze Somersetu získal rod až po anglické revoluci a restauraci Stuartovců v roce 1660 v osobě Williama Seymoura (1587-1660). Charles Seymour, 6. vévoda ze Somersetu (1662-1748), byl vlivným dvořanem a významně rozšířil rodový majetek převzetím dědictví po vymřelé rodině hrabat z Northumberlandu. Jeho syn Algernon (1684-1750) byl v roce 1749 navíc povýšen na hraběte z Northumberlandu a z Egremontu, po jeho úmrtí bez potomstva byla rodová titulatura rozdělena na tři části. Northumberland jako vévodství přešlo na spřízněný rod Smithsonů, titul hraběte z Egremontu zdědil Algernonův synovec z rodu Wyndhamů a vévodství Somerset převzala mladší větev Seymourů v linii baronetů z Berry Pomeroy. V 19. století rod krátce užíval původní rodové jméno St. Maur, v roce 1863 také získali titul hraběte ze St. Maur s platností pro celé Spojené království (titul vévodů ze Somersetu platil pouze v Anglii). \n\nK významným rodovým sídlům patřil zámek \"Petworth House\" (Sussex), který zdědil šestý vévoda ze Somersetu po hrabatech z Northumberlandu a ten se také zasloužil o jeho radikální přestavbu koncem 17. století. Bohaté umělecké sbírky v prostorách zámku soustředil ale až nástupnický rod Wyndhamů, který jej zdědil v roce 1750. V 19. století vévodové ze Somersetu vlastnili také řadu menších sídel v různých hrabstvích (\"Stover Lodge\" v Devonu)\n\nHertford je hrabství se stejnojmenným hlavním městem nedaleko od Londýna. Od roku 1138 užíval titul hrabat z Hertfordu rod Clare (později též hrabat z Gloucesteru), v roce 1314 splynul titul s korunou. Až roku 1537 byl na hraběte z Hertfordu povýšen Edward Seymour (1500-1552), který patřil k významným osobnostem za vlády Eduarda VI. a později získal navíc titul vévody ze Somersetu. R. 1552 byl však popraven a tituly byly rodině odňaty. Edward Seymour (1537-1621) získal později zpět alespoň titul hraběte z Hertfordu (1559). Roku 1641 byl pak Hertford pro Williama Seymoura povýšen na markýzát. Na počátku restaurace byl rodu Seymourů obnoven také titul vévody ze Somersetu (1660) a tituly tak opět splynuly. Když roku 1750 zemřel Algernon Seymour, 7. vévoda ze Somersetu (zároveň byl hrabětem z Northumberlandu, hrabětem z Egremontu) jeho tituly byly rozděleny na tři díly mezi příbuzenstvo, ale markýzát Hertford načas zanikl. Samostatný hraběcí titul a později markýzát z Hertfordu byl udělen rodu \"Seymour-Conway\", což byla vedlejší větev rodu vévodů ze Somersetu odštěpená v 16. století. Roku 1703 získala tato větev titul baronů z Conway a později z toho vzniklo nové rodové jméno Seymour-Conway. Francis Seymour-Conway, 2. baron Conway (1718-1794), byl pak v roce 1750 povýšen na hraběte a nakonec v roce 1793 i na markýze z Hertfordu a na hraběte z Yarmouthu. Následník markýze užívá titul hraběte z Yarmouthu.\n\nUnikátním rodovým sídlem je zámek \"Ragley Hall\" v hrabství Warwickshire. Toto panství koupil první markýz z Hertfordu roku 1750 a vzápětí nechal přestavět původní zámek z roku 1780. Se stavbou a několikerými úpravami zámku jsou spojena jména známých architektů (např. James Wyatt) a současná podoba zámku představuje jednu z nejlepších ukázek palladiánské architektury. James Wyatt projektoval pro prvního markýze také další zámek, \"Sudbourne Hall\" v Suffolku. Dalším sídlem této rodové větve byl palác \"Hertford House\" v Londýně, který je dnes znám jako bohaté muzeum malířství pod názvem Wallace Collection. \n\nPanství s hradem \"Berry Pomeroy\" v Devonu získal v roce 1547 lord protektor Edward Seymour, 1. vévoda ze Somersetu, od původních majitelů z rodu Pomeroy. Somerset pravděpodobně panství nikdy nenavštívil a po jeho popravě v roce 1552 byl majetek rodině zabaven. Jeho syn Sir Edward Seymour (†1593) dosáhl po složitých jednáních v roce 1558 navrácení části majetku, hrad Berry Pomeroy nechal přestavět a učinil z něj své hlavní sídlo. V další generaci pak Sir Edward (1563-1613) získal v roce 1611 titul baroneta (\"Baronet Seymour of Berry Pomeroy\"). Z této rodové linie vynikl Sir Edward Seymour, 4. baronet (1633-1708), který zastával funkce ve vládě, u dvora a dvakrát byl předsedou Dolní sněmovny. Z jeho potomstva pochází současná linie vévodů ze Somersetu i markýzů z Hertfordu. \n\nHrad Berry Pomeroy zůstal opuštěn již koncem 17. století, kdy předseda Dolní sněmovny Sir Edward Seymour nechal postavit zámek \"Bradley House\" (Wiltshire) blíž k Londýnu. Zámek byl v 19. století kvůli vysokým finančním nákladům na údržbu přestavěn v mnohem menších rozměrech. Poblíž zámku Bradley House je kostel Všech Svatých, který od 19. století slouží jako pohřebiště vévodů ze Somersetu. V době romantismu v 19. století se zvýšil zájem o zříceniny hradu Berry Pomeroy, které nechali Seymourové zakonzervovat a zpřístupnili je pro veřejnost. Hrad Berry Pomeroy je dodnes majetkem rodu, ale spravuje jej organizace English Heritage.\n\n\n\n\n"}
{"id": "996434", "url": "https://cs.wikipedia.org/wiki?curid=996434", "title": "Carlo Vigarani", "text": "Carlo Vigarani\n\nCarlo Vigarani (1637, Modena − 1713) byl italský scénograf a vynálezce divadelních strojů v období baroka.\n\nPracoval na dvoře Ludvíka XIV. jako \"ingénieur du roi\" (\"králův inženýr\") a pak jako \"intendant des plaisirs du roi\" (\"správce králových potěšení\") až do roku 1690.\n\nVigarani je nejznámější díky designu, který navrhl pro \"Salle des Machines\" v paláci Palais des Tuileries \"(česky Tuilerijský palác)\" v Paříži.\n\nJe také známý díky spolupráci s Jean-Baptistem Lullym (vytvořil scénu s použitím divadelních strojů) na jeho nejdražší opeře \"Isis\" (ta stála 151 780 livrů 60 sous, z toho na scénickou výpravu padlo 46 265 livrů, což bylo více, než u Lullyho předchozí opery \"Atys\"), financovanou královským dvorem.\n\nCarlo Vigarani pracoval také pro řád Theatinů; vytvořil dekorace pro jejich kostel v Paříži.\n\n"}
{"id": "996437", "url": "https://cs.wikipedia.org/wiki?curid=996437", "title": "Fumihiko Maki", "text": "Fumihiko Maki\n\nFumihiko Maki, japonsky 槇 文彦 (* 6. září 1928, Tokio) je japonský architekt. Jeho stavby stojí především v Japonsku a USA. Roku 1993 získal nejprestižnější architektonické ocenění: Pritzkerovu cenu. Roku 1988 též obdržel Wolfovu cenu za umění, roku 2011 Zlatou medaili AIA a roku 1999 Praemium Imperiale.\n\nArchitekturu vystudoval na Tokijské univerzitě, Cranbrook Academy of Art a Graduate School of Design na Harvardově univerzitě. V letech 1956-65 byl profesorem na University of Washington a Harvard University a 1979-89 na Tokijské univerzitě. Roku 1965 si založil vlastní projekční firmu \"Maki and Associates\".\n\nProslul užitím nových materiálů a kombinací západních a východních tradic, přičemž ze západní architektury převzal klasické modernistické tvary a materiály, z tradiční japonské důraz na malé \"soukromé\" prostory (například zahrádky) uvnitř velkých staveb a harmonický vztah detailu a celku. V 60. letech se stal součástí architektonického hnutí tzv. metabolistů, kteří chtěli, aby moderní město architektonicky rostlo dle zákonitostí biologických systémů a zároveň se inspirovali estetikou těchto systémů (shluky buněk, sítě neuronů apod.). Zdůrazňovali též dočasnost architektonického řešení jako hodnotu.\n\nK větším pracím se však Maki dostal až v 80. letech. K jeho nejoceňovanějším stavbám patří Japonské kulturní centrum Makuhari Messe ve městě Čiba či sportovní hala \"Tókjó Taiikukan\" (jap. 東京体育館, \"metropolitní gymnázium\"). Je též autorem Tower 4 v novém World Trade Center v New Yorku.\n"}
{"id": "996443", "url": "https://cs.wikipedia.org/wiki?curid=996443", "title": "Gisela Mauermayerová", "text": "Gisela Mauermayerová\n\nGisela Mauermayerová (24. listopadu 1913 Mnichov – 9. ledna 1995 Mnichov) byla německá atletka, olympijská vítězka ve hodu diskem.\nOlympijská vítězka v hodu diskem z Berlína z roku 1936. Na mistrovství Evropy v roce 1938 zvítězila v soutěži diskařek a získala stříbrnou medaili ve vrhu koulí. Šestkrát zlepšila světový rekord v hodu diskem (až na 48,31 m v roce 1936), byla také držitelkou světového rekordu ve vrhu koulí (14,38 m z roku 1934).\n"}
{"id": "996444", "url": "https://cs.wikipedia.org/wiki?curid=996444", "title": "Legs McNeil", "text": "Legs McNeil\n\nLegs McNeil, rodným jménem Roderick Edward McNeil (* 27. ledna 1956, Cheshire, Connecticut, USA) je americký spisovatel a novinář.\n\nV roce 1975 spolu s karikaturistou Johnem Holmstromem založil časopis \"Punk\". Spolu s Gillianem McCainem je autorem knihy \"Zab mě, prosím: Necenzurovaná historie punku\" z roku 1997, která se věnuje historii punkové kultury. Rovněž je spoluautorem knihy \"The Other Hollywood: The Uncensored Oral History of the Porn Film Industry\", která sleduje historii porno průmyslu. Ve filmu \"CBGB\" jej hrál Peter Vack.\n"}
{"id": "996452", "url": "https://cs.wikipedia.org/wiki?curid=996452", "title": "KOI", "text": "KOI\n\nKOI ( КОИ, Код Обмена Информацией, КОІ, Код Обміну Інформацією) je množina několika způsobů kódování textů v cyrilici. Pořadí písmen cyrilice není azbukové, ale abecední, aby text zůstal dostatečně čitelný i na zařízeních bez podpory kódování KOI. Existuje starší sedmibitová varianta kódování KOI7 a novější osmibitová varianta KOI8.\n\nV bývalém Československu byla později množina kódování KOI8 rozšířena i o způsoby kódování latinky pro písmena, která nejsou součástí ASCII.\n\nKOI7 je sedmibitové kódování, které vychází z ASCII, ale místo malých písmen latinky obsahuje velká písmena cyrilice. KOI7 se používalo například na systémech RSX-11 a RT-11.\n\nKromě toho byla definována varianta KOI7 se dvěma znakovými sadami, mezi kterými se v průběhu zpracování textů přepínalo. Výchozí znakovou sadou je znaková sada pro latinku ISO 646.irv:1983 a druhou znakovou sadou je znaková sada pro cyrilici ISO 5427. Znak s kódem 16 osmičkově přepíná na znakovou sadu ISO 5427, znak s kódem 17 osmičkově přepíná na znakovou sadu ISO 646. Znaková sada ISO 646 byla označována jako KOI-7 N0, znaková sada ISO 5427 byla označována jako KOI-7 N1.\n\nKódování KOI8 je osmibitové kódování, které zachovává ASCII, znaky cyrilice se nachází v horní polovině kódu (znaky 128 - 255). Původní kódování KOI8 definuje pouze vlastní písmena cyrilice a neobsahuje písmeno ё a velký tvrdý znak. Stejně jako v ASCII se odpovídající kód velkých a malých písmen liší pouze v jednom bitu,<ref name=\"Přehled historie kódových stránek/Začátek osmibitové éry\"></ref><ref name=\"Survey of Code Page History/The Beginning of the Eight-Bit Era\"></ref> ovšem pro neruská písmena se nejedná o totožný bit a v tádžické variantě to neplatí pro úplně všechna písmena.\n\nPostupem času vzniklo několik variant KOI8:\n\nV ČSN 36 9103 je definováno sedm kódování, z nichž mezi KOI8 patří: \n\nKOI8-CS je definováno v ČSN 36 9103. V kódování je písmeno ch definováno jako samostatné písmeno.<ref name=\"cestina.cz/KOI-8 ČS2\">KOI-8 ČS2 (KOI8ČS) na cestina.cz, cit. 2014-04-28</ref><ref name=\"luki.sdf-eu.org/KOI-8 ČS2\">The Czech and Slovak Character Encoding Mess Explained, version 1.12 na luki.sdf-eu.org, cit. 2015-11-11, alternativně dostupné na , version 1.10, vyd. 1996-06-19, cit. 2015-11-17</ref> Přestože bylo kódování KOI8-CS normalizováno, používalo se zřídka, bylo používáno na osmibitových mikropočítačích s operačním systémem CP/M. Vlastností kódování je, že české znaky s diakritikou je ve většině případů možné získat nastavením osmého bitu, výjimkou jsou písmena, které mohou mít více diakritických znamének, např. z písmen Ě a É se výjimka týká písmena É.\n\nV jsou jako součást KOI8-CS uvedeny ještě znaky:\n\nNa různých počítačích byly implementovány různé verze KOI8-čs odlišně, např. pro počítač Sharp MZ-800 existovaly dvě různé implementace:\nAni jedna z těchto dvou implementací neobsahuje písmeno CH, místo něho jsou obsaženy grafické symboly. Ve variantě obsahující písmena cyrilice na rozdíl od jiných kódování KOI jsou písmena cyrilice řazena nikoliv abecedně, ale azbukově, a mimo to nejsou obsažena písmena, která jsou nahraditelná písmeny latinky.\n\nUpravenou verzi kódování KOI8 CS používá program Datalog pro počítače Sinclair ZX Spectrum. Svoje úpravy do KIO8 CS zavedl program České prostředí III pro podporu češtiny na počítačích Amiga.\n\n"}
{"id": "996453", "url": "https://cs.wikipedia.org/wiki?curid=996453", "title": "Peter Weiss (politik)", "text": "Peter Weiss (politik)\n\nPeter Weiss (* 7. července 1952) je slovenský diplomat, bývalý slovenský levicový politik, poslanec parlamentu a bývalý člen Komunistické strany Slovenska. Od roku 2013 je velvyslancem Slovenska v České republice.\n\nPeter Weiss vystudoval Filozofickou fakultu Univerzity Komenského. V letech 1975 až 1989 pracoval na Ústavu marxismu-leninismu ústředního výboru Komunistické strany Slovenska v Bratislavě. Od 1984 byl vědeckým tajemníkem. Ve dnech sametové revoluce v listopadu 1989 byl přítomen ve Studiu Dialog STV spolu s odpůrci komunistů, kde zastupoval komunistickou stranu a podporoval zachování vedoucí úlohy KSČ ve státě, které bylo zakotveno v ústavě; protože byl jedním z mála komunistických představitelů ochotných diskutovat, výrazně se zviditelnil. Po Listopadu 1989 se Peter Weiss stal předsedou KSS. V roce 1990 byl jedním z hlavních iniciátorů transformace KSS na sociálnědemokraticky orientovanou Stranu demokratickej ľavice (SDĽ) a až do roku 1996 byl jejím předsedou. Po neshodách v roce 2002 SDĽ opustil a založil Sociálnodemokratickou alternatívu (SDA). SDA v parlamentní volbách v roce 2002 neuspěla a v roce 2004 se sloučila se stranou SMER.\n\nV letech 1990 – 2002 byl poslancem Slovenské národní rady, po roce 1992 přejmenované na Národní radu Slovenské republiky, přičemž v letech 1992 – 1994 byl jejím místopředsedou. Po odchodu z aktivní politiky byl činný jako vysokoškolský učitel a publikoval v různých médiích.\n\nPeter Weiss je pracovníkem Ministerstva zahraničí, v letech 2009 až 2013 působil jako slovenský velvyslanec v Maďarsku, od roku 2013 je velvyslancem Slovenska v České republice. V březnu 2015 promluvil na konferenci Dialog uprostřed Evropy.\n\nPeter Weiss má dvě děti a je podruhé ženatý.\n\n"}
{"id": "996457", "url": "https://cs.wikipedia.org/wiki?curid=996457", "title": "Julius Pfeifer", "text": "Julius Pfeifer\n\nJulius Pfeifer (22. října 1864 Nová Starost (Neusorge) – 16. listopadu 1934 Rumburk) byl rakouský a český podnikatel a politik německé národnosti, na konci 19. století poslanec Říšské rady.\n\nPocházel z vlivné českoněmecké rodiny. Jeho otcem byl průmyslník Julius Anton Pfeifer (1834–1906). Podnikání se věnoval i strýc Franz Pfeifer (1832–1897), který zasedal na Českém zemském sněmu a Říšské radě. Bratranec Heinrich Pfeifer (1862–1936) působil coby nakladatel, tělovýchovný aktivista a politik. Julius maturoval v roce 1882. Nastoupil na praxi do otcovy firmy a pak pobýval na zkušené v Anglii. Od roku 1889 nastoupil společně s bratrem Rudolfem (1862–1926) do vedení rodinné firmy Julius P. & Söhne. V roce 1906 šlo o druhou největší továrnu na koberce v Rakousku-Uhersku a po světové válce o druhou největší firmu tohoto typu v Československu.\n\nByl aktivní i ve veřejném a politickém životě. Od roku 1891 zasedal v obecním zastupitelstvu v Rumburku, od roku 1894 byl obecním radním a v letech 1900–1919 zastával funkci náměstka starosty Rumburku. V období let 1903–1909 působil též jako okresní starosta. Zasadil se o zřízení gymnázia a elektrárny v Rumburku. Od roku 1897 byl členem obchodní a živnostenské komory v Liberci. V roce 1906 založil Svaz průmyslníků Rumburku a okolí a byl jeho předsedou. Po roce 1920 se stal viceprezidentem Německého hlavního svazu průmyslu v Československu a zasedal v ústředním výboru Svazu československých průmyslníků v Praze a Všeobecného německého svazu textilního průmyslu v Liberci.\n\nKoncem 19. století se zapojil i do celostátní politiky. Krátce po volbách roku 1897 byl v doplňovací volbě zvolen do Říšské rady (celostátní zákonodárný sbor) za kurii obchodních a živnostenských komor, obvod Liberec, přičemž nahradil Alexandra Peeze. V roce 1897 se profesně uvádí jako průmyslník. Ve volbách roku 1901 již nekandidoval.\n\nV roce 1906 mu byl udělen Řád železné koruny.\n"}
{"id": "996460", "url": "https://cs.wikipedia.org/wiki?curid=996460", "title": "Bachmačské náměstí", "text": "Bachmačské náměstí\n\nBachmačské náměstí je náměstí v Praze, v obvodu a městské části Praha 6 a ve čtvrti Dejvice. Vzniklo v roce 1925. Bylo pojmenováno po ukrajinském městě Bachmač. V letech 1940 - 1945 se používal název Blüchnerovo náměstí, v letech 1952 - 1992 náměstí A. V. Suvorova. Náměstí je po obvodu tvořeno obytnými domy a silnicemi. Na jižní straně je vlakové nádraží Praha-Dejvice. Na náměstí se nachází malinký parčík, uprostřed kterého býval záhon s růžemi. Ten byl v roce 2018 nahrazen sochou Tomáše Garrigue Masaryka.\n"}
{"id": "996468", "url": "https://cs.wikipedia.org/wiki?curid=996468", "title": "Alexandr Nikolajevič Jakovlev", "text": "Alexandr Nikolajevič Jakovlev\n\nAlexandr Nikolajevič Jakovlev (: ; 2. prosince 1923 – 18. října 2005) byl sovětský a ruský politik, diplomat a publicista.\n\nV letech 1938 až 1941 navštěvoval střední školu v osadě Krasnyje Tkači. Po napadení Sovětského svazu Německem byl dne 6. srpna 1941 povolán do Rudé armády. Podle svých vzpomínek sloužil Jakovlev jako vojín u výcvikového dělostřeleckého praporu, poté byl zařazen jako účastník kurzu na 2. leningradské střelecko-kulometné učiliště, evakuované z Leningradu do Glazova. Po absolvování učiliště 2. prosince 1942 byl Jakovlev převelen do aktivní služby jako velitel čety 6. brigády námořní pěchoty v rámci Volchovského frontu. V srpnu 1942 byl těžce raněn a převezen do týlu na léčení. V nemocnici pobyl až do února 1943 a následně byl demobilizován.\n\nPo své demobilizaci zaujímal od listopadu 1943 do listopadu 1944 post odborného asistenta a vedoucího katedry Vojenské a tělovýchovné průpravy Jaroslavského pedagogického institutu K. D. Ušinského. Současně zde studoval na fakultě historie. Roku 1944 vstoupil do Všesvazové komunistické strany (bolševiků). Studia na Jaroslavském pedagogickém institutu nedokončil, v říjnu 1945 byl vyslán ke studiu na Vysokou stranickou školu Ústředního výboru VKS(b), avšak jeho studium netrvalo dlouho, neboť v rámci reorganizace školy byl roku 1946 dán k dispozici jaroslavskému oblastnímu výboru strany.\n\nDva roky působil jako instruktor oddělení propagace a agitace jaroslavského oblastního výboru VKS(b), poté byl do roku 1950 členem redakce regionálních novin \"Severnyj rabočij\". Roku 1950 se stal zástupcem vedoucího oddělení propagace a agitace jaroslavského OV a následujícího roku vedoucím oddělení škol a vysokých škol téhož OV. Roku 1953 byl Jakovlev převeden do Moskvy, kde od března 1953 do roku 1956 pracoval jako instruktor ÚV KSSS v oddělení škol a poté oddělení vědy, škol a vysokých škol. Roku 1956 byl vyslán na Akademii společenských věd při ÚV KSSS, kde studoval postgraduál na katedře mezinárodního komunistického a dělnického hnutí. V letech 1958 až 1959 absolvoval stáž na americké Columbia University.\n\nV roce 1960 absolvoval na akademii, když obhájil dizertaci na téma \"Kritika americké buržoázní literatury v otázce zahraniční politiky USA v letech 1953–1957\". Mezi dubnem 1960 a rokem 1973 pracoval v administrativě ÚV KSSS v oddělení propagandy. Postupně vystřídal posty instruktora, vedoucího odboru, od července 1965 první zástupce vedoucího oddělení propagandy a poslední čtyři roky jeho vedoucí. Současně byl v letech 1966 až 1973 členem redakce časopisu \"Kommunist\". Roku 1967 obhájil disertační práci na téma \"Politická věda USA a základní zahraničněpolitické doktríny amerického imperialismu (kritická analýza poválečné politické literatury o problémech války, světa a mezinárodních vztahů 1945–1966)\". Stál u zrodu druhého programu Vsesojuznoho radia - rádia Majak, které začalo vysílat v roce 1964.\n\nV srpnu 1968 byl poslán do Prahy, kde jako reprezentant ÚV KSSS dohlížel na situaci v době vpádu vojsk Varšavské smlouvy do Československa. Po týdnu se vrátil do Moskvy, kde při rozhovoru s generálním tajemníkem KSSS Leonidem Brežněvem vystoupil proti odstavení generálního tajemníka KSČ Alexandra Dubčeka.\n\nV listopadu 1972 zveřejnil v novinách \"Literaturnaja gazeta\" článek \"Proti antihistorismu\", ve kterém vystoupil proti nacionalismu (včetně literárních časopisů). Tento článek zhoršil i tak existující spory v prostředí inteligence mezi tzv. „západňáky“ a „domácími“. V souvislosti s kritikou článku ze strany Michaila Alexandroviče Šolochova a po příslušném projednání této záležitosti na sekretariátu a v politbyru ÚV KSSS byl Jakovlev roku 1973 odvolán z funkcí ve stranické administrativě a jmenován velvyslancem v Kanadě, kde pobyl dalších 10 let.\n\nRoku 1983 navštívil Kanadu člen politbyra a tajemním ÚV KSSS Michail Sergejevič Gorbačov, obnovil vztahy s Jakovlevem a poté trval na jeho návratu do Moskvy. Roku 1984 byl Jakovlev zvolen poslancem Nejvyššího sovětu Sovětského svazu a o rok později byl jmenován vedoucí oddělení propagandy ÚV KSSS. Roku 1986 se stal členem a tajemníkem ÚV KSSS, spravujícím otázky ideologie, informací a kultury. Na červnovém plénárním zasedání roku 1987 byl zvolen do politbyra ÚV KSSS a v roce 1989 se stal delegátem na Sjezdu lidových poslanců Sovětského svazu.\n\nPo rozpadu Sovětského svazu zaujímal od ledna 1992 post viceprezidenta Gorbačovovy nadace. Na konci roku 1992 se stal předsedou prezidentské komise pro rehabilitaci obětí politických represí. V letech 1993 až 1995 také vedl Federální agenturu pro televizní a rozhlasovou státní společnost Ostankino. Od roku 1995 byl předsedou představenstva společnosti ORT. Stejného roku se stal prvním předsedou Ruské sociálně-demokratické strany. Byl v čele Mezinárodní nadace „Demokracie“ (Nadace Alexandra N. Jakovleva), ve které připravil tisk historických dokumentů, Mezinárodní nadace milosrdenství a zdraví a Leonardo-klubu. V lednu 2004 se připojil ke skupině . Dne 28. dubna 2005 se stal členem dozorčí rady nevládní organizace Otkrytaja Rossija (Otevřené Rusko).\n\nZa svůj život obdržel mnoho vyznamenání:\n\n\n\nJakovlev je autorem řady dokumentárních a memoárových děl. Česky vyšlo:\n"}
{"id": "996470", "url": "https://cs.wikipedia.org/wiki?curid=996470", "title": "Jan Peňáz", "text": "Jan Peňáz\n\nJan Peňáz (* 29. června 1951 Nové Město na Moravě) je český římskokatolický kněz, známý poutník a papežský kaplan, předseda Matice velehradské a v letech 2008 až 2017 farář ve Křtinách.\n\nSvé dětství prožil ve Slavkovicích se dvěma mladšími sourozenci, bratrem Josefem a sestrou Marií. Jeden rok studoval na střední všeobecně vzdělávací škole v Novém Městě na Moravě a poté ve středoškolském studiu pokračoval na Carnotově lyceu ve francouzském Dijonu, kde také v roce 1970 složil maturitní zkoušku. Roku 1971 začal studovat Cyrilometodějskou bohosloveckou fakultu v Litoměřicích, v letech 1973 až 1975 absolvoval základní vojenskou službu a po návratu z ní v teologickém studiu pokračoval.\n\nKněžské svěcení přijal 27. června 1978 v Brně z rukou Mons. Josefa Vrany. Poté působil jako farní vikář nejprve krátce ve Vranově u Brna a následně v Jedovnicích, v roce 1982 byl ustanoven administrátorem v Moutnicích a roku 1990 se stal farářem ve Velkém Meziříčí a děkanem velkomeziříčským. Po obnovení Matice velehradské byl v roce 2007 zvolen jejím předsedou. Od 1. srpna 2008 byl ustanoven farářem ve Křtinách, které jsou významným mariánským poutním místem. Zde působil do července 2017, k 1. srpnu téhož roku byl jmenován farářem v Novém Veselí a dojíždějícím duchovním správcem v Bohdalově. \n\nDne 15. září 2010 jej papež Benedikt XVI. jmenoval kaplanem Jeho Svatosti.\n\nMezi jeho zájmy patří ornitologie a putování.\n"}
{"id": "996471", "url": "https://cs.wikipedia.org/wiki?curid=996471", "title": "Skylla (princezna)", "text": "Skylla (princezna)\n\nSkylla je v řeckých bájích dcera krále Nísa, jenž vládl v Níse, později známé jako Megara. \n\nVe městě prý stála vysoká věž a na jejím úpatí ležel kámen, který zvonil jako lyra, když se na něj z výšky házely kamínky. Princezna Skylla na její vrcholek často chodila a bavila se házením oblázku. Když krétský král Mínós vytáhl do války proti jejímu otci a oblehl město, princezna ho spatřila z věže a zamilovala se do něj. \n\nUstřihla otci zlatou kadeř, symbol jeho moci, a přinesla ji Mínóovi, aby si ho získala. Mínos vstoupil do města a vyplenil jej, Nísos zemřel. Mínós se ještě téže noci vyspal se Skyllou, jak slíbil, za zradu vlastního otce ji však poté zavrhl a odplul zpět na Krétu. Skylla plavala za jeho lodí a držela se zádi, dostihl ji však orel, ve kterého se po smrti proměnil její otec Nísos, ona se polekala, pustila se a utopila. \n\nPodle jedné verze se pak proměnila v mořského ptáka (řecky „keiris“), kterého orel neustále pronásleduje. Podle jiných verzí se proměnila v rybu stejného jména nebo ji dal Mínós utopit. \n\nHistorickým pozadím mýtu je patrně sporu mezi Athénami a Krétou krátce před zpustošením Knóssu kolem roku 1400 př. n. l. \n\nJedná se o obdobu mýtu o Pterelaovi a Kamiathó z Tafu. Podobný motiv se objevuje i v pověsti o Samsonovi a Delile a v keltských mýtech, například v irské pověsti o Kuroi, Bletchnat a Kuchulainovi či ve velšském příběhu o Llew Llawovi, Blodeuwed a Gronwovi. Podle Gravese se týká soupeření o přízeň Měsíční bohyně, které probíhá mezi posvátným králem a jeho tanistou (následnicí). Králova síla je skryta ve vlasech, které zastupují slunce, a Skylla-Kamaithó-Blodeuwedd-Blathnat-Delila je v této interpretaci Měsíční bohyně v jarní a letní podobě – na podzim se pak proměňuje v ptáka \"keiris \" a stává se Bohyní smrti. Trest, který v závěru mýtu Skyllu postihne, je patrně pozdějším moralizujícím dodatkem. \n\nOvidius ztotožňuje Skyllu s její jmenovkyní, kterou Afrodita proměnila za trest v mořskou obludu, skrývající v lůnu a ve slabinách zdivočelé psy. \n"}
{"id": "996473", "url": "https://cs.wikipedia.org/wiki?curid=996473", "title": "Hollarovo náměstí", "text": "Hollarovo náměstí\n\nHollarovo náměstí je náměstí v Praze, v obvodu a městské části Praha 3 a ve čtvrti Vinohrady. Náměstí je po obvodu tvořeno na severní straně Vinohradskou ulicí, na západní straně obytnými domy, na jižní straně Výtvarnou školou Václava Hollara a na východní straně Vinohradským hřbitovem. Uprostřed náměstí je park se stromy.\n"}
{"id": "996474", "url": "https://cs.wikipedia.org/wiki?curid=996474", "title": "Zbraslavské náměstí", "text": "Zbraslavské náměstí\n\nZbraslavské náměstí je náměstí v Praze, v obvodu a městské části Praha 5 a ve čtvrti Zbraslav. Náměstí je po obvodu tvořeno obytnými domy, obchody, různými podniky a institucemi, na severní straně pak Zbraslavským zámkem. Uprostřed náměstí vedou silnice, je tam parkoviště, dvě maličké plochy zeleně a památník obětem války. Na náměstí má zastávku několik autobusových linek.\n"}
{"id": "996475", "url": "https://cs.wikipedia.org/wiki?curid=996475", "title": "Copa", "text": "Copa\n\nCopa je německá stolní hra vydaná v Česku v roce 2014. Copa je desková hra, která v sobě obsahuje čtyři hry - strategickou, paměťovou, blafovací a dovednostní.\n\n\n"}
{"id": "996479", "url": "https://cs.wikipedia.org/wiki?curid=996479", "title": "Ďáblický háj", "text": "Ďáblický háj\n\nĎáblický háj je parkově upravený smíšený les, který se rozkládá v Praze na území Ďáblic a Kobylis na kopci Ládví mezi čtvrtěmi Kobylisy, Horní Chabry a Ďáblice. Malá část území nedaleko vrcholu kopce je chráněna jako přírodní památka Ládví.\nNa severovýchodním okraji se nachází Ďáblická hvězdárna, od níž je nádherný výhled.\nAž do roku 1960 náležel celý tento les do katastru Ďáblic, poté byl téměř celý připojen k Praze a tato jeho část začleněna v jejím rámci do Kobylis. Poté co byly roku 1968 připojeny k Praze i samotné Ďáblice, došlo později k navrácení značné části lesa do katastru Ďáblic, přičemž v katastru Kobylis zůstala pouze jeho menší část.\nSkrz háj vedou tři turistické značené trasy KČT. Žlutě značená trasa 6008 vede od Zdib přes staré Ďáblice kolem hvězdárny k tramvajové konečné Vozovna Kobylisy. Zeleně značená trasa 3108 vede od tramvajové konečné Sídliště Ďáblice přes vrchol Ládví rovněž k tramvajové konečné Vozovna Kobylisy, odkud pokračuje dále přes Čimický háj do Troje k zoologické zahradě. Modře značená trasa 1105 vede od konečné tramvají v Kobylisích přes Přírodní památky Okrouhlík a Prosecké skály, podél Rokytky Přírodní památkou Smetanka k vrchu Tábor a do Starých Malešic. Ačkoliv zde nevede žádná značená cyklotrasa (pro cyklisty je vyznačena pouze odbočka z Květnové ulice v Ďáblicích k hvězdárně), je les vhodný i pro cyklistiku. V zimním období je les hojně využíván také pro běžecké lyžování.\n\nHáj je velice dobře přístupný městskou hromadnou dopravou. Nejblíže parku se při jeho jihozápadním okraji nachází autobusová a tramvajová zastávka \"Vozovna Kobylisy\" (autobusové linky 145, 162, 169, 183, 370, 371, 372, 37, 374) tramvajová linka 17, ). K jižnímu úpatí vrchu lze též dojít přes sídliště Ďáblice od stanice metra Ládví (vzdálenost přibližně 900 m).\n\n"}
{"id": "996480", "url": "https://cs.wikipedia.org/wiki?curid=996480", "title": "Bacha, černý paraple!", "text": "Bacha, černý paraple!\n\nBacha, černý paraple! (1963, Uwaga! Czarny parasol!) je detektivní román pro mládež od polského spisovatele Adama Bahdaje. V románu, odehrávajícím se ve Varšavě, řeší dva dětští hrdinové, Kubík a Eliška, záhadu týkající se starého nepotřebného černého deštníku.\n\nKubík, který jde po prázdninách do šesté třídy, má přezdívku Detektiv, protože již vyřešil celou řadu problémů (například krádež utěráku nebo zmizení slepice, kterou zakousl pes). Na začátku příběhu se ujme nového případu, kterým je zmizení jezevčíka paní Šrotové. V hledání psa mu pomáhá jeho kamarádka Eliška. Pátrání je přivede ke zloději psů Tondovi Básníkovi, který miluje poezii a psy krade proto, aby za jejich vrácení vyinkasoval odměnu. Jezevčíka u něj opravdu najdou a on jim ho vydá pod podmínkou, že se poohlédnou po starém anglickém černém parapleti se stříbrnou rukojetí, které prý hledá jeden jeho známý.\n\nEliška brzy zjistí, že paraple je ve vlastnictví postarší profesorky paní Baumanové, ke které chodí na hodiny angličtiny. Jde o starý nepotřebný a od myší prožraný černý deštník, který paní Baumanová používá pro otevírání a zavírání horní okeničky ve svém bytě. Když se po válce vrátila domů, našla paraple ve svém bytě v knihovně a neví, kdo ho tam zanechal.\n\nO paraple se ale začínají zajímat další podivná individua, jako je tajemný a legračně mluvící cizinec s knírkem a bílým kloboukem jménem Powalski a nebo mladík v černé kožené bundě, který vypadá jako sportovec a jmenuje se Fredy. Pan Powalski jde paní Baumanovou navštívit a po jeho odchodu se zjistí, že paraple zmizelo. Profesorka to ohlásí na bezpečnosti a Powalski se jí snaží podstrčit jiné podobné paraple, které však není poničeno od myší.\n\nMladí detektivové jsou velmi překvapeni, když zjistí, že Powalski pravé paraple nemá. Vyhodil je totiž u paní Baumanové z okna do zahrady a než si je stačil vzít, našel je Kubíkův tlustý spolužák s přezdívkou Lenochod. V rukojeti paraplete pak Kubík najde plánek nějakého bytu s červeným křížkem v koupelně. Odnese si paraple domů a matce řekne, že ho našel v tramvaji. Matka je pak k jeho zděšení ráno odnese do ztrát a nálezů, kde ho vyzvedne zrzavá milá Fredyho Sportovce.\n\nPo mnoha nečekaných událostech a komplikacích se Kubíkovi a Elišce za pomoci Lenochoda podaří případ vyřešit. Plánek za války nakreslil bohatý Armén Mucharjan, aby jeho sestra žijící v San Francisku našla ve vile, ze které ho nacisté vyhnali, místo, kde zakopal svou cennou numismatickou sbírku. Po vyhnání z vily se Mucharjan ubytoval v bytě, kde nyní žije paní Najmanová, a zanechal tam po sobě černé paraple s plánkem. Napsal sice o tom sestře dopis, ale ten se během Varšavského povstání někam ztratil a byl doručen až po sedmnácti letech, rok před v knize popisovanými událostmi. Kromě dopisu ještě Mucharjan, který byl během povstání zabit, zanechal zmínku o plánku v knize básní Omara Chajjáma.\n\nV době doručení dopisu byla Mucharjanova sestra již po smrti, ale její syn, pan Powalski, se rozhodl, že strýčkovy cennosti vyzvedne. Přijel proto do Varšavy a začal se shánět po černém parapleti. Vyhlásil i odměnu pro toho, kdo jej najde, a tím se dostal do centra pozornosti zločinecké bandy vedené Freddym Sportovcem. Tonda Básník si zase koupil v antikvariátu knížku Chajjámových básní, kde byla zmínka o plánku, a začal na vlastní pěst po parapleti pátrat. To vše se Fredyho bandě nelíbilo a rozhodla se jak Tondu tak Powalského zabít. Bylo jí v tom zabráněno zásahem bezpečnosti s pomocí mladých detektivů. Sbírka mincí pak obohatila varšavské muzeum.\n"}
{"id": "996481", "url": "https://cs.wikipedia.org/wiki?curid=996481", "title": "Que Sera Sera", "text": "Que Sera Sera\n\nQue Sera Sera je páté sólové studiové album amerického zpěváka Johnnyho Thunderse, vydané v roce 1985 u vydavatelství Jungle Records. Převážná část alba byla nahrána v srpnu 1985, mimo písně „Blame It on Mom“, která byla nahrána v březnu 1985 a „Tie Me Up“, která byla nahrána v srpnu 1984. Producentem alba byl sám Johnny Thunders a píseň „Tie Me Up“ produkovala Patti Palladin. Instrumentální píseň „Billy Boy“ je věnována památce Thundersovu bývalému spoluhráči ze skupiny New York Dolls, bubeníkovi Billymu Murciovi.\n\n"}
{"id": "996483", "url": "https://cs.wikipedia.org/wiki?curid=996483", "title": "Farní sbor Českobratrské církve evangelické v Brandýse nad Labem", "text": "Farní sbor Českobratrské církve evangelické v Brandýse nad Labem\n\nFarní sbor Českobratrské církve evangelické v Brandýse nad Labem je sborem Českobratrské církve evangelické v Brandýse nad Labem. Sbor spadá pod Poděbradský seniorát.\n\nFarářem sboru je Jiří Kvapil, kurátorem sboru Zdeněk Tuček.\n\n\n"}
{"id": "996493", "url": "https://cs.wikipedia.org/wiki?curid=996493", "title": "Antonín Milata", "text": "Antonín Milata\n\nAntonín Sebastian Milata (* 2. května 1984) je český hudební manažer a podnikatel. V roce 2004 stál u zrodu serveru Bandzone.cz, veřejné internetové databáze českých a slovenských klubových kapel, z níž se po deseti letech fungování stal nejnavštěvovanější český hudební web, který navštíví měsíčně více než 480 000 návštěvníků. Podílel se na tvorbě mnoha úspěšných hudebních projektů, např. Charlie Straight, Toxique či Tomáš Klus, kterým spoluvytvářel image.\n\nPo projektu Bandzone.cz se chopil další výzvy a přijal místo manažera pro digitální obsah v Supraphonu. \"\"Díky tomu, že Bandzone je dobře etablovaný web, jsem se rozhodl hledat nové výzvy. Zjistil jsem při tom, že v Supraphonu se dějí zajímavé věci, zvlášť po příchodu ředitelky Ivy Milerové, která předtím pracovala jako ředitelka Warner Music v České republice. Nějakou dobu jsem si s ní o tom povídal, původně jsem si o Supraphonu myslel, že jde o mrtvou záležitost, ale Iva mě přesvědčila, že je to úžasná značka. Že je sice tradiční, ale nikoli stará, a že stojí za to ji oživit.\"\" Vlajkovou lodí jeho spolupráce je projekt SUPRAPHONline.cz – online obchod s českou hudbou, který byl spuštěný v listopadu 2011. V letech 2012 - 2013 pracoval pro Sony Music Entertainment. Do české pobočky světového vydavatele přišel jako člověk pro nový byznys a inovace.\n\nV současné době se Milata zaměřuje především na nové, neokoukané talenty. Koncem roku 2013 spoluzaložil vydavatelství RedHead Music, které momentálně zastupuje Adama Mišíka, Voxela, Light&Love, Atmo Music a další. RedHead Music se nechce zaměřovat jen na vydávání hudby. Se zastupovanými umělci bude uzavírat tzv. 360 stupňové smlouvy, které kupříkladu zahrnují i jejich aktivity a nabídky v oblasti filmu.\n"}
{"id": "996494", "url": "https://cs.wikipedia.org/wiki?curid=996494", "title": "Marta Kreuzová-Melicharová", "text": "Marta Kreuzová-Melicharová\n\nMarta Kreuzová rozená Melicharová (* 24. červen 1941) v Praze je československá hráčka basketbalu (vysoká 187 cm). Významný podíl na její basketbalové kariéře má trenér družstvu žen Sparty Praha Miloslav Kříž.\n\nPatřila mezi opory basketbalového reprezentačního družstva Československa, za které hrála v letech 1963-1970 celkem 145 utkání a má významný podíl na dosažených sportovních výsledcích. Zúčastnila se dvakrát mistrovství světa a čtyřikrát mistrovství Evropy v basketbale žen, na nichž získala celkem čtyři medailí, z toho dvě stříbrné za druhá místa (MS 1964 a ME 1966) a dvě bronzové medaile za třetí místa (MS 1967 a ME 1964). Reprezentační kariéru zakončila po Mistrovství Evropy 1970 v Holandsku (5. místo).\n\nV československé basketbalové lize odehrála celkem 11 sezón (1958-1972), jednu za Dynamo Praha, devět za Spartu Praha a dvě za tým Slavia VŠ Poděbrady, v nichž s týmem Sparty Praha získala v ligové soutěži celkem 7 medailí, šestkrát titul mistra Československa a jedno druhé místo. Československá basketbalová federace ji třikrát zařadila do nejlepší pětky - „All Stars“ československé basketbalové ligy (1965/66, 1966/67, 1967/68).\n\nS týmem Sparty Praha (Spartaku Sokolovo) se zúčastnila čtyř ročníků Poháru evropských mistrů v basketbale žen, třikrát tým skončil v soutěži na druhém místě (1964, 1967, 1968), když podlehl až ve finále proti Daugava Riga., V sezóně 1969/1970 hrála v Německu a s týmem 1. SC 05 Göttingen získala titul mistra Německa.\n\nJe zařazena na čestné listině zasloužilých mistrů sportu. V roce 2007 byla uvedena do Síně slávy České basketbalové federace.\n\n\n\n\n"}
{"id": "996495", "url": "https://cs.wikipedia.org/wiki?curid=996495", "title": "Farní sbor Českobratrské církve evangelické v Kolíně", "text": "Farní sbor Českobratrské církve evangelické v Kolíně\n\nFarní sbor Českobratrské církve evangelické v Kolíně je sborem Českobratrské církve evangelické v Kolíně. Sbor spadá pod Poděbradský seniorát.\n\nFarářkou sboru je Magdalena Ondrová, kurátorem sboru Jan Dobeš.\n\n\n"}
{"id": "996497", "url": "https://cs.wikipedia.org/wiki?curid=996497", "title": "Farní sbor Českobratrské církve evangelické v Kovanci", "text": "Farní sbor Českobratrské církve evangelické v Kovanci\n\nFarní sbor Českobratrské církve evangelické v Kolíně je sborem Českobratrské církve evangelické v Kovanci. Sbor spadá pod Poděbradský seniorát.\n\nSbor není obsazen, administruje f. Jonatan Hudec. Kurátorem sboru Jan Šimonek.\n\n\n"}
{"id": "996499", "url": "https://cs.wikipedia.org/wiki?curid=996499", "title": "Targa Florio", "text": "Targa Florio\n\nTarga Florio je automobilový závod, který se jezdí v sicilském pohoří Madonie, start a cíl je ve městě Cerda. Založil ho v roce 1906 obchodník s vínem a automobilový závodník Vincenzo Florio. Závod je mimořádně náročný, jezdí se v horském terénu na úzkých cestách se šotolinovým povrchem, na trati je více než osm set ostrých zatáček. První ženou účastnící se Targa Florio byla Eliška Junková, která skončila v roce 1928 na pátém místě celkově a první mezi amatéry. V roce 1973 byla Targa Florio z bezpečnostních důvodů vyřazena z mistrovství světa sportovních vozů, od roku 1977 se jezdí pouze jako součást italského šampionátu v rallye. Nejvíc vítězství v historii závodu (jedenáct) má automobilka Porsche, která podle závodu pojmenovala model Targa.\n\nTarga Florio se jako samostatný závod konal 61. ročníků, od roku 1906 do roku 1977. V letech 1915, 1916, 1917 a 1918 byl závod zrušen v důsledku první světové války, v letech 1941, 1942, 1943, 1944 a 1945 v důsledku druhé světové války. Nekonal se ani v letech 1946 a 1947.\n\n"}
{"id": "996501", "url": "https://cs.wikipedia.org/wiki?curid=996501", "title": "Princip Anny Kareniny", "text": "Princip Anny Kareniny\n\nPrincip Anny Kareniny popisuje stav, v němž selhání některého z řady faktorů vede k celkovému neúspěchu. Úspěch vyžaduje vyvarování se mnoha separátních potenciálních příčin neúspěchu.\n\nTolstoj ukazuje, že pokud má být manželství úspěšné, musí předejít mnoha separátním příčinám neúspěchu, například:\nTotální selhání byť i jen v jednom aspektu téměř jistě povede k celkovému selhání manželství, i kdyby všechny ostatní podmínky byly naplněny.\n\nZmíněný princip neplatí jen pro manželství, nýbrž je obecným principem, selhání libovolné vitální funkce znamená selhání celého systému.\n\nPrincip Anny Kareniny popularizoval Jared Diamond ve své knize \"Guns, Germs and steel\" (česky vyšla jako Osudy lidských společností). Proč v průběhu dějin lidstva byla domestikována jen hrstka zvířecích druhů, zatímco pokusy o domestikaci ostatních zvířat selhaly? Ukazuje se, že aby bylo zvíře domestikovatelné, je nutno splnit tyto podmínky:\n\n\n"}
{"id": "996503", "url": "https://cs.wikipedia.org/wiki?curid=996503", "title": "Eforos", "text": "Eforos\n\nEforos, starořecky Ἔφορος, též Eforos z Kýmé či Eforos z Kýmy (asi 400 př. n. l. - asi 330 př. n. l.) byl řecký historik a rétor narozený v Malé Asii (dnes území Turecka). V rétorice byl žákem Isokratovým.\n\nJeho nejdůležitější prací byly Všeobecné dějiny (\"Historia koinón práxeón\"). Dílo bylo rozděleno do 29 knih. Jeho editorem byl Eforův syn Démofilos, který k němu připojil dodatkovou 30. knihu. Dílo popisovalo řecké dějiny od stěhování Dórů do doby vydání, konkrétně do obléhání Perinthu Filipem II. Makedónským. Bylo však celé ztraceno, stejně jako další Eforovy práce. Tradičně je však Eforos považován za jednoho z nejobjektivnějších starověkých historiků, který se snažil oddělit mýtické a faktické části a určit míru pravděpodobnosti jednotlivých epizod. Lišil se od drtivé většiny starověkých historiků také tím, že před chronologií upřednostňoval strukturování textu do tematických celků. Polybius ho označil za prvního univerzálního historika. Čerpal z něj zejména Diodóros Sicilský.\n\nPravděpodobně byl prvním, kdo užil pojem \"historiá\" ve významu vědy.\n\n"}
{"id": "996505", "url": "https://cs.wikipedia.org/wiki?curid=996505", "title": "Sylva Richterová", "text": "Sylva Richterová\n\nSylva Richterová (* 30. prosince 1938) v Liberci je československá hráčka basketbalu (vysoká 178 cm). Je zařazena na čestné listině zasloužilých mistrů sportu.\n\nPatřila mezi opory basketbalového reprezentačního družstva Československa, za které hrála v letech 1961-1968 celkem 133 utkání a má významný podíl na dosažených sportovních výsledcích. Zúčastnila se dvakrát mistrovství světa a čtyřikrát mistrovství Evropy v basketbale žen, na nichž získala celkem pět medailí, z toho tři stříbrné za druhá místa (MS 1964 a ME 1962, 1966) a dvě bronzové medaile za třetí místa (MS 1967 a ME 1964). Reprezentační kariéru zakončila po Mistrovství Evropy 1968 v Messina, Itálie (9. místo).\n\nV československé basketbalové lize odehrála celkem 12 sezón (1957-1969), tři za Lokomotivu Liberec, devět za Spartu Praha, v nichž s týmem Sparty Praha získala v ligové soutěži celkem 7 medailí, pětkrát titul mistra Československa, jedno druhé a jedno třetí místo. Československá basketbalová federace ji třikrát zařadila do nejlepší pětky - „All Stars“ československé basketbalové ligy (1964/65, 1965/66, 1966/67).\n\nS týmem Sparty Praha (Spartaku Sokolovo) se zúčastnila čtyř ročníků Poháru evropských mistrů v basketbale žen, třikrát tým skončil v soutěži na druhém místě (1964, 1967, 1968), když podlehl až ve finále proti Daugava Riga.,\n\n\nčesky\n\n"}
{"id": "996507", "url": "https://cs.wikipedia.org/wiki?curid=996507", "title": "Allan Kardec", "text": "Allan Kardec\n\nAllan Kardec, vlastním jménem Hippolyte Léon Denizard Rivail (3. října 1804 Lyon – 31. března 1869 Paříž), byl francouzský pedagog známý jako tvůrce systému spiritismu a propagátor této nauky.\n\nByl vychován jako katolík, učil přírodní vědy a francouzštinu v Paříži. Roku 1855 navštívil spiritistickou seanci a na základě tohoto zážitku se stal přesvědčeným spiritistou. Rozhodl se spiritistické fenomény systematicky prozkoumat a popsat. Své práce o spiritismu publikoval pod jménem Allan Kardec, jelikož mu prý duch jménem Zefiro sdělil, že se tak jmenoval v jedné své předchozí inkarnaci.\n\n"}
{"id": "996508", "url": "https://cs.wikipedia.org/wiki?curid=996508", "title": "Fentermin", "text": "Fentermin\n\nFentermin (v ČR distribuován jako Adipex) je syntetické stimulancium, strukturně a farmakologicky podobné amfetaminu, v lékařství nejčastěji používané jako anorektikum, tj. prostředek proti chuti k jídlu. Používá se obvykle v případech, kdy ostatní způsoby léčby nadváhy selhaly. Jedná se o nepřímé sympatomimetikum, které potlačuje pocit hladu a apetit zvýšeným uvolňováním noradrenalinu a dopaminu v CNS. Největší nevýhododu tohoto preparátu je riziko vzniku závislosti a vedlejší účinky totožné s těmi amfetaminovými.\n\nFentermin je nepřímé sympatomimetikum, které se váže k monoaminovým receptorům v mozku a zvyšuje tak hladinu noradrenalinu, dopaminu a v menší míře i serotoninu v synaptických štěrbinách. Noradrenalin a dopamin napomáhají překonat chuť k jídlu, noradrenalin navíc podporuje lipolýzu, tvorbu tepla a svalovou aktivitu. Současně však zvyšuje krevní tlak, tepovou frekvenci a způsobuje vazokonstrikci. Uvolnění těchto neurotransmiterů je rovněž spojeno s psychostimulačním působením. Častá je proto nespavost, neklid, zvýšená pozornost až hypervigilita, zrychlení toku myšlenek, euforie, podrážděnost, úzkost, ve vzácných případech paranoidní psychóza.\n\nPři dlouhodobém nadužívání hrozí kromě psychické závislosti rozvoj plicní hypertenze, infarkt myokardu, mrtvice, arytmie a nepřiměřená ztráta na váze. Fentermin nesmí být užíván spolu se stimulancii, inhibitory monoaminooxidázy (MAOI), při užívání antidepresiv významně roste riziko serotoninového syndromu, alkohol, kofein a nikotin pak prohlubují nežádoucí účinky fenterminu, zejména stimulaci kardiovaskulárního systému.\n"}
{"id": "996509", "url": "https://cs.wikipedia.org/wiki?curid=996509", "title": "Apellés", "text": "Apellés\n\nApellés, též psaný Apelles (řecky Ἀπελλῆς, 4. stol. př. n. l.) byl antický malíř, dvorní malíř Alexandra Velikého. Plinius starší, jemuž vděčíme za většinu informací o tomto umělci (\"Historia naturalis\" 35.36.79–97), Apella považoval za lepšího malíře než byli jeho předchůdci i následovníci. Z Apellových děl se nic nedochovalo, jsou však známy obrazy, jež by mohly být kopiemi Apellových maleb.\n\nPrávě tomuto malíři je přisuzováno latinské přísloví \"\"Ne sutor supra crepidam\"\", dnes v češtině známe jako \"\"Ševče, drž se svého kopyta!\".\"\n\n\n"}
{"id": "996513", "url": "https://cs.wikipedia.org/wiki?curid=996513", "title": "Vzpoura v Seattlu", "text": "Vzpoura v Seattlu\n\nVzpoura v Seattlu je americko-německo-kanadský film z roku 2007 a zároveň režijní debut herce Stuarta Townsenda. Scénář je postaven na nepokojích, které provázely konferenci Světové obchodní organizace (WTO) v roce 1999 v Seattlu. Světová premiéra filmu proběhla 22. května 2008 na Mezinárodním filmovém festivalu v Seattlu.\n\nFilm se detailně věnuje historickému protestu z roku 1999, kdy tisíce aktivistů přijelo do Seattlu ve státě Washington v USA, aby hromadně protestovali proti setkání WTO v roce 1999. WTO je totiž protestujícími považována za hlavního viníka rozšiřování socio-ekonomické propasti mezi bohatými a chudými, ačkoliv WTO prohlašuje, že se právě tento problém (společně se světovým hladem, nemocemi a úmrtností) snaží vyřešit.\n\nHlavním záběrem filmu jsou skupiny, které se v Seattlu setkaly během pěti dní v roce 1999, kdy demonstranti protestovali proti konferenci WTO v ulicích Seattlu - umírnění protestanti se dostali do konfliktu s malou skupinou lidí, která ničila majetek, a jejíž činy byly hlavním záběrem médií. Ačkoliv protesty začaly umírněně s cílem přerušit sjezd WTO, policie proti demonstrantům zakročila se slzným plynem a situace se vyhrotila v otevřené nepokoje a stav ohrožení, které proti sobě postavily demonstranty, policii a národní gardu USA.\n\n\n"}
{"id": "996514", "url": "https://cs.wikipedia.org/wiki?curid=996514", "title": "Kostel svatého Josefa (Krasice)", "text": "Kostel svatého Josefa (Krasice)\n\nKostel svatého Josefa je římskokatolický chrám v Krasicích, části města Prostějov.\n\nOd roku 1775 stála na jeho místě kaplička, která ovšem neodpovídala potřebám věřících. Občané Krasic usilovali o výstavbu většího kostela. Jejich záměr se uskutečnil v roce 1894, kdy byl 28. října vysvěcen kostel svatého Josefa.\n\nStavba nese znaky pseudogotiky: Nápadné opěrné pilíře mezi okny, gotické zakončení střechy věže, ostře lomené horní okenní oblouky, stejně jako žebra stropní klenby. Stavbu z velké části financovala obec za podpory mnoha dobrodinců.\n\nDříve se v kostele nacházel novogotický oltářní stůl od prostějovského sochaře V. Becka. Ve třech dílech zaoltářního retabula stály sochy sv. Josefa uprostřed a sv. Cyrila a Metoděje po stranách. Původní křížová cesta byla přivezena za 250 zlatých z Tyrol. Zajímavostí je i dvoubarevná dlažba skládaná z černých a bílých šestiúhelníků.\n\nKostel prošel rekonstrukcí v r. 1993.\n\nNový interiér kostela působí prostě a moderně. Nad kamenným obětním stolem se nachází socha sv. Josefa Dělníka s Ježíškem a obrazy ze života Josefa a Marie. Podél lodi je umístěna netradiční křížová cesta akademické malířky Sabiny Kratochvílové.\n\nVitráže jsou inspirovány salesiánskou spiritualitou. Zleva zobrazují: sv. Dominika Savia, Ignáce Stuchlého, sv. Dominiku Mazzarellovou, oheň Ducha Svatého, sen o církvi sv. Jana Boska, Jana Boska se svými žáky, kardinála Štěpána Trochtu a bl. Lauru Vicuñu, pannu.\n"}
{"id": "996516", "url": "https://cs.wikipedia.org/wiki?curid=996516", "title": "Chavín de Huántar", "text": "Chavín de Huántar\n\nChavín de Huántar je archeologické naleziště v peruánském departementu Áncash přibližně 460 km severovýchodně od Limy. Nachází se v nadmořské výšce 3 177 m n. m. v pohoří Sierra Oriental de Áncash u soutoku řek Huacheksa a Mosna (povodí Marañónu). Díky své poloze na spojnici mezi mořským pobřežím a pralesem v minulosti fungovalo jako obchodní centrum.\n\nLokalita má stejný název jako kultura Chavín, která zde existovala v období přibližně mezi roky 1500 a 500 před naším letopočtem. Chavín de Huántar byl ceremoniálním a poutním centrem andského náboženského světa a výchozím bodem pro šíření jeho ideologického, kulturního a nábožnského postoje do širokého regionu And, pacifického pobřeží či džungle. Chavín je jedním z nejstarších a nejznámějších předkolumbovských míst v Peru a je jedinečnou ukázkou stavební techniky, umění a dekorativní výzdoby své doby v rámci dějin Peru. Reprezentativní a slavností povaha budov je evidentní v jejich architektonické, technické a symbolické kompozici. Budovy a celá náměstí byly zdobeny bohatou zoomorfní i antropomorfní ikonografií mimořádné estetické úrovně vytesanou především v podobě basreliéfů na náhrobcích, sloupech či trámech.\n"}
{"id": "996537", "url": "https://cs.wikipedia.org/wiki?curid=996537", "title": "Marie Zahoříková-Soukupová", "text": "Marie Zahoříková-Soukupová\n\nMarie Zahoříková rozená Soukupová (* 14. listopadu 1943) je československá hráčka basketbalu (vysoká 169 cm). Je zařazena na čestné listině zasloužilých mistrů sportu. V roce 2007 byla uvedena do Síně slávy České basketbalové federace.\n\nZa basketbalové reprezentační družstvo Československa v letech 1962–1971 hrála celkem 94 utkání a má významný podíl na dosažených sportovních výsledcích. Zúčastnila se třikrát mistrovství světa a čtyřikrát mistrovství Evropy v basketbale žen, na nichž získala celkem pět medailí, z toho tři stříbrné za druhá místa (MS 1964, 1971 a ME 1966) a dvě bronzové medaile za třetí místa (MS 1967 a ME 1964). Reprezentační kariéru zakončila po Mistrovství světa 1971 v Sao Paulo, Brazílie (2. místo).\n\nV československé basketbalové lize odehrála celkem 11 sezón (1961–1972), čtyři za Lokomotivu Ústí nad Labem a sedm za Spartu Praha, v nichž s týmem Sparty Praha získala v ligové soutěži celkem 7 medailí, šestkrát titul mistra Československa a jedno druhé místo. Československá basketbalová federace ji dvakrát zařadila do nejlepší pětky - „All Stars“ československé basketbalové ligy (1969/70, 1970/71).\n\nS týmem Sparty Praha (Spartaku Sokolovo) se zúčastnila pěti ročníků Poháru evropských mistrů v basketbale žen, třikrát tým skončil v soutěži na druhém místě (1967, 1968, 1972), když vždy podlehl ve finále týmu Daugava Riga.\n\n\nčesky\n\n"}
{"id": "996544", "url": "https://cs.wikipedia.org/wiki?curid=996544", "title": "Off Shore (film)", "text": "Off Shore (film)\n\nOff Shore je německý hraný film z roku 2012, který režíroval Sven J. Matten podle vlastního scénáře. Film vypráví příběh syna, který přijíždí na Kanárské ostrovy hledat svého otce.\n\nAndi přijíždí po skončení studií na prázdniny na Fuerteventuru s dvěma cíli. Jednak se zapsal do surfařského kursu a dále chce najít svého otce, který kdysi odešel od rodiny a Andi ho zná jen z fotografií. Instruktorkou kursu je Tina, se kterou se později sblíží. Rovněž se seznámí s místním mladíkem Pedrem, který tráví celé dny surfingem. Otce se mu podaří najít, pracuje jako barman v místním hotelu. Ale jeho vztah k otci je napjatý, neboť mu nemůže zapomenout, že opustil jeho těhotnou matku. Rovněž cítí, že ho stále více přitahuje Pedro a snaží se s ním trávit co nejvíce času. Když se odhodlá Pedrovi povědět o svých citech k němu, dozví se, že Pedro je jeho nevlastní bratr. Jeho vztah k otci se tím ještě zhorší.\n"}
{"id": "996546", "url": "https://cs.wikipedia.org/wiki?curid=996546", "title": "Říčanský potok (přítok Rokytky)", "text": "Říčanský potok (přítok Rokytky)\n\nŘíčanský potok, nazývaný též Říčanka, je jeden z větších pražských potoků v povodí dolní Vltavy, který protéká velice pěknou krajinou kolem Říčan a dále kolem několika přírodních památek. Protéká územím Středočeského kraje a Prahou v České republice. Délka toku činí 21,4 km (z toho 16,86 km v Praze), plocha povodí je 36,923 km². Průměrný průtok u ústí je 0,10 m³/s.\n\nŘíčanský potok pramení uprostřed obce Tehov ve Středočeském kraji. Potok je ihned po začátku toku napojen na ČOV Tehov a dále se vlévá do retenční nádrže mezi obcí Tehov a Světice.\n\nNa okraji obce Světice se do Říčanského potoka vlévá z levé strany bezejmenný tok a potok dále pokračuje skrz obec Světice a na konci této obce podchází železniční most.\n\nNa pokraji Říčan potok protéká dvěma retenčními nádržemi, do první se vlévá i Srnčí potok. Potok dále pokračuje do rybníku Marvánek, za nímž se do Říčanského potoka vlévá z pravého břehu opět bezejmenný tok. Poté teče celý tok skrz podzemní portál. Tento portál vyvádí Říčanku do samého centra Říčan, kde se vlévá do Mlýnského rybníka. Do Říčanského potoka se vlévá další bezejmenný tok a koryto potoka míří k další čističce odpadních vod.\n\nPotok protéká městskou částí Praha - Kolovraty, kde míjí koupaliště a opět se vlévají studánky bez názvů.\n\nZa Kolovraty je Říčanka napojena na další čističku odpadních vod a prochází zalesněnou oblastí Prknovka, až k rybníku Velká Vodice, který byl prvním rybníkem na toku před velkou rybniční soustavou bezmála 50 rybníku v 16. století, které postupem času buď vyschly nebo byly zrušeny. Tato rybniční síť sahala od Uhříněvsi až po Dubeč, okolo které sahaly rybníky k okolním obcím, například k Dolním Měcholupům a Štěrboholům. Dále Říčanský potok napájí rybníky Malá Vodice, Nadýmač II a Nadýmač I, které část toku také obchází. Říčanka následně prochází centrem Uhříněvsi, za kterým následuje rozsáhlá Obora Uhříněves. Poté se vlévá do Podleského rybníka, kam vtéká také Netlucký potok.\n\nZ Podleského rybníka několika výpusti opět prochází Říčanský potok kolem čističky odpadních vod a následně je napojen do retenční nádrže, za kterou Říčanka vtéká do přírodního parku Říčanka, kde se setkává s potokem Hádek. Dále Říčanský potok teče podél okraje městské části Praha - Dubeč a míjí například přírodní památku Rohožník – lom v Dubči, za kterou je potokem napájen rybník V Rohožníku. Za ním protéká obytnou oblastí tzv. Velké Dubče, po této zástavbě vtéká do Panské zahrady, kde napájí malé jezírko. Dále protéká Říčanský potok soustavou tří rybníků s názvem Lítožnice; tyto rybníky měly být zasypány popílkem z Malešické spalovny, což se nakonec nestalo. Soustava rybníků Lítožnice se rozděluje na rybníky V Mejtě, Myslivecký rybník a Nový rybník, celá soustava je v ochranném pásmu přírodního parku Říčanka.\n\nZa touto soustavou protéká Říčanský potok pouze poli a v Běchovicích za Českobrodskou ulicí se vlévá z levé strany do Rokytky, která dále pokračuje do řeky Vltavy.\n\nŘíčanský potok má velice malý průtok, ale při sebemenších srážkách se ihned zvyšuje hladina i průtok potoka, především v dolním toku Říčanky. Tento vodní tok postihly, tak jako mnoho dalších vodních toků v Čechách, povodně v roce 2002 a 2013, téměř totožnou hladinou kulminace, která podle nových studií dosahovala pouze povodně 5leté, podle starší studie povodně 50leté.\n\nSklonité poměry odpovídají charakteru toku, který začíná ústím do Rokytky až k pramenné oblasti. Podélný sklon se směrem proti proudu zvyšuje, jak je pro dané charakteristické toky přirozené. Absolutnímu spádu 207 m odpovídá průměrný relativní sklon Říčanského potoka 0.94 %.\n\nŘíčanský potok prochází, nebo se dotýká následujících intravilánů obcí:\n"}
{"id": "996557", "url": "https://cs.wikipedia.org/wiki?curid=996557", "title": "Patrové interakce", "text": "Patrové interakce\n\nPatrové interakce (také π–π interakce nebo π–π stacking) jsou v chemii typem nekovalentní mezimolekulové interakce mezi aromatickými molekulami. Tento typ interakce je významný pro stabilizaci struktury DNA a RNA, skládání proteinů a v dalších biologických pochodech.\n\nVznik patrových interakcí v DNA a RNA umožňuje skutečnost, že báze jsou ve šroubovici umístěny \"nad sebou\", v patrech – odtud název. Tento typ interakce je pro stabilitu nukleových kyselin velmi významný, ale až pečlivé výpočty prokázaly, že v DNA a RNA je za větší stabilitu oblastí bohatých na GC páry oproti AT bohatým oblastem zodpovědná větší síla patrových interakcí mezi guaninem a cytosinem, a ne to, že guanin a cytosin dokáží mezi sebou tvořit tři vodíkové můstky a adenin a thymin pouze dva, což je široce rozšířené vysvětlení tohoto jevu.\n\nPatrové interakce jsou významné i v případě struktury proteinů, u nichž mohou patrové interakce vytvářet aromatické aminokyseliny, a to buď mezi sebou, nebo spolu s různými kofaktory. Patrové interakce využívá například eukaryotický iniciační faktor 4E, který rozpoznává 5' konec mRNA, což je nezbytný krok iniciace translace většiny mRNA.\nV technice se využívají \"molekulární pinzety\" schopné pomocí patrových interakcí zachytit aromatické molekuly, jako je například fuleren.\n\nPozn. Ref. 1 se ve skutečnosti π–π interakcemi nezabývá. Viz např. http://www.chem.ucla.edu/~harding/IGOC/A/aromatic_aromatic_interaction.html\n"}
{"id": "996563", "url": "https://cs.wikipedia.org/wiki?curid=996563", "title": "154 (číslo)", "text": "154 (číslo)\n\nSto padesát čtyři je přirozené číslo. Následuje po číslu sto padesát tři a předchází číslu sto padesát pět. Řadová číslovka je \"stopadesátý čtvrtý\" nebo \"stočtyři a padesátý\". Římskými číslicemi se zapisuje CLIV.\n\nSto padesát čtyři je\n\n\n\n"}
{"id": "996564", "url": "https://cs.wikipedia.org/wiki?curid=996564", "title": "Ambrogio Lorenzetti", "text": "Ambrogio Lorenzetti\n\nAmbrogio Lorenzetti (mezi 1285-1290, Siena- 1348, Siena) byl italský pozdně gotický malíř, mladší bratr Pietra Lorenzettiho.\n\nOproti úplné absenci biografických údajů o Ambrogiově bratrovi Pietrovi, o něm samotném je známo několik útržkovitých poznatků. Víme, že se narodil pravděpodobně v rozmezí let 1285 - 1290 v toskánské Sieně kde také vytvořil většinu svých prací. Svou tvorbou se zařadil mezi nejvýznamnější představitele tzv. sienské malířské školy první poloviny 14. století.\n\nNevyšel z Ducciovy dílny jako jeho bratr. Pravděpodobně kolem roku 1310 pobyl nějaký čas mimo rodné město. V roce 1321 se uvádí jeho jméno v soupisu obyvatel Florencie. V roce 1324 již byl zpět v Sieně; o tři roky později opět ve Florencii, kde byl až do roku 1332 evidován jako člen florentského cechu malířů. Ve stejném roce zde pro florentský kostel San Procolo namaloval fresku a oltáře s námětem života svatého Mikuláše. V roce 1335 byl opět v Sieně, kde spolu s bratrem malovali fresky na průčelí nemocnice Santa Maria della Scala (dnes již neexistující).\n\nPrvní bezpečně datovaný obraz, \"Madona s Dítětem\", pochází z roku 1319 a Ambrogio ho namaloval pravděpodobně pro kostel San Angelo v malé obci Vico l'Abate.\nDo období let 1332 - 1338 spadá vznik Ambrogiových nejvýznamnějších prací - obraz \"Svatý Michal archanděl\", tabulový obraz \"trůnící Madona\" a freska s názvem \"Maestas\" v Sienském kostele Sant'Agostino.\n\nV roce 1337 namaloval, dnes již neexistující, fresky na vnější stěně Sienské radnice. Pro radnici vytvořil v letech 1338 - 1340 cyklus devíti alegorických maleb a rok nato fresku Madony. Alegorické malby s názvem \"Dobrá a Špatná vláda\" pro zasedací síň Sienské radnice patří k vrcholným dílům Ambrogia Lorenzettiho a současně tvoří ojedinělý skvost evropského malířství 14. století. Fresky tvořící jakousi živou panoramu dovolují nahlédnout do života Sieny a jejího okolí ve 14. století.\n\nZ roku 1342 pochází oltářní tabule \"Představení Krista v chrámu\" pro Sienský dóm (dnes tabule nachází ve florentské Galerii Uffizi). Posledními známými Ambrogiovými díly jsou obraz \"Zvěstování\" a freska \"Mapa světa\" (obě díla vytvořil v roce 1344 pro Sienskou radnici).\n\nPoslední údaj s jeho jménem pochází z roku 1347, kdy se uvádí jako člen jisté umělecké komise. Od té doby o něm ani o jeho bratrovi Pietrovi nemáme žádné záznamy. Předpokládá se, že kolem let 1347 - 1348 zemřeli, pravděpodobně na následky moru.\n\nJde o jeden z nejslavnějších Ambrogiových obrazů a je chloubou nevelkého muzea Arte Sacra ve městě Massa Maritima. Původně visel v místní radnici, kam se dostal v roce 1867 z augustiniánského kláštera.\n\nÚstředním motivem obrazu je oslava Panny Marie jako věčné ochránkyně lidstva. Žofie s Dítětem v klíně sedí na oltáři postaveném na třístupňovém pódiu. Vroucně k sobě tulí Ježíška. Na schodech s korunami na hlavách sedí alegorické postavy Víra, Naděje a Láska. Na nejspodnějším bílém schodě se alegorie okřídlené Víry v oslnivě bílých šatech upřeně dívá do zrcadla držícího v pravé ruce. Dvě tváře v něm symbolizují Starý a Nový zákon. Na vyšším schodě sedí vlevo Naděje toužebně hledící na Korunu života na vrcholu věže, kterou drží v rukou. Na nejhořejším schodu pod Madoninými nohama sedí Láska. Tenkou paličkou v pravé ruce ukazuje na Ježíška na Madoniných kolenou, v levé ruce drží žhnoucí srdce. Množství postav obklopujících Madonu symbolizuje tři velké epochy lidstva. Nahoře proroci a patriarchové, kteří představují Starý zákon, pod nimi apoštolové a světice Nový zákon a zcela dole světci symbolizují přítomnost.\n\n\n"}
{"id": "996566", "url": "https://cs.wikipedia.org/wiki?curid=996566", "title": "Lindsay Leeová-Watersová", "text": "Lindsay Leeová-Watersová\n\nLindsay Leeová-Watersová (* 28. června 1977 Dunwoody) je americká profesionální tenistka, která na okruh ITF vstoupila v roce 1994. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do května 2014 jedenáct titulů ve dvouhře a dvacet jedna ve čtyřhře.\n\nNa žebříčku WTA byla ve dvouhře nejvýše klasifikována v dubnu 1994 na 33. místě, ve čtyřhře pak v únoru 2013 na 85. místě. Trénuje ji manžel Heath Waters.\n\nDo roku 2015 neodehrála v americkém fedcupovém týmu žádné utkání.\n\nNa okruhu WTA Tour se ve dvouhře probojovala do semifinále québeckého Bell Challenge 1995, v němž nestačila na nejvýše nasazenou Nizozemku Brendu Schultzovou. Další semifinálovou účast zaznamenala také v Bournemouthu na turnaji British Hard Court Championships 1995, kde jako kvalifikantka podlehla Kanaďance Patricii Hyové-Boulaisové. Do elitní světové stovky žebříčku se poprvé dostala 7. srpna 1995, kdy figurovala na 92. místě. Na konci stejné sezóny jí patřila 47. příčka. Druhou sezónu, jíž zakončila v první stovce, odehrála v roce 2004.\n\nČtvrtfinále si zahrála na Indian Wells Masters 1996, kde ve třetí fázi oplatila porážku Schultzové. Mezi poslední osmičkou hráček nestačila na druhou nasazenou Španělku Conchitu Martínezovou. Bodový zisk ji následně zajistil kariérní maximum, když ji v dubnu 1996 patřila 33. pozice.\n\nNa okruhu ITF odešla jako poražená finalistka ze čtyřhry Sparta Prague Open 2011, turnaje s dotací 100 000 dolarů, když po boku krajanky Megan Moultonové-Levyové v boji o titul nestačily na česko-nizozemskou dvojici Petra Cetkovská a Michaëlla Krajiceková 2–6 a 1–6.\n\nTenis začala hrát v osmi letech. Dne 7. března 2000 se vdala za svého trenéra Heathe Waterse. Od sňatku užívá dvojité příjmení Lee-Waters. Heath Waters vlastní tenisovou akademii Strive Tennis Academy v georgijské Atlantě. Jako první přivedla na svět dceru Sevyn (nar. 13. ledna 2001) a poté syna Heathe Paula (nar. 24. dubna 2006).\n\nNarodila se roku 1977 v Oklahoma City do rodiny Rona a Paty Leeových. S manželem a dětmi žije v Dunwoody.\n\n\n"}
{"id": "996569", "url": "https://cs.wikipedia.org/wiki?curid=996569", "title": "Fernando Botero", "text": "Fernando Botero\n\nFernando Botero (* 19. dubna 1932, Medellín, Kolumbie) je kolumbijský malíř a sochař. Vytvořil si osobitý výtvarný styl, čerpající z odkazu evropských i mimoevropských uměleckých tradic. Charakteristickým znakem jeho díla, a to jak plastik, tak obrazů, je figurativní tvorba, jejíž předměty jsou proporčně předimenzované. Součástí jeho pohledu na svět je ironie, grotesknost a sociální kritika.\n\nVyrůstal se dvěma bratry a matkou, otec mu zemřel, když mu byly čtyři roky. Po absolvování základní školy získal stipendium na jezuitském gymnáziu v Medellínu. Ve dvanácti letech ho strýc, který měl na jeho výchovu velký vliv, zapsal do toreadorské školy. V té době začal malovat scény z býčích zápasů. Už jako šestnáctiletému mu začaly vydávat kresby místní noviny \"El Colombiano\", které patřily k nejprestižnějším ve městě. Začal se stýkat s kroužkem intelektuálů se zájmem o moderní umění. Napsal esej \"Picassův nonkonformismus v umění\", což mělo za následek jeho vyloučení ze školy. V letech 1949–1950 studoval na Liceo San José ve městě Marinilla. Po závěrečných zkouškách pracoval několik měsíců jako scénograf pro divadelní soubor Lope de Vega.\nV osmnácti letech se rozhodl, že bude malířem. Roku 1951 se odstěhoval do Bogoty, kde navázal kontakt s avantgardními umělci. Ještě téhož roku mu v galerii Leo Matize uspořádali první samostatnou výstavu. Rok nato získal na 9. salonu kolumbijských umělců druhou cenu, která byla honorována částkou 7000 peset. To mu spolu s penězi z prodeje obrazů umožnilo vydat se v srpnu 1952 do Evropy. Zde pobýval následující tři roky. Postupně pobýval v Barceloně, Paříži, Florencii a Madridu. Zde se v umělecké škole Academia San Fernando zdokonaloval v technice malby a poznával historii výtvarného umění. V té době imitoval díla starých mistrů – Goyi, Tiziana, Rubense a Velázqueze.\nNejvíce ho ale zaujal jeden z nejvýznamnějších představitelů renesančního malířství Piero della Francesca, kvůli kterému odjel do Florencie, aby poznal jeho dílo. V Itálii žil dva roky, během nichž studoval na Accademia San Marco. Ve Florencii ho ovlivnila i díla starých mistrů, jakými byli například Giotto nebo Botticelli. Díky nim přišel na to, že malířské plátno získá větší smyslnost, pokud budou namalované postavy velkorozměrné. V březnu 1955 se vrátil do Bogoty. Rok nato se Boterovi načas odstěhovali do Mexico City.\n\nV roce 1957 měl první samostatnou výstavu v USA ve Washingtonu. O výstavě se psalo v The Washington Post, jeho práce však americká kritika neocenila; v té době byl módní abstraktní expresionismus. Po návratu z USA se Botero zapojil do kolumbijského uměleckého života. Vystavoval na 10. a 11. salonu kolumbijských umělců, kde získal druhou, resp. první cenu. Od roku 1958 vyučoval malbu na Akademii umění v Bogotě. V roce 1959 zastupoval spolu s dalšími třemi umělci Kolumbii na 5. São Paulo Art Biennial.\n\nBěhem své první návštěvy Washingtonu se seznámil s galeristkou Taniou Gresovou, která mu v letech 1958 a 1960 uspořádala další výstavy. Tentokrát už jeho obrazy vzbudily zájem. Důsledkem bylo, že se Botero usadil v New Yorku. Ten byl pro Botera atraktivní z několika důvodů: jeho obrazy zde nacházely kupce, město bylo v té době jedním z hlavních center světového moderního umění a Kolumbijec zde navázal kontakty s malíři jako byli Franz Kline, Willem de Kooning či Mark Rothko. V roce 1960 si proto pronajal byt ve čtvrti Greenwich Village. Botero získával jedno ocenění za druhým. V listopadu 1960 to byla cena Guggengeimovy nadace za obraz \"Luciferova bitva\", 1964 obdržel první cenu za \"Zátiší s jablky\", presentovaném na výstavě Salón Intercol de artistas jóvenes, pořádané v Bogotě. Definitivní potvrzení jeho statutu respektovaného umělce přišlo v roce 1961, kdy Muzeum moderního umění (MoMA) zakoupilo jeho obraz \"Mona Lisa ve věku 12 let\". V roce 1962 následovala výstava v prestižní newyorské galerii The Contemporaries.\n\nV roce 1966 se Botero prosadil i v Evropě. Byly to především výstavy v Baden-Badenu, Mnichově a Hannoveru, které mu udělaly jméno. Majitel Galerie Brusberg v Hannoveru se stal jeho předním galeristou.\n\nV New Yorku žil Botero trvale do roku 1973. Podnikal také časté cesty domů do Kolumbie, z evropských zemí byly jeho cílem Německo, Itálie a Francie. V roce 1973 si jako trvalé bydliště zvolil Paříž. Tehdy začal tvořit sochy. Ateliér měl nejprve v Rue Monsieur-le-Prince, o pět let později ho přestěhoval do Rue du Dragon, kde kdysi sídlila legendární Julianova akademie. Z roku 1980 pocházejí jeho první povídky, publikované v novinách El Tiempo. V tomto deníku už v roce 1958 ilustroval Márquezovu povídku \"La siesta del martes\", která zde byla otištěna poprvé. S ohledem na své stále vzrůstající sochařské aktivity si v roce 1983 zřídil ateliér v Pietrasantě v Itálii, v jehož blízkosti se nacházejí mramorové lomy.\n\nV prosinci 1955 se oženil s Glorií Zeaovou, která se později stala kolumbijskou ministryní kultury. Měli spolu tři děti, rozvedli se v roce 1960. Boterovou druhou manželkou se v roce 1964 stala Cecilie Zambranová, s níž měl syna Pedra. I s ní se v roce 1975 rozvedl. Poslední sňatek uzavřel v roce 1978 s řeckou umělkyní Sophií Vari, s níž žije střídavě v Paříži, New Yorku, Monte Carlu a Pietrasantě. V roce 1994 unikl v Bogotě pokusu o únos.\n\nAčkoliv žije v Evropě, spojují ho s Kolumbií stále pevné vztahy. V roce 1977 věnoval Museo de Zea v Medellínu 16 svých maleb, roku 2000 daroval sto obrazů ze své rozsáhlé sbírky, mj. díla Miróova, Corotova či Klimtova, městu Bogotě, která pro ně zřídila samostatnou galerii. Přes dvě stě vlastních obrazů pak věnoval rodnému Medellínu.\n\nBoterův autorský rukopis je snadno čitelný, jeho díla představují naivistické portréty nebo zátiší. Velmi často parafrázuje slavné obrazy minulosti. Většinu jeho prací charakterizuje abnormální zvětšení předmětů nebo postav. Svůj ojedinělý styl si vytvořil už krátce po třicítce a dodnes ho nezměnil. Boterovo dílo lze klást do souvislosti s literárním magickým realismem, který je známý především z děl latinskoamerických spisovatelů.\n\nV průběhu života do sebe Botero nasával množství nejrůznějších podnětů z oblasti výtvarného umění i literatury. Během svých počátků ve 40. letech byl ovlivněný obrazy mexických malířů Diega Rivery, Davida Alfara Siqueirose a José Clemente Orozca. Po příchodu do Bogoty počátkem 50. let, když navázal kontakt s tamním avantgardním kroužkem, se v jeho obrazech objevují vlivy Gauguinovy a raného Picassa. Po první návštěvě Evropy si nejvíce odnesl ze studia díla Giottova a Piera della Francesca. Mezi roky 1959–1961 jsou na jeho pracích patrné vlivy abstraktního expresionismu. Zhruba kolem roku 1964 dospěl k vlastnímu nezaměnitelnému stylu. Ten je charakteristický zhuštěnými, zakulacenými formami, malovanými hladkými, téměř neviditelnými tahy štětcem. Lidské postavy jsou ve vztahu k prostoru předimenzované. Kompozice je často ovlivněna oficiálními portréty vytvořenými španělskými malíři Velázquezem a Goyou, Botero však do obrazů přidává prvky humoru a smyslnosti zároveň, které díla jeho předchůdců neměla. Od poloviny 80. let se na jeho obrazech objevuje tematika býčích zápasů.\n\nV roce 1973, po příchodu do Paříže, se Botero začal věnovat sochařství. Zjednodušeně je možné konstatovat, že převedl své obrazy do tří dimenzí. Stejně jako obrazy vycházejí i Boterovy plastiky z mnoha zdrojů, jmenovat lze egyptské sochařství či předkolumbovské americké kultury. Boterovy sochy působí monumentálním dojmem.\n\n\nV roce 2008 o Boterovi natočil režisér Peter Schamoni dokumentární film \"Botero Born in Medellin\".\n\n\n\n"}
{"id": "996572", "url": "https://cs.wikipedia.org/wiki?curid=996572", "title": "Mark Lynas", "text": "Mark Lynas\n\nMark Lynas (* 1973 Fidži) je britský ekologický aktivista a publicista, absolvent politologie na Edinburské univerzitě. Píše pro tiskoviny jako \"New Statesman\", \"Ecologist\", \"Granta\", \"Geographical\", \"The Guardian\" nebo \"The Observer\". Napsal knihy \"High Tide: The Truth About Our Climate Crisis\" (2004) a \"Six Degrees: Our Future on a Hotter Planet\" (2007), je také spoluautorem scénáře k filmu \"The Age of Stupid\" (režie Franny Armstrongová, 2009). Ve svých textech varuje před účinky, které může mít globální oteplování na lidskou civilizaci. Účastnil se Kodaňské konference v roce 2009. Na rozdíl od většiny environmentalistů podporuje výstavbu nových jaderných elektráren, což zdůvodňuje slovy: „Bez využívání nukleární energie je boj proti globálnímu oteplování předem ztracený.“ Býval kritikem geneticky upravených potravin, ale v lednu 2013 své názory odvolal a prohlásil, že GMO jsou jediným způsobem, jak nakrmit rostoucí světovou populaci. Radikálové jako Georges Monbiot kritizují Lynasův přístup k ekologii jako příliš technokratický a vstřícný vůči globálnímu kapitalismu.\n\nJ. M. McCordová: \"Nadějná diagnóza pro oteplující se planetu\" (rozhovor s M. Lynasem), National Geographic, listopad 2008, s. 43 \n\n"}
{"id": "996573", "url": "https://cs.wikipedia.org/wiki?curid=996573", "title": "Xenija Lykinová", "text": "Xenija Lykinová\n\nXenija Lykinová, ( ), (* 19. června 1990 Moskva) je ruská profesionální tenistka, která na okruh ITF vstoupila v roce 2005. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do května 2014 tři tituly ve dvouhře a devět ve čtyřhře.\n\nNa žebříčku WTA byla ve dvouhře nejvýše klasifikována v dubnu 2010 na 171. místě, ve čtyřhře pak v červnu 2010 na 132. místě.\n\nNa Australian Open 2008 triumfovala s krajankou Anastasií Pavljučenkovovou v juniorské čtyřhře, když ve finále přehrály rumunsko-japonský pár Elena Bogdanová a Misaki Doiová 6–0 a 6–4. Na Letní univerziádě 2009 v Bělehradu vybojovala dvě zlaté medaile v ženské dvouhře a spolu s ruským družstvem. Na Letní univerziádě 2011 v Šen-čenu přidala tři bronzové kovy z dvouhry, čtyřhry a družstev.\n\nDo roku 2015 neodehrála v ruském fedcupovém týmu žádné utkání.\n\n"}
{"id": "996574", "url": "https://cs.wikipedia.org/wiki?curid=996574", "title": "Lila Tretikovová", "text": "Lila Tretikovová\n\nLila Tretikovová (rozená Lajla Treťjakovová, \", \"* 25. ledna 1978 Moskva) je americká softwarová vývojářka ruského původu. V letech 2014–2016 byla výkonnou ředitelkou Nadace Wikimedia.\n\nNarodila se v Moskvě v rodině matematika a filmové režisérky. Navštěvovala Lomonosovovu univerzitu a po rozpadu Sovětského svazu v 16 letech sama odjela do New Yorku. Na Kalifornské univerzitě v Berkeley vystudovala informatiku. V roce 1999 začala pracovat v Sun Microsystems a krátce na to založila firmu \"GrokDigital\". V letech 2006–2014 byla ředitelkou firmy \"SugarCRM\".\n"}
{"id": "996575", "url": "https://cs.wikipedia.org/wiki?curid=996575", "title": "Kostel Nanebevzetí Panny Marie (Kojetín)", "text": "Kostel Nanebevzetí Panny Marie (Kojetín)\n\nKostel Nanebevzetí Panny Marie je římskokatolický chrám v městě Kojetín v okrese Přerov. Je chráněn jako kulturní památka České republiky. Jde o farní kostel farnosti Kojetín.\nPůvodní kostel v Kojetíně byl postaven zřejmě již v 11. století, na dnešním místě vznikl kostel v závěru století třináctého. Tento kostel byl silně poškozen roku 1643 při vpádu švédských vojsk. Poněvadž se obnova kostela protahovala, požádal patron kostela, tovačovský pán hrabě Ferdinand Julius ze Salm-Neubergu, v lednu 1687 olomouckého biskupa Karla II. z Liechtensteinu o povolení ke stavbě nového kostela. Stavba byla dokončena roku 1692.\nKostel je dlouhý 41,7 metrů a široký i s kaplemi 24,6 metrů. Výška kostela je 18 metrů, výška dvou věží s kříži je 50 metrů. Průčelí kostela je ozdobeno barokním portálem s renesančními prvky, nad ním je umístěno osm výklenků se sochami světců.\nKostel má jednu loď hlavní a dvě vedlejší. Interiér kostela je zařízen ve stylu vídeňského klasicismu poloviny 18 století. Nachází se zde také obraz sv. Jana Křtitele z roku 1739 od neznámého italského umělce.\n"}
{"id": "996576", "url": "https://cs.wikipedia.org/wiki?curid=996576", "title": "Ukrajinizace", "text": "Ukrajinizace\n\nUkrajinizace je politický směr, který vznikl po XII. sjezdu Komunistické strany Sovětského svazu v roce 1923. Jeho cílem byla podpora představitelů neruských národů, kteří ve státním aparátu KSSS rozšiřovali svůj mateřský jazyk a šířili tak kulturu a podporovali sociální rozvoj svých národů. \n\nNa to, aby mohli na Ukrajině tuto politiku do puntíku splnit, bylo třeba udělat několik změn ve stranickém vedení Ukrajiny, jehož členy byli ve většině lidé z Moskvy nebo místní židovská komunita. Ti totiž nenacházeli v ukrajinizaci obyvatelstva smysl a navíc ji ani nechtěli realizovat. Jedním z nejmarkantnějších úředníků, kteří se nestyděli skrývat svou nenávist k ukrajinskému jazyku, tradicím a vůbec k celkové politice ukrajinizace obyvatelstva byl Dmitrij Lebeď. Byl zastáncem tzv. \"Teorie boje dvou kultur\", z níž vyplývalo, že ruská kultura – nakolik byla na Ukrajině spjata s progresivním proletariátem a městem a ukrajinská kultura zase s rolnictvem a vesnicí – dříve či později zvítězí a povinností komunistů bude podporovat tento \"spontánní proces\". \n\nTakoví \"vyvrhelové\" byli z vlády odvolávání a nahrazování takovými, kteří si ukrajinizaci vysloveně přáli (Vlas Čubar, Lazar Kaganovič, Mykola Skrypnyk). Teprve když byly nevhodné osoby z parlamentu vyloučeny, mohlo se začít se samotnou politikou ukrajinizace.\n\nPrvní kroky ukrajinizace měly za cíl rozšířit použití ukrajinštiny v oblasti ukrajinských politických stran a vlády, neboť v roce 1922 připadalo na jednoho člena komunistické strany Ukrajiny sedm lidí, kteří mluvili jiným, nejčastěji však ruským jazykem. Ve vládě byla situace trochu jiná – tam na jednoho člověka připadali tři lidé. Aby se tato disproporce mezi vládou a stranou na Ukrajině odstranila, v srpnu roku 1923 začali její členové organizovat kurzy ukrajinského jazyka. Těm, kteří je nezavršili úspěšně, hrozilo osvobození z kurzů. V roce 1925 ukrajinská vláda vydala příkaz, který postavil ukrajinský jazyk do role, kdy ho jako zasedací jazyk používala celá ukrajinská vláda. O dva roky později (1927) tentýž zákon postihl i parlament a od té doby se jeho zasedání vedla v ukrajinštině. Bez ohledu na ztrátu entuziasmu mnoha neukrajinských členů vlády a strany, nová politika ukrajinizace brzy přinesla své ovoce. Jestliže v roce 1922 používalo ukrajinštinu téměř 20% vládních představitelů, v roce 1927 to již bylo více než 70%. Tento ukazatel však nebyl jediným, který v těchto letech prudce vyletěl. Zvýšil se i počet ukrajinských politiků, kteří vstoupili do strany a vlády (1923 – 35%, 23%; 1926-1927 – 52%, 54%). Byl to však nárůst pouze na nižších postech. Procentuální vyjádření počtu poslanců v ÚV KSU činilo na konci dvacátých let 20. století pouze 25%.\n\nDalší osobností, která se vehementně zasazovala za politiku ukrajinizace, byl Mykola Skrypnyk – předseda komisariátu vzdělávání v letech 1927-1933. Jeho největší zásluhou bylo dosažení více než 80% všeobecně-vzdělávacích škol a 30% vysokých škol, kde se vyučovalo výhradně ukrajinsky, a to vše na území Ukrajiny. Navíc za jeho působení ve funkci předsedy komisariátu vzdělávání se 97% ukrajinských dětí učilo ve svém rodném jazyce. Během únorové revoluce mohli ukrajinofilové o takových podmínkách, které pro ně Skrypnyk přichystal, jen snít, o deset let později se však staly realitou.\n\nNa vysokých školách však mnozí profesoři odmítali mluvit ukrajinsky, protože většina z nich byla ruské národnosti. Jako příklad může sloužit výpověď jednoho profesora na hodině ruského jazyka, který řekl:\" \"Považuji všechny soudruhy, kteří se přihlásili na lekce ukrajinského jazyka, za odpadlíky!\"\". Rychlé kroky politiky ukrajinizace však přinášely do řad ukrajinských žáků a studentů pozitivní náladu a optimismus, které ukrajinský spisovatel Boris Antonenko-Davydovič vystihl slovy: \"\"V pochodu milionů na cestě k ukrajinské škole jsem viděl oheň velkého znovuzrození.\"\".\n\nPolitika ukrajinizace obyvatelstva si však vyžadovala i vzdělané učitele, a těch bylo v té době na Ukrajině málo. K žádaným 100 000 pedagogů chyběla více než polovina. Proto Skrypnyk požádal několik učitelů z Haliče, aby přišli na Ukrajinu pracovat. Na toto se mu však z Moskvy nepodařilo dostat povolení.\n\nDalším problémem, se kterým se muselo ukrajinské obyvatelstvo v oblasti školství vypořádat, byl nedostatek ukrajinských učebnic. Problémy měl i ukrajinský tisk, který krutě potlačoval carský režim v Ruskem impériu. V roce 1922 se na Ukrajině vydávalo 9 -10 titulů (pro srovnání – v roce 1933 ze 426 periodik vydávaných na Ukrajině bylo 373 v ukrajinském jazyce). Růžově to nevypadalo ani s ukrajinskými knihami. Počet všech vydaných knížek napsaných v ukrajinštině byl pouze 27%, toto číslo se však do roku 1927 více než zdvojnásobilo.\n\nAby se však důsledky politiky ukrajinizace projevily dlouhodoběji, bylo třeba skoncovat s monopolem ruské kultury v ukrajinských městech. Socioekonomické změny, které se ve 20. letech 20. století udály, vedly mnoho přívrženců tohoto politického směru k domněnce, že toto velké dílo nebude možné uskutečnit. Masový kurz industrializace, který začali Sověti v roce 1928, vytvořil velkou poptávku po městských dělnících. Stejně politika kolektivizace zlikvidovala mnoho rolníků a jejich půda se stala součástí kolchozů. Výsledkem těchto změn bylo ukrajinské \"\"stěhování národů\"\" z měst do vesnic a celková změna národnostního složení proletariátu a městského obyvatelstva. Jestliže v roce 1923 v takových důležitých průmyslových centrech, jakými jsou ukrajinská města Charkov, Luhansk a Dněpropetrovsk ukrajinské obyvatelstvo tvořilo 38%, 7% a 16% obyvatel, o deset let později (1933) jejich podíl vzrostl na 50%, 13% a 48%. V polovině 30. let 20. století dokonce ukrajinské obyvatelstvo tvořilo ve městech na jeho území většinu.\n\nZa své úspěchy politika ukrajinizace, která podle Mykolaje Skrypnyka nezašla tak daleko jak si on sám představoval, v první řadě vděčila tomu, že byla spojena s celým procesem modernizace země. Ne patriotismus, ale tradice byla hlavní příčinou zachování rodného ukrajinského jazyka pro mnohé Ukrajinců. To se vysvětlovalo tím, že ukrajinština, lépe než kterýkoliv jiný jazyk, dávala ukrajinskému obyvatelstvu možnost dostat lepší vzdělání, dozvědět se více z novin a časopisů a vykonávat svou každodenní práci. Díky politice ukrajinizace ukrajinský jazyk přestal být romantickou a málo chápanou ideou úzké skupiny inteligence nebo příznakem ustupujícího rolnictva. Etabloval se do role základního komunikačního prostředku a identity společenství, které se jí modernizovalo.\n\n"}
{"id": "996577", "url": "https://cs.wikipedia.org/wiki?curid=996577", "title": "Suej-šu", "text": "Suej-šu\n\nSuej-šu (, doslova \"Kniha Suej\"), Dějiny dynastie Suej, jsou oficiální dějiny čínské říše Suej. Patří do širšího souboru Dvaceti čtyř historií. Dílo popisuje dějiny Číny v letech 581–618.\n\n\"Dějiny dynastie Suej\" sestávají z 85 svazků (\"ťuanů\"), a sice z 5 \"ťuanů\" císařských biografií, 30 \"ťuanů\" pojednání a 50 \"ťuanů\" biografií a příběhů.\n\nSepsala je komise historiků vedená Wej Čengem a jmenovaná roku 629 vládou následující, tchangské, říše. Dílo dokončili roku 636.\n"}
{"id": "996578", "url": "https://cs.wikipedia.org/wiki?curid=996578", "title": "Vasilij Ivanovič Surikov", "text": "Vasilij Ivanovič Surikov\n\nVasilij Ivanovič Surikov (; Krasnojarsk – Moskva) byl ruský malíř, autor rozsáhlých historických děl, představitel ruského uměleckého sdružení peredvižniků.\n\nVasilij Ivanovič Surikov se narodil 12. (24.) ledna roku 1848 v kozácké rodině v Krasnojarsku. Byl pokřtěn 13. ledna v tamním Chrámu všech svatých. Jeho dědeček byl Vasilij Ivanovič Surikov (umřel v roce 1848), bratranec jeho dědečka Alexander Stěpanovič Surikov byl ataman Jenisejského kozáckého pluku. Legenda hovoří o jeho ohromné ​​síle, když během bouřky prý sám zachránil odtrženou kozáckou loď z vod rozbouřené řeky Jenisej. Je po něm pojmenován Atamanský ostrov. Dědeček z matčiny strany - Vasilij Ivanovič Torgošin sloužil jako setník v Turuchansku.\n\nOtec - Ivan Vasiljevič Surikov byl guberniálním registrátorem. Matka - Praskovja Fedorovna Torgošinova - se narodila 14. října 1818 v kozácké stanici Torgošino pod Krasnojarskem (v současnosti Torgašino). V roce 1854 byl jeho otec převelen na službu do obce Suchoj Buzim.\n\nJeho pravnuky jsou slavný režisér a herec Nikita Michalkov a scenárista a režisér Andrej Končalovskij.\n\nVe věku osmi let přišel Surikov do Krasnojarsku a absolvoval dvě třídy církevní školy. V roce 1858 zahájil studium na Krasnojarském učilišti. Jeho rodiče zůstali žít v Suché Buzimě. V roce 1859 zde zemřel na tuberkulózu jeho otec Ivan Vasilijevič, matka se spolu s dětmi vrátila do Krasnojarsku. Kvůli nedostatku peněz museli pronajmout horní patro domu.\n\nVasilij Ivanovič začal malovat už v raném dětství. Jeho prvním učitelem malby se stal Nikolaj Vasiljevič Grebneva. Dílo, které je považováno za jeho první, je akvarel \"Vory na Jeniseji\" z roku 1862 (dnes vystaven v domě-muzeu V. I. Surikova v Krasnojarsku).\n\nPo ukončení studia na učilišti byl Surikov přijat jako písař na guberniálním ředitelství - v rodině neměli dostatek finančních prostředků na pokračování studia. Během jeho práce v úřadě si všiml jeho talentu gubernátor Jenisejské gubernie P.N. Zamjatin. Podařilo se mu najít mladému Surikovi mecenáše - obchodníka se zlatem P. I. Kuzněcova, který mu zaplatil studium v ​​Akademii umění v Petrohradě.\n\n11. prosince 1868 odešel Vasilij Ivanovič spolu s vozovou karavanou z Krasnojarsku do Petrohradu. Podařilo se mu dostat na Akademii umění až na druhý pokus, když začátkem září 1869 úspěšně prošel přijímacími zkouškami. Stal se externím posluchačem a o rok později řádným studentem.\n\nV období mezi lety 1869 až 1875 se učil v petrohradské Akademii umění pod vedením Pavla Petroviče Čistjakova. Během studia Surikov získal za své práce čtyři stříbrné medaile a několik peněžitých odměn. Ve svých dílech se věnoval zejména kompozici, za což dostal přezdívku \"Kompozitor\".\n\nPrvní samostatnou práci \"Pohled na pomník Petra I. na Senátním náměstí\" koupil jeho mecenáš Kuzněcov (v současnosti se nachází v Krasnojarském muzeu). V létě roku 1873 přišel do Krasnojarsku, nějaký čas strávil v Chakasku - v blízkosti naleziště zlata. V roce 1874 Surikov daroval Kuzněcovovi svůj obraz \"Milosrdný samaritán\", za který získal malou zlatou medaili.\n\n4. listopadu roku 1875 Vasilij Ivanovič ukončil Akademii jako třídní umělec prvního stupně.\n\nSurikov poté získal objednávku na vytvoření čtyř fresek ekumenických koncilů v Chrámu Krista Spasitele v Moskvě. Na freskách začal pracovat v Petrohradě, ale v roce 1877 se přestěhoval do Moskvy. V Moskvě neměl vlastní dům, žil v pronajatých prostorách a hotelích. Často cestoval do Krasnojarsku, kde trávil léto.\n\n25. ledna roku 1878 se oženil s Jelizavetou Augustovnou Šaré (1858–1888). Její matka Marie Alexandrovna Šaré byla příbuzná děkabristy Petra Nikolajeviče Svistunova. Narodily se jim dvě dcery: Olga a Jelena.\n\nV roce 1878 Vasilij Ivanovič začal práci na obraze \"Ráno před popravou střelců\". Historickou kompozici dokončil v roce 1881. Ve stejném roce se stal členem skupiny \"Tovariščestvo peredvižnych chudožestvennych vystavok\" (Sdružení putovních uměleckých výstav).\n\nSběratel umění P. M. Treťjakov koupil v roce 1883 Surikovův obraz \"Menšikov v Berezově\". Umělec tak získal dostatek prostředků na uskutečnění zahraniční cesty. Navštívil Německo, Itálii, Francii, Rakousko, poznal sbírky drážďanské galerie či Louvru.\n\nV roce 1881 vytvořil Surikov první náčrt \"Bojarky Morozovová\" a s prací na obraze začal v roce 1884. Poprvé umělec slyšel o bojarce od své tety Olgy Matvejevny Durandinové, u které žil během studia na Krasnojarském učilišti. Dlouho nedokázal najít předlohu pro hlavní postavu díla - Morozovovou. Jedním z jejích prototypů se stala Surikovova teta Avdotija Vasilevna Torgošinová. Její muž Stepan Fjodorovič je zobrazen na plátně \"Ráno před popravou střelců\", jako střelec s černou bradou. Předlohou pro smějícího se kupce v levé části obrazu se stal bývalý diak chrámu v Suché Buzimě - Varsanofij Semjonovič Zakourcev. Ten mu pózoval již v roce 1873 na studii \"Smějící se kněz\" v Krasnojarsku. Poutníka s berlou, který se nachází na pravé straně obrazu, zase potkal Surikov na cestě do Suchobuzimska.\n\n\"Bojarka Morozovová\" byla vystavena na 15. výstavě peredvižniků v roce 1887. Během léta Surikov odchází do Krasnojarsku. 8. srpna 1887 zde pozoruje úplné zatmění slunce a maluje náčrt zatmění, který se zachoval v Tverské galerii. Ve stejném roce Vasilij Ivanovič začíná pracovat i v žánru portrétu. Jedním z prvních se stal portrét jeho matky (1887). Portrét \"Můj bratr\" byl umělcem vytvořen pravděpodobně také v tomto roce.\n\n8. dubna 1888 umřela Surikovovi žena. Začátkem léta 1889 umělec odešel spolu s dcerami zpět do Krasnojarsku, kde žil až do podzimu 1890. V Krasnojarsku namaloval obraz \"Dobytí sněhového městečka\" (dokončen v roce 1891, vystaven v Ruském muzeu v Petrohradě).\n\nHru dobytí sněhového městečka poprvé Surikov uviděl v raném dětství na cestě do rodné obce matky - Torgošina. Hlavní myšlenku obrazu mu vnukl jeho mladší bratr Alexander, který je i zobrazen na jeho pravé straně, stojící na saních. Ve stejných saních sedí i z profilu namalovaná Jekatěrina Alexandrovna Račkovskaja - žena známého Krasnojarské doktora. Sněžný hrad byl postaven ve dvoře usedlosti Surikovovů a na hře se zúčastnili obyvatelé vesnice Bazaicha.\n\nObraz byl vystaven na mezinárodní výstavě v Paříži v roce 1900 a získal medaili.\n\nBěhem návštěv Sibiře Surikov studoval životní styl a způsob života místních národů: Vogulů, Ostiaků, Chakazů aj. V roce 1891 se začala jeho práce na obraze \"Jermak Timofejevič dobývá Sibiř\". Studie k dílu maloval na řece Ob. Ve svém dopise domů napsal: \"Maluji Tatary. Namaloval jsem dostatečný počet. Našel typ pro Jermaka. V práci na obraze \"Jermak Timofejevič dobývá Sibiř\" pokračoval i v roce 1893 a dokončil ho v roce 1895.\n\nOd roku 1893 byl Surikov členem petrohradské Akademie umění.\n\nV říjnu roku 1895 v Krasnojarsku Surikov naplánoval obraz Suvorovův přechod přes Alpy. Prvním prototypem Suvorova se stal kozácký důstojník ve výslužbě Fjodor Fjodorovič Spiridonov. Ten pro Surikova sestavoval rodokmen a měl již 80 let. V roce 1898 se objevila studie, podle níž prototypem Suvorova byl učitel zpěvu Krasnojarské chlapeckého gymnázia - Grigorij Nikolajevič Smirnov. Smirnov měl i bílého koně, na kterém Surikov zobrazil sedícího Suvorova. V létě roku 1897 Vasilij Ivanovič navštívil Švýcarsko, kde maloval další studie. Práci na obraze ukončil v roce 1899, přesně 100 let po italském pochodu generála Suvorova. Dílo bylo vystaveno v Petrohradě, v Moskvě a nakonec ho koupil car.\n\nIdea obrazu \"Stepan Razin\" vznikla ještě v roce 1887, ale pracovat na něm malíř začal až v roce 1900. Studie k obrazu tvořil na Sibiři a na řece Don. Prototypem Stepana Razina se stal krasnojarský vědec Ivan Timofejevič Savenkov. Je možné, že první studie maloval podle Ivana Timofejeviča a pozdější podle jeho syna.\n\nV roce 1907 se Surikov stal členem Svazu ruských malířů a opustil řady peredvižniků.\n\nParalelně se \"Stepanem Razinem\" Surikov pracoval i na několika jiných obrazech. V roce 1901 V. M. Krutovskyj ukázal malíři brožuru N. Ogloblina o Krasnojarském povstání (vydána v Tomsku). Krasnojarské vzpoury v letech 1695–1698 účastnili i Surikovovi předkové - Pjotr a Ilja Surikov. Vasilij Ivanovič začíná tvořit obraz \"Krasnojarskij bunt 1695 goda\". Nedokončený zůstal i obraz \"Kniagiňa Oľga vstrečaet tělo Kniaz Igora, ubytogo derevjanami\". Toto dílo vymyslel v roce 1909, během cesty na jezero Šira.\n\nPo přečtení knihy I. J. Zabelina \"Domašnyj byt ruských Carica v 16.-17. vekach\" Surikov od roku 1908 maluje obraz \"Posešenie carevnoj ženskogo monastýr\". Prototypem carevny se staly vnučky Surikova - Natália Končalovskaja a Asja Dobrinskaja.\n\nV roce 1910 Surikov spolu se zetěm, umělcem P.P. Končalovským, navštívil Španělsko. Po iniciativě Surikova a L. A. Černyševa byla v Krasnojarsku v roce 1910 otevřená umělecká škola. Surikov poslal z Petrohradu potřebné učební pomůcky.\n\nV létě roku 1915 navštívil Krasnojarsk, kde maloval několik krajinek: Krasnojarsk v rajone Blagoveššenskoj Cerkva, Plaškout na Jenisji a několik akvarelů. Nedokončený zůstal obraz \"Blagoveššenie\".\n\nV roce 1915 Vasilij Ivanovič odešel na léčení na Krym.\n\nSurikov umřel v Moskvě 6. března 1916 kvůli srdeční skleróze. Je pohřben spolu se ženou na Vagaňkovském hřbitově.\n\nJeho jméno nese Moskevský institut umění. V rodném kraji, v Krasnojarsku, mu byl v roce 1954 postaven památník (sochař L. J. Ejdlin, architekt V. D. Kirchoglani), na stejném místě bylo v roce 1948 otevřeno muzeum. V jeho domě, který slouží také jako muzeum, byl v roce 2002 postaven nový památník (sochař Jurij Zlotia). Na jeho počest byl nazván kráter na Merkuru a planetka.\n\n"}
{"id": "996581", "url": "https://cs.wikipedia.org/wiki?curid=996581", "title": "Maša Zecová Peškiričová", "text": "Maša Zecová Peškiričová\n\nMaša Zecová Peškiričová (* 21. ledna 1987, Jesenice, Slovinsko) je slovinská profesionální tenistka, která na okruh ITF vstoupila v roce 2004. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do roku 2014 3 tituly ve dvouhře a 9 ve čtyřhře.\n\nNa žebříčku WTA byla ve dvouhře nejvýše klasifikována v červnu 2009 na 93. místě, ve čtyřhře pak v říjnu 2009 na 130. místě. Trénuje ji Gaetano Marrone.\n\nVe fedcupovém týmu Slovinska debutovala v roce 2006 utkáním 1. skupiny zóny Evropy a Afriky proti Srbsku a Černé Hoře, v němž prohrála s Anou Ivanovićovou. Do 2015 v soutěži nastoupila k 20 mezistátním utkáním s bilancí 6–13 ve dvouhře a 2–9 ve čtyřhře.\n\n"}
{"id": "996582", "url": "https://cs.wikipedia.org/wiki?curid=996582", "title": "Daniel Svoboda", "text": "Daniel Svoboda\n\nDaniel Svoboda (* 5. května 1971 České Budějovice) je český herec.\nV roce 1996 přijal angažmá v Horáckém divadle v Jihlavě, kde za svého osmiletého působení vytvořil více jak padesát divadelních rolí. Od roku 2003 je v Praze na volné noze. Od roku 2017 mimo jiné působí v Divadle Kolowrat.\n\nV roce 2011 založil divadelní spolek No Kakabus.\n\nKromě divadla jej diváci mohou spatřit v televizi i na filmovém plátně. Objevil se například ve snímcích \"Cyril a Metoděj\", \"Kájínek\", \"Ať žijí rytíři!\", \"Clochemerle\", a mnoho dalších.\n\nOd roku 2008 se aktivně věnuje scénickému šermu a začal spolupracovat s profesionální skupinami Merlet a Maledictus. Pod jeho režijním vedením, vznikly například, šermířsko-divadelní projekty Midnight hunter, nebo Time Machine, které se úspěšně inscenují na mezinárodních festivalech.\n\n\n\n\n"}
{"id": "996583", "url": "https://cs.wikipedia.org/wiki?curid=996583", "title": "Vlasta Brožová-Šourková", "text": "Vlasta Brožová-Šourková\n\nVlasta Brožová roz. Šourková (* 21. ledna 1936) je československá hráčka basketbalu. Je zařazena na čestné listině zasloužilých mistrů sportu.\n\nZa basketbalové reprezentační družstvo Československa hrála celkem 91 utkání a má významný podíl na dosažených sportovních výsledcích. Zúčastnila se mistrovství světa v roce 1959 a třikrát mistrovství Evropy v basketbale žen, na nichž získala celkem 4 medaile, z toho stříbrnou za druhé místa na ME 1962 a tři bronzové medaile za třetí místa (MS 1959 a ME 1960, 1964). Reprezentační kariéru zakončila po Mistrovství Evropy v basketbale žen v roce 1964 v Budapešti (3. místo).\n\nV československé basketbalové lize odehrála celkem 10 sezón, z toho první dvě sezóny za \"B\" tým Slovanu Praha Orbis a dalších osm sezón za \"A\" tým Slovan Orbis Praha, v nichž s týmem získala v ligové soutěži šestkrát titul mistra a jedenkrát vicemistra Československa.\n\nS týmem Slovan Orbis Praha se zúčastnila 5 ročníků Poháru evropských mistrů v basketbale žen, dvakrát tým skončil v soutěži na druhém místě, když podlehl až ve finále (1961 proti Daugava Riga, 1963 proti Slavia Sofia) a třikrát se probojoval mezi čtyři nejlepší týmy a podlehl až v semifinále (1960 a 1962 s Daugava Riga, 1965 s týmem Slavia Sofia).,\n\n\n\n\n"}
{"id": "996584", "url": "https://cs.wikipedia.org/wiki?curid=996584", "title": "Alvin a Chipmunkové: Čiperná jízda", "text": "Alvin a Chipmunkové: Čiperná jízda\n\nAlvin a Chipmunkové: Čiperná jízda (v anglickém originále Alvin and the Chipmunks: The Road Chip) je americký rodinný komediální film z roku 2016. Režie se ujal Walt Becker a scénáře Randi Mayem Singer a Adam Sztykiel. Snímek je čtvrtým filmem série \"Alvin a Chipmunkové\". Hlavní role hrají Jason Lee, Tony Hale, Kimberly Williams-Paisley a Josh Green a své hlasy propůjčili Justin Long, Matthew Gray Gubler, Jesse McCartney, Kaley Cuoco, Anna Farisová a Christina Applegate.\n\nFilm byl do kin uveden 23. prosince 2015. V České republice měl premiéru 28. ledna 2016. Film získal negativní recenze od kritiků a vydělal přes 234,8 milionů dolarů.\n\nV červnu 2013 studio 20th Century Fox oznámilo natáčení čtvrtého dílů nazvaného \"Alvin a Chipmunkové 4\", s plánovanou premiérou 11. prosince 2015. V srpnu 2014 Randi Mayem Singer podepsal smlouvu na napsání scénáře. V prosinci 2014 byl najat režisér Walt Becker a bylo oznámeno, že premiéra filmu bude 18. prosince 2015, také bylo oznámeno, že film ponese název \"Alvin a Chipmunkové: Čiperná jízda\". V únoru 2015 bylo oznámeno, že Tom Hale se připojil k obsazení, v březnu se připojily Kimberly Williams-Paisley a Bella Thorne. Natáčení začalo 16. března 2015 a skončilo 20. května 2015.\n\nFilm vydělal 85,9 milionů dolarů v Severní Americe a 148,9 milionů dolarů v ostatních oblastech, celkově tak vydělal 234,8 milionů dolarů po celém světě. Rozpočet filmu činil 90 milionů dolarů. V Severní Americe byl oficiálně uveden 18. prosince 2015, společně s filmy \"\" a \"Sisters\". Za první promítací den snímek vydělal 4 miliony dolarů, za první víkend pak 14,3 milionů dolarů a získal druhou nejvyšší návštěvnost, po filmu \"Star Wars: Síla se probouzí\".\n\nFilm získal převážně negativní recenze od kritiků. Na recenzní stránce Rotten Tomatoes získal z 63 započtených recenzí 16 procent s průměrným ratingem 3,4 bodů z deseti. Na serveru Metacritic snímek získal z 21 recenzí 33 bodů ze sta. Na Česko-Slovenské filmové databázi snímek získal 54%.\n"}
{"id": "996585", "url": "https://cs.wikipedia.org/wiki?curid=996585", "title": "Malý Zvolen", "text": "Malý Zvolen\n\nMalý Zvolen (1372 m n. m.) je hora ve Velké Fatře na Slovensku. Nachází se v severní rozsoše Zvolenu (1403 m) mezi samotným Zvolenem a Končitou (1248 m). Západní svahy hory spadají do doliny Veľký Hričkov, východním směrem vybíhá krátká rozsocha klesající přes bezejmenný vrchol 1027 m do Korytnické doliny. Odlesněný vrchol hory je dobrým rozhledovým bodem.\n\n\n\n"}
{"id": "996586", "url": "https://cs.wikipedia.org/wiki?curid=996586", "title": "Jarmila Šulcová-Trojková", "text": "Jarmila Šulcová-Trojková\n\nJarmila Šulcová roz. Trojková (* 1935) je československá hráčka basketbalu (vysoká 178 cm).\n\nZa basketbalové reprezentační družstvo Československa hrála celkem 86 utkání v letech 1956 až 1960 a má významný podíl na dosažených sportovních výsledcích. Zúčastnila se dvakrát mistrovství světa a dvakrát mistrovství Evropy v basketbale žen, na nichž získala celkem čtyři bronzové medaile za třetí místa (MS 1957, 1959 a ME 1958, 1960). Na mistrovství Evropy v basketbale žen 1958 v Polsku (Lodž) byla nejlepší střelkyní Československa se 64 body. Reprezentační kariéru zakončila po Mistrovství Evropy v Sofii 1960 (3. místo).\n\nV československé basketbalové lize odehrála celkem 9 sezón (1954–1964), z toho osm za Slavia VŠ Praha a jednu sezónu za Tatran Ostrava, v nichž s týmem získala v ligové soutěži jedno třetí místo.\n\n\n\nčesky\nPřehled českého ženského basketbalu, Daniela Pokorná, 2011\n\n"}
{"id": "996587", "url": "https://cs.wikipedia.org/wiki?curid=996587", "title": "Phaëton (Lully)", "text": "Phaëton (Lully)\n\nPhaëton \"(LWV 61)\" je francouzská opera \"(tragédie lyrique)\" od Jeana-Baptiste Lullyho. Libreto sepsal dlouholetý Lullyho spolupracovník Philippe Quinault, podle Proměn od Publia Ovidia Nasa. Opera měla premiéru 6. ledna 1683 ve Versailles a alegoricky znázorňuje, jaký trest čeká smrtelníky, kteří se odváží povznést tak vysoko jako \"slunce\" (tj. Ludvík XIV. - \"Král Slunce\").\n\nOpera sestává z pěti dějství a prologu, stejně jako všechny Lullyho opery (kromě \"Acis et Galatée\", která má pouze tři dějství + prolog).\n\n\"Phaëton\" se stal první Lullyho operou, která měla premiéru na zámku ve Versailles \"(předchozí opery měly premiéry buď na zámku Saint-Germain-en-Laye, nebo v divadle Palais-Royal)\", který byl dokončen roku 1682 a stal se sídlem královského dvora.\n\nHerci z Pařížské opery provedli první představení v Paříži 27. dubna 1683 a to právě v divadle Palais-Royal. Opera se dočkala obliby široké veřejnosti a s výjimkou třicetidenního smutku nad smrtí královny Marie Terezy Habsburské (30. července 1683) se hrála nepřetržitě až do 12. nebo 13. ledna 1684.\n\nPro \"Phaëton\" se vžilo přízvisko \"Lidová opera\", podobně, jako se pro Isis vžilo přízvisko \"Opera muzikantů\", nebo přízvisko opery Atys - \"Královská opera\".\n\nPopularitu \"Phaëtona\" u pařížského obecenstva dokládá i množství nových nastudování v pařížské opeře: v letech 1692, 1702, 1710, 1721, 1730, 1742 a naposledy 1753. Reprízy byly pravidelně provázeny parodiemi na tuto operu v lidových divadlech.\n\nSoučasně si tato opera zachovala oblibu i u královského dvora, kde Lullyho hudbě později přála zejména královna Marie Leszczyńská. Svůj cyklus koncertů (\"Concerts de la Reine\") zahájila 3. prosince 1725 právě úryvky z \"Phaëtona\", tutéž operu si nechala hrát roku 1739 na královských zámcích ve Fontainebleau a ve Versailles. Stejnou náklonnost Lullyho hudbě věnovala Madame de Pompadour, milenka Ludvíka XV. (manžela Marie Leszczyńské), a prolog k \"Phaëtonovi\" hráli aristokratičtí ochotníci též v roce 1749 ve Versailles v jejím tzv. Théâtre des Petits Appartements.\n\nNa francouzském venkově uvedlo \"Phaëtona\" nejprve divadlo v Marseille roku 1686; o rok později jej tato divadelní společnost uvedla jako vůbec první operu v Avignonu a zřejmě roku 1690 v Toulouse. Další reprízy se v Marseille konaly v letech 1707, 1714 a 1720. 3. ledna 1688 se \"Phaëtonovi\" dostalo té pocty, že jím bylo otevřeno stálé operní divadlo v Lyonu; opera měla mimořádný úspěch, hrála se čtyřikrát týdně po šest měsíců (s výjimkou postního období) a byla zde hojně reprízována až do roku 1710. Uvedla ji ještě divadla v Rouenu (1689), Lille (1718) a Dijonu (1732).\n\nMimo Francii byl \"Phaëton\" hrán v roce 1686 nebo 1687 v Amsterdamu, v roce 1696 v Bruselu, v roce 1708 v Gentu a v roce 1710 (a možná 1718) v Haagu.\n\nNovodobou premiéru díla uvedl režisér Herbert Wernike na scéně divadla v Kasselu. Roku 1993 se po zásadní přestavbě znovu otevíralo operní divadlo v Lyonu (Opéra de Lyon) a jako zahajovací inscenace (premiéra 20. května 1993) byl zvolen právě Phaëton, jímž byl zahájen operní provoz v Lyonu ještě za Lullyho doby. Inscenaci Karine Saportové dirigoval Mark Minkowski, titulní roli zpíval Howard Crook. Z inscenace byla pořízena zvuková nahrávka. Další inscenaci uvedlo roku 2010 Státní divadlo v Saarbrückenu (dirigent George Petrou, režie Christopher Alden). V roce 2012 uvedl operu v koncertním provedení dirigent Christophe Rousset na festivalu v Beaune, v Salle Pleyel v Paříži a v divadle v Lausanne, i z tohoto koncertu byla vydána nahrávka.\n\n\"Postavy prologu\"\n\"Postavy tragédie\"\n\n(Zahrady paláce bohyně Astrai) Družina bohyně Astrai tančí a zpívá v bohyniných zahradách, kde vládne věčný klid a mír a kde se všichni oddávají hrám (balet a sbor \"Cherchons la paix dans cet asile\"). Astraia musela na konci Zlatého věku opustit Zemi, protože ji lidská zloba vyhnala, přesto stále lituje smrtelníků a přála by si, aby se jim šťastná doba zase navrátila (árie \"Dans cette paisible retraite\"). Její společníci a společnice pokračují v příjemném tanci a zpěvu (balet a sbor \"Dans ces lieux tout rit sans cesse\").\n\nPřichází bůh Saturn, který vládl Zemi i Nebi za Zlatého věku, se svým průvodem. Oznamuje Astrai, že čas nového věku štěstí a rozkoše přišel (balet a zpěv Saturna se sborem \"Que les mortels se réjouissent\"). Jistý hrdina (tj. Ludvík XIV.), požívající přízně nebes a právě obdařený dědicem, potlačil svár a závist, zastrašil nepřátele a přinesl mezi lidi mír, dotvrzený velebnými stavbami a slavnými hrami, při nichž Múzy pořádají „tisíce nových koncertů‟ (recitativ a árie \"Un héros qui mérite une gloire immortelle… Les Muses vont lui faire entendre\"). Astraia vyzývá svou družinu, aby se připojila k Saturnovu průvodu a společně jej následovaly na zem do hrdinovy říše (sbor \"Jeux innocents, rassemblez-vous\", balet obou družin, sbor \"Plaisirs, venez sans crainte\" a závěrečný duet Astrai a Saturna se sborem \"On a vu ce héros terrible dans la guerre\").\n(Zahrada s jeskyní na mořském břehu) Libye, dcera egyptského krále Meropa a dědička jeho říše, hledá v zahradní samotě klid pro své rozbouřené srdce (árie \"Heureuse une âme indifférente!\"). Tam na ni narazí její důvěrnice Theoni, dcera boha Prótea, jež rovněž hledá samotu pro své rozjímání. Diví se, že Libye opustila dvůr, kde ji čeká plno nápadníků, z nichž její otec dnes vybere pro princeznu ženicha. Z Libyiných rozpaků se Theoni dovtípí, že princeznino srdce je již zadáno a že jeho vlastníkem je vznešený Epafus, syn Jupitera a Isis. Princezna se však obává, že otec pro ni zvolí někoho jiného (árie \"Mon cœur s'est trop pressé de choisir un vainqueur\"). Domnívá se, že Theoni může být mnohem klidnější, neboť její lásce s Faethontem nestojí nic v cestě (árie \"Vous ressentez l'amour sans éprouver ses peines\"). Ale Theoni namítá, že láska nikdy nezná klidu (árie \"La mer est quelquefois dan sune paix profonde\"), v čemž jí Libye dává za pravdu (duet \"Ah, qu'il est difficile\"). Theoni se chce princezně svěřit se svými obavami o Faethontovu lásku, ale protože ten právě přichází, zanechává Libye milence o samotě.\n\nFaethón je snoubenčinou přítomností překvapen, hledal zde totiž svou matku, královnu Klymené, a rozmluva s Theoni je mu nepříjemná. Theoni si stěžuje, že jí Faethón již neprojevuje dostatečně svou lásku (árie \"Je m'aperçois sans cesse\"). Faethón ji ujišťuje, že stále miluje jen ji, ale Theoni vidí veliký rozdíl mezi jeho dřívější vášní a nynějším chladem a odstupem (árie \"Ah! du moins, ingrat que vous êtes\"). Až příchod Klymené osvobodí Paethonta od rozzlobené milenky.\n\nKlymené nachází Faethonta ve špatné náladě. Faethón se totiž obává, že král zvolí za manžela své dcery (a tím i za svého následníka) Epafa, a nedokáže si představit, že by měl být Epafovým poddaným. Přesvědčuje matku, královu manželku, aby Meropa přesvědčila k tomu, aby za svého dědice označil Faethonta. Královna je k tomu v zásaě ochotna, ale vidí překážku v syově lásce k Theoni. Faethón tyto obavy vyvrací: miluje sice Theoni, ale jeho touha po slávě a egyptské koruně je pro něj přesnější (árie \"J'entends mon destin qui m'appelle\"). Klymené chválí jeho city (árie \"D'une amoureuse ardeur un grand cœur peut brûler\") a věří, že se jeho přání naplní. Trápí ji však neblahá předtucha. Proto sem přišla, aby od jasnozřivého boha Prótea, který sem přichází dát odpočinout Neptunovu stádu, získala věštbu o synově budoucnosti.\n\nPróteus přichází, provázen skupinou mořských božstev, a žene s sebou Neptunova stáda. Přirovnává rozbouřený oceán k nešťastné lásce a radí se obojímu vyvarovat (árie \"Hereuex, qui peut voir de rivage\"). Uchýlí se k odpočinku do jeskyně. Próteus jen nerad sdílí své znalosti, proto Klymené volá na pomoc svého bratra Tritona. Ten se objeví se svým průvodem mořských božstev, které svým tancem a zpěvem Protea probudí a zabaví (balet a árie Tritona \"Que Protée avec nous partage\").\n\nPróteus je představením potěšen, ale na Tritonovu otázku po Faethontově osudu odmítá odpovědět. Tritonova družina se jej k tomu snaží donutit. Próteus se proměňuje postupně ve lva, ve strom, v mořskou příšeru, ve studánku a v plamen, ale Tritonovi průvodci jej vždy dopadnou (balet s árií Tritona \"C'est un secret qu'il faut qu'on vous arrache\"). Próteus je po několika dalších proměnách donucen vyjevit Klymené Faethontův osud. Ctižádostivá matka se má obávat nejhoršího: opovážlivost a slávychtivost dovede jejího syna k pádu, ani ochrana jeho otce mu nepomůže, nebe jej hněvivě potrestá. Triton a Klymené jsou zděšeni.\n(Palác krále egyptského, vyzdobený a připravený pro velký obřad) Klymené se snaží Faethonta varovat, ale ten považuje Próteovy věštby jen za léčku, jíž ho chce jasnovidný bůh přece jen přimět ke svatbě s jeho dcerou Theoni. Královna si sice přeje pro svého syna to nejvyšší postavení a vyslovuje obdiv jeho ctižádosti, kterou sdílí, ale chce jej především zachovat naživu. Proto jej přemlouvá k umírněnosti v ambicích (árie \"Vivez, et bornez vos désirs\"). Ale Phaetón je odhodlán sledovat volání Slávy i za cenu svého života (árie \"Je veux me faire un nom d'éternelle mémoire\"). Klymené doufá, že přicházející Theoni svou láskou utiší Faethontovu nezřízenou ctižádost, ale Faethón se s ní odmítá setkat. Theoni zůstává sama, zoufá si a svolává na Faethonta pro jeho bezcitnost a nevěru pomstu nebes (árie \"Il me fuit, l'inconstant! Il m'ôte tout espoir\").\n\nObjevuje se Libye a s obavami očekává králův verdikt. Theoni jí vypráví své obavy, že její láska už najisto skončila špatně, a obě si stěžují na Amora, který působí tolik utrpení (duet \"Amour, cruel vainqueur\"). Je to Epafos, kro přináší Libyi špatnou zprávu: král zvolil jejím manželem Faethonta. Oba milenci zoufají, že si jsou navěky ztraceni (duet \"Quel malheur! quel supplice! hélas!... Ô sort trop malheureux\").\n\nPřichází samotný král Merops s celým svým dvorem, mezi nímž jsou i králové etiopský a indický se svými družinami. Merops vyhlašuje Phaetonta svým zetěm a dědicem a všichni mu provolávají slávu (průvod, recitativ a árie \"Rois qui pour souverain devez me reconnaître… Que de tous côtés on entende\")\n(Chrám Isis) Faethón přišel sám zvěstovat Theoni královo rozhodnutí. Theoni mu vyčítá, že miluje jinou a že je ochoten pro královský titul obětovat její lásku (árie \"Ah! Phaëton, est-il possible\"). Faethón jí vysvětluje, že miluje stále ji a nikoli snad Libyi, ale že musí sledovat svůj osud. Doporučuje Theoni, aby se na něj třeba hněvala, ale netrápila se pro něj. Rozrušená Theoni na svého milence svolává pomstu bohů, pak si ale uvědomuje, že Faethonta stále miluje, a své výzvy odvolává (árie \"Perfide, est-il donc vrai que vous me trahissez?\").\n\nFaethón podíla své sluhy, aby následovali nešťastnou Theoni. Sám ji lituje, ale hlas lásky v něm nedovede přehlušit volání slávy a moci (árie \"Je plains ses malheurs\").\n\nProtože Isis je patronkou Egypta a jeho nejuctívanější bohyní, musí jí Faethón jako budoucí král složit svou úctu. Ale cestu do chrámu mu zastoupí Epafos, rozhořčen tím, že Faethón poté, co jej připravil o milovanou Libyi, potažmo o egyptský trůn, se ještě odvažuje vstoupit do chrámu Epafovy matky. Faethón si je jist přízní bohů, kterou mu ostatně právě prokázali (árie \"Quel sort est plus beau que le mien?\"), ale Epafos mu vyhrožuje svou pomstou i pomstou svého otce Jupitera. Faethón a Epafos pak soupeří ve chvále svých otců, Hélia a Jupitera (duet \"Mon père est le dieu favorable\"). Pak ale Epafos zpochybní, že Faethontovým otcem je skutečně Hélios: prý to dokazuje jen tvrzení Faethontovy matky. Hluboce uražený Faethón je rozhodnut všem nade vši pochybnost dokázat, že Hélios je jho otcem.\n\nDo chrámu přicházejí král Merops a královna Klymené s honosným průvodem, aby položili oběti na oltář bohyně Isis (pochod, recitativ krále \"Ô vous, pour qui l'Amour des plus beaux de ses nœuds\" a duet krále a královny se sborem \"Nous révérons votre puissance\"). Obřad přeruší Epafos a zabrání původu vstoupit do chrámu: dovolává se své matky a dveře Isidina chrámu se samy zavírají. Král a královna se uleknou tohoto znamení, ale Faethón je rozhodnut v obřadu pokračovat a dveře otevřít třeba násilím. Tu se brána znovu otevře a z chrámu, z nějž nyní šlehají plameny, se vyrojí hejno fúrií a duchů, kteří rozmetají připravené oběti a rozeženou přítomné (balet).\n\nJen tvrdošíjný Faethón se svou matkou zůstávají a následník trůnu nyní na Klymené žádá důkaz, že je synem boha Slunce. Klymené činí slavnostní přísahu (árie \"Vous êtes son fils, je le jure\") a z oblak vystupují větry, které Faethonta zvednou a odnášejí do Héliova paláce.\n(Héliův palác) Hélius sedí na svém trůně, zatímco dvanáct hodin dne a čtyři roční období se svými družinami tančí a zpívají na jeho počest (balet a sbor \"Sans le dieu qui nous éclaire\"). Hélios oznamuje Faethontův příchod. Hodiny a roční období jej slavnostně vítají v paláci Slunce (balet a sbor \"Dans ce palais bravez l'envie\").\n\nHélios vyzývá Faethonta, aby k němu přistoupil a svěřil se mu se svými starostmi. Faethón pokorně žádá, aby Hélios jeho závistivým nepřátelům prokázal, že je jeho otcem. Hélios Faethontovi při vodách Styxu přísahá, že je jeho otcem a že mu podá jakýkoli důkaz, který si zvolí (árie \"C'est toi que j'en atteste\").\n\nFaethón žádá, aby jej Hélios nechal jeden den řídit svůj sluneční vůz. Hélios se zděsí a varuje svého syna, že pro smrtelníka může tento pokus skončit katastrofou, ale Faethón si nesmrtelné slávy, kterou by si tímto činem dobyl, cení více než svého života. Hélios lituje své přísahy, ale je nucen synovo přání splnit. Pokouší se Faethonta naposledy od jízdy odradit (árie \"Abandonnez un dessein dangeureux\"), ale ten je neoblomný (árie \"Mon dessein sera beau, dusse-j'y succomber\"). Hélios jej s těžkým srdcem vyprovází a jeho sloužící vypravují sluneční vůz (sbor \"Allez répandre la lumière\").\n(Přívětivá venkovská krajina za rozbřesku) Před přítomným lidem se na obzoru objevuje sluneční vůz, na němž otěže drží Faethón. Klymené jásá a všem ukazuje jasný důkaz, že její syn je synem Hélia, ba sám novým Sluncem (recitativ a árie Klymené a její duet s Meropem \"Assemblez-vous, habitants de ces lieux… C'est un Soleil nouveau\"). Zato Epafos zuří a vášnivě vyzývá své rodiče, Jupitera a Isis, aby nestrpěli jeho ponížení a sokův triumf a aby jej pomstili (árie \"Dieu qui vous déclarez mon père\").\n\nVchází plačící Libye (árie \"Ô rigoreux martyre\"). Nachází zde Epafa, který ji ujišťuj, že Jupiter jeho opovážlivého soka zničí a že jejich láska přece jen najde naplnění. Libye se v to neodvažuje doufat, i když je to pro oba vábivá myšlenka (duet \"Hélas! une chaîne si belle\").\n\nMerops a Klymené mezitím sezvali všechno své dvořanstvo a egyptský lid a společně opěvují „nové Slunce‟ (duet a sbor \"Que l'on chante, que tout réponde\")- Egyptští pastýři a pastýřky radostně tančí (balet – bourrée) a jedna z pastýřek zpívá rozmarnou píseň o lásce (\"Ce beau jour ne permet qu'à l'Aurore\"). Přibíhá Theoni zvěstovat hrozivou předpověď svého otce Prótea: Faethón brzy zahyne pádem z nebes. A skutečně, Faethón ztrácí vládu nad slunečním vozem, který se příliš přibližuje zemi a spaluje ji; lid je zděšen (sbor \"Dieux! quel feu vient partout s'étendre\"). Objeví se bohyně Země (Gaia), která se hrozí zpustošení a úpěnlivě prosí boha blesku a hromu Jupitera o záchranu (recitativ \"C'est votre secours que j'implore\").\n\nNa obzoru se objevuje neřízený Faethontův vůz. Lidé nyní sami prosí Jupitera o bleskový zásah (sbor \"Ô due qui lancez le tonnerre\"). Jupiter se objevuje na nebesích a Faethonta – na výstrahu všem opovážlivcům – sráží bleskem ze slunečního vozu. Klymené a Theoni klesají v zoufalství, král a všechen egyptský lid jsou katastrofou ohromeni.\n\n\n\n"}
{"id": "996588", "url": "https://cs.wikipedia.org/wiki?curid=996588", "title": "Eskimo Callboy", "text": "Eskimo Callboy\n\nEskimo Callboy je německá metalcore skupina založená v Castrop-Rauxel roku 2010.\n\nPrvní EP vydali roku 2010 a bylo distribuováno EMP. Později pře-vydali EP přes nahrávací společnost Redfield Records.\n\nJejich debutové album, \"Bury Me in Vegas\" bylo vydáno 23. Března, 2012 Celosvětově přes Redfield Records.\n\n17. Listopadu 2012 Skupina oznámila po koncertě v Düsseldorf že bubeník Michael Maletzki byl vyměněn za Davida Friedrich.\n\nSkupina začala nahrávat nové album v Kohlekeller Studios s Producentem Kristianem Kohlmannslehner na Podzim 2013.\n\nAlbum \"We Are the Mess\" Bylo vydáno 10. ledna 2014 přes Redfield Records a Warner Music Japan.\n\n\"We Are the Mess\" se vyšplhala na osmé místo v německé hitparádě a 64. místo v Rakousku.\n\nHudební styl by mohl být něco mezi metalcore a post-hardcore. Styl je inspirován technem, takže se mu říká electronicore. Jejich zpěvák uvedl že se necítí jako by zapadaly do \"hardcore music scény\".\n\nJejich texty obsahují témata jako Opilost, Párty a sex. Skupina nazývá jejich hudbu jako \"Porno Metal\" (Anglicky \"Porn Metal\").\n\n\n\n\n"}
{"id": "996589", "url": "https://cs.wikipedia.org/wiki?curid=996589", "title": "Šoproň (hora)", "text": "Šoproň (hora)\n\nŠoproň (1370 m n. m.) je hora ve Velké Fatře na Slovensku. Nachází se v turčianské větvi hlavního hřebene mezi Ploskou (1532 m n. m.) na jihovýchodě a Javorinou (1328 m n. m.) na severovýchodě. Blízký Borišov (1510 m n. m.) se nachází již mimo hlavní hřeben. Jihovýchodní svahy Šoproně spadají do horních partií Ľubochnianské doliny, severozápadní do horní části Belianské doliny. V závěru Belianské doliny se rozkládá Národní přírodní rezervace Borišov. Vrchol hory je dobrým rozhledovým bodem.\n\n\n\n"}
{"id": "996590", "url": "https://cs.wikipedia.org/wiki?curid=996590", "title": "Anett Breitenbachová", "text": "Anett Breitenbachová\n\nAnett Breitenbach (roz. Mészáros), (* 14. červenec 1987 Budapešť, Maďarsko) je reprezentantka Maďarska v judu.\n\nMaďarky začátkem nového tisíciletí znovu hledali cestu na tatami a tato dlouhonohá bruneta patřila k prvním osobnostem. V 16 letech poprvé startovala na mistrovství světa a 18 letech získala první velkou seniorskou medaili. V roce 2008 se bez větších problémů kvalifikovala na olympijské hry do Pekingu. Ve čtvrtfinále však podlehla obhájkyni zlaté medaile Japonce Ueno po nasazeném držení (osaekomi). V opravách se do bojů o bronzovou medaili nedostala.\n\nV roce 2011 na podzim si při světovém poháru v Abú Dhabí natrhla přední zkřížený vaz v koleni (ACL). Kvalifikačních bodů pro olympijské hry do Londýně měla dostatek, ale několikaměsíční výpadek měl dopad jejím výkonu na olympijských hrách. V prvním zápase se proti ní postavila podsaditá Němka Thiele, které si ji po celý zápase nepustila k tělu. Zápas skončil po prodloužení bez bodu a rozhodčí poslali praporky do dalšího kola Němku.\n\nPo olympijských hrách v Londýně si vzala sportovní pauzu. Po roce se rozhodla zkušit štěstí mezi profesionály v MMA, ale koncem roku 2014 a s blížícími se olympijskými hrami v Riu se vrátila zpátky k judu.\n\n"}
{"id": "996592", "url": "https://cs.wikipedia.org/wiki?curid=996592", "title": "Viktor Stretti", "text": "Viktor Stretti\n\nViktor Stretti, \"křtěný\" Vítězslav Otakar (7. dubna 1878, Plasy – 3. března 1957, Praha), byl český grafik, malíř a ilustrátor, známý hlavně svými lepty ze staré Prahy a portréty významných osobností. Zasloužil se o rozšíření zvyku posílat novoroční gratulace a PF.\n\nPocházel ze staré italské umělecké rodiny, usedlé v Praze, ale jeho otec MUDr. Karel Stretti (1844–??) byl lékař a působil řadu let v Plasech. S manželkou Marií, rozenou Jahnovou (1848–1929) měli celkem sedm dětí (syn Vladimír zemřel jednoroční roku 1887). Od roku 1885 studoval Viktor Stretti na české reálce v Praze a po maturitě na Umělecko-průmyslové škole a na Akademii výtvarných umění u Františka Ženíška. Roku 1898 studoval na akademii v Mnichově, kde se u Petera Halma blíže seznámil s technikou leptu a získal za své grafiky medaili. Po roční vojenské službě cestoval po Francii a zejména po Normandii a od roku 1902 byl asistentem na Uměleckoprůmyslové škole v Praze. Později působil jako úspěšný grafik a portrétní malíř a hodně cestoval. V jeho pozdější tvorbě se tak objevují i exotické náměty.\n\nByl členem spolků \"Mánes\" a \"Hollar\". Byl nositelem vyznamenání Rytíř francouzské Čestné legie.. Dále byl členem pražské zednářské lóže Jan Ámos Komenský.\n\nOd roku 2009 je v bývalém klášteře Plasy otevřena galerie rodiny Strettiů.\n\n\n"}
{"id": "996593", "url": "https://cs.wikipedia.org/wiki?curid=996593", "title": "David Bohm", "text": "David Bohm\n\nDavid Joseph Bohm FRS (20. prosince 1917, Wilkes-Barre – 27. října 1992, Londýn) byl americko-britský fyzik a představitel tzv. kvantové fyziky. Pokusil se aplikovat kvantovou teorii na oblast filozofie mysli a rozbít s její pomocí \"karteziánský řád\". Úzce přitom spolupracoval s Karlem Pribramem, jehož holonomní model mozku pomáhal formulovat.\n\nPocházel ze židovské rodiny, jeho otec emigroval do USA z Maďarska, matka z Litvy. Víru svých rodičů ovšem nepřijal a stal se agnostikem. Dostal se do studijní skupiny Roberta Oppenheimera na Kalifornské univerzitě v Berkeley. Díky tomu se dostal i do projektu Manhattan, tedy k výrobě první atomové bomby v Los Alamos. Po válce se stal profesorem na Princetonské univerzitě, kde spolupracoval s Albertem Einsteinem. Kvůli svým raným sympatiím ke komunismu však musel v mccarthyovské éře opustit jak univerzitu, tak Spojené státy. Stal se nejprve brazilským a nakonec britským občanem.\n\nVe své snaze vyřešit znepokojivé paradoxy moderní fyziky vzkřísil Bohm teorii skrytých proměnných, kterou považovali za vyvrácenou takoví eminentní fyzici a matematici jako Einstein a John von Neumann. Bohm popsal podstatu skutečnosti všeobecně a vědomí zvláště jako spojitý a soudržný celek, který podléhá nikdy nekončícímu procesu změn - celopohybu (holomovement). Svět je ve stálém toku proměn a stabilní struktury jakéhokoliv druhu jsou pouze abstrakce. Jakýkoliv popsatelný objekt, entitu nebo událost považuje Bohm za odvozeniny od nedefinovatelné a neznámé totality.\n\nJevy, které přímo vnímáme našimi smysly a pomocí vědeckých přístrojů, představují jen zlomek celé skutečnosti, rozvinutý nebo explicitní řád. Jeho zdrojem a jeho tvořivou matricí je zavinutý nebo implicitní řád, který je obecnější totalitou existence a jehož je explicitní řád speciální vnitřní formou. V implicitním pořádku nejsou již prostor a čas dominantními faktory, které určují vztahy závislosti a nezávislosti různých prvků. Různé aspekty existence mají smysluplný vztah k celku a slouží svými specifickými funkcemi konečnému účelu, spíše než by byli jeho nezávislými stavebními bloky. Obraz vesmíru se tak podobá obrazu živého organismu, jehož orgány, tkáně a buňky mají smysl jedině v relaci k celku.\n\nFakticky je nemožné stanovit mezi životem a neživou hmotou ostrou a absolutní hranici. Tak život, jakož i neživá hmota mají svůj společný základ v celopohybu, který je jejich prvotním a univerzálním zdrojem. Neživou hmotu můžeme považovat za relativně autonomní podoblast, v níž život existuje \"implicitně\", ale neprojevuje se významně.\n\nHmota a vědomí nemohou být jedno z druhého vysvětleny nebo jedno na druhé zredukovány. Obě jsou abstrakcemi implicitního řádu, který je jejich společným základem, a představují tak nedělitelnou jednotu. Podobně jsou abstrakcemi jediného totálního proudu i znalosti o skutečnosti a zejména o vědě. Spíše než reflexe skutečnosti a její nezávislé popisy jsou to integrální části celopohybu.\n\nMyšlení má dva důležité aspekty: pokud funguje samo o sobě, je mechanické a odvozuje svůj – vesměs neúčelný a irelevantní – řád z paměti. Může však reagovat přímo na inteligenci, která je volným nezávislým a nepodmíněným prvkem, který vzniká při celopohybu. Vnímání a znalosti včetně vědeckých teorií jsou výsledkem tvůrčí činnosti, kterou lze srovnat s uměleckým procesem, a nejsou tedy jen objektivními reflexemi nezávisle existující skutečnosti. Skutečná realita je neměřitelná a pravdivé chápání světa vidí neměřitelné jako podstatu existence.\n\nKoncepční fragmentace světa vytváří stav vážné disharmonie a má nebezpečné důsledky. Pokouší se nejen rozdělovat, co je nedělitelné, ale i sjednocovat, co je nesjednotitelné, a vytvářet umělé struktury - národní, ekonomické, politické a náboženské skupiny. Nemít jasno o tom, co je a co není skutečně odlišné, znamená nemít jasno o ničem. Nevyhnutelným důsledkem je pak citová, politická a ekonomická krize. Bohm poukázal na fakt, že pojmová fragmentace je podporována strukturou našeho jazyka, která zdůrazňuje dělení pomocí podmětu, slovesa a předmětu. Položil základy nového jazyka, zvaného \"rheomode\". Ten nedovoluje diskusi pozorovaných faktů pomocí separátních věcí statické povahy, ale popisuje svět ve stavu proudění jako dynamický proces.\n\n"}
{"id": "996596", "url": "https://cs.wikipedia.org/wiki?curid=996596", "title": "Malá noční hudba", "text": "Malá noční hudba\n\nMalá noční hudba je v češtině nejčastěji používaný název skladby Serenáda č.13 pro smyčcový kvartet a kontrabas v G dur od W. A. Mozarta z roku 1787, K. 525 . Název vzešel z poznámky \"Eine kleine Nachtmusik\", která znamená „Malá serenáda“, ve skladatelově vlastním katalogu prací.\n\nMalá noční hudba byla dokončena ve Vídni dne 10. srpna 1787 , v době, kdy Mozart pracoval na druhém dějství své opery Don Giovanni. Bližší okolnosti jejího vzniku nejsou známy, ale je možné, že vznikla na objednávku k nějaké zvláštní příležitosti, podobně jako většina Mozartových serenád.\n\nTiskem ji vydal až okolo roku 1827 Johann André ve městě Offenbach am Main. Vydavatel se k ní dostal přes vdovu Constanze, která mu skladbu prodala roku 1799, necelých osm let po smrti manžela, jako součást většího souboru jeho hudebních děl.\n\nV současné době je Malá noční hudba jednou z nejpopulárnějších Mozartových skladeb, je možno ji slyšet po celém světě na četných koncertech i nahrávkách.\n\nSkladba má 4 části:\n\n\nSerenáda je známa hlavně kvůli své první větě.\n\n"}
{"id": "996597", "url": "https://cs.wikipedia.org/wiki?curid=996597", "title": "Pan Ku", "text": "Pan Ku\n\nPan Ku (; 32–92), zdvořilostní jméno Meng-ťien (, byl čínský historik a básník chanské doby, autor \"Chan-šu\", dějin dynastie Raná Chan.\n\nPan Ku se narodil roku 32 n. l., pocházel z Fu-fengu (, u Sien-jangu v čínské provincii Šen-si). Jeho otcem byl Pan Piao, konfuciánský učenec, úředník a historik. I Pan Ku získal konfuciánské vzdělání a od roku 47 studoval na Vysokém učení (\"Tchaj-süe\") v hlavním městě.\n\nPo smrti otce roku 54 se vrátil domů. Zde prostudoval dílo otce, který po roce 36 začal psát pokračování \"Zápisků historika\", všeobecných dějin Číny, končících vládou chanského císaře Wu-tiho (panoval v letech 141–87 př. n. l.). Pan Ku otcovo pokračování \"Zápisků\" rozvinul v dějiny Číny od roku 206 př. n. l. do 25 n. l., tj. historii dynastií raná Chan a Sin. Své dílo nazval \"Chan-šu\", \"Dějiny dynastie Chan\" (doslova \"Kniha Chanů\").\n\nPo skončení tříletého smutku za otce se vrátil do státní služby, byl jmenován císařským družiníkem (\"lang\"), později povýšen na místo velitele stráže brány Süan-wu (\"süan-wu s’-ma\", 玄武司馬). Císař Čang (vládl 75–88) si cenil vzdělanosti a znalostí Pan Kua a využíval jeho schopností, jak ve skládání básní (včetně popisných básní \"fu\"), tak při posuzování politických otázek.\n\nRoku 89 byl Pan Ku přidělen do štábu generála Tou Siena na tažení proti Siung-nuům, tažení bylo úspěšné, ale když roku 92 upadl generál do nemilosti, byl Pan Ku zatčen a ve vězení zemřel. \"Dějiny Chanů\" dokončila Pan Kuova sestra Pan Čao. Dílo bylo, jako první z nich, vzorem pro pozdější dynastické historie. Mladší bratr Pan Kua, Pan Čchao, vojevůdce a diplomat, ve službách chanských císařů ovládal „Západní kraj“, přičemž jeho vojáci došli až ke Kaspickému moři.\n"}
{"id": "996598", "url": "https://cs.wikipedia.org/wiki?curid=996598", "title": "Lukáš Radil", "text": "Lukáš Radil\n\nLukáš Radil (* 5. srpna 1990, Čáslav) je český hokejový útočník momentálně hrající v týmu San Jose Sharks v kanadsko-americké NHL\n\n"}
{"id": "996599", "url": "https://cs.wikipedia.org/wiki?curid=996599", "title": "Lillian Copelandová", "text": "Lillian Copelandová\n\nLillian Copelandová (25. listopadu 1904, New York – 7. července 1964, Los Angeles) byla americká atletka, olympijská vítězka v hodu diskem.\n\nNarodila se v rodině imigrantů z Polska. Jejím prvním mezinárodním úspěchem byla stříbrná medaile ze soutěže diskařek na olympiádě v Amsterdamu v roce 1928. O čtyři roky později na olympiádě v Los Angeles zvítězila v této disciplíně v novém olympijském rekordu 40,58 m.\n\nByla několikanásobnou mistryní USA ve vrhu koulí, hodu diskem i hodu oštěpem.\n\n"}
{"id": "996604", "url": "https://cs.wikipedia.org/wiki?curid=996604", "title": "Pan Piao", "text": "Pan Piao\n\nPan Piao (; 3–54), zdvořilostní jméno Šu-pchi (, byl čínský historik chanské doby.\n\nPan Piao se narodil roku 3 n. l., pocházel ze Sien-jangu (v čínské provincii Šen-si). Byl konfuciánským učencem a úředníkem. Po roce 36 začal psát pokračování \"Zápisků historika\", všeobecných dějin Číny, které končily vládou chanského císaře Wu-tiho (panoval v letech 141–87 př. n. l.). Zemřel roku 54, poté jeho syn Pan Ku prostudoval jeho dílo a rozvinul je v \"Chan-šu\", dějiny Číny od roku 206 př. n. l. do 25 n. l., tj. historii dynastií raná Chan a Sin.\n\nPo smrti Pan Kua dokončila \"Chan-šu\" Pan Piaova dcera Pan Čao.\n\nMladší syn Pan Piaa, Pan Čchao, vojevůdce a diplomat, ve službách chanských císařů ovládal „Západní kraj“, přičemž jeho vojáci došli až ke Kaspickému moři.\n"}
{"id": "996607", "url": "https://cs.wikipedia.org/wiki?curid=996607", "title": "Lia Manoliuová", "text": "Lia Manoliuová\n\nLia Manoliuová (25. dubna 1932, Kišiněv – 9. ledna 1998, Bukurešť) byla rumunská atletka maďarské národnosti, olympijská vítězka v hodu diskem.\n\nÚčastnila se celkem šesti olympiád během dvaceti let (od roku 1952 do roku 1972). V letech 1960 a 1964 vybojovala bronzovou medaili v soutěži diskařek, v Mexiku v roce 1968 v této disciplíně zvítězila. Celkem 28 krát vytvořila národní rekord v hodu diskem (z 41,44 m v roce 1950 na 59,48 m v roce 1970). Její osobní rekord byl 62,06 m.\n\nV letech 1990 až 1998 byla předsedkyní Rumunského olympijského výboru.\n\n"}
{"id": "996609", "url": "https://cs.wikipedia.org/wiki?curid=996609", "title": "Maurice F. Strong", "text": "Maurice F. Strong\n\nMaurice F. Strong (29. dubna 1929 Oak Lake, Manitoba, Kanada – 27. listopadu 2015) byl kanadský podnikatel a ropný magnát, zástupce generálního tajemníka Organizace spojených národů, spoluzakladatel a první šéf programu OSN pro životní prostředí a zakladatel IPCC - Mezinárodního panelu pro klimatické změny. Nejznámější je svým předsedáním dvěma sjezdům OSN, v roce 1972 ve Stockholmu (ten vedl přímo k založení programu OSN pro životní a prostředí) a v roce 1992 v Rio de Janeiru, který se odehrál pod názvem \"Summit země\". V současné době pracuje jako profesor na univerzitě v Pekingu, kde působí i jako čestný předseda místní ekologické nadace a kam odjel po své účasti na korupčním skandálu, týkajícího se ropných obchodů na Středním východě.\n\nPohled veřejnosti na Maurice Stronga je velmi rozdílný, na jednu stranu je odhodlaným člověkem, jenž se chopil nabízené příležitosti a obdržel mnoho velmi hodnocených ocenění, například řád Kanady. Mnozí však vidí Strongovu propagaci \"zelené\" ekonomiky jako tunelářství a podvod, spojený s cíleným zastrašováním obyvatel planety před hrozbou klimatických změn, čemuž nepomáhá ani Strongovo členství v tzv. Římském klubu. Právě umělé vyvolávání paniky IPCC je tématem konspiračních teoretiků, kteří často Strongovi připisují větší faktickou moc, než tento muž skutečně má.\n\n"}
{"id": "996611", "url": "https://cs.wikipedia.org/wiki?curid=996611", "title": "Evelin Jahlová", "text": "Evelin Jahlová\n\nEvelin Jahlová, rozená Schlaaková (* 28. března 1956) je bývalá východoněmecká atletka, jejíž specializací byl hod diskem.\n\nDvakrát zvítězila v hodu diskem na olympiádě – v Montrealu v roce 1976 a v Moskvě o čtyři roky později. Pokaždé vytvořila olympijský rekord. V roce 1978 zvítězila v hodu diskem na evropském šampionátu v Praze.\n\nDvakrát zlepšila světový rekord v hodu diskem – v roce 1978 hodila 70,72 m a v roce 1980 71,50 m.\n"}
{"id": "996615", "url": "https://cs.wikipedia.org/wiki?curid=996615", "title": "Michal Kašpárek", "text": "Michal Kašpárek\n\nMichal Kašpárek (* 16. ledna 1984 Brno) je český publicista a překladatel, šéfredaktor webového serveru a časopisu Finmag.\n\nAbsolvoval obory \"Teorie a dějiny filmu a audiovizuální kultury, Mediální studia a žurnalistika\" na Masarykově univerzitě v Brně (2003–2007). Píše články pro česká i zahraniční média – MF DNES, Computer, Wizz aj. Píše články a recenze pro server Finmag, na začátku roku 2017 se stal jeho šéfredaktorem. Knihy recenzuje také na vlastním webu Kašpárkova knižní poradna. Přeložil knihu \"Kraď jako umělec\" a dvě knihy o myšlenkových mapách Tonyho Buzana. Je autorem průvodců Poznej Brno a Brno Now. V roce 2018 mu vyšla novela \"Hry bez hranic\".\n\nV roce 2011 stál u zrodu satirické skupiny Žít Brno, kterou opustil po jejím přerodu v politické hnutí v roce 2014.\n\n\n"}
{"id": "996616", "url": "https://cs.wikipedia.org/wiki?curid=996616", "title": "Černá ovce (film, 2004)", "text": "Černá ovce (film, 2004)\n\nČerná ovce (\"Saved!\", tj. \"Spasena!\") je americký hraný film z roku 2004, který režíroval Brian Dannelly podle vlastního scénáře. Film je komedií ze středoškolského prostředí, příběh se odehrává na křesťanské škole.\n\nMary navštěvuje se svým přítelem Deanem, svou nejlepší kamarádkou Hilary Faye a jejím tělesně postiženým bratrem Rolandem křesťanskou střední školu. Když jí Dean řekne, že je gay, udělá vše pro jeho záchranu a ztratí s ním panenství. Když ale Deanovi rodiče zjistí, že jejich syn je gay, pošlou ho na převýchovu do křesťanského centra. Na školu chodí též Patrick, syn pastora a ředitele Skipa, kterému se Mary líbí. O něco později Mary zjistí, že je těhotná, nemůže se ale nikomu svěřit. Její tajemství náhodou zjistí Cassandra, jediná židovka na škole a Roland, který se do Cassandry zamilovat, a oba se jí snaží pomoci. Mary se pomalu odcizuje Hilary Faye s jejími ultrakonzervativními náboženskými názory. Hilary Faye se snaží Mary vrátit zpět do náruče Ježíše a zkouší na ní dokonce i exorcismus. Když pozná, že její námaha je marná, Patrick se zajímá o Mary víc než o ni, a navíc její bratr Roland je zamilovaný do její nepřítelkyně Cassandry, pomaluje Hilary Faye tajně fasádu školy vulgárními graffiti a podstrčí Mary, Cassandře a Rolandovi do jejich skříněk spreje. Cassandra je následně vyloučena ze školy a navíc se zjistí, že Mary je těhotná. Následkem toho má být Mary poslána do stejného domu na převýchovu jako Dean. Cassandře a Rolandovi se podaří odhalit intriky Hilary Fayes a na závěrečném školním plese ji usvědčit. Na plesu se objeví nečekaně i Dean se svým partnerem. Oba utekli společně z centra, aby vedli život jaký sami chtějí. Mary náhle dostane porodní bolesti a je odvezena do nemocnice, kde se jí narodí dcera. Dean se raduje ze svého dítěte a Mary najde v Patrickovi nového přítele.\n\n"}
{"id": "996621", "url": "https://cs.wikipedia.org/wiki?curid=996621", "title": "Oeiras", "text": "Oeiras\n\nOeiras je portugalské město v lisabonské metropolitní oblasti. Žije v něm téměř 170 000 obyvatel. Nachází se v blízkosti pobřeží Atlantského oceánu, u ústí řeky Tajo.\n\nV 18. století zde byla postavena rezidence markýze z Pombal, prvního ministra za osvícenského panovníka Josefa I., který vedl přestavbu okolí Lisabonu po zemětřesení v roce 1755. Dodnes je ve městě jeho zámek s rozsáhlým francouzským parkem.\n\nNa severu města se nachází pobočky celosvětových firem, včetně Nestlé, General Electric, Hewlett-Packard, Samsung a dalších.\n\nKaždoročně se v něm koná tenisový turnaj Portugal Open, dříve nazývaný Estoril Open (Estoril je 13 km vzdálené předměstí Lisabonu). Událost se však odehrává na antukových kurtech místního klubu.\n\nMěsto je známým turistickým střediskem.\n"}
{"id": "996622", "url": "https://cs.wikipedia.org/wiki?curid=996622", "title": "Na lavici obžalovaných justice", "text": "Na lavici obžalovaných justice\n\nNa lavici obžalovaných justice je třináctidílný televizní seriál České televize (natočený v koprodukci se společností BUC-FILM) z roku 1998, který volně interpretuje některé mediálně známé soudní případy z doby především po roce 1989. Premiérově byl vysílán v roce 1999, zatím jedinou reprízu měl v roce 2006.\n\nDějově je seriál umístěn do fiktivního okresního města Bójany, u jehož okresního soudu se potkávají a střetávají občané, soudci, advokáti i státní zástupci nad běžnými i méně běžnými problémy občanskoprávními i trestněprávními. Mysteriózní nádech seriálu dodávají fantazie jednotlivých protagonistů, kteří se ve svých snech ocitají v jakési \"„jeskyni spravedlnosti“\" a jsou sami souzeni a nuceni se hájit za své současné i minulé činy.\n\n\n"}
{"id": "996626", "url": "https://cs.wikipedia.org/wiki?curid=996626", "title": "Vasilij Perov", "text": "Vasilij Perov\n\nVasilij Grigorjevič Perov, původním jménem Vasilij Grigorjevič Vasiljev, rusky \"Василий Григорьевич Перов\" (2. ledna 1834, Tobolsk – 10. června 1882, Kuzminki) byl ruský malíř, představitel realismu druhé poloviny 19. století, jeden ze zakládajících členů uměleckého sdružení peredvižniků.\n\nObdobí poloviny 19. století v Rusku patřilo k nejbouřlivější a průlomovým v celých dějinách země. Události, které jí hýbaly, byly přímým důsledkem společenských proměn vyvolaných revolučním vystoupením děkabristů ve dvacátých letech. Příklad revolučních demokratů následovala generace ruských umělců, pro jejichž nové estetické a společenské názory byly východiskem jejich umělecké tvorby. Mezi příslušníky tohoto proudu ve výtvarném umění patřil i Vasilij Grigorjevič Perov. Jeho dílo interpretovalo ty myšlenky, které byly pro toto období nejcharakterističtější: boj proti samoděržaví, pravoslaví a přežitkům feudálního společenského řádu.\n\nVasilij Grigorjevič Perov patří k největším zjevům ruského výtvarného umění. Byl prvním ruských z umělců, který zobrazil ve svých dílech odpor lidových mas proti bezpráví a útlaku, v jakém se země nacházela v druhé polovině 19. století. Vyzýval k humánnosti a bojoval za lidskou důstojnost. Ve své umělecké činnosti uskutečňoval velké ideje radikálních demokratů. Jeho obrazy odrážející sociální úroveň v zemi se staly důležitým mezníkem ve vývoji ruského malířství. Na novou úroveň pozvedl umění portrétovat člověka, s důrazem na zachycení individuálních rysů portrétované osobnosti. Nezanedbatelným přínosem Perovova uměleckého projevu jsou jeho krajinomalby či do krásné ruské přírody zasazené citově poetické scény.\n\nNarodil se 2. ledna 1834 (21. prosince 1833 podle starého kalendáře). Byl nemanželským dítětem státního úředníka v západosibiřském městě Tobolsk, správním středisku stejnojmenné gubernie. Zásluhou svého otce, příslušníka baronského rodu Kridenerovců, volnomyšlenkáře a sympatizanta dekabristů (tyto projevy nakonec zapříčinily, že byl vypovězen ze státní služby), vyrůstal ve svobodném prostředí, které formovalo jeho dětskou duši.\n\nPrvní vzdělání dostal v rodině. Už v dětství se u něj projevoval cit pro grafiku a písmo, díky čemuž dostal přezdívku \"Perov\" (tj. \"\"ten kdo dobře ovládá pero\"\"). V roce 1846 ukončil všeobecné vzdělání a začal studovat na umělecké škole ve městě Arzamas v Nižegorodské gubernii. Nesmírný talent a houževnatost ho v roce 1853 přivedly na Moskevskou školu malířství, sochařství a architektury. Protože jako nemanželský syn nosil příjmení svého kmotra Vasiljev, někdejší přezdívku Perov přijal za své úřední příjmení. Během studia navázal přátelství s pozdějším významným malířem-krajinářem Ivanem Ivanovičem Šiškinem. Studium ukončil v září 1861.\n\nPozornost upoutal již prvními samostatnými pracemi. Obrazy \"Příjezd četnického velitele na vyšetřování\" (1857), \"Kostelníkův syn ve své první hodnosti\" (1860) a \"Kázání na venkově\" (1861) předznamenaly jeho další umělecký vývoj směrem k realismu. Dílo \"Příjezd četnického velitele\", Perovova prvotina, mu vynesla ocenění velkou stříbrnou medailí v roce 1858 a za malbu \"Kázání na venkově\" (jeho diplomová práce) dostal v roce 1861 dokonce medaili zlatou.\nV tom stejném roce dokončil obraz \"Vesnické křížové procesí na Velikonoce\", který se stal svým satirickým obsahem nejodvážnějším v jeho dosavadní tvorbě. V roce 1862 ho malíř vystavil na umělecké výstavě v Petrohradu. Dílo zde upoutalo pozornost mimořádného počtu návštěvníků, ale vzhledem k jeho provokujícímu obsahu dostal příkaz obraz odstranit. Obraz, vyznačující se nejen kritikou společenského zřízení, ale i zajímavou formou, vzápětí pro svou galerii koupil sběratel umění Pavel Michajlovič Treťjakov.\n\nZlatá medaile za obraz \"Kázání na vesnici\" v roce 1861 mu zajistila právo na stipendijní cestu do zahraničí. Už v zimě následujícího roku vycestoval do Francie, kde setrval další dva roky. Pobyt v „Mekce umělců“ a studium života městské chudiny znamenaly velký přínos pro jeho následující umělecký vývoj. Během pařížského pobytu vzniklo několik prací, např. \"Flašinetář na bulváru v Paříži\", \"Pohřeb v chudé čtvrti v Paříži\" či \"Savoyard\".\n\nPo odchodu z Paříže strávil dva měsíce v Itálii a hned nato se vrátil do vlasti. Usadil se v Moskvě, kde prožil celý zbytek života.\n\nObdobí po návratu do Moskvy znamenalo zrod jeho nejzávažnějších děl líčících život nejnižších lidových vrstev. V letech 1865–1866 vznikla díla \"Vyprovázení mrtvého\" (1865), \"Trojka\" (1866) a \"Příjezd vychovatelky do kupcova domu\" (1866). Za vytvoření dvou posledně jmenovaných děl získal Perov titul akademika.\n\nOd poloviny šedesátých let lze o Perovově díle mluvit jako o díle vyzrálého umělce. Obrazy tohoto období se vyznačovaly dokonalostí uměleckého projevu; po námětové stránce velký význam v jeho dílech nabyla krajina.\n\nToto období přineslo pro Perova i ocenění v zahraničí. Obrazy \"Vyprovázení mrtvého\", \"Trojka\", \"Diletant\" a \"Kostelníkův syn ve své první hodnosti\" měly velký úspěch na mezinárodní výstavě umění v Paříži v roce 1867.\n\nVe stejném roce namaloval obraz s hlubokým sociálně-psychologickým námětem -\"Utonutí\". Přes osobní tragédii utopené mladé ženy Perov reagoval na velmi závažný problém soudobého Ruska - postavení ženy ve společnosti.\nPro Perovovu tvorbu druhé poloviny šedesátých let je charakteristické zachycení života v celé jeho rozmanitosti. Roky 1870 - 1871 znamenaly ve vývoji ruského umění zásadní průlom. Uvedené roky jsou považovány za roky zrodu peredvižniků, uměleckého sdružení ruských výtvarníků druhé poloviny 19. století. Již v roce 1869 Perov organizoval moskevskou skupinu výtvarníků, která se v následujícím roce spojila s petrohradskou na čele s Ivanem Nikolajevičem Kramským. Perov se stal jedním z nejaktivnějších členů sdružení a sedm let byl členem předsednictva. Už na první putovní výstavě peredvižniků se objevily dvě Perovova díla -\"Odpočinek myslivce\" (1871) a \"Rybář\" (1871).\n\n13. března 1871 byl Perov jmenován profesorem školy, kterou před deseti lety ukončil. S působením na půdě školy spojil všechny následující roky života. Jako pedagog hrál významnou roli při rozvoji realistického malířství; k jeho předním žákům patřili Andrej Petrovič Rjabuškin, Isaak Iljič Levitan či Nikolaj Alexejevič Kasatkin.\n\nNa přelomu šedesátých a sedmdesátých let vytvořil Perov sérii obrazů, otevírajících novou kapitolu v portrétním malířství. Perov se stal mistrem zejména mužského portrétu a mezi jeho obrazy najdeme podobizny významných představitelů především uměleckého prostředí. Svá nejhodnotnější díla namaloval v letech 1869 - 1872. Za jeho první dílo této kategorie lze pokládat \"Portrét spisovatele a lékaře V- V. Bezsonova\", Perovova přítele. K významným portrétní dílům patří též podobizny spisovatelů Alexandra Nikolajeviče Ostrovského, Fjodora Michajloviče Dostojevského a Ivana Sergejeviče Turgeněva.\n\nUmělecký projev Vasilije Perova nemohl obejít ani historické malířství. Jako mnoho malířů před ním i po něm se chtěl Perov podílet na pozdvihnutí veřejného zájmu o dějiny vlastního národa. Ale zatímco ostatní velcí umělci se omezovaly na zachytávání významných událostí a působení historických osobností, Perova zajímala masová lidové hnutí. Přitahovalo ho povstání Stěnky Razina, Pugačovovo povstání a boj Rusů s Tatary za nazávislost. Dokladem toho jsou obrazy \"Pugačovův soud\" (1875) a \"Nikita Pustoviat\" (1881).\n\nHodně ze svých záměrů se mu nepodařilo naplnit. Onemocněl tuberkulózou, jíž podlehl 10. června (29. května) 1882 ve věku čtyřiceti osmi let. Jeho tělesné ostatky jsou dnes uloženy na moskevském donském hřbitově. Ještě v témže roce uspořádali velkou posmrtnou výstavu jeho díla, která ukázala nesmírný význam jeho díla při rozvoji ruského kritického realismu.\n\nMéně známá je Perovova literární činnost. I v ní chtěl zachytit duši prostého člověka a i když se k literatuře obrátil až v pozdějších letech svého života, náměty pocházejí ze staršího období a někdy se kryjí se staršími pracemi výtvarnými. Například asi nejuznávanější novela \"Tetička Marja\" se svým námětem váže na zrod obrazu \"Trojka\".\n\n\n"}
{"id": "996627", "url": "https://cs.wikipedia.org/wiki?curid=996627", "title": "Faidón z Élidy", "text": "Faidón z Élidy\n\nFaidón z Élidy () byl starořecký filozof, žák Sokratův, zakladatel elidské školy. Narodil se okolo roku 400 př. n. l. ve Starověké Élidě.\n\nFaidón pocházel z aristokratické rodiny. Ve válce mezi Spartou a Elidou se dostal do zajetí, prodali ho do otroctví a musel sloužit v jakémsi aténském nevěstinci. Sókratés přiměl Kritona (nebo Kébeta), aby Faidóna vykoupil.\n\nFilozofické názory Faidóna jsou téměř neznámé, jeho zájem se pravděpodobně soustředil na etiku. Dochovaly se jen dva jeho dialogy Zópyros a Simon. Asi nejdůležitějším Faidónovým dílem byl \"Zópyros\", který zachycuje příhodu o tom, jak Zópyros, který osobně neznal Sokrata, usoudil podle jeho tváře, že je to člověk omezený a neřestný. Sokrates Zópyra za tento názor pochválil a potvrdil, že kdysi opravdu takovým byl, ale že sebevýchovou v sobě tyto ošklivé vlastnosti překonal. Faidón v tomto dialogu řešil i širší problematiku vztahu mezi vzhledem a charakterem, problémy vlivu výchovy na vrozené vlastnosti a podobně.\n\nPodle českého filozofa Jana Patočky byl Faidon vždy jedním z hlavních pramenů Platónovy filozofie, zvláště pro jeho doktrínu o idejích.\nPodle Faidóna nazval Platón i jeden ze svých nejslavnějších dialogů. Faidon z Elidy, který je zde vyobrazen jako věrný druh Sokratův, zde rozmlouvá z Echekratem z Fliuntu. Echekrates zjišťuje, že Faidon byl u Sokrata v osudný den jeho smrti, kdy byl přinucen vypít jed, a žádá ho, aby vyprávěl, o čem Sokrates hovořil a a na co myslel v posledních chvílích. Faidon pak líčí dojmy ze Sokratova čekání na smrt a vypočítává, kdo všechno ho navštívil v jeho cele smrti. Odtud pak Platón přechází ke své obhajobě myšlenky o nesmrtelnosti duše.\n\n"}
{"id": "996630", "url": "https://cs.wikipedia.org/wiki?curid=996630", "title": "Porsche Tennis Grand Prix 2014", "text": "Porsche Tennis Grand Prix 2014\n\nPorsche Tennis Grand Prix 2014 byl tenisový turnaj ženského profesionálního okruhu WTA Tour, hraný v hale Porsche-Arena na krytých antukových dvorcích. Konal se mezi 21. a 27. dubnem 2014 v německém Stuttgartu jako 38. ročník turnaje.\n\nRozpočet turnaje činil 710 000 dolarů. V rámci WTA Tour se řadil do kategorie WTA Premier Tournaments. Byl to jediný ženský turnaj v sezóně 2014, který se hrál na krytých antukových dvorcích. Nejvýše nasazenou hráčkou ve dvouhře byla Polka Agnieszka Radwańská.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující pár nastoupil do hlavní soutěže z pozice náhradníků:\n\n\n\n"}
{"id": "996631", "url": "https://cs.wikipedia.org/wiki?curid=996631", "title": "Johannes Althusius", "text": "Johannes Althusius\n\nJohannes Althusius, rodným jménem Johannes Althaus (kolem 1563, Diedenshausen (Bad Berleburg) − 12. srpna 1638, Emden) byl německý filozof, filozof práva a politický filozof.\n\nPůsobil mj. na Herbornské akademii; od roku 1604 zastával úřad městského syndika v Emdenu.\n\nVypracoval nauku o přirozeném právu, která byla stoicko-křesťansky orientovaná a opírala se o kalvinismus. Podle Althusia panovník vládne se souhlasem lidu a pokud nedbá na přirozená práva člověka (na právo na svobodu) a porušuje platné zákony země, ztrácí oprávněnost vládnout a lze jej sesadit. \n\nDíky myšlenkám, které vyjádřil ve své práci z roku 1603 \"Politica methodice Digesta atque exemplu sacris et Profant Illustre\", ho mnozí považují za prvního opravdového federalistu. Rozlišil pět hlavních typů lidských sdružení: rodinu, dobrovolnou spolupráci, místní komunitu, provincii, a konečně stát. Vztahy mezi jednotlivými skupinami a typy skupin udržuje řada společenských smluv. Národní jednoty lze podle Althusia dosáhnout jen tehdy, když každá ze skupin má nezávislou existenci a udržuje s ostatními dobrovolnou federaci. Svrchovanost jednotlivých skupin nelze podle Althusia přenést na jiné, ani vyšší skupiny, tedy na federaci. Jinak se politické společenství rozpadne. Althusius tak definoval tzv. princip subsidiarity.\n\nVe 20. století se k Althusiovi, dosti zapomenutém, přihlásil významný filozof práva Otto Friedrich von Gierke.\n\n"}
{"id": "996633", "url": "https://cs.wikipedia.org/wiki?curid=996633", "title": "Požár budovy odborů v Oděse", "text": "Požár budovy odborů v Oděse\n\nK požáru budovy odborů v Oděse došlo dne 2. května 2014, nedlouho poté, co se nepokoje v zemi rozšířily i do černomořského přístavního města. Tato událost si vyžádala desítky mrtvých, především z tábora proruských aktivistů.\n\nDne 2. května 2014 byla situace na východě Ukrajiny, kde žije především ruskojazyčné obyvatelstvo, již velmi vyhrocená. Tzv. protiteroristická operace ukrajinské vlády u Slavjansku, která začala týž den, měla za následek tvrdou diplomatickou reakci Ruska. Ruští političtí představitelé označili dohodu, kterou uzavřeli o několik týdnů dříve v Ženevě se západními mocnostmi, za mrtvou.\n\nFotbaloví fanoušci týmů Čornomorec Oděsa a Metalist Charkov uskutečnili v odpoledních hodinách dne 2. května 2014 pochod na podporu jednotné Ukrajiny. Učinili tak několik hodin před zápasem obou týmů. K průvodu fotbalových fanoušků se postupně přidávali i obyčejní Ukrajinci za zpěvu národní hymny a skandování „Oděso, povstaň!“. V pochodu se nacházelo i několik desítek příslušníků tzv. „sebeobrany z Maidanu“ vybavených štíty. Protestní shromáždění bylo v průběhu pochodu napadeno odpůrci euromajdanu (dle vyjádření místního zpravodajského serveru maskovanými muži vyzbrojenými neprůstřelnými vestami, helmami, střelnými zbraněmi, noži a klacky) a nové ukrajinské vlády, kteří se k útoku organizovali na sociální síti ve snaze zastavit protestní pochod podobně, jako se to proruským radikálům podařilo 27. dubna v Doněcku. Po napadení protestního shromáždění propukly boje mezi znesvářenými stranami. Dle výpovědí svědků použili proruští aktivisté k útoku tyče i střelné zbraně (jeden proruský aktivista začal údajně střílet z útočné pušky typu Kalašnikov, kterým usmrtil mladého prozápadního aktivistu) načež prozápadní aktivisté odpověděli vrháním kamení.\n\nPolicisté se v této fázi pokusili mezi znesvářenými tábory vytvořit štíty nepropustný kordón, který se ale povedlo aktivistům prorazit. Dle pozdějšího vyjádření policie měli být zastřeleni čtyři demonstranti (blíže nespecifikováno z kterého tábora) a více než 100 jich bylo zraněno. Kolem 17. hodiny proukrajinští demonstranti ukořistili hasičské auto a vjeli s ním do davu proruských demomstrantů, využili i vodního děla, aby rozptýlili bojovný dav. Fotbaloví fanoušci rozehnali své oponenty a bili ty, které chytili na útěku, zatímco několik pro-ukrajinských členů sebeobrany se snažilo jim zabránit v lynčování proruských účastníků šarvátek. Do této doby bylo na místě 74 sanitek. Zpráva o jednom úmrtí se rychle rozšířila pomocí sociálních sítí, včetně výzvy k útoku na stanový tábor proruských aktivistů.\n\nProruští aktivisté, kteří před 2. květnem obsadili náměstí před Domem odborů, vytvořili před vchodem do budovy provizorní barikády, načež se museli stáhnout do vnitřku budovy. Promajdanští demonstranti zapálili opuštěný stanový tábor před budovou. Obě strany byly vyzbrojeny kameny, baseballovými pálkami i střelnými zbraněmi. Ke 4. květnu nebylo jasné, který z táborů jako první začal používat u budovy střelné zbraně a molotovovy koktejly, které nakonec vedly k zapálení budovy. Očití svědci uváděli, že molotovovy koktejly byly shazovány jak ze střechy budovy (tedy proruskými aktivisty), tak i vrhány promajdanskými aktivisty. Několik zápalných láhví vhozených proukrajinskými aktivisty z venku zapálilo vchod budovy a místnosti ve druhém a čtvrtém patře. Požár vypukl v 19:15 místního času a začal se rychle šířit po budově. V té době se v budově nacházel nezjištěný počet proruských aktivistů, kteří byli odříznuti od možnosti útěku.\n\nHasiči dorazili na místo požáru se značným zpožděním, a to hodinu po jeho začátku. Někteří lidé vevnitř skákali ze střech a snažili se uniknout. Podle některých svědků někteří lidé před budovou skandovali \"hoř, Colorado, hoř\", další zpívali ukrajinskou hymnu.\n\nSvědci z místa uváděli, že po propuknutí požáru se někteří aktivisté z proukrajinského tábora snažili pomáhat lidem, kteří se pokoušeli uniknout z hořící budovy. K budově tak bylo přineseno lešení, po kterém několik desítek proruských aktivistů uniklo.\n\nVíce než 100 aktivistů uniklo před požárem do bezpečí na střechu budovy, kde počkali do uhašení požáru. Následně se na scéně objevila policie a zachráněné aktivisty z budovy vyvedla a zatkla. Někteří proukrajinští aktivisté se pokoušeli zatčené fyzicky napadnout, ale byli zastaveni některými prozápadními lidmi, údajně místní sebeobranou, taktéž se účastnící nepokojů. Druhý den po nepokojích bylo asi 70 proruských aktivistů davem zhruba 2000 lidí z vězení vysvobozeno.\n\nJak mramorová fasáda Domu odborů, tak jeho vnitřní vybavení byly požárem velmi značně poškozeny.\n\nV ten den zemřelo při střetech a následném požáru celkem 48 lidí. Požár si vyžádal celkem 42 mrtvých; 32 těl bylo nalezených v samotné budově odborů a 10 v její bezprostřední blízkosti po skoku z budovy. Příčiny úmrtí byly u jednotlivých osob různé; od střelných zranění, pádu z okna či v důsledku smrti požárem. Zničena byla i část interiéru Domu odborů. Někteří proruští aktivisté se pokoušeli vyskočit z hořící budovy oknem, někteří skok nepřežili a jiní, kteří se dostali z budovy měli být údajně dle zpráv RT obklopeni a biti promajdanskými aktivisty. Většina mrtvých měla na oblečení stuhu Sv. Jiřího, spojenou s proruskými aktivisty.\n\nZraněno bylo dohromady z obou táborů zhruba 150-200 lidí, 77 z nich bylo hospitalizováno, z toho 25 s těžkými zraněními.\n\nDle vyjádření ukrajinské agentury TSN ze dne 3. května 2014 byly údajně některé z obětí občané Ruské federace (celkem 15), či Podněsteří (5). Načež představitelé Ruské federace vyzvali ukrajinskou vládu o dodání důkazů o totožnosti obětí, nicméně tato informace nebyla ke 3. květnu 2014 potvrzena ukrajinskými úřady. Později bylo zjištěno, že všichni mrtví byli z Oděsy.\n\nO událostech, jejichž průběh zůstává nepřehledný, se objevují i alternativní informace. Nejasnosti jsou již na počátku, kdy protestní shromáždění příznivců euromajdanu mělo být průběhu pochodu napadeno proruskými aktivisty. Podle některých svědectví se však jednalo o provokatéry označené svatojiřskými stuhami, kteří se však později už bez svatojiřských stuh, ale naopak s červenými páskami Pravého sektoru, objevili před Domem odborů. Těmto lidem měla policie umožnit průlom a útok na příznivce euromajdanu.\nPodle některých fotografií z domu odborů se zdá, že některé oběti nebyly zabité plameny, ale zastřelené, uškrcené, ubité a alespoň v jednom případě znásilněné. U některých mrtvol byla ohořelá pouze horní část těla a některé ohořelé mrtvoly se nacházely poblíž dřevěných součástí budovy, které neshořely. Údajná přeživší z budovy odborů vypověděla, že poté co se s dalšími dvanácti muži a třemi ženami měli zabarikádovat v jedné z místností, slyšeli za dveřmi výstřely ze zbraní. Poté co se maskovaní muži dostali přes dveře, začali do místnosti střílet a vhodili dovnitř aerosolové balónky naplněné neurčitým plynem. Poté zastřelili všechny muže a přeživší ubili pálkami.\n\nNěkteré zdroje hovoří i o tom, že obětí masakru bylo mnohem více, než uvádí oficiální zpráva.\n\nV rozhovoru pro BBC ukrajinský premiér Arsenij Jaceňuk obvinil oděské bezpečnostní složky z neefektivnosti a porušení zákonů, když nezabránili útoku na budovu odborů. Prokuratura zahájila vyšetřovaní a šéf policie Oděské oblasti byl odvolán.\nNásledující den byl v Oděse vyhlášen třídenní smutek.\n\nRusko svolalo po požáru zasedání Rady bezpečnosti OSN.\n\n"}
{"id": "996635", "url": "https://cs.wikipedia.org/wiki?curid=996635", "title": "Redeemer of Souls", "text": "Redeemer of Souls\n\nRedeemer of Souls je sedmnácté studiové album britské heavy metalové skupiny Judas Priest. Jedná se o první album, na kterém vystupuje kytarista Richie Faulkner. Album Redeemer of Souls bylo nadšeně přijato kritiky, kteří v něm viděli návrat k prověřenému a osvědčenému model, ale o poznání chladnějšího přijetí se mu dostalo od samotných fanoušků, kterým nevadila ani tak skladatelská stránka jako spíše špatný zvuk, který se jako červená nit táhne celým albem. I přes skepsi skalních fanoušků se toto album prodávalo až nebývale dobře. První týden po vydání alba Redeemer of Souls se jen v USA prodalo přes 32 000 nosičů a album se umístilo na dosud nejvyšším místě v žebříčku \"Billboard\" 200, když skončilo na 6.místě. Patrně nejlepší písničkou na tomto albu je píseň Halls of Valhalla.\n\nAutory všech skladeb jsou Glenn Tipton, Rob Halford a Richie Faulkner.\n\nhttp://www.metal-archives.com/albums/Judas_Priest/Redeemer_of_Souls/409799\n"}
{"id": "996637", "url": "https://cs.wikipedia.org/wiki?curid=996637", "title": "Bezourek", "text": "Bezourek\n\nBezourek je přírodní památka ev. č. 5824 v katastrálním území Syrovic v okrese Brno-venkov. Vyhlášena byla usnesením Rady Jihomoravského kraje č. 2596/13/R35 dne 31. října 2013 s účinností od 1. ledna 2014. Předmětem ochrany jsou poslední zachovalé zbytky kvalitních subpanonských stepních trávníků s řadou zvláště chráněných a vzácných druhů rostlin a živočichů. Území je od 1. prosince 2007 též vyhlášeno jako evropsky významná lokalita evidovaná pod kódem NATURA CZ 062001.\n\nCílem ochrany je stabilizace a udržení podmínek pro existenci a rozvoj stepních trávníků. Zajímavostí je také to, že tato lokalita nemá ochranné pásmo. Nebylo vyhlášeno ani 50metrové ochranné pásmo stanovené zákonem o ochraně přírody a krajiny. Dovodem je zjištění, že se v okolí nenachází žádné rušivé vlivy, ani ty potenciální.\n\nChráněné území je součástí honitby 6221110005 Syrovice, je tedy využíváno při výkonu práva myslivosti.\n\nChráněné území se nachází severně od zastavěného území obce Syrovice v okrese Brno-venkov.\n\nGeologickým podkladem území jsou vápnité jíly až pestré jíly a písky spodního torionu, který je z části překrytý sprašemi převážně vápnitých jílů a písků. Z návrhu na vyhlášení chráněného území vyplývá, že v letech 2008 a 2009 došlo k nelegálnímu odtěžení části písčitého sedimentu. Těžba materiálu nikdy nebyla oficiálně povolena a zdroje sedimentu nejsou významné.\n\nÚzemí je významné z botanického hlediska, protože se na něm nachází zbytky kvalitních suchých stepních trávníků, které jsou zde současně předmětem ochrany. Z návrhu vyhlášení pak vyplývá, že při botanické inventarizaci prováděné v roce 2009 bylo nalezeno přibližně 129 druhů vyšších rostlin, z nichž 5 druhů patří k druhům zvláště chráněným. Dalších 29 taxonů je pak zařazeno do Černého a červeného seznamu cévnatých rostlin ČR.\n\nZ informační tabule umístěné v chráněném území vyplývá, že se v území nachází kriticky ohrožený len chlupatý (\"Linum hirsutum\"), ohrožený len tenkolistý (\"Linum tenuifolium\"), kozinec vičencovitý (\"Astragalus onobrychis\") a hvězdnice chlumní (\"Aster amellus\"). Dalšími bylinami, které lze v území spatřit, jsou vičenec písečný (\"Onobrychis arenaria\"), třešeň křovitá (\"Prunus fruticosa\") nebo čistec roční (\"Stachys annua\"), který běžně roste na polích, avšak v současné době patří k ohroženým druhům české květeny.\n\nInformační tabule uvádí, že zde byly spatřeny druhy hmyzu kudlanka nábožná (\"Mantis religiosa\"), pačmelák skalní (\"Bombus rupestris\"), čmelák úhorový (\"Bombus ruderarius\"), z motýlů pak otakárek ovocný (\"Iphiclides podalirius\") a z plazů ještěrka obecná (\"Lacerta agilis\").\n"}
{"id": "996643", "url": "https://cs.wikipedia.org/wiki?curid=996643", "title": "Nymfomanka (film)", "text": "Nymfomanka (film)\n\nNymfomanka (původním názvem \"Nymph()maniac\") je film dánského režiséra Larse von Triera z roku 2013. Je rozdělen do dvou částí, přičemž první má 145 minut a druhá 124 (necenzurovaná verze je o třicet minut delší). Hlavní roli ve filmu hraje Charlotte Gainsbourgová, dále pak Stellan Skarsgård, Stacy Martin, Shia LaBeouf, Christian Slater, Uma Thurman, Willem Dafoe a další.\n\n\n"}
{"id": "996644", "url": "https://cs.wikipedia.org/wiki?curid=996644", "title": "Bronto Marš", "text": "Bronto Marš\n\nBronto Marš je jedno z mála sériově vyráběných vozidel na mohutných balónových pneumatikách. Jeho účelem je pohyb v terénu, jako jsou bažiny, písky, mokřiny, hluboký sníh. Na rám z UAZu-469 posadili karosérii Lada Niva, přidali rozšířené blatníky a ochranný rám. Auto je nápadné zvýšenou světlou výškou. Za příplatek jsou zadní sedadla a hydraulické posilovače. Speciální pneumatiky TREKOL působí na podloží tlakem 0,1 až 0,4 kg/cm². Díky nim může Marš plavat. K spíše nouzovému pohonu ve vodě slouží záběr vzorku pneumatik. Marš uveze 400 kg včetně posádky, může dosáhnout rychlosti až 70 km/h.\n"}
{"id": "996646", "url": "https://cs.wikipedia.org/wiki?curid=996646", "title": "Bronto", "text": "Bronto\n\nBronto je ruský výrobce automobilů. \n\nKoncem 80. let získala skupina specialistů v rámci automobilky VAZ status \"Experimentální výroby\", organizačně přičleněné k vývojovému centru. K nim se připojila druhá skupina vyrábějící speciální modifikace. Se souhlasem nejvyšších šéfů VAZu stála za novou značkou Bronto koncernová Lada Banka. Do roku připravili Ladu Niva – VAZ 2121 B, odolávající střelám z kalašnikova, oblíbeného samopalu teroristů. Od roku 1993 v prostorách oddělených od hlavní produkce vyrábějí malé série speciálů. Současně VAZ 2121 B dopracovali experti na zbraně. Ponejprv vystavovali v Moskvě 1995. Návštěvníci objevili prototypy Fors, Marš, Gnom a Elf, financované skupinou AvtoVAZ. Její ředitel se snaží o co nejvyšší kvalitu – \"vyrábíme auta jako pro sebe\". Do konce roku 2002 dokončili přes 2500 automobilů.\n"}
{"id": "996647", "url": "https://cs.wikipedia.org/wiki?curid=996647", "title": "Malý Javorník (přírodní rezervace)", "text": "Malý Javorník (přírodní rezervace)\n\nMalý Javorník je přírodní rezervace ev. č. 5841 poblíž města Karolinka v okrese Vsetín. Rozléhá se na svahu stejnojmenného vrcholu v Javornících v těské blízkosti státní hranice se Slovenskem. K vyhlášení přírodní rezervace došlo v prosinci 2013. Oblast spravuje AOPK ČR Správa CHKO Beskydy.\n\nDůvodem ochrany jsou rozvolněné, přírodě blízké lesní porosty a fragmenty dříve rozsáhlých hřebenových luk a pastevních lesů. Na toto území je vázána řada ohrožených a vzácných živočišných a rostlinných druhů, zejména populace roháčka jedlového a jasoně dymnivkového.\n\n"}
{"id": "996650", "url": "https://cs.wikipedia.org/wiki?curid=996650", "title": "Mickey Cohen", "text": "Mickey Cohen\n\nMeyer Harris Cohen (4. září 1913, New York - 29. července 1976, Los Angeles), známější pouze jako Mickey Cohen, byl americký gangster se sídlem v Los Angeles, člen židovského gangu s vazbami na americkou Cosa Nostra.\n\nSvou zločineckou kariéru začal po neúspěchu ve světě profesionálního boxu. Během prohibice se stal členem chicagské mafie, jako takový byl i uvězněn. Po návratu z vězení odjel do Clevelandu, kde začal znovu nelegální činnost, ve spolupráci s Meyerem Lanskym a Bugsym Siegelem. Spolu s novými spolupracovníky odjel do Los Angeles, kde postupně nabýval stále větší moci. Když byl Siegel zavražděn, pokusil se ho Cohen pomstít, ale vrahy se mu odhalit nepodařilo. Svou pozdější moc nabyl díky své brutalitě a nelítostnosti, čímž se dostal do hledáčku policie. Ta však byla bezradná, proto byl Cohen obviněn \"pouze\" z neplacení státní daně a uvězněn. Když byl v roce 1955 propuštěn, opět obnovil své obchody a stal se významnou celebritou, která pravidelně plnila přední strany novin. V roce 1971 byl znovu za neplacení daně uvězněn a poslán do Alcatrazu, poté byl převezen do federální věznice v Atlantě. V roce 1972 mu byl diagnostikován žaludeční vřed a následně i zhoubný nádor, pročež byl propuštěn. Roku 1976 zemřel ve spánku v dvaašedesáti letech.\n\n"}
{"id": "996651", "url": "https://cs.wikipedia.org/wiki?curid=996651", "title": "Pilisszentkereszt", "text": "Pilisszentkereszt\n\nPilisszentkereszt (slovensky Mlynky) je obec v Maďarsku v Pešťské župě v okrese Szentendre. Jedná se o jednu z obcí se slovenskou menšinou.\n\nMá rozlohu 1721 ha a nachází se nedaleko slovenských hranic (Štúrovo).\n\nV obci žije 2275 obyvatel (2007). V roce 2001 se přihlásilo více než 54,6 % obyvatel k slovenské národnosti.\n\nÚzemí obce bylo obydleno již v římské době a patřilo k římské provincií Panonie. Začátky obce souvisejí s 12. stoletím a benediktinským opatstvím, které později převzali cisterciáni. Udrželo až do turecké okupace v 16. století, kdy Mlynky Turci vyplenili. Po osvobození od turecké nadvlády začali přicházet na území téměř vylidněné obce slovenští kolonisté z území tehdejších horních Uher. První rodiny kolonistů přišly již v roce 1747. Kapitál obce dostaly do správy paulíni – římskokatolický řeholní rád, během jejichž správy na území obce přicházeli další slovenští kolonisté. Obec se nazývala latinsky \"Santa Crux\", maďarsky, \"Szent Kereszt\". V roce 1766 byl postaven římskokatolický kostel. Později přišli i němečtí kolonisté, kteří se však v převážně slovenském prostředí asimilovali. Obec si až do dnešních dob udržela převážně slovenský charakter. Střediskem slovenské kultury v obci je Slovenský dům. Ze sakrálních památek je nejvýznamnější barokní římskokatolický kostel z 18. století.\n\nPřestože je obec obydlená převážně slovenským obyvatelstvem, nečinil nikdy československý ani slovenský stát žádné územní nároky na oblast Piliše, kde se obec nachází.\n\n"}
{"id": "996659", "url": "https://cs.wikipedia.org/wiki?curid=996659", "title": "Javor šedý", "text": "Javor šedý\n\nJavor šedý (\"Acer griseum\") je opadavý strom z čeledi mýdelníkovité. Je to středně velký strom s trojčetnými listy a nápadně odlupčivou kůrou, pocházející ze střední Číny. Je to ceněná okrasná dřevina a lze se s ním setkat i v České republice, pěstován je však zřídka.\n\nJavor šedý je opadavý strom dorůstající výšky až 20 metrů. Kůra je u mladých stromů skořicově hnědá a nápadně papírovitě odlupčivá. Mladé větévky jsou červenavé a hustě chlupaté, starší tmavě purpurové až tmavě hnědé, po 2 až 3 letech olysávají. Pupeny jsou drobné a tmavé, kryté mnoha střechovitými šupinami. Listy jsou trojčetné, složené z hrubě zubatých lístků. Lístky jsou 3 až 5 cm dlouhé, na rubu bělavé až šedavé. Na podzim se listy barví do purpurových a karmínových odstínů. Květy jsou žluté, v chudých květenstvích složených nejčastěji ze 3 květů. Květy jsou pětičetné, s 10 tyčinkami a velkým žláznatým terčem. Stopky květů jsou hustě chlupaté. Plody jsou žlutavě hnědé, chlupaté, jednotlivé nažky jsou 3,2 až 3,8 cm dlouhé. Nažky svírají ostrý až téměř pravý úhel.\n\nJavor šedý pochází ze střední Číny. Roste ve smíšených lesích v nadmořských výškách 1500 až 2000 metrů. Je rozšířen v provinciích Gansu, Henan, Hubei, Hunan, Shaanxi, Shanxi a Sichuan.\n\nJavor šedý byl v minulosti někdy uváděn jako varieta javoru nikkoského pod názvem \"Acer nikoense\" var. \"griseum\" a byl též znovu popsán v roce 1934 pod názvem \"Acer pedunculatum\".\n\nJavor šedý je ceněná solitéra. Je nápadný zejména odlupčivou kůrou a podzimním zbarvením listů. V ČR se s ním lze setkat např. v Dendrologické zahradě v Průhonicích, v Průhonickém parku a v Arboretu Žampach.\n\nJavor šedý je pomalu rostoucí dřevina. Vyžaduje slunné nebo polostinné stanoviště. Na půdu není náročný, pokud je dobře odvodněná. Prospívá v zásaditých, kyselejších i jílovitých půdách. V kultuře dorůstá výšky 8 až 12 metrů a šířky koruny 4 až 8 metrů. Konečné výšky dorůstá ve věku 20 až 50 let. Množení je obtížné, neboť semena špatně klíčí, a proto je tento krásný javor zřídka nabízen.\n\n"}
{"id": "996660", "url": "https://cs.wikipedia.org/wiki?curid=996660", "title": "Lajos Détári", "text": "Lajos Détári\n\nLajos Détári (* 24. dubna 1963, Budapešť) je maďarský fotbalový trenér a bývalý fotbalový záložník.\n\nHrál za Honvéd Budapešť, s nímž se stal třikrát v řadě mistrem Maďarska (1984, 1985 a 1986), třikrát byl nejlepším ligovým kanonýrem (1985, 1986, 1987). V roce 1987 přestoupil do Eintrachtu Frankfurt, s nímž získal DFB-Pokal 1988. Po této sezóně ho koupil Olympiakos FC za sedmnáct milionů marek, což byl tehdy třetí nejdražší přestup světového fotbalu po Maradonovi a Gullitovi. Pak působil v italské a švýcarské lize, kariéru zakončil ve slovenském amatérském klubu Družstevník Horná Potôň.\n\nV reprezentaci odehrál 61 zápasů, zúčastnil se mistrovství světa ve fotbale 1986, kde vstřelil gól v utkání proti Kanadě, které Maďaři vyhráli 2:0 (je dosud posledním maďarským fotbalistou, který skóroval na MS).\n\nByl vyhlášen fotbalistou roku ve třech různých zemích (Maďarsko, Řecko, Švýcarsko). Na Hrách dobré vůle 1994 se představil v mužstvu vybraných světových hvězd.\n\nPo skončení aktivní kariéry působí jako trenér (FC Bihor, Csepel SC, Honvéd Budapešť, ACB Hanoj, Panserraikos, Ferencvárosi TC, asistent trenéra maďarské reperezentace), aktuálně vede tým Felsőtárkány SC ve třetí lize.\n\n"}
{"id": "996662", "url": "https://cs.wikipedia.org/wiki?curid=996662", "title": "Deso Dogg", "text": "Deso Dogg\n\nDeso Dogg (18. října 1975, Západní Berlín - 17. ledna 2018, Dajr az-Zaur, Sýrie), rodným jménem Denis Mamadou Gerhard Cuspert, později známý také jako Abu Malik a Abu Talha al-Almání, byl německý rapper tmavé pleti, který podepsal spolupráci s vydavatelem Street Life Entertainment. Během své aktivní hudební kariéry vydal celkem tři alba, v roce 2006 \"Schwarzer Engel\", v roce 2008 \"Geeni'z\" a poslední album \"Alle Augen auf mich\" v roce 2009. Přibližně po dvou letech od ukončení své hudební kariéry odjel bojovat do Sýrie proti vládě Bašára al-Asáda jako bojovník Islámského státu.\n\nDenis Cuspert se narodil v západoberlínské čtvrti Kreuzberg německé matce a otci, který pocházel z Ghany. Otec od rodiny odešel, když byl Cuspert ještě dítě a vyrůstal tedy jen s matkou, ta si později našla nového přítele, amerického důstojníka, s kterým měl Cuspert časté problémy a hádky. V roce 1995 zahájil svou hudební kariéru, jeho tvorbu ovlivňovaly rodinné problémy, pouliční problémy. V jeho videoklipech lze vidět značnou propagaci násilí např. klip \"Wilkommen In Meiner Welt\". Sám jako mladistvý měl problém se zákony a trávil jistý čas v ústavu pro mladistvé. V roce 2002 přijal svůj pseudonym Deso Dogg a začal nahrávat ve spolupráci se známějšími umělci. V roce 2004 byl několikrát zatčen pro různé trestné činy a měl si odsloužit svůj trest ve věznici Tegel.\n\nPo propuštění z vazby se snažil spolupracovat s umělcem Montanou z Montana Beats a s produkčním Deanem Dawsonen ze Streetlife Entertainment. V roce 2005 se zúčastnil turné společně americkým rapperem DMX. Poté měl psychické problémy a ustoupil do ústraní, sám tvrdil, že jeho situace byla dost nestabilní a riskoval návrat do vězení.\n\nPo automobilové nehodě, kdy málem přišel o život, ukončil svou hudební kariéru a konvertoval k islámu pod novým jménem Abou Maleeq. Stal se také zároveň členem několika radikálních islamistických skupin. Pozornost na sebe začal poutat, když veřejně podporoval různé islamistické skupiny bojující proti vládám (Afghánistán, Irák, Sýrie nebo Čečensko).\n\nJeho problémy v Německu začaly poté, co na serveru YouTube zveřejnil video s nelegálně drženou zbraní jako Abou Maleeq. Dne 18. srpna 2011 byl shledán vinným a byla mu uložena pokuta ve výši 1800 eur. Poté, co byl zadržen pachatel vraždy amerických letců v Německu, byl tento čin zdůvodněn tak, že ho k tomuto jednání inspirovaly slova Cusperta. Ten pro své názory a podporu radikálních islamistických skupin nenacházel v Německu pochopení a odstěhoval se do Egypta, odkud krátce poté odešel bojovat do Sýrie na stranu povstalců.\nV roce 2013 se objevil ve videu a tvrdil, že je v rámci džihádu na misi v Sýrii a bojuje s opozičními silami proti vládním silám loajálním k prezidentovi Bašáru Al-Asadovi. Jako džihádistický bojovník v Sýrii přijal nové jméno Abu Talha Al-Almani.\n\nV září 2013 byl v Sýrii údajně zraněn při leteckém útoku. Spekulace v médiích o jeho smrti během leteckého úderu se ukázaly jako mylné. Deso Dogg i nadále publikoval videa na serveru YouTube a on-line zprávy v němčině o svých aktivitách, včetně své obhajoby aktivní účasti na džihádu a pro uzákonění práva šaría.\n\nV listopadu 2013 německé úřady vydaly varování vycházející ze Spolkového kriminálního úřadu a zveřejněné prostřednictvím ministerstva zahraničních věcí (Auswärtiges Amt), o možném útoku Cusperta proti německým institucím sídlícím v Turecku. Varování, které zveřejnil německý deník Die Welt uvádělo, že podle německého ministerstva zahraničí je možné, že „Cuspert použije vozidlo naplněné výbušninou.“ Ve zveřejněném videu Denis Cuspert popíral, že měl někdy takové plány proti Turecku nebo institucím v Turecku,“ a dodal, že Německo nebylo jeho „cílem v oblasti útoků“.\n\nV Sýrii se údajně stal členem islamistické organizace Islámský stát v Iráku a Levantě (ISIL). Na konci dubna 2014 se v médiích objevila informace, že měl být zabit při sebevražedném bombovém útoku, který měla na mít svědomí jiná znepřátelená povstalecká skupina, Fronta an-Nusrá. Informace o jeho smrti se objevily i na nejrůznějších islamistických fórech. Nedlouho poté však jiné zdroje i sám Cuspert zprávu o úmrtí dementovali. V únoru 2015 byl americkým ministerstvem zahraničí zařazen na seznam významných teroristů. 16. října 2015 byl Cuspert podle zpráv Ministerstva obrany USA zabit při americkém náletu poblíž syrské Rakky. V srpnu 2016 Pentagon tuto informaci dementoval a uvedl, že Cuspert americký nálet u města Rakka přežil.\n\n\n\n\n\n"}
{"id": "996663", "url": "https://cs.wikipedia.org/wiki?curid=996663", "title": "Mlok dvoupruhý", "text": "Mlok dvoupruhý\n\nMlok dvoupruhý (zlatopásý) (\"Chioglossa lusitanica\") je méně známý obojživelník z čeledi mlokovitých rozšířený v jihozápadní Evropě.\n\nVelmi rychle běhá díky štíhlému tělu a ocasu. Na hřbetu jsou jasně viditelné 2 žluté, zlaté nebo měděné pásy, které se spojují do jediného ocasového pásu. Pro chytání hmyzu má uzpůsobený lepkavý jazyk a velké oči. V ohrožení se zbavuje ocasu. Žije většinou pod zemí. Jedná se o zranitelný druh.\n"}
{"id": "996666", "url": "https://cs.wikipedia.org/wiki?curid=996666", "title": "Acis et Galatée (Lully)", "text": "Acis et Galatée (Lully)\n\nAcis et Galatée \"(česky Ákis a Galateia, LWV 73)\" je francouzská opera \"(pastorale héroïque)\" od Jeana-Baptiste Lullyho. Libreto napsal Jean Galbert de Campistron na motivy Ovidiových Proměn.\n\nNa rozdíl od svých ostatních oper Lully řadil \"Acis et Galatée\" jako pastorale héroïque, což je typ opéra-balletu (své ostatní opery řadil jako \"tragédie lyrique\"). Opera také měla pouze tři dějství + prolog, místo Lullyho obvyklých pěti. Jinak se však v hudebním pojetí příliš od ostatních Lullyho děl neliší.\n\nPříběh Ákise a Galateii byl v barokní době velmi oblíbený; námět např. inspiroval také Georga Friedricha Händela, který vytvořil stejnojmennou malou operu \"Acis et Galatée\".\n\nOpera měla premiéru v Château d'Anet \"(všechny ostatní Lullyho opery, kromě Cadmus et Hermione, byly uvedeny buď na zámku Saint-Germain-en-Laye, nebo v divadle Palais-Royal a nebo přímo ve Versailles)\".\n\nPařížská opera uváděla \"Acise a Galateu\" po dlouhou dobu pravidelně. Nová nastudování jsou datována lety 1689, 1695, 1702, 1704, 1718, 1725, 1734, 1744, 1752 a 1762. Představení se konala rovněž u královského dvora, například 20. června 1695 ve Velkém Trianonu. V lednu 1749 uspořádala představení ve Versailles (Théâtre des Petits Appartements) Madame de Pompadour, která při této příležitosti sama zpívala roli Galatée.\n\nZ inscenací mimo Paříž jsou doloženy ty v Lunéville (1706), Lyonu (1710, 1715) a v Rennes (neznámého roku). Mimo Francii se \"Acis a Galatea\" hráli v různých úpravách v Bruselu (v letech 1695 a 1705) a na několika místech v Německu: v Darmstadtu (1687), Stuttgartu (1698), Berlíně. V Hamburku, významném centru rané německé opery, kde se nalézalo první veřejné operní divadlo, byla opera \"Acis a Galatea\" uvedena roku 1689 jako první opera cizího skladatele v tomto městě; v roce 1695 byla reprízována.\n\nV moderní době oživili \"Acise a Galateu\" muzikolog Henry Prunières a dirigent Pierre Monteux. V listopadu 1933 operu uvedli v Amsterodamu, kde tehdy Monteux působil, s místním Concertgebouworkest a zpěváky z Théâtre de l'Opéra-Comique a v kombinaci s Ravelovou \"Španělskou hodinkou\". V roce 1937 vysílala operu rozhlasem BBC, s odstupem následovala koncertní provedení v New Yorku (1980), v Théâtre des Champs-Élysées (1991) a na festivalu barokní hudby v Beaune (1996); z tohoto koncertu, řízeného Markem Minkowskim, byla vydána nahrávka. Pastorále bylo dále provedeno roku 2000 na francouzském velvyslanectví ve Washingtonu a roku 2005 na University of Maryland.\n\n(Zámek Anet) Bohyně lovu Diana vítá na svém zámku syna „nejmocnějšího a nejspravedlivějšího krále“ (recitativ \"Qu'avec plaisir je reviens en ces lieux\"). Víta jej jménem svých družek i jedna z lesních víl (dryáda) a jeden ze sylvánů popisuje slavnosti, která pro královského syna připravili (árie \"Nous avons préparé pour lui\"). Všichni se dávají do tance (menuet, sbor \"Suivons les mouvemnts de notre ardeur fidèle\"). S pochodem přicházejí božstva plného stolu, Hojnost a Comus, kteří jsou při každé zábavě potřební (recitativ \"Dans les jours de réjouissance\" a sbor \"Unissons nos efforts\"). Z nebes sestoupí i Apollón, který vyslovuje chválu hrdinského krále a vybízí jeho přítomného, aby ve všech ctnostech následoval otce (doprovázený recitativ a árie \"Apollon en ce jour approuve votre zèle… Digne fils de ce conquérant\"). Na Apollonův a Comův pokyn se neprodleně začíná s představením (sbor \"Apollon flatte nos vœux\" a menuet).\n\n(Příjemné místo na břehu sicilského moře) Pastýř Acis čeká na břehu moře a vzdychá po své milované Galatei (doprovázený recitativ \"C'est en vain qu'en ces lieux j'ai devancé Aurore\"). Připojuje se k němu jeho přítel Telémos, který je také nešťastně zamilován do pastýřky Skylly (árie \"Vous n'êtes seul de qui la voix plaintive\"), ale Acis je přesvědčen, že jeho neštěstí je větší, neboť se on jako smrtelník zamiloval do nesmrtelné nymfy (árie \"Pouvez-vous comparer vos maux à mes malheurs?\"). Telémos ho utěšuje tvrzením, že bohyně nebývají nejzdráhavějšími milenkami, a oba vzdychají pro svou lásku. Pak Telémos odchází hledat svou milou jinde a Acis začíná být netrpělivý (doprovázený recitativ \"Faudra-t-il encore vous attendre\"). Objevuje se Galatea, údajně hledající svou přítelkyni. Acisovu naléhavému vyznání vzdoruje a označuje jeho snahy za marné. Zůstává s ním však na místě, aby se potěšila rozkošným klidným zákoutím, kde je snad v bezpečí před svým jiným nápadníkem, obrem Polyfémem. Vrací se Telémos se Skyllou, která je k němu ještě odmítavější než Galatea k Acisovi. Oba milovníci si stěžují na svůj osud (duet \"O ciel! quel destin est le nôtre?\") a Galatea a Skylla je kárají za jejich unylé naříkání, který vyvolává spíše trapné rozpaky než náklonnost.\n\nJako kontrast oběma párům právě přichází skupina tančících a zpívajících pastýřů v čele se šťastně zamilovanými Tircisem a Amintou (duet se sborem \"Que l'Amour qui nous einchaîne\"). Jejich radování přeruší hluk a všichni až na Galateu prchnou. Přichází totiž Polyfémos, který ji všude hledá (pochod a recitativ \"Je regarde partout, et ma recherche est vaine\"). Jakmile Galateu spatří, vyznává jí lásku – již ona jediná byla schopna vznítit v jeho srdci – a nabízí své bohatství a svou moc (árie \"Vous voyez, charmante déesse\"). Chce pro ni uspořádat nádhernou slavnost a Galatea, aby se ho zbavila, svoluje.\n\n(Krajina méně hostinná než v prvním dějství) Acis vyčítá Galatei, že svolila k tomu, aby pro ni Polyfémos uspořádal slavnost. Galatea jej nejprve odbývá s tím, že mu není ničím povinována a že jí nemá co vyčítat. Acis se tedy rozhoduje konfrontovat obra přímo, a tím se vydat jisté smrti. Tím vzbudí v Galatei konečně pohnutí a ta jej od jeho úmyslu zrazuje, přičemž mu přizná svou dosud tajenou náklonnost (recitativní dialog \"Quoi, vous avez promis d'assister à la fête\"). Přicházejí Skylla a v jejím zápatí Telémos. Galatea a Acis jim vyprávějí, k čemu mezi nimi došlo, a vyzývají i své přátele k usmíření. Podle Skylly ale ani dotírání, ani dobrý příklad nemohou vzbudit v jejím srdci skutečnou lásku, a Teléma znovu odmítá (árie \"Vous l'avez entendu cent fois\"). Telémos se tedy rozhoduje od své lásky rázně upustit a na odchodu vyhrožuje Skylle pomstou bohů, kteří ji brzy připraví o její vnady (recitativ \"'C'en est trop!... Cependant redoutez la vengeance des dieux\"). Skylla se však neleká. Galatea – která sama naléhání svého ctitele podlehla – jí vyčítá krutost a její přítelkyně ve zlém odchází.\n\nAcis a Galatea Skyllino odmítání lásky svorně odsuzují (duet \"Quelle erreur loin de nous précipite ses pas!\") Galatea Acisovi prozrazuje, že svou povolnost již dávno připravovala a že v Junonině chrámu je již všechno uchystáno k urychlenému sňatku, a vysílá svého nastávajícího napřed, aby dokončil přípravy. Sama pak dává průchod své úlevě a radosti z toho, že konečně přiznala svou lásku (chaconne, doprovázený recitativ \"Q'une injuste fierté nous cause de contrainte\" a árie \"Doux transports d'une âme contente\"). To již přichází Polyfémos se svými služebníky a připravují slavnost na Galateinu počest (pochod, zpěv Polyféma a sbor \"Qu'à l'envi chacun se presse\"). Polyfémos opět vyznává Galatei svou lásku (árie \"Connais, puissant Amour, ta dernière victoire\"), jeho průvod opěvuje krásnou nymfu (sbor \"O vous! adorable immortelle\") a přicházejí kyklopové (pochod ů). Na obrovo naléhání k sňatku Galatea odpoví vytáčkou: může se provdat jen se souhlasem svého otce, boha Nérea. Potěšený Polyfémos si je jistý Néreovým souhlasem a chvátá jej získat (árie \"Pour hâter mon bonheur je vais tout entreprendre\").\n\n(Úzké prostranství ve skalách pod horou Etnou s chrámkem Junony) Junonin kněz vítá snoubence a všechny hosty a prosí bohy, aby byli páru příznivi (doprovázený recitativ \"Vous qui dans ces lieux solitaires\"). K modlitbě se připojují i ostatní přítomní (sbor \"Puissent-ils prés de nous trouver un sûr asile\"). Když kněz odvádí Acise a Galateu do chrámu, objeví se na skále Polyfémos. Poznává, že byl přelstěn, a zuří žárlivostí (recitativ \"Que vois-je? quel objet pour un amant jaloux?\"). Všichni se při pohledu na něj rozprchnou. Polyfémos se rychle blíží a novomanžele stíhá s vražednými úmysly (doprovázený recitativ \"Quel chemin ont-ils pris, ces amants trop heureux\" a árie \"Mais commençons d'exercer mon corroux\"). Když je dostihne, spasí se Galatea skokem do moře, ale Acis zaváhá a Polyfémos jej bez váhání rozdrtí obrovským balvanem. Obr je spokojen se svou pomstou a cítí se osvobozen od lásky ke zrádné nymfě (árie \"Il est mort, l'insolent, j'ai trompé son attente\").\n\nKdyž vidí, že obr odešel, vrací se Galatea s úlevou na břeh a hledá Acise; brzy však ke svému zděšení najde jeho pozůstatky. Oplakává jej, lituje své nesmrtelnosti, která jí brání následovat svého milence do podsvětí, proklíná obra, na nějž posílá lítice, a nakonec prosí vodní božstva Thetis a Neptuna, aby Acise oživili (doprovázený recitativ \"Enfin j'ai dissipé ma crainte\" a árie \"Que ne puis-je expirer après ce coup funeste?... Puissantes divinités\"). Z moře vystupuje Neptun, který vyslyší Galatein nářek (doprovázený recitativ \"Je sors de mes grottes profondes\"). Svolává všechna vodní božstva a s jejich pomocí vzkřísí Acise k novému životu v podobě řeky (sbor \"Nous accourons qu seul bruit de ta voix\"). Milenci se shledávají a Neptun jim slibuje věčné blaho (árie \"Jouissez des biens éternels\"). Najády tančí a zpívají chvalopěv lásce, která vítězí nad přísností, nenávistí a hněvem (duet najád a sbor \"Sous ses loix l'Amour veut qu'on jouisse\").\n\n\n\n"}
{"id": "996669", "url": "https://cs.wikipedia.org/wiki?curid=996669", "title": "Porsche Tennis Grand Prix 2014 – ženská dvouhra", "text": "Porsche Tennis Grand Prix 2014 – ženská dvouhra\n\nDo soutěže ženské dvouhry na tenisovém turnaji Porsche Tennis Grand Prix 2014 nastoupilo dvacet osm hráček. Dvojnásobnou obhájkyní titulu byla ruská hráčka Maria Šarapovová, která získala hattrick – třetí titul v řadě. Z pozice šesté nasazené ve finále zdolala srbskou turnajovou devítku Anu Ivanovićovou po třísetovém průběhu 3–6, 6–4 a 6–1.\n\nŠarapovová tak získala premiérové turnajové vítězství v probíhající sezóně a celkově třicátou singlovou trofej v kariéře.\n\nČtyři nejvýše nasazené hráčky měly volný los do druhého kola.\n\n"}
{"id": "996673", "url": "https://cs.wikipedia.org/wiki?curid=996673", "title": "Stephen Kim Sou-hwan", "text": "Stephen Kim Sou-hwan\n\nStephen Kim Sou-hwan (8. května 1922 Tegu – 15. února 2009) byl jihokorejský římskokatolický kněz, arcibiskup Soulu, kardinál.\n\nStudoval seminář v Tegu a zde také přijal 27. října 1947 kněžské svěcení. Byl sekretářem diecézního biskupa, působil v pastoraci a vedl diecézní noviny \"The Catholic Shilbo\". Vletech 1957 až 1966 si doplnil studia na Katolické univerzitě v Tokiu.\nDne 15. února 1966 byl jmenován biskupem diecéze Masan, biskupské svěcení přijal 31. května téhož roku. V dubnu 1968 byl jmenován arcibiskupem v Soulu a v této funkci působil do roku 1998, kdy po dovršení kanonického věku rezignoval.\n\nPři konzistoři v dubnu 1969 ho papež Pavel VI. jmenoval kardinálem (jako první Korejce v historii). Od roku 1975 vykonával rovněž funkci administrátora severeokorejského Pchjongjangu.\nÚčastnil se obou konkláve v roce 1978. Od smrti kardinála Königa v roce 2004 mu náležel titul kardinála protopresbytera (nejstaršího kardinála z křad kardinálů-kněží).\n\nKardinál Kim byl neochvějným zastáncem lidských práv a jednou z klíčových postav, které se zasloužily o zavedení demokracie v zemi vedené po desetiletí vojenskou diktaturou. V roce 1992 navštívil Československo.\n\n\n"}
{"id": "996674", "url": "https://cs.wikipedia.org/wiki?curid=996674", "title": "Butterflies", "text": "Butterflies\n\n\"Butterflies\" je píseň běloruské skupiny 3+2, kterou napsali Maxim Fadeev a Malka Chaplin. V květnu 2010 s ní reprezentovali Bělorusko na Eurovision Song Contest 2010 v norském Oslu, spolu se švédským klavíristou Robertem Wellsem.\n\nSkupina 3+2 byla interně vybrána v březnu 2010, aby reprezentovala Bělorusko v soutěži. O vyběr se postaral věřejnoprávní vysílatel NDTRK RB, nejprve s písní \"\"Far Away\"\". Nicméně, dne 19. března bylo oznámeno, že 3+2 mění píseň, a že nyní zazpívají píseň \"\"Butterflies\"\", a to v 1. semifinále 25. května.\n\nV semifinále se umístili v nejlepší desítce, a proto vystoupili i ve finále. Ve finále se v součtu umístili předposlední na 24. místě z 25 finalistů.S posledními třemi hlasujícími státy dostali 12 bodů z Gruzie a tak se posunuli o jedno místo nahoru a odsunuli Velkou Británii na poslední místo.\n"}
{"id": "996675", "url": "https://cs.wikipedia.org/wiki?curid=996675", "title": "Nová hoľa", "text": "Nová hoľa\n\nNová hoľa (1361 m n. m.) je hora ve Velké Fatře na Slovensku. Nachází se v jihovýchodní rozsoše Zvolenu (1403 m), od kterého je oddělena mělkým sedlem. Rozsocha dále klesá do Donovalského sedla (950 m), které odděluje Velkou Fatru od Starohorských vrchů. Na východním úbočí hory se nachází lyžařské vleky. Z Donoval vede na vrchol kabinková lanovka. Nová hoľa je dobrým rozhledovým bodem.\n\n\n"}
{"id": "996676", "url": "https://cs.wikipedia.org/wiki?curid=996676", "title": "Extraliga hokejbalu 2013/2014", "text": "Extraliga hokejbalu 2013/2014\n\nFord Credit Extraliga 2013/2014 začala 30. srpna 2013 a základní část se hrála do 5. dubna 2014. Nadstavbová část se začala hrát 12. dubna 2014 a současně s ní i Play-out. Poté bude následovat Play-off a po odehrání Play-out baráž.\n\nExtraligu hrálo 12 týmů. Základní část se hrála od srpna do dubna, kdy se všechny týmy utkaly dvakrát každý s každým, vždy jednou doma a jednou venku. Každé mužstvo tak odehrálo v základní části 22 zápasů. Mužstva na prvním až osmém místě postoupila do nadstavbové části. Která se rozdělila na dvě skupiny. První skupinu tvořily týmy na 1.-2. a 7.-8. místě a druhou skupinu týmy na 3.-6. místě. Ve skupině se utkaly týmy 1-7, 1-8, 2-7, 2-8 (ve druhé skupině 3-5, 3-6, 4-5, 4-6) vždy jednou doma a jednou venku (každý tým odehrál ve skupině 4 utkání). Poté bude následovat semifinále play-off na 3 vítězná utkání, kde se utkají týmy 1A-2B a 2A-2B. Následuje finále, které bude opět na 3 vítězná utkání. Výhodu 5. zápasu v semifinále a finále určuje umístění po základní části. Play-out odehrají týmy umístěné na 9.-12. místě, kde se všechny utkají dvakrát každý s každým (doma a venku). Získané body se přičítají k bodům získaných v základní části. Poslední mužstvo Play-out odehraje s vítězi západní a východní 1. Ligy baráž o udržení se v extralize. V baráži budou hrát týmy jedenkrát každý s každým na hřišti týmu, který hraje o záchranu v extralize. Vítěz baráže si zajistí účast v příštím ročníku Extraligy.\n\n\nLegenda:\nZ = Odehrané zápasy; V = Výhry; VP = Výhry v prodloužení; PP = Prohry v prodloužení; P = Prohry; VG = Vstřelené góly; OG = Obdržené góly; B = Body\n\nLegenda:\nZ = Odehrané zápasy; V = Výhry; VP = Výhry v prodloužení; PP = Prohry v prodloužení; P = Prohry; VG = Vstřelené góly; OG = Obdržené góly; B = Body\nSemifinále začíná 10. 5. 2014\n\nFinále začíná 31. 5. 2014\n\nPlay-off nyní probíhá.\n\nPlay-out nyní probíhá.\n\nLegenda:\nZ = Odehrané zápasy; V = Výhry; VP = Výhry v prodloužení; PP = Prohry v prodloužení; P = Prohry; VG = Vstřelené góly; OG = Obdržené góly; B = Body\nExtraligový tým HbK Karviná vyzve na svém hřišti vítěze 1. lig. Baráž začíná 30. května, vítěz si zajistí účast v extralize 2014/2015.\n\nLegenda:\nZ = Odehrané zápasy; V = Výhry; VP = Výhry v prodloužení; PP = Prohry v prodloužení; P = Prohry; VG = Vstřelené góly; OG = Obdržené góly; B = Body\n"}
{"id": "996677", "url": "https://cs.wikipedia.org/wiki?curid=996677", "title": "Al-Battání", "text": "Al-Battání\n\nAl-Battání, celým jménem Abū ʿAbd Allāh Muḥammad ibn Jābir ibn Sinān al-Raqqī al-Ḥarrānī al-Ṣābiʾ al-Battānī, v latinizované formě Albatenius nebo Albategnius, arabsky محمد بن جابر بن سنان البتاني (asi 850 Harran – 929 Qasr al-Jiss) byl arabský astronom, astrolog a matematik narozený na území dnešního Turecka, který většinu života strávil ve městě Rakka, které dnes leží v Sýrii.\n\nPomocí astronomických přístrojů upřesnil hodnotu trvání roku na 365 dní, 5 hodin, 46 minut a 24 sekund, upřesnil i hodnoty precese a sklonu ekliptiky. Úspěchů dosáhl tím, že ptolemaivskou geometrii při výpočtech nahradil trigonometrií.\n\nVytvořil dílo sestávající z 57 astronomických tabulek s názvem \"Az-Zídž as-Sabi\" zahrnující polohy Měsíce, Slunce a planet, které svou přesností předstihly \"Almagest\". Tabulky přeložil v roce 1116 Plato Tiburtinus do latiny pod názvem \"De motu stellarum\" a měly velký vliv na rozvoj evropské astronomie. Vyšly tiskem dokonce ještě v letech 1537 a 1645.\n\nBattáního vliv vzpomíná i Mikuláš Koperník ve svém revolučním díle \"De revolutionibus orbium coelestium\" z roku 1543.\n\nJe po něm pojmenován kráter \"Albategnius\" na Měsíci.\n\n"}
{"id": "996678", "url": "https://cs.wikipedia.org/wiki?curid=996678", "title": "Far Away (píseň, 3+2)", "text": "Far Away (píseň, 3+2)\n\n\"Far Away\" je píseň, kterou složili Leonid Širin a Juryj Vaščuk. Skupina 3+2 s ní reprezentovala Bělorusko na Eurovision Song Contest 2010, kdy byla interně vybrána běloruským vysílatem NDTRK RB.\n\nPíseň se předtím zúčastnila soutěže \"Muzykaľnyj sud\", bělorusky \"Музыкальный суд\" televize ONT, u kterého se plánovalo, že se v něm provede výběr běloruské písně do soutěže před přijetím ONT do Evropské vysílací unie, organizátoři soutěže to zamítli. Dne 19. března 2010 bylo vydáno prohlášení, že skupina 3+2 změnila svou píseň do soutěže a zazpívá píseň \"\"Butterflies\"\", kterou napsali Maxim Fadeev a Malka Chaplin.\n"}
{"id": "996679", "url": "https://cs.wikipedia.org/wiki?curid=996679", "title": "Grand Prix SAR La Princesse Lalla Meryem 2014 – ženská dvouhra", "text": "Grand Prix SAR La Princesse Lalla Meryem 2014 – ženská dvouhra\n\nDo soutěže ženské dvouhry na tenisovém turnaji Grand Prix SAR La Princesse Lalla Meryem 2014 nastoupilo třicet dva hráček. Obhájkyní titulu byla osmá nasazená hráčka Francesca Schiavoneová z Itálie, která v úvodním kole nestačila na Španělku Beatriz Garcíovou Vidaganyovou.\n\nSoutěž dvouhry vyhrála nasazená María Teresa Torrová Florová, když ve finále zdolala nenasazenou Švýcarku Rominu Oprandiovou po třísetovém průběhu 6–3, 3–6 a 6–3.\n\nTorrová Florová získala svůj první singlový titul na okruhu WTA a celkově druhou trofej v kariéře.\n\n\n"}
{"id": "996681", "url": "https://cs.wikipedia.org/wiki?curid=996681", "title": "Kingston Technology", "text": "Kingston Technology\n\nKingston Technology je soukromá americká společnost, vyrábějící počítačové periférie. Tato společnost je zaměřena především na výrobu paměťových modulů nebo zařízení pro ukládání dat (USB flash disky nebo SSD disky). Hlavní sídlo má v kalifornském Fountain Valley a zaměstnává více než 4000 zaměstnanců po celém světě. Společnost má výrobní a logistické zázemí ve Spojených státech, Velké Británii, Irsku, na Tchaj-wanu a pevninské Číně. Je to největší nezávislý výrobce paměťových modulů DRAM, v současné době vlastní 46% celosvětový podíl na trhu DRAM modulů. Kingston je pravděpodobně druhým největším dodavatelem flash pamětí. V roce 2010 společnost dosáhla obratu 6,5 miliard dolarů. Časopis Forbes umístil tuto společnost na 48. pozici v žebříčku mezi 500. největšími soukromými společnostmi. Kingston nabízí mezinárodní sítě distributorů, prodejců, na šesti kontinentech. Všechny vyráběné paměťové moduly společnosti splňují standard JEDEC.\n\nKingston Technology byla založena 17. října 1987 v reakci na vážný nedostatek paměťových čipů na high-tech trhu v roce 1980. Tuto nastalou situaci se rozhodli řešit tchajwanští přistěhovalci John Tu a David Sun, kteří měli dostatek odborných znalostí a zkušeností s návrhem paměťových modulů. V roce 1989 se Kingston odlišuje od svých konkurentů s testováním na 100 procent, což vedlo k zabezpečování jakosti a zajištění vedoucí pozice na trhu. V následujícím roce firma diverzifikovala své produktové portfolio. V roce 1992 byl Kingston zařazen jako nejrychleji rostoucí soukromá společnost v Americe. Společnost expandovala i do oblasti ukládání dat na paměťová média a v produktové řadě se objevily i úložná zařízení \"DataTraveler\" a \"DataPak\". V září 1994 se společnost Kingston stala držitelem certifikátu kvality ISO 9000.\n\n\n"}
{"id": "996682", "url": "https://cs.wikipedia.org/wiki?curid=996682", "title": "Silnice II/204", "text": "Silnice II/204\n\nSilnice II/204 je silnice II. třídy, která tvoří spojnici silnic I. třídy I/20 a I/27 v severní části Plzeňského kraje. Začíná v obci Úněšov výjezdem z I/20 východním směrem. Prochází sedmi obcemi, v obci Kaznějov se napojuje na I/27. Čerpací stanice se nachází až v Kaznějově na silnici I/27. Celková délka je zhruba 20 km.\n"}
{"id": "996683", "url": "https://cs.wikipedia.org/wiki?curid=996683", "title": "Michelozzo", "text": "Michelozzo\n\nMichelozzo di Bartolomeo Michelozzi (1396, Florencie – 7. října 1472, Florencie) byl italský architekt a sochař.\n\nNarodil se ve Florencii jako syn krejčího. Byl žákem Lorenya Ghibertiho, jemuž také pomáhal v roce 1420, když Ghiberti pracoval na bronzových severních dveřích pro florentskou Baptisérii. Později spolupracoval s Donatellem, se kterým spoluvytvářel náhrobek vzdoropapeže Jana XXIII., který se nachází ve florentské Baptisérii. Pracoval nejvíce s mramorem, bronzem a stříbrem. Vytvořil sochu mladého sv. Jana nad dveřmi v katedrále Santa Maria del Fiore, naproti baptisteriu San Giovanniho. Vytvořil i stříbrnou sochu Jana Křtitele na antependiu v San Giovanni. Michelozzovým přítelem a patronem byl Cosimo Medici, jehož doprovázel během jeho krátkého exilu do Benátek v roce 1433. V Benátkách postavil knihovnu na ostrově San Giorgio Maggiore a navrhl zde i ostatní budovy.\n\nV roce 1428 spolu s Donatellem postavili vnější kazatelnu pro katedrálu města Prato. Jeho návrhem je i renesanční palác Palazzo Medici Riccardi, který dal vybudovat Cosimo. Palác patří mezi významné exempláře italské architektury v 15. století. Michelozzo zrekonstruoval i Palazzo Vecchio, radnici ve Florenci, která byla v té době polorozpadlá. V roce 1437 Cosimo odevzdal klášter San Marco dominikánům a Michelozzo byl najat, aby upravil jeho obytné prostory a kostel.\n\nMichelozzo navrhl pro Cosima mnohé významné budovy. Kromě nich navrhl i penzion v Jeruzalémě pro poutníky z Florencie, Cosimovu letní vilu v Careggi (Toskánsko) a opevněný hrad, který začal rekonstruovat v 1452 jako Villa Medicea di Cafaggiolo ve městě Barberino di Mugello. Pro Cosimova syna Giovanniho postavil velkou vilu ve městě Fiesole. Navzdory Vasariho tvrzení, že zemřel ve věku 68 let, žil až do roku 1472. Je pohřben v klášteře San Marco ve Florencii.\n\n"}
{"id": "996685", "url": "https://cs.wikipedia.org/wiki?curid=996685", "title": "Ještěrka pityuská", "text": "Ještěrka pityuská\n\nJeštěrka pityuská (\"Podarcis pityusensis\") je druh z čeledi ještěrkovitých, rodu \"Podarcis\". Druh je endemický na Baleárských ostrovech Ibiza a Formentera.\n\nPůvodně se vyskytovala na Ibize a Formenteře později se rozšířila i na Mallorcu. Velkým a variabilním aspektem jsou silné nohy a krátká hlava. Existuje asi 30 poddruhů, některé jsou velmi tmavě zbarvené s kobaltově modrým břichem. Obývají skalnatá místa, ale žijí i v blízkosti obydlí lidí, kolem domů, zdí a na místech, kde jsou odpadky. Živí se i hmyzem. Vejce kladou do nor nebo pod kameny. Mohou žít až šest let.\n\n"}
{"id": "996687", "url": "https://cs.wikipedia.org/wiki?curid=996687", "title": "Portugal Open 2014 – ženská dvouhra", "text": "Portugal Open 2014 – ženská dvouhra\n\nDo soutěže ženské dvouhry na tenisovém turnaji Portugal Open 2014 nastoupilo třicet dva hráček. Obhájkyní titulu byla ruská hráčka Anastasija Pavljučenkovová, která se před zahájením turnaje odhlásila.\n\nSoutěž dvouhry vyhrála nejvýše nasazená Španělka Carla Suárezová Navarrová, když ve finále zdolala ruskou turnajovou sedmičku Světlanu Kuzněcovovou po třísetovém průběhu 6–4, 3–6 a 6–4.\n\nSuárezová Navarrová si na Portugal Open zahrála druhé finále za sebou. V roce 2013 v něm podlehla Pavljučenkovové. Na okruhu WTA Tour tak získala vůbec první kariérní titul, když předchozích pět finálových duelů prohrála.\n\n\n"}
{"id": "996688", "url": "https://cs.wikipedia.org/wiki?curid=996688", "title": "Peter Horák", "text": "Peter Horák\n\nPeter Horák (* 7. prosince 1983, Bratislava) je slovenský atlet věnující se skoku do výšky. Je členem klubu VSC Dukla Banská Bystrica.\n\n\n"}
{"id": "996689", "url": "https://cs.wikipedia.org/wiki?curid=996689", "title": "Stanislao Cannizzaro", "text": "Stanislao Cannizzaro\n\nStanislao Canizzaro (13. července 1826 Palermo, Itálie – 10. května 1910 Řím) byl italský chemik, známý hlavně objevem disproporční reakce aromatických aldehydů v zásaditém prostředí, která byla po něm i pojmenována jako Cannizzarova reakce.\n\nNarodil se v Palermu na Sicílii. V roce 1841 začal studovat medicínu, ale po krátkém čase se přeorientoval na chemii. V letech 1846 až 1847 byl asistentem Raffaele Piria, profesora chemie v Pise a později v Turíně.\n\nBěhem revolučního roku 1848 byl důstojníkem dělostřelectva v Messině, po porážce povstalců uprchl do Francie, nejdříve do Marseille, v říjnu 1849 přišel do Paříže. Zde začal znovu pracovat v laboratoři Michela Chevreula. V roce 1851 syntetizoval kyanamid z amoniaku a kyanchloridu v éterickém prostředí. Ve stejném roce mu bylo nabídnuto místo profesora fyzikální chemie v Alessandrii, kde objevil, že aromatické aldehydy se v alkoholickém roztoku hydroxidu draselného rozkládají na příslušnou kyselinu a alkohol. Tato reakce dostala pojmenování po něm jako \"Cannizzarova reakce\".\n\nV roce 1855 se stal profesorem chemie na univerzitě v Janově, později v Pise, Neapoli a nakonec v rodném Palermu. Tam strávil několik let studiem aromatických sloučenin a aminů až mu nakonec v roce 1871 bylo nabídnuto místo vedoucího oddělení chemie na univerzitě v Římě, které přijal. Ve stejném roce se stal i členem italského senátu.\n\nKromě prací v organické chemii se věnoval i fyzikální chemii, kde v publikaci z roku 1858 (\"Sunt di un corso di Filosofia chimica\") rozpracoval teorie Amadea Avogadra ohledně vztahu mezi atomovými hmotnostmi prvků a molekulovými hmotnostmi jejich sloučenin. Za tuto publikaci mu byla v roce 1891 Královskou společností udělena Copleyho medaile. Také jí otevřel cestu k objevu Periodické tabulky prvků.\n\n"}
{"id": "996691", "url": "https://cs.wikipedia.org/wiki?curid=996691", "title": "Cassis de Dijon", "text": "Cassis de Dijon\n\nCassis de Dijon, plným označením Rewe-Zentral AG vs. Bundesmonopolverwaltung für Branntwein (120/78), je rozsudek Evropského soudního dvora z roku 1978. Soud rozhodl, že regulace domácího i dováženého zboží, která vytváří opatření s rovnocenným účinkem jako kvantitativní omezení, je protiprávním omezením volného pohybu zboží podle článku 34 Smlouvy o fungování Evropské Unie (SFEU). Vytvořil však doktrínu \"kategorického požadavku\", který takové opatření ospravedlňuje, pokud je vhodné a proporcionální svému účelu, nerozlišuje mezi domácím a dováženým zbožím a nezasahuje do evropským právem již harmonizované oblasti.\n\nPřípad se týkal dovozu francouzského likéru \"Cassis de Dijon\" do Německa a jeho následného prodeje společností \"Rewe\". Jedná se o likér z černého rybízu, který obsahuje od 15 do 20 % alkoholu. V Německu platil zákon, který zakazoval prodej ovocných likérů s obsahem alkoholu nižším než 25 %. Německé spolkové Ministerstvo financí povolilo dovoz tohoto likéru, nikoli však jeho prodej. Dovozce argumentoval, že se jedná o opatření s rovnocenným účinkem jako kvantitativní omezení zakázané Smlouvou o Evropském hospodářském společenství (EHS).\n\nEvropský soudní dvůr rozhodl, že německý zákon představuje opatření s rovnocenným účinkem jako kvantitativní omezení a je tak v rozporu se Smlouvou o EHS.\n\nSoud argumentoval, že na německém trhu jsou volně dostupné alkoholické nápoje s širokou škálou obsaženého množství alkoholu a nejedná se tak o opatření vedoucí k ochraně veřejného zdraví, jak se dovolávala německá strana. Současně odmítl i tezi, že opatření má za úkol chránit spotřebitele před matoucí reklamou, neboť německý spotřebitel je zvyklý, že ovocný likér obsahuje minimálně 25 % alkoholu, a to z toho důvodu, že by vhodnějším opatřením bylo dostatečné označení výrobku. Německý zákon tak nesplnil jednu z podmínek kategorického požadavku.\n\nSoud svým rozhodnutím vytvořil také princip vzájemného uznávání, tedy že zboží v souladu s právem vyráběné a obchodované v jednom členském státě může být dováženo do ostatních členských států.\n\nDále soud stanovil, že „\"[p]řekážky pohybu v rámci Společenství, které jsou důsledkem rozdílné národní právní úpravy týkající se obchodu těchto výrobků, mohou být akceptovány jen potud, pokud taková ustanovení jsou shledána jako nezbytná pro splnění oprávněných požadavků vyplývajících zejména z nutnosti efektivního fiskálního dohledu, ochrany veřejného zdraví, poctivých obchodních transakcí a ochrany spotřebitele.\"“ Tyto čtyři podmínky soud vytvořil jako změkčující opatření nad rámec možností vymezených v článku 36 SFEU.\n\n\n"}
{"id": "996694", "url": "https://cs.wikipedia.org/wiki?curid=996694", "title": "Carl Einstein", "text": "Carl Einstein\n\nCarl Einstein (26. dubna 1885, Neuwied – 5. července 1940, Pau) byl německý historik umění, expresionistický spisovatel a kritik. Patřil k prvním teoretikům schopným rozpoznat význam rodícího se kubismu, významný byl rovněž jako znalec afrického domorodého umění.\nNarodil se jako Karl Einstein v německé židovské rodině, studoval v Berlíně. Jako vyhraněně levicový myslitel byl častým cílem útoků z německých konzervativních a nacionalistických kruhů. V roce 1928 proto odešel do Paříže. Po okupaci Francie hitlerovským Německem nedokázal zemi včas opustit a spáchal sebevraždu, aby nepadl do rukou nacistů.\n\n"}
{"id": "996695", "url": "https://cs.wikipedia.org/wiki?curid=996695", "title": "Edith Boschová", "text": "Edith Boschová\n\nEdith Bosch [Edit Bos] (* 31. května 1980 Den Helder, Nizozemsko) je bývalá reprezentantka Nizozemska v judu a majitelka tří olympijských medailí.\n\n\n\nEmotivní a intelektuálně založená Nizozemka patřila s výškou nad 180 cm mezi nejvyšší judistky ve střední váze. Svoji výšku uměla používat proti silovějším judistkám především v kombinaci s kontrachvaty. Ve své bohaté sportovní kariéře nezískala pouze zlatou olympijskou medaili. V roce 2004 ve finále neuhlídala soupeřčinu vítěznou techniku, když v zápase vedla na koku. V roce 2008 ji stejná soupeřka porazila v semifinále na wazari. V roce 2012 jí potom ve čtvrtfinále zaskočila výpadem kouči-gari německá reprezentantka. V opravách v posledních sekundách s Jihokorejkou vyrovnala skóre, aby jí po prodloužení přiřkli rozhodčí třetí olympijskou medaili v řadě. V tomto směru vyrovnala počet olympijských medailí svého ex-přítele Marka Huizingy.\n\nS vrcholovou karierou se rozloučila po zisku zlaté medaile jako členka nizozemského týmu na mistrovství Evropy v roce 2013. V Nizozemsku má status celebrity. Je zvaná do různých talkshow a účastní se realityshow.\n\n\n"}
{"id": "996697", "url": "https://cs.wikipedia.org/wiki?curid=996697", "title": "Everyday Robots", "text": "Everyday Robots\n\nEveryday Robots je první sólové studiové album britského hudebníka Damona Albarna, vydané v dubnu 2014. O jeho produkci se staral Albarn spolu s majitelem vydavatelství XL Recordings Richardem Russellem, který je rovněž spoluautorem všech skladeb na albu. Mezi hosty, které se na albu podíleli patří například hudebník a producent Brian Eno či zpěvačka Bat for Lashes.\n\nAutory všech skladeb jsou Damon Albarn a Richard Russell.\n"}
{"id": "996699", "url": "https://cs.wikipedia.org/wiki?curid=996699", "title": "Porsche Tennis Grand Prix 2014 – ženská čtyřhra", "text": "Porsche Tennis Grand Prix 2014 – ženská čtyřhra\n\nDo soutěže ženské čtyřhry na tenisovém turnaji Porsche Tennis Grand Prix 2014 nastoupilo šestnáct dvojic. Obhájcem titulu byl německý pár Mona Barthelová a Sabine Lisická, jehož členky nestartovaly společně. Lisická do soutěže nezasáhla. Spoluhráčkou Barthelové se stala Češka Eva Birnerová, s níž v úvodním kole nestačila na dvojici krajanek Antonii Lottnerovou a Annu Zajovou.\n\nDeblový titul získala nejvýše nenasazená dvojice Sara Erraniová a Roberta Vinciová z Itálie, když ve finále zdolala zimbabwsko-indické turnajové dvojky Caru Blackovou se Saniou Mirzaovou po dvousetovém průběhu 6–2 a 6–3.\n\n"}
{"id": "996700", "url": "https://cs.wikipedia.org/wiki?curid=996700", "title": "Kostel svatého Václava a svatého Víta", "text": "Kostel svatého Václava a svatého Víta\n\nKostel svatého Václava a svatého Víta je římskokatolický chrám v obci Velké Němčice v okrese Břeclav. Je chráněn jako kulturní památka. Raně barokní jednolodní stavba s věží byla vysvěcena roku 1652 na místě dřívějšího gotického chrámu z 15. století.\n\nJde o farní kostel farnosti Velké Němčice.\n\nFarní kostel zasvěcený Panně Marii stál v centru vsi pravděpodobně již v polovině 13. století. Poprvé je písemně zmiňován roku 1392. Původně románská stavba byla v 15. století goticky přestavěna. Kostel byl během první poloviny 17. století těžce poničen, nejprve při vpádu Štěpána Bočkaje roku 1605, později pak během třicetileté války. Z kostela pravděpodobně zůstaly pouze základy se zbytky zdiva. O obnovu kostela i fary se v polovině 16. století zasloužil patron Jan Montrochier se svou manželkou Voršilou. Kostel byl prakticky znovu vystavěn v raně barokním slohu a roku 1652 vysvěcen. Obnovený hlavní oltář byl opět zasvěcen Panně Marii. V roce 1672 byly zbudovány dva nové boční oltáře, zasvěcené svatému Vítovi a za „věrné zemřelé“ (dnes svatému Šebestiánu a svatému Rochu, Bolestné Panně Marii a svatému Augustinu). Roku 1695 byl ulit největší zvon kostela o váze asi 840 kg. Pravděpodobně ještě v 17. století došlo k zasvěcení kostela svatému Václavu a svatému Vítovi.\n\nRoku 1733 bylo olomouckým biskupem knížetem Wolffgangem Hannibalem ze Schrattenbachu založeno bratrstvo svatého Jana Nepomuckého, které se podílelo na udržování a zvelebování kostela, a to až do roku 1770, kdy bylo patentem Josefa II. zrušeno. Během 60. a 70. let 18. století prodělal interiér kostela úpravy v pozdně barokním stylu.\n\nRoku 1854 byl jeden z bočních oltářů s obrazem sv. Augustina z důvodu špatného stavu zbourán a znovu vystavěn. V roce 1873 prodělal větší opravy presbytář, který dostal novou dlažbu a rekonstruovanou střechu s novým sanktusníkem, pobitým plechem. Také střecha věže dostala novou plechovou krytinu. Dále proběhla výměna oken a nový nátěr fasády celého kostela. Další rok došlo k obnově malby nad presbytářem a bočními oltáři. Roku 1880 proběhla obnova zchátralé fasády, kostel dostal novou vnitřní i vnější omítku. Roku 1895 byl zhotoven nový hlavní oltář.\n\nV roce 1917 byly pro válečné účely zabaveny 3 zvony, mezi nimi i největší z roku 1695. Během doby první republiky došlo k dílčím opravám kostela. V roce 1926 byly vysvěceny nové zvony. Během 30. let proběhly rekonstrukce interiéru a oltářů.\n\nBěhem 2. světové války kostel značně utrpěl. Roku 1942 byly opět rekvírovány tři z pěti zvonů. Během těžkých bojů při osvobozování Velkých Němčic 15. až 18. dubna 1945 byl kostel poškozen dělostřeleckým ostřelováním, které zničilo hodinový stroj, pobořilo část zdí a vytlouklo okenní výplně. Interiér však nedoznal větších škod.\n\nOprava válečných škod proběhla v letech 1947–1948, roku 1949 byly přes nemalé potíže odlity a vysvěceny nové zvony. V roce 1978 byl zchátralý hlavní oltář z roku 1895 vyměněn za nový, přitom byla odhalena podzemní krypta pod kněžištěm. Velkou rekonstrukci prodělal kostel v letech 1991–1992. Proběhla výměna střešní vazby nad kněžištěm, jeho střecha včetně věžičky získala novou krytinu z měděného plechu. Poválečná brizolitová omítka kostela byla otlučena a nahrazena novou, okna kostela byla zdvojena. Vytápění akumulačními kamny bylo nahrazeno ústředním plynovým. Roku 1996 proběhla oprava varhan a pořízení nového hodinového stroje. Roku 2000 se dočkala opravy střecha kostelní věže, včetně nového opláštění měděným plechem. V roce 2004 proběhla výměna střešní krytiny na lodi kostela.\n\nKostel je raně barokní jednolodní orientovaná stavba s polygonálním závěrem kněžiště a čtyřbokou věží v západním průčelí. Okna lodě, kněžiště i věže jsou půlkruhově klenutá. Vstup do kostela se nachází v jižní části lodě. U jižní strany kněžiště stojí přístavek oratoře, na severní straně pak sakristie. Věž kostela je opatřena vstupem na západní straně. Na zvonicovém patře jsou umístěny ciferníky hodin. Střecha věže je zakončena cibulovou bání přecházející v jehlan, podobně je tvarována i sanktusová věžička nad kněžištěm.\n\nInteriér lodi je zaklenut valenou klenbou s lunetami. Hlavní oltář kostela v podobě sousoší Nejsvětější Trojice pochází z roku 1978, jeho autorem je Ludvík Kolek. Dále se zde nacházejí tři boční oltáře z umělého mramoru, zasvěcené Bolestné Panně Marii, sv. Augustinu, sv. Šebestiánu a sv. Rochu. Oltář sv. Augustina pochází z 19. století, ostatní dva z 18. století. Interiér doplňuje několik soch, křtitelnice a barokní kazatelna.\n\nVně kostela u jižní strany lodě se nachází kříž z roku 1856, věnovaný manželi Šabatovými. Vedle něj u stěny věže stojí socha svatého Donáta v šatu římského vojáka, kvalitní barokní práce z první poloviny 18. století. U severní strany kněžiště stojí barokní socha svatého Vendelína z roku 1748. Světec je vyobrazen v pastýřském šatu s kyjem v ruce.\n\n"}
{"id": "996703", "url": "https://cs.wikipedia.org/wiki?curid=996703", "title": "Silnice II/206", "text": "Silnice II/206\n\nSilnice II/206 začíná v obci Stvolny v severní části Plzeňského kraje. Odbočuje ze silnice II/205 východním směrem. Prochází čtyřmi obcemi.\nV obci Žďár v okrese Rakovník se napojuje na silnici I/27. Na trase je čerpací stanice v Žihli. Celková délka silnice je zhruba 17 km. \n"}
{"id": "996731", "url": "https://cs.wikipedia.org/wiki?curid=996731", "title": "Michal na Ostrove", "text": "Michal na Ostrove\n\nMichal na Ostrove ( , ) je obec na Slovensku v okrese Dunajská Streda. V roce 2013 zde žilo 925 obyvatel. První písemná zmínka o obci pochází z roku 1337.\n\nV obci stojí gotický římskokatolický kostel sv. Michala Archanděla z první poloviny 14. století s bohatou kamenosochařskou výzdobou v interiéru a kaple Nejsvětější Trojice z roku 1880.\n\n"}
{"id": "996733", "url": "https://cs.wikipedia.org/wiki?curid=996733", "title": "Grand Prix SAR La Princesse Lalla Meryem 2014 – ženská čtyřhra", "text": "Grand Prix SAR La Princesse Lalla Meryem 2014 – ženská čtyřhra\n\nDo soutěže ženské čtyřhry na tenisovém turnaji Grand Prix SAR La Princesse Lalla Meryem 2014 nastoupilo šestnáct dvojic. Obhájcem titulu byl maďarsko-lucemurský pár Tímea Babosová a Mandy Minellaová, jehož členky do soutěže nezasáhly.\n\nDeblový titul získala nenasazená španělsko-švýcarská dvojice Garbiñe Muguruzaová a Romina Oprandiová, když ve finále zdolala polsko-ukrajinský pár Katarzyna Piterová a Maryna Zanevská. Po rovnocenném rozdělení prvních dvou sad 4–6 a 6–2, rozhodl o vítězkách až supertiebreak v poměru míčů [11–9].\n\n"}
{"id": "996736", "url": "https://cs.wikipedia.org/wiki?curid=996736", "title": "Louis-Jean Guyot", "text": "Louis-Jean Guyot\n\nLouis-Jean-Frédéric Guyot (7. července 1905 Bordeaux – 1. srpna 1988 tamtéž) byl francouzský římskokatolický kněz, arcibiskup Toulouse a kardinál.\n\nPo absolvování právnické fakulty vstoupil do semináře a 29. června 1932 byl vysvěcen na kněze. Po krátkém pastorační práci ve svém rodišti byl poslán do Říma studovat teologii na Angeliku. Po návratu do Francie působil jako školní kaplan v armádě. Na příkaz svého biskupa uspořádal seminář pro pozdní povolání. 18. března 1949 se stal pomocným biskupem-koadjutorem v diecézi Coutances. O rok později 8. dubna 1950 se stal v této diecézi sídelním biskupem. Účastnil se jednání Druhého vatikánského koncilu a významně přispěl ke koncilnímu dokumentu o službě a životě kněží. Dne 28. dubna 1966 se stal arcibiskupem Toulouse a při konzistoři v březnu 1973 ho papež Pavel VI. jmenoval kardinálem. Z vedení arcidiecéze odstoupil v listopadu 1978.\n\nÚčastník dvou konkláve v roce 1978. Zemřel v Bordeaux, pohřben byl v katedrále v Toulouse.\n"}
{"id": "996738", "url": "https://cs.wikipedia.org/wiki?curid=996738", "title": "Portugal Open 2014 – ženská čtyřhra", "text": "Portugal Open 2014 – ženská čtyřhra\n\nDo soutěže ženské čtyřhry na tenisovém turnaji Portugal Open 2014 nastoupilo šestnáct dvojic. Obhájcem titulu byl tchajwansko-francouzský pár Čan Chao-čching a Kristina Mladenovicová, jehož členky do soutěže nezasáhly.\n\nRoli favoritek splnila nejvýše nasazená zimbabwsko-indická dvojice Cara Blacková a Sania Mirzaová, když ve finále zdolala česko-ruský pár Eva Hrdinová a Valeria Solovjevová po dvousetovém průběhu 6–4 a 6–3.\n\n"}
{"id": "996742", "url": "https://cs.wikipedia.org/wiki?curid=996742", "title": "Preitenstein", "text": "Preitenstein\n\nPreitenstein (též \"Preitenštejn\" či \"Nečtiny\") je zřícenina hradu na kopci nad vsí Nové Městečko u Nečtin v okrese Plzeň-sever. Byl postaven po roce 1330 králem Janem Lucemburským, který jej vybudoval na vlastní náklady a vzápětí jej zastavil Pluhům z Rabštejna. Později se střídala období, kdy byl v přímém držení panovníka, s obdobími zástavních majitelů. Zanikl v polovině šestnáctého století po požáru založeném jako součást trestu posledního majitele Kašpara Pluha z Rabštejna. Zřícenina je chráněna jako kulturní památka ČR.\n\nMísto, na kterém hrad stojí, bylo osídleno již v pravěku. Poprvé se tak stalo v eneolitu, kdy se na vrchu nacházelo výšinné sídliště lidu chamské kultury. Další archeologické nálezy pocházejí z pozdní doby halštatské, ale není jisté, jestli zde v té době bývalo opevněné hradiště nebo jen sídliště.\n\nNa konci třináctého století od bratrů Bavora a Vyšemíra z Nečtin odkoupil nečtinské panství král Václav II., ale v držení českých panovníků se moc nezdržovalo, neboť často bývalo v zástavě. Existují domněnky, že zakladateli hradu mohli být páni z Nečtin, kteří jím nahradili starší sídlo na Nečtinském Špičáku, ale vzhledem k nedochovaným pramenům je nelze potvrdit. Stavebníkem \"Breitensteinu,\" jak se hrad původně jmenoval, byl král Jan Lucemburský, který hrad vzápětí zastavil Oldřichu Pluhovi z Rabštejna, který je v letech 1330–1333 uváděn jako zástavní držitel. Oldřich Pluh zároveň nechal pod hradem postavit založit stejnojmennou ves, později přejmenovanou na Nečtiny a původní Nečtiny povýšil na městečko.\n\nPo roce 1333 hrad ze zástavy vykoupil Karel IV., který jej uvedl ve svém zákoníku Majestas Carolina mezi hrady, které nesměly být zastavovány. V královském držení hrad zůstal až do vlády krále Václava IV., který jej na konci čtrnáctého století zastavil Petru Zmrzlíkovi ze Svojšína. Dalším zástavním držitelem se v letech 1407 (1406) až 1408 stal Oldřich Huler, který hrad vyměnil s Petrem Zmrzlíkem za za Orlík.\n\nRoku 1411 byl Preitenstein opět v majetku Václava IV. Po králově smrti v roce 1419 přešel do majetku jeho bratra Zikmunda, který jej zastavil Něpru Ducovi z Vařin za 400 kop grošů. Výnosy preitensteinského panství nestačily na údržbu hradu, a proto Zikmund nařídil tepelskému klášteru, aby na ni přispíval částkou sto kop. Něpr Duc na hradě sídlil ještě v roce 1423, ale o čtyři roky později byl majitelem Sezema z Kočova. Po Sezemovi hrad zdědil jeho nezletilý syn, a správy panství se proto ujal Sezemův bratr Zbyněk z Kočova. Za něj byl Preitenstein nejspíše dobyt husity. Za opravu hradu a rybníků, které ho chránily, dostal roku 1434 od císaře Zikmunda 200 kop grošů.\n\nZbyněk z Kočova se podílel na protihusitských taženích. Při obléhání Plzně v roce 1434 se spojil s husitským hejtmanem Přibíkem z Klenové a podařilo se mu propašovat do Plzně potraviny, čímž ji zachránili před dobytím. Po husitských válkách se dostal do sporu s Petrem Bradou z Nekmíře. Během tohoto sporu došlo k poboření hradu a vypálení městečka Nečtiny.\n\nPřed rokem 1441 hrad od Zbyňka z Kočova získal Burian z Gutštejna. Přestože mu patřily hrady Bělá a Rabštejn, přenesl Burian i jeho stejnojmenný syn rodové sídlo na Preitenstein a začali se psát seděním \"na Nečtinách.\" Za úpravy hradu dostal Burian mladší od krále Vladislava II. 500 uherských zlatých. Mladší Burian z Gutštejna zemřel roku 1494 a panství po něm zdědil syn Jan. Roku 1506 se se svými čtyřmi bratry vzbouřil proti králi, kterému museli hrad posléze vydat. Královským majetkem zůstal až do roku 1511, kdy jej král Ferdinand I. zastavil Hanuši Pluhovi z Rabštejna. Jeho syn Kašpar Pluh z Rabštejna se zúčastnil stavovského odboje v roce 1547 proti králi, a po porážce povstání uprchl ze země. V nepřítomnosti byl odsouzen k trestu smrti a ztrátě veškerého majetku. Po vyhlášení rozsudku byl Preitenstein vypálen. Kašpar Pluh byl po Ferdinandově smrti omilostněn a vrátil se do Čech, ale hrad už obnoven nebyl.\n\nPreitenstein byl zřejmě postaven jako ve své době neobvyklý čistě vojenský opěrný bod určený k pobytu většího vojska. K tomu byla určena volná, nejspíše jen lehce opevněná plocha v západní části vrchu.\n\nVlastní hrad měl polygonální půdorys a na přístupové jihovýchodní straně ho chránila trojice hradeb. Cesta nejprve procházela vnějším parkánem, poté vstoupila nejspíše věžovou bránou do vnitřního parkánu a třetí bránou na západní plošinu předhradí. Samotné hradní jádro obepínala z velké části dochovaná silná hradba. K ní se zevnitř přikládala zástavba, která obklopovala vnitřní nádvoří. Většina se jí dochovala pouze v terénních náznacích, ale v severní části stojí torzo budovy s valeně zaklenutými místnostmi. Podle terénního reliktu uprostřed vstupní západní strany je možné, že v těch místech stávala okrouhlá věž.\n\n\n"}
{"id": "996743", "url": "https://cs.wikipedia.org/wiki?curid=996743", "title": "Portugal Open 2014 – mužská čtyřhra", "text": "Portugal Open 2014 – mužská čtyřhra\n\nDo soutěže mužské čtyřhry na tenisovém turnaji Portugal Open 2014 nastoupilo šestnáct dvojic. Obhájcem titulu byl mexicko-americký pár Santiago González a Scott Lipsky, který se probojoval opět do finále a titul v něm obhájil.\n\nSoutěž čtyřhry vyhrála třetí nasazená dvojice Santiago González a Scott Lipsky, když ve finále přehrála nejvýše nasazený uruguaysko-španělský pár Pablo Cuevas a David Marrero. Po rovnocenném rozdělení prvních dvou sad 6–3 a 3–6, rozhodl o vítězích až supertiebreak v poměru míčů [10–8].\n\n"}
{"id": "996745", "url": "https://cs.wikipedia.org/wiki?curid=996745", "title": "Jiří Litochleb", "text": "Jiří Litochleb\n\nRNDr. Jiří Litochleb, (29. září 1948, Praha – 26. února 2014, Příbram) byl český ložiskový geolog a mineralog, jehož odborný zájem se zaměřoval na výzkum zlata, stříbra a uranu.\n\nJeho matka pocházela z Ukrajiny od Kyjeva a otec byl od Čáslavi. Již jako student gymnázia pracoval ve Speleoklubu Praha a v geologickém kroužku při muzeu v Jílovém u Prahy. Během prázdninových brigád spolupracoval s Dr. Petrem Morávkem jako vzorkař a mapér u Rudných dolů (RD) v Jílovém. Tuto zkušenost a praxi později v životě bohatě využil.\n\nV letech 1966-1971 studoval ložiskovou geologii a rudní mineralogii na Přírodovědecké fakultě Univerzity Karlovy. Během vysokoškolských studií pracoval jako demonstrátor na katedře ložiskové geologie a podílel se na řešení fakultních výzkumných úkolů. Studium zakončil státní zkouškou a obhajobou diplomové práce na téma: \"Magnetitové ložisko Hraničná ve Slezsku\".\n\nNa náborové stipendium od Československého uranového průzkumu (ČSUP) nastoupil v roce 1971 do Geologického průzkumu Příbram, kde pracoval jako samostatný geolog a později jako vedoucí geolog vyhledávacího průzkumu pro oblast jižních i západních Čech. O tři roky později v roce 1974 obhájil doktorskou práci na téma: \"Magnetitové a sulfidické zrudnění na ložisku Hraničná ve Slezsku\". V roce 1971 se oženil s Mgr. Evou Litochlebovou, která pracovala v letech 1980 – 2011 jako kurátorka/geoložka v Hornickém muzeu v Příbrami. V roce 1977 se jim narodila dvojčata, Martin a Petra.\n\nZe zdravotních důvodů nastoupil Jiří Litochleb v roce 1977 do Národního muzea v Praze k Dr. Švenkovi jako odborný pracovník Mineralogicko-petrologického oddělení, kde se kromě odborné muzejní činnosti podílel na činnosti celé řady sekcí několika muzeí v České republice.\n\nV roce 1979 se znovu vrátil do Příbrami na Uranový průzkum, kde postupně pracoval v různých vedoucích funkcích geologického provozu. Přes náročnost profese se věnoval specializovanému geologickému výzkumu, publikační, recenzní a oponentní činnosti, aktivně se zúčastňoval akcí sympozia Hornická Příbram ve vědě a technice a České geologické společnosti. Spolupracoval s Národním muzeem, Národním technickým muzeem a řadou regionálních muzeí, zejména v Příbrami, Jílovém u Prahy, Českých Budějovicích, a řadou výzkumných a průzkumných organizací v rámci celé republiky.\n\nV letech 1989 – 1991 absolvoval postgraduální kurz v Ústavu aplikované ekologie a ekotechniky se zaměřením geologie – ekologie. Po 13 letech práce a reorganizaci v rámci Československého uranového průzkumu (ČSUP) se v lednu roku 1992 znovu vrátil do Národního muzea v Praze, kde postupně pracoval jako vedoucí Mineralogicko-petrologického oddělení a od roku 2001 až do konce roku 2013 působil ve funkci ředitele Přírodovědeckého muzea.\n\nOd roku 2001 do 31.1.2014 působil jako ředitel Přírodovědeckého muzea Národního muzea.\nJiří Litochleb pracoval v Národním muzeu až do své smrti. Zemřel náhle dne 26. února 2014 v době, kdy se po těžké nemoci vrátil na Mineralogicko-petrologického oddělení NM jako řadový zaměstnanec.\n\nJe autorem či spoluautorem téměř 400 odborných prací, desítek nepublikovaných zpráv v archivech ČSUP, aktivně se podílel na tvorbě několika knih týkajících se problematiky výskytu a geneze zlata (Zlato v Českém masivu (1992), Jílovské zlaté doly (2002), Zlato na Novoknínsku (2003)). K jeho dalším aktivitám patřily četné přednášky a nedělní mineralogické určovací besedy v Národním muzeu, práce v příbramské pobočce České geologické služby(ČGS), byl také u zrodu a založení nového periodika Bulletinu mineralogicko-petrologického oddělení NM v Praze, který vychází nepřetržitě již od roku 1993.\n\nNa počest Jiřího Litochleba byl v roce 2011 z lokality Zálesí u Javorníka pojmenován nový minerál litochlebit (AgPbBiSe).\n"}
{"id": "996747", "url": "https://cs.wikipedia.org/wiki?curid=996747", "title": "BMW Open 2014 – mužská čtyřhra", "text": "BMW Open 2014 – mužská čtyřhra\n\nDo soutěže mužské čtyřhry na tenisovém turnaji BMW Open 2014 nastoupilo šestnáct dvojic. Obhájcem titulu byl finsko-ruský pár Jarkko Nieminen a Dmitrij Tursunov, jehož členové nestartovali společně. Tursunov se rozhodl účastnit paralelně probíhající antukové události Portugal Open. Spoluhráčem Nieminena se stal australský tenista Rameez Junaid, s nímž odešel poražen ve čtvrtfinále od americko-jihoafrického páru Eric Butorac a Raven Klaasen.\n\nSoutěž čtyřhry vyhrála třetí nasazená britsko-australská dvojice Jamie Murray a John Peers, když ve finále přehrála britský pár Colin Fleming a Ross Hutchins po dvousetovém průběhu 6–4 a 6–2.\n\n"}
{"id": "996752", "url": "https://cs.wikipedia.org/wiki?curid=996752", "title": "BMW Open 2014 – mužská dvouhra", "text": "BMW Open 2014 – mužská dvouhra\n\nDo soutěže mužské dvouhry na tenisovém turnaji BMW Open 2014 nastoupilo dvacet osm hráčů. Obhájcem titulu byl druhý nasazený německý tenista Tommy Haas, kterého v semifinále vyřadil slovenský kvalifikant Martin Kližan.\n\nSoutěž dvouhry vyhrál Martin Kližan, když ve finále porazil italskou turnajovou jedničku Fabia Fogniniho ve třech setech 2–6, 6–1 a 6–2. Na okruhu ATP Tour si tak připsal druhý singlový titul kariéry, když první zaznamenal na zářijovém St. Petersburg Open 2012.\n\nČtyři nejvýše nasazení hráči měli volný los do druhého kola.\n\n"}
{"id": "996755", "url": "https://cs.wikipedia.org/wiki?curid=996755", "title": "Dassonville", "text": "Dassonville\n\nDassonville, plným označením Procureur du Roi vs. Benoît and Gustave Dassonville (8/74), byl judikát Evropského soudního dvora z roku 1974. Soud podrobně definoval pojem \"opatření s rovnocenným účinkem jako kvantitativní opatření\".\n\nBelgický právní předpis zakazoval prodej Skotské whisky bez osvědčení o pravosti vydaného zemí původu, tedy Velkou Británii. Dassonville dovážel dvě značky Skotské whisky od dodavatelů z Francie, kde podobné omezení neplatilo a proto osvědčení neměl. Dassonville si však vytvořil vlastní osvědčení, za což byl následně trestně stíhán. Dovozce argumentoval, že se jedná o opatření s rovnocenným účinkem jako kvantitativní opatření zakázané Smlouvou o Evropském hospodářském společenství (EHS).\n\nEvropský soudní dvůr rozhodl, že belgický zákon představuje opatření s rovnocenným účinkem jako kvantitativní omezení a je tak v rozporu se Smlouvou o EHS. Současně definoval samotný pojem a Dassonville se tak stal významným judikátem evropského práva.\n\nSoud argumentoval, že pro dovozce nakupujícího zboží od distributora z jiné země než země původu je obtížnější získat osvědčení o pravosti než pro dovozce nakupujícího přímo v zemi původu. Požadavek osvědčení tak představuje omezení volného pohybu zboží.\n\n\n"}
{"id": "996757", "url": "https://cs.wikipedia.org/wiki?curid=996757", "title": "AudioPorn Records", "text": "AudioPorn Records\n\nAudioPorn Records je britské nezávislé hudební vydavatelství, které má sídlo v hrabství Essex. Vydává elektronickou hudbu, především drum and bass. Bylo založeno v roce 2007 producentem Shimonem Alcobym. AudioPorn Records objevilo skupinu Dirtyphonics, která vyhrála cenu „Best Newcomer Producer“ během Drum and Bass Arena v roce 2009. Mezi nejnovějších členy patří Xilent a Youthstar, kteří vyhráli v kategoriích „Best Newcomer Producent“ a „Best Newcomer MC“ během Drum and Bass Arena v roce 2011.\n\nMezi významné interprety patřících pod AudioPorn Records patří Xilent, High Maintenance, Mediks, Fourward, Dilemn, přičemž dříve patřily i interpreti Dirtyphonics, The New Team, Camo & Krooked, Hybrid Minds, Sparfunk, MC Tali, RAM Trilogy, PLAYMA, Disaszt a Moving Fusion.\n"}
{"id": "996777", "url": "https://cs.wikipedia.org/wiki?curid=996777", "title": "Portugal Open 2014 – mužská dvouhra", "text": "Portugal Open 2014 – mužská dvouhra\n\nDo soutěže mužské dvouhry na tenisovém turnaji Portugal Open 2014 nastoupilo dvacet osm hráčů. Obhájcem titulu byl švýcarský třetí hráč světa Stanislas Wawrinka, který se před začátkem turnaje odhlásil.\n\nTurnaj vyhrál nenasazený Argentinec Carlos Berlocq, když ve finále porazil českou turnajovou jedničku Tomáše Berdycha ve třech setech 0–6, 7–5 a 6–1. Na okruhu ATP Tour si tak připsal druhý singlový titul kariéry, téměř po jednom roku od antukového triumfu na Swedish Open 2013.\n\nVzájemný poměr utkání obou finalistů před rozehráním zápasu vyzníval jednoznačně pro Berdycha v poměru 3:0.\n\nČtyři nejvýše nasazení hráči měli volný los do druhého kola.\n\n"}
{"id": "996781", "url": "https://cs.wikipedia.org/wiki?curid=996781", "title": "Areál VŠP", "text": "Areál VŠP\n\nAreál VŠP (Vysoká škola poľnohospodárska) je komplex, který navrhl Vladimír Dedeček a Rudolf Miňovský (zemřel během projektování). Realizace byla provedena v letech 1961-1966. Nachází se ve slovenské Nitře.\n\nAreál Vysoké školy zemědělské v Nitře, jehož koncept v roce 1960 připravili architekti Vladimír Dědeček a Rudolf Miňovský, patří k nejvýše hodnoceným architektonickým dílům Slovenska 20. století, za který získal prestižní ocenění, cenu Dušana Jurkoviče.\n\nUrbanistický koncept univerzity Vysoké školy zemědělské v Nitře ovlivnil výraz celého města. Na pravém – historickém břehu řeky Nitry je u mlýna situován internát a na volných plochách na druhé straně řeky je umístěna hlavní část areálu jako volná skladba specializovaných laboratoří, pracovišť i sportovních zařízení navazujících na rozsáhlou botanickou zahradu. \n\nZ urbanistického konceptu jsou jasně definovány základní dispoziční celky. Například velké posluchárny vytvářejí skladbu optimálně přístupných a v klidném prostředí situovaných výtvarně umocněných částí. Aula maxima, s průměrem 36 metrů a kapacitou 600 míst je přístupná i širší veřejnosti jako reprezentační prostor a vytváří hlavní nástupní prostor areálu. V nejvyšší devítipatrové budově sídlí rektorát a teoretické katedry, samostatně stojící budovu představuje chemický pavilon a pavilon radioizotopů. \n\nKromě všeobecně známých architektonických a urbanistických hodnot budova vyniká i svým novátorským pojetím ve srovnání s architektonickým myšlením v padesátých letech, kdy podobná úloha vyžadovala symetrické, monoblokové palácové řešení.\n\nVysoká škola zemědělská je příkladem nové dynamické struktury – zavedení systému organicky svázaných, významově diferencovaných celků jako kvalitativní vyšší urbanistický systém vývoje osídlení, do jisté míry podobný městu Brasília, které ve stejném období vytvořili Oscar Niemeyer a Lucio Costa. Je výrazem snahy architektů pochopit potřeby současné společnosti a vystihnout svou dobu s její atributy společenského, technologického a kulturního vývoje. \n\n"}
{"id": "996790", "url": "https://cs.wikipedia.org/wiki?curid=996790", "title": "Dělnický kulturní dům (Nitra)", "text": "Dělnický kulturní dům (Nitra)\n\nDělnický kulturní dům (slovensky Robotnícky kultúrny dom) je dům v Nitře, který byl postaven v roce 1935 a jehož autorem je slovenský architekt Oskar Singer. Je postaven ve funkcionalistickém stylu.\n\nSociálnědemokratický dělnický kulturní dům patří k významným, avšak málo známým funkcionalistickým stavbám na Slovensku, má jednoduchou kubickou podobu se zasunutým bočním vstupem, který se nachází za třemi sloupy nesoucími plnou stěnu západní fasády. Ta je oživena pouze balkonem nad vstupem. Původně se na fasádě nacházela nástěnná malba, jejímž autorem byl Mihály Biró. V přízemí budovy byly umístěny kanceláře, čítárna a byt domovníka. Na patře byl umístěna přednáškový sál s jevištěm.\n\nV současnosti se v bývalém kulturním domě nachází internetová kavárna, malba už neexistuje a je k němu přistavěn další objekt. Oba patří odborovému svazu.\n\n"}
{"id": "996792", "url": "https://cs.wikipedia.org/wiki?curid=996792", "title": "Pietro Lorenzetti", "text": "Pietro Lorenzetti\n\nPietro Lorenzetti (asi 1280, Siena - asi 1348, Siena) byl italský malíř činný v průběhu let 1306-1345. Spolu s bratrem Ambrogiem, Ducciem di Buonisegna a Simone Martinim patřil k nejvýznamnějším představitelem sienské malby trecenta.\n\nO životě Pietra Lorenzettiho je velmi málo poznatků a téměř všechny se týkají výhradně umělecké tvorby. Až uměleckohistorické bádání, uskutečněné v podstatné míře s nástupem 20. století, přisoudilo jeho tvorbě důstojné místo v dějinách umění.\n\nSvým dílem navázal na dva slavné předchůdce: Duccia, významného sienského malíře, v jehož dílně se vyučil, a Giotta, jehož malířské techniky podstatnou měrou zdokonalil.\n\nJistě ho ovlivnil i jeho bratr, byť jejich styl se mírně lišil. Martina Glenn na stránkách Artmuseum.cz o rozdílu mezi oběma bratry napsala: \"V porovnání s dílem jeho bratra Ambrogia jsou jeho obrazy spíše pochmurné a zasmušilé, spíše apelují na city diváka.\"\nDůležitou roli v popularizaci Pietrova díla sehrál malíř a životopisec Giorgio Vasari, který však na základě studia jednoho jemu přisuzováného oltářního obrazu interpretoval Lorenzettiho jméno chybně jako Pietro Lauro.\nPrvní historiky zaznamenaná zmínka o Pietrově tvorbě se datuje k roku 1305. Předpokládá se, že už v té době byl slavným malířem, protože pracoval na objednávku sienské městské rady. První bezpečně signované a datované dílo pochází z roku 1320. Je jím polyptych \"Madona s Dítětem, svatým Janem Křtitelem, donátorem a svatými Janem evangelistou a Matoušem\" z hlavního oltáře v kostele Santa Maria della Pieve v Arezzu.\n\nK uvedenému roku je doložen rovněž Pietrův pobyt v Assisi, kde vytvořil řadu fresek v dolním chrámu Baziliky svatého Františka. Na výzdobě baziliky, vysvěcené v roce 1253, se podíleli významní italští umělci té doby, včetně Cimabue a Giotta. Cyklus nástěnných maleb vytvořených z pověření kardinála Giovanniho Orsiniho v příčné lodi baziliky je jeho jediným zachovaným monumentálním souborem a současně patří k jeho nejvýznamnějším dílům. Fresky s náměty pašijové cyklu - \"Snímání z kříže\", \"Kladení do hrobu\", \"Zmrtvýchvstání\" či \"Kristus v předpeklí\" - a náměty ze života svatého Františka jsou charakteristické živým barevným podáním a detailním vykreslením tvarů.\n\nPo ukončení prací v Assisi vytvořil Pietro v letech 1328-1329 hlavní oltář sienského kostela San Niccolò del Carmine. Oltář v 16. století rozebrali a dnes se oltářní malby kromě místní obrazárny Pinacoteca Nazionale nacházejí i v kostelích okolních měst.\n\nZ let 1324-1327 a od roku 1335 se datuje společná práce bratří Lorenzettiových v bazilice svatého Františka a nemocnici Santa Maria della Scala. Oba bratři dodávali také oltářní obrazy. Národní galerie v Praze má ve sbírce starého evropského umění dva trojúhelníkové oltářní nástavce, které byly součástí tzv. Loeserova polyptychu s Pannou Marií a dítětem (dnes v Palazzo Vecchio, Florencie). Křídla oltáře se sv. Kateřinou, sv. Markétou a sv. Janem Evangelistou jsou rozptýlena v dalších sbírkách.\n\nV roce 1335 Pietra pověřili vytvořit v sienské katedrále Santa Maria Assunta oltář s námětem narození Panny Marie. Oltářní obraz \"Narození Panny Marie\" je považován za vrcholné Lorenzettiho dílo.\n\nPietro zemřel společně se svým bratrem v roce 1348 v Sieně při rozsáhlé epidemii moru, při níž zahynula více než polovinu obyvatel města.\nObraz je posledním umělcovým dílem a současně vrcholem jeho tvorby. Tvořil prostřední tabuli oltáře sv. Savina v sienské katedrále. Obraz přináší novou formu předtím klasického triptychu, když umělec namísto zobrazení jednotlivých světců sloučil tři pole do jedné kompozice. Obraz zachycuje okamžik krátce po narození Panny Marie. Dominantními postavami žánrové scény jsou Mariiny rodiče svatá Anna a svatý Joachim. Anna v pololežící poloze se dívá na dvě ženy koupající novorozeně.\n\nPravé křídlo triptychu organicky přechází do středního; umělec zde zachytil pokračování pokoje s pohovkou, na níž leží rodička. Pohovka, bílý závěs a žena v červených šatech jsou výtvarnými prvky, jejichž prostřednictvím dvě pole obrazu splývají do jednoho celku. Levý díl je samostatný; jde o jakýsi předpokoj, kde malý chlapec v modrých šatech důvěrně oznamuje Joachimovi radostnou zvěst.\n\nDílo dokládá charakteristické rysy Lorenzettiho tvorby - pestré barevné podání a smysl pro detail. Střední tabule obsahuje ve spodní části umělcovu signaturu.\n\n\n"}
{"id": "996794", "url": "https://cs.wikipedia.org/wiki?curid=996794", "title": "Polibek pavoučí ženy (film)", "text": "Polibek pavoučí ženy (film)\n\nPolibek pavoučí ženy (\"Kiss of the Spider Woman\", \"O Beijo da Mulher Aranha\") je americko-brazilský hraný film z roku 1985, který režíroval Héctor Babenco podle stejnojmenného románu argentinského spisovatele Manuela Puiga z roku 1976. Snímek byl v ČR uveden v rámci Projektu 100 v roce 1997.\n\nPolitický vězeň Valentin Arregui a Luis Molina, který byl jako homosexuál odsouzen za zneužití nezletilého, se sejdou v jedné vězeňské cele. Molina se snaží přežít naivními snovými představami a vypráví svému spoluvězni příběh starého romantického filmu o lásce z okupované Paříže. Novinář Arregui jeho vyprávění ironicky komentuje, protože záhy pochopí, že se jedná o nacistický propagandistický film, ve kterém vystupuje francouzská šansoniérka Leni La Maison a německý důstojník Werner, kteří společně překonávající nástrahy zlotřilých odbojářů. Pozvolna se spřátelí a Arregui Molinovi vypráví o Martě, do které byl silně zamilovaný, a svých revolucionářských zásadách. Molina má od tajné policie určeno, aby na Arreguiovi vyzvídal. On se do něj však zamiluje a zachová mlčenlivost. Když je Arregui otráven jídlem, stará se o něj. Vypráví mu příběh o tajemné pavoučí ženě. Tajná policie zařídí Molinovo propuštění na podmínku, protože doufá, že jej přivede k ostatním členům revoluční skupiny. V noci před Molinovým propuštěním se mu Arregui odmění sexem. Po propuštění Molina kontaktuje jeho revoluční přátele a umírá při přestřelce. Arregui je mučen a umírá ve vězeňské nemocnici. V okamžiku smrti má vidinu, jak jej Marta odvádí z vězení.\n\n"}
{"id": "996798", "url": "https://cs.wikipedia.org/wiki?curid=996798", "title": "Kostlín obrovský", "text": "Kostlín obrovský\n\nKostlín obrovský (\"Atractosteus spatula\") je dravá sladkovodní ryba žijící na dolním toku Mississippi a v jeho přítocích, zdržuje se také při mořském pobřeží. Kostlín patří mezi velmi starobylé druhy, jeho vzhled se nezměnil od druhohor.\n\nMá ganoidní šupiny: jeho tělo je pokryto krunýřem složeným z kosočtverečných plátů (domorodci používali ostré a tvrdé šupiny jako hroty šípů). Tlama kostlína je rozšířená jako lžíce a opatřená ostrými zuby; pro jeho podobnost s aligátorem se mu anglicky říká \"alligator gar\". Ryba má žábry, ale dokáže také dýchat vzdušný kyslík. Kořist loví tak, že se nehybně vznáší ve vodě a překvapivě zaútočí — mohutná ocasní ploutev jí umožňuje vyvinout značnou rychlost. Kromě menších ryb se živí také vodním ptactvem. Kostlíni mohou dorůstat až třímetrové délky, nejtěžší oficiálně zvážený exemplář měl 148 kg a jeho stáří bylo odhadnuto na více než padesát let.\n\nKostlín je vyhlášená sportovní ryba, loví se také na maso. Bývá často chována ve výstavních nádržích. Jikry kostlína jsou pro člověka smrtelně jedovaté.\n\n"}
{"id": "996799", "url": "https://cs.wikipedia.org/wiki?curid=996799", "title": "Nečtiny (zámek)", "text": "Nečtiny (zámek)\n\nZámek Nečtiny stojí ve vsi Hrad Nečtiny, části obce Nečtiny, v okrese Plzeň-sever. Od roku 1964 je chráněn jako kulturní památka.\n\nPoté, co po porážce stavovského povstání v roce 1547 nechal Ferdinand I. vypálit hrad Preitenstein a jeho majitel Kašpar Pluh z Rabštejna musel utéct, stali se právě Habsburkové majiteli nečtinského panství. Už o dva roky později získal panství Florián Gryspek z Gryspachu, jenž nechal pod hradem postavit renesanční zámek a založit rybník (dnešní Nevěstin rybník) a na protější straně rybníka pak osadu Nové Městečko. V polovině 17. století se dostal do majetku Adama Václava Kokořovce z Kokořova, jenž k zámku nechal přistavět barokní budovu. Od roku 1839 byl v majetku rodu Mensdorff-Pouilly, kteří jej vlastnili do roku 1945, a v letech 1855–1858 prošel přestavbou ve stylu tudorovské gotiky. Po roce 1945 a konfiskaci zámku v něm sídlilo zemědělské odborné učiliště a v zámku fungovala jak škola, tak i internát pro žáky. V roce 1964 zámek zpustošil požár, který se vyhnul pouze věži a kapli. Po požáru byl zrekonstruován a dnes slouží jako školící a rekreační středisko Západočeské univerzity v Plzni.\n\n\n"}
{"id": "996800", "url": "https://cs.wikipedia.org/wiki?curid=996800", "title": "Keck a Mithouard", "text": "Keck a Mithouard\n\nKeck a Mithouard, plným označením Trestní řízení proti B. Keck a D. Mithouard (C-267 a C-268/91), byl judikát Soudního dvora Evropské unie z roku 1993. Soud rozhodl, že omezení způsobu prodeje národní úpravou v členském státě není v rozporu se zákazem opatření s rovnocenným účinkem jako kvantitativní omezení a tedy s volných pohybem zboží.\n\nFrancouzský zákon zakazoval prodej zboží se ztrátou (tzv. dumping). Keck a Mithouard oponovali, že takové opatření je v rozporu s volným pohybem zboží a článkem 30 Smlouvou o Evropském hospodářském společenství (EHS) zakazujícím opatření s rovnocenným účinkem jako kvantitativní omezení, neboť narušuje tržní prostředí v pohraničních oblastech se státy, kde takový zákaz neplatí.\n\nSoudní dvůr Evropské unie rozhodl, že opatření upravující způsob prodeje není opatřením s rovnocenným účinkem jako kvantitativní omezení.\n\nSoud tak přehodnotit svou předchozí judikaturu „\"[s] ohledem na stoupající tendenci obchodníků dovolávat se článku 30 Smlouvy (o EHS) jako prostředku napadení předpisů, jejichž cílem je omezit obchodní svobodu, i když tyto předpisy nejsou určeny pro výrobky jiných členských států\"“.\n\n\n"}
{"id": "996801", "url": "https://cs.wikipedia.org/wiki?curid=996801", "title": "Charles-François Daubigny", "text": "Charles-François Daubigny\n\nCharles-François Daubigny (15. února 1817, Paříž – 19. února 1878, Paříž) byl francouzský malíř a grafik, příslušník barbizonské školy, jež našla zalíbení v malování jednoduchých venkovských scenérií.\n\nPocházel z malířské rodiny, byl žákem svého otce (Edmond François Daubigny) a strýce Pierra Daubignyho, malíře miniatur. Nejdříve pracoval jako dekoratér hodin, později jako restaurátor obrazů v Louvru.\n\nByl prvním z francouzských krajinářů, který maloval obrazy ve volné přírodě a snažil se o přepis zrakových vjemů v jejich optické složitosti. Zpočátku byly jeho obrazy vlivem romantismu prosyceny tmavými tóny. To se však začalo postupně měnit hlavně od roku 1843, po pobytu v Barbizonu. Kolem roku 1850 byly již prostoupeny světlem s charakteristickými stříbřitými barevnými tóny. Velmi důležité bylo pro jeho tvorbu setkání s Camillem Corotem (1852) v Optevoz (Isère).\n\nPozornost upoutal hlavně obrazem \"Seina u Bezonsu\" (1852). Maloval prosté krajinné výseky zejména ze středofrancouzské oblasti. Na svém hausbotu, pojmenovaném \"Le Botin\", který byl současně i jeho ateliérem, putoval po řekách Oise, Seine, Marne a Yonne a zachycoval měnící se poříční krajinu ve všech jejích obdobích a podobách (např. \"Údolí v Optevoze\", \"Pobřeží Oise\", \"Lodě na Oise\", \"Ovocná zahrada\" aj.).\n\nV roce 1866 odešel do Londýna, kde namaloval obraz \"Temže u Eritha\", který se svým náladovým založením přibližuje impresionistické stylu. Zde se setkal s Claudem Monetem. Po začátku Prusko-francouzské války (1870) spolu s ním odešel do Auvers, kde se setkal s Paulem Cézannem a dalšími mladými impresionisty (předpokládá se, že tito byli Daubignym do určité míry ovlivněni).\n\nDaubignyho nejkrásnější díla pocházejí z let 1864 až 1874, většinou se skládají z pečlivě vypracovaných krajinek se stromy, řekami a několika kachnami. Proslýchá se, že pokud se mu vlastní obraz líbil, tak přimaloval jednu, nebo dvě kachny. Takže počet kachen na obraze indikuje uměleckou kvalitu jeho obrazů – hodnocenou samotným autorem.\n\nKrátký čas pobyl i v Nizozemsku. Z tohoto období pochází obraz \"Mlýny z Dordrechtu\" (1872). V Londýně se spřátelil s malířem Jamesem Abbottem McNeill Whistlerem.\n\nSvým pojetím krajiny a malbou ve volné přírodě sehrál Daubigny důležitou roli ve vývoji francouzské krajinomalby a stal se také jedním z přímých předchůdců impresionismu. Nástup impresionismu podporoval i přímo – v roce 1866 se stal členem přijímací komise Salonu a následně podporoval přijímání obrazů hlavních impresionistů Pissarra, Cézanna a Renoira. Na své místo v komisi rezignoval v roce 1870 proto, že ostatní členové komise odmítli jeden Monetův obraz.\n\nJeho žákem a následovníkem byl i jeho syn Charles-Pierre Daubigny, jehož práce jsou někdy mylně pokládány za práce jeho otce. Kunsthistorie synovo dílo však neocenila tak jako otcovo.\n\n"}
{"id": "996802", "url": "https://cs.wikipedia.org/wiki?curid=996802", "title": "Portugal Open 2014", "text": "Portugal Open 2014\n\nPortugal Open 2014 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Estádio Nacional do Jamor na otevřených antukových dvorcích. Konal se mezi 26. dubnem až 4. květnem 2014 v portugalském Oeirasu jako 25. ročník mužského a 18. ročník ženského turnaje.\n\nMužská polovina se řadila do kategorie ATP World Tour 250 a její dotace činila 485 760 eur. Ženská část měla rozpočet 250 000 dolarů a byla součástí kategorie WTA International Tournaments.\n\nMužský deblový titul z předešlého ročníku obhájila mexicko-americká dvojice Santago González a Scott Lipsky.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "996804", "url": "https://cs.wikipedia.org/wiki?curid=996804", "title": "Vůz WRmz RJ", "text": "Vůz WRmz RJ\n\nVozy WRmz 61 81 88-90 200 ... 215 jsou řadami jídelních vozů vyrobených původně pro Rakouské spolkové dráhy (ÖBB) v letech 1988–1989. V letech 2005-2010 byly u ÖBB modernizovány, společnost RegioJet postupně odkoupila 7 vozů.\n\nJedná se o jídelní vozy o délce 26 400 mm určené pro mezinárodní spoje. Podvozky typu MD 522 pro max. rychlost 200 km/h. Osm vozů (s čísly 208 až 215) bylo vybaveno tlakotěsnými přechodovými návalky SIG, u Regiojetu však nejsou použity.\n\nPrvní dva vozy byly zakoupeny už v první skupině vozů před zahájením provozu, dalších 5 poté na přelomu let 2013/2014. První dva vozy prošly v opravou ve firmě TS Opole v Polsku a do provozu byly zařazeny počátkem roku 2014. Vozy jsou stále registrovány v Rakousku, pouze vlastnická zkratka byla změněna na A-RJ. Vozy jsou zařazeny do třídy \"standard\" jako vůz \"internet café\" s místy k sezení v nízkých křesílcích (podobně jako v ASmz. Není v nich poskytován gastronomický servis obvyklý v jídelních vozech, pouze občerstvení běžné ve vlacích Regiojet.\n\n"}
{"id": "996805", "url": "https://cs.wikipedia.org/wiki?curid=996805", "title": "Grand Prix SAR La Princesse Lalla Meryem 2014", "text": "Grand Prix SAR La Princesse Lalla Meryem 2014\n\nGrand Prix SAR La Princesse Lalla Meryem 2014 byl tenisový turnaj pořádaný jako součást ženského okruhu WTA Tour, který se hrál v městském tenisovém areálu Royal Tennis Club de Marrakech na otevřených antukových dvorcích. Konal se mezi 21. až 27. dubnem 2014 v marockém městě Marrákeš jako 14. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou ve dvouhře byla třicátá hráčka světa Daniela Hantuchová ze Slovenska.\n\nPremiérový singlový titul na okruhu WTA vybojovala ve svém prvním finále dvouhry španělská hráčka María Teresa Torrová Florová, když ve finále zdolala Švýcarku Rominu Oprandiovou. Ta si zahrála i druhý finálový duel ve čtyřhře. Spolu s Garbiñe Muguruzaovou deblovou soutěž vyhrály.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "996806", "url": "https://cs.wikipedia.org/wiki?curid=996806", "title": "BMW Open 2014", "text": "BMW Open 2014\n\nBMW Open 2014 byl tenisový turnaj pořádaný jako součást mužského okruhu ATP World Tour, který se hrál v areálu MTTC Iphitos na otevřených antukových dvorcích. Konal se mezi 28. dubnem až 4. květnem 2014 v německém Mnichově jako 41. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře se stal třináctý tenista světa Fabio Fognini z Itálie, který se probojoval do finále proti slovenskému kvalifikantovi Martinu Kližanovi. Ten v semifinále vyřadil německého obhájce titulu a turnajovou dvojku Tommyho Haase. Kližan pak zvládl finálový duel a připsal si druhý singlový titul na okruhu ATP Tour.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "996815", "url": "https://cs.wikipedia.org/wiki?curid=996815", "title": "Nové Zámky (železniční stanice)", "text": "Nové Zámky (železniční stanice)\n\nNové Zámky je název železniční stanice v Nových Zámcích.\n\nMěsto bylo na železnici napojeno v roce 1850, kdy byla zprovozněna trať mezi Bratislavou a Štúrovem. Vybudováním tratí do Komáromu, Prievidzy, Zvolena a Zlatých Moravců vznikl důležitý dopravní uzel, přes který prochází kromě dopravy na ve směru Bratislava-Budapešť i převážná část dopravy na střední Slovensko.\n\nPostupně zde bylo vybudováno 10 kolejí, 4 nástupiště a technické i personální zázemí pro železniční uzel nadregionálního významu. Klíčové tratě jsou dvojkolejné a elektrizované, tratě do Komárna a (od Šuran i) Zlatých Moravců jsou jednokolejné a neelektrizované.\n\n\n"}
{"id": "996819", "url": "https://cs.wikipedia.org/wiki?curid=996819", "title": "Sparta Prague Open 2014 – ženská čtyřhra", "text": "Sparta Prague Open 2014 – ženská čtyřhra\n\nDo soutěže ženské čtyřhry na tenisovém turnaji Sparta Prague Open 2014 nastoupí šestnáct párů. Obhájkyněmi titulu byly české tenistky Barbora Záhlavová-Strýcová a Renata Voráčová, které do turnaje nezasáhly. Titul získal druhý nasazený pár Lucie Hradecká a Michaëlla Krajiceková.\n\n\n"}
{"id": "996826", "url": "https://cs.wikipedia.org/wiki?curid=996826", "title": "Radek Voltr", "text": "Radek Voltr\n\nRadek Voltr (* 28. listopadu 1991 v Hradci Králové) je český fotbalový útočník, od léta 2018 působící v 1.FK Příbram .\n\nSvoji fotbalovou kariéru začal v Hradci Králové. 21. 11. 2008 zamířil na týdenní stáž do dorostu italského klubu Empoli FC. V roce 2009 se propracoval do prvního mužstva Votroků. Na jaře 2011 hostoval v České Lípě. Před podzimní částí sezony 2011/12 odešel hostovat do Čáslavi. V srpnu 2012 prodloužil s Hradcem smlouvu do léta 2015. V průběhu podzimní části ročníku 2013/14 odešel na další hostování do Viktorie Žižkov. Před sezonou 2014/15 prodloužil ve Viktorii hostování. V letním přestupním období 2015 Hradec Králové definitvně opustil a vyhlédl si ho slavný český klub SK Slavia Praha, kde začal letní přípravu a hned v prvním přípravném zápase proti Vlašimi střelil gól. Následně s klubem podepsal dlouhodobější kontrakt.\n\nV lednu 2016 odešel kvůli přetlaku ofenzivních hráčů na hostování do FC Vysočina Jihlava (Slavii koupila čínská společnost CEFC a tým posiloval). V červenci 2016 odešel na další hostování do MFK Karviná, nováčka nejvyšší české ligy v sezóně 2016/17. Za Karvinou skóroval v lize hned v prvním kole 30. července 2016 v utkání proti FK Jablonec (již po dvanácti sekundách hry), branka však k vítězství nevedla, neb soupeř dokázal otočit stav na konečných 3:5 z pohledu slezského týmu.\n\nV lednu 2017 přestoupil ze Slavie do Slovanu Liberec, kde podepsal 3,5letou smlouvu.\n\n"}
{"id": "996830", "url": "https://cs.wikipedia.org/wiki?curid=996830", "title": "Římskokatolická farnost Třebětice u Dačic", "text": "Římskokatolická farnost Třebětice u Dačic\n\nŘímskokatolická farnost Třebětice u Dačic je územní společenství římských katolíků v rámci děkanátu Telč brněnské diecéze s farním kostelem svatého Václava.\nFarní kostel byl postaven roku 1854 na místě dřívější kaple. Samostatná farnost vznikla v roce 1867.\nAdministrátorem excurrendo je od 1. srpna 1995 R. D. Mgr. Jaroslav Pezlar. \n\nDnem vzájemných modliteb farností za bohoslovce a bohoslovců za farnosti brněnské diecéze je 26. říjen. Adorační den připadá na 30. ledna.\n\nVe farnosti se pravidelně koná tříkrálová sbírka. V roce 2017 se při sbírce vybralo v Dačicích a okolí 298 561 korun.\n\n"}
{"id": "996837", "url": "https://cs.wikipedia.org/wiki?curid=996837", "title": "Scottův ostrov", "text": "Scottův ostrov\n\nScottův ostrov (\"Scott Island\") je neobydlený subantarktický ostrov sopečného původu v Rossově moři, 505 km severovýchodně od Adareho mysu. Ostrov má rozlohu čtyři hektary, nejvyšší bod se nachází 54 metrů nad mořskou hladinou. Západně od ostrova se tyčí do výšky 60 m skalní pilíř nazvaný Haggitt’s Pillar. Většina ostrova je pokryta ledem. V létě se teplota pohybuje okolo nuly, v zimě klesá až na -40 °C.\n\nOstrov objevil 25. prosince 1902 William Colbeck a pojmenoval ho podle velitele expedice Roberta Scotta. Na ostrov si činí nárok Nový Zéland.\n\n"}
{"id": "996838", "url": "https://cs.wikipedia.org/wiki?curid=996838", "title": "Stanislav Dietz", "text": "Stanislav Dietz\n\nStanislav Dietz [stanislav dítc] (* 10. září 1990, Písek) je český hokejový obránce a reprezentant, od května 2017 hráč českého mužstva Piráti Chomutov.\n\nSvoji hokejovou kariéru začal v klubu IHC Písek, odkud se v dorostu přesunul do českobudějovického týmu HC Mountfield. V sezoně 2008/09 si odbyl premiéru v A-mužstvu v extralize, ale nadále nastupoval i za juniorku. V dalších letech působil také na hostování či střídavých startech v Písku, kterému v roce 2010 pomohl k postupu do druhé nejvyšší soutěže. Před ročníkem 2011/12 odešel hostoval do Horácké Slavie Třebíč z první ligy. V roce 2013 odešel do nově vzniklého extraligového klubu Mountfield HK z Hradce Králové, kam se tehdy přesunul celý českobudějovický tým. Následně jej však Hradec poslal obratem na hostování zpět do Třebíče. V sezoně 2014/15 nastupoval za Hradec Králové a formou střídavých startů rovněž pomáhal tehdy prvoligovému Salithu Šumperk. Na konci roku 2016 se s královéhradeckým mužstvem představil na přestižním Spenglerově poháru, kde byl klub nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V ročníku 2016/17 s týmem poprvé v jeho historii postoupil v nejvyšší soutěži do semifinále play-off, kde bylo mužstvo vyraženo pozdějším mistrem – Kometou Brno v poměru 2:4 na zápasy, ale Dietz společně se spoluhráči a trénery získal bronzovou medaili. V květnu 2017 v Hradci Králové skončil, jelikož byl nespokojený se svým herním vytížením a toužil změnit angažmá. Následně se domluvil na dvouleté smlouvě s Vervou Litvínov.\n\n"}
{"id": "996840", "url": "https://cs.wikipedia.org/wiki?curid=996840", "title": "René Piegl", "text": "René Piegl\n\nRené Piegl [rené pígl] (* 9. května 1995, České Budějovice) je český hokejový obránce a bývalý mládežnický reprezentant, od ledna 2017 nastupující za klub HC Frýdek-Místek.\n\nSvoji hokejovou kariéru začal v týmu HC České Budějovice, kde prošel všemi mládežnickými kategoriemi. V květnu 2014 přestoupil do Mountfieldu HK z Hradce Králové, se kterým uzavřel tříletý kontrakt. V ročníku 2013/14 pomohl mužstvu k postupu do juniorské nejvyšší soutěže a zároveň si za něj připsal i několik startů za \"áčko\" v extralize. Kvůli většímu hernímu vytížení rovněž formou střídavých startů pomáhal prvoligovým celkům HC Havlíčkův Brod a HC Stadion Litoměřice. V lednu 2017 se s Hradcem dohodl na předčasném ukončení smlouvy a jako volný hráč podepsal kontrakt do konce sezony 2016/17 s klubem HC Frýdek-Místek, tehdejším nováčkem druhé nejvyšší soutěže. \n\n\n"}
{"id": "996842", "url": "https://cs.wikipedia.org/wiki?curid=996842", "title": "Arriva Slovensko", "text": "Arriva Slovensko\n\nArriva Slovensko je slovenský holding autobusových dopravců a servisních společností v rámci původně britské skupiny Arriva, která od roku 2010 patří Německým drahám (DB). \n\nV roce 2008 Arriva koupila 80% podíl (a v roce 2009 i zbylých 20 %) v maďarské holdingové společnosti Interbus Invest, dceřiné společnosti firmy Eurobus Invest, největšího soukromého autobusového dopravce v Maďarsku, působícího i na Slovensku (holding Eurobus Invest měl většinové podíly v SAD Michalovce a SAD Nové Zámky) a v Maďarsku v podniku VT-Transman (v červenci 2008 hovoří zdroj o 80% podílu přímo v Eurobus Invest).\n\nV roce 2013 Arriva získala Veolia Transport Central Europe (VTCE), s níž skupina Arriva získala podnik Veolia Tranport Nitra s jeho servisní společností i cestovní kanceláří. V roce 2014 Arriva na Slovensku provozovala 840 vozidel a zaměstnávala celkem 1560 zaměstnanců.\n\nV červnu 2013 byla společnost SAD Nové Zámky a.s. přejmenována na Arriva Nové Zámky a.s., Veolia Transport Nitra a.s. v souvislosti s převzetím skupinou Arriva přejmenována na Arriva Nitra a.s. a Veolia Transport Services s.r.o. přejmenována na Arriva Transport Services s.r.o. V září 2013 byla SAD Michalovce a.s. přejmenována na Arriva Michalovce a.s.\n\nV lednu 2014 byl započat proces integrace slovenských společností skupiny Arriva. Koncem prosince 2013 byl generálním ředitelem pro Slovensko jmenován László Ivan, k 1. dubnu 2014 byli jmenováni též manažeři pro finanční tým, technický tým a oblast lidských zdrojů. Členy vedení Arriva Slovensko jsou též generální ředitelé tří dopravních společností a jednatelka společnosti Nitravel.\n\nV létě 2015 získala Arriva společnosti SAD Liorbus a. s. a SAD Trnava a. s. \n\nNa západním Slovensku provozuje Arriva autobusovou dopravu prostřednictvím společností: \n\nNa východním Slovensku provozuje dopravu prostřednictvím společnosti Arriva Michalovce a.s. \n\nDo skupiny dále patří společnost Arriva Service, nitranskému podniku poskytuje opraváranské služby Arriva Transport Services s.r.o. (původně Veolia Transport Services s.r.o.) a v Nitře působí též cestovní kancelář Nitravel, provozující zájezdovou dopravu a dálkovou linkovou dopravu.\n\nArriva Nitra a.s. provozuje autobusovou MHD ve městech Nitra, Topoľčany, Zlaté Moravce a Vráble, regionální dopravu na 95 linkách a dálkovou dopravu na 8 linkách. Má kolem 320 autobusů. \n\nArriva Nové Zámky a.s. provozuje autobusovou MHD ve městech Nové Zámky, Komárno, Levice, Šaľa, Šurany, Štúrovo a Šahy, asi 90 regionálních autobusových linek, 6 dálkových autobusových linek a jednu mezinárodní autobusovou linku z Levic do Brna.\n\nArriva Michalovce a.s. provozuje MHD ve městě Trebišov (3 linky) (do prosince 2011 též 12 linek MHD ve městě Michalovce), regionální autobusovou dopravu v okresech Michalovce (23 linek), Sobrance (12 linek) a Trebišov (24 linek), 8 vnitrostátních dálkových linek a 6 mezinárodních linek. Je nástupcem někdejších dopravních závodů ČSAD Košice: 1005 Michalovce, 1016 Kráľovský Chlmec a 1010 Trebišov.\n\n"}
{"id": "996845", "url": "https://cs.wikipedia.org/wiki?curid=996845", "title": "Päikese poole", "text": "Päikese poole\n\n\"Päikese Poole\" (do češtiny přeloženo jako \"Směrem ke Slunci\") je druhý singl estonské dívčí skupiny Urban Symphony. Premiéru měl 22. července 2009 v estonském radiu Star FM. Skladatelem a producentem je Sven Lõhmus. V digitálním formátě byla píseň vydána 24. července 2009.\n\n"}
{"id": "996846", "url": "https://cs.wikipedia.org/wiki?curid=996846", "title": "Ultraviolence", "text": "Ultraviolence\n\nUltraviolence je v pořadí třetí studiové album americké zpěvačky Lany Del Rey. Vydáno bylo 13. června 2014 u nahrávacích společností Interscope a Polydor. Proces vzniku alba začal v roce 2013 a trval do roku 2014, kdy se Lana s pojila s Danem Auerbachem, který předělal skoro celé album. Dalšími producenty, kteří se podílely na tvorbě alba byli Paul Epworth, Greg Kurstin, Daniel Heath, a Rick Nowels. Albu se na rozdíl od jejího minulého alba Born to Die dostalo velmi kladných recenzí. Ty chválili soudržnost tématu alba a celkovou produkci. Album debutovalo na prvním místě v americkém žebříčku Billboard 200 s prodejem 182 000 v prvním týdnu. Stalo se tak v USA jejím prvním albem, které obsadilo první místo hitparády a také jejím nejvíce prodávaným albem v prvním týdnu. Z alba vzešly tři oficiální singl \"West Coast\", \"Ultraviolence\" a \"Black Beauty\" a dva propagační singly \"Shades of Cool\" a \"Brooklyn Baby\".\n\nPo vydání alba \"Born to Die\" v roce 2012 řekla, že další album už nevydá, protože prý sdělila vše co chtěla. Jenže již v lednu 2013 se začali šířit informace, že na něčem novém pracuje, protože byla zpozorována v nahrávacím studiu v Los Angeles a poté i v Santa Monice. Později v jednom rozhovoru prozradila, že opravdu pracuje na novém albu, které bude velmi temné a duchovní. V únoru řekla: \"Je to trochu víc zpomalené ale stále kinematografické a temné. Pracuji na tom velmi pomalu a miluji vše co jsem udělala. Psala jsem v Santa Monice a vím jak bude nahrávka znít. Nyní to jen musím dokončit. Pracuji stále se třemi stejnými chlapy.\" Prozradila, že jedna z písní, kterou pro album napsala se jmenuje \"Black Beauty\". Její demo verze spolu se spoustou dalších jiných písní unikla na internet poté, co se Laně někdo naboural do úložiště v počítači. Lana na tuto událost reagovala: \"Připadám si demotivována. Vážně teď nevím, co na album dát. Ale mohla bych je asi dát na album a prostě uvidím, co se stane. Vždy, když píšu písně, nikdy nenapíšu píseň, o které si nemyslím, že není dokonalá pro album.\" Také potvrdila, že spolupracuje s Danem Heathem, jejím přítelem Barrie-James O'Neillem, a že by chtěla spolupracovat s Lou Reedem. V říjnu řekla, jaké jsou vyhlídky na album: \"Když se mě lidé ptají, abych byla upřímná, tak vážně nevím. Nechci jim říct, že další album bude lepší. Má múza je nestálá. Navštěvuje mě pouze někdy, což je otravné.\"\n\nV lednu 2014 se začali šířit drby, že Lana spolupracuje s Danem Auerbachem v jeho nahrávacím studiu v Nashvillu v Tennessee. Původně spolu měli Del Rey a Auerbach pracovat tři dny, ale nakonec to skončilo dvou týdenním nahráváním celého alba. 20. února 2014 zveřejnila svou fotografii s Danem s popisem: \"Já a Dan Auerbach jsme nadšeni, že vám předvedeme Ultraviolence.\" Auerbach později o spolupráci s Lanou řekl: \"Udivuje mě každý den. Byli chvíle, kdy se se mnou hádala. Dalo se vycítit, že asi nechce, aby si někdo myslel, že to nemá pod kontrolou, protože to musí být těžké být ženou v hudebním průmyslu. Takže jsme po sobě trochu štěkali, ale na konci dne jsme společně tančili na písně.\" Lana řekla, že inspirací pro ní bylo Západní pobřeží, stejně tak jako Brooklyn. Také řekla, že album obsahuje těžké kytarové zvuky a jazzové tóny. Také prozradila, že její spolupráce s Auerbachem byla na poslední chvíli. Oba se potkali v New Yorku v době, kdy si Lana myslela, že je album již hotové. Vydání alba Lana oznámila již v prosinci 2013 při premiéře jejího filmu Tropico: \"Vážně jenom chci, abychom byli spolu a mohli vizuálně uzavřít tuto kapitolu (její album \"Born to Die\" a EP \"Paradise\" z roku 2012), než vydám nové album, Ultraviolence.\" Novináři zmínili, že název alba \"Ultraviolence\" se objevil v knize \"Mechanický pomeranč\" od Anthonyho Burgesse z roku 1962. V únoru 2014 řekla, že by album mohlo vyjít 1. května 2014, ale na koncertě v Montrealu se zmínila, že album vyjde někdy v červnu. 8. května oznámila písně, které se na albu objeví. Základní verzi obsahovala 11 písní a deluxe verze 14 písní. Černobílá obálka alba ukazuje Lanu oblečenou v bílém tričku s prosvítající bílou podprsenkou, jak se opírá o svůj Mercedes-Benz 380SL. Nápis \"Ultraviolence\" je přes celý spodek obrázku a je ve stejném stylu písma jako tomu bylo u \"Born to Die\" a \"Paradise\". Obálka byla zveřejněna 14. května 2014 spolu s datem vydáním pro USA, 17. června 2014. Album bylo k dostání na CD, k digitálnímu stažení a na vinylu a také ve speciální krabici. Vinylová verze má svou vlastní obálku, na které je vyfoceno Lanino koleno v roztrhaných džínách.\n\nZvuk \"Ultraviolence\" byl definován jako psychedelic rock, dream pop, desert rock s prvky blues rocku. \"Shades of Cool\" bylo popsáno jako \"pomalá a mírně ponurá balada poznamenána kytarami, ponurou atmosférou a vokály Del Rey, které se pohybují mezi tichým šeptáním a efemérním kvílením.\" Lana řekla, že při psaní \"Brooklyn Baby\" přemýšlela o Lou Reedovi. Měla se sním setkat, ale když doletěla do New Yorku, dozvěděla se, že zemřel. Jeho jméno je také v písni zmíněno: \"And my boyfriend's in a band, He Plays guitar while I sing Lou Reed\". V titulní skladbě, \"Ultraviolence\", Lana odkazuje na píseň \"He Hit Me (and It Felt Like a Kiss)\" od The Crystals.\n\n\"West Coast\" je skladba ve středním tempu s popovou a soft rockovou hudbou a surf rockovým zpomaleným refrénem. Hudebně je kompozice postavena na reggae bubnech, bluesem ovlivněnou kytarou a zabarvením indie rockové hudby. \"Sad Girl\" je o tom jaké to je být \"tou druhou ženou\". \"Money Power Glory\" je zase o jejím získání slávy. O napsání této písně řekla: \"Byla jsem v zatrpklé náladě. Kdyby všechno, co bych získala od médií byli peníze, spousta peněz, pak nasrat... Co jsem opravdu chtěla bylo docela jednoduché: spisovatelskou komunitu a respekt.\" \"Fucked My Way Up to the Top\" byla napsána o utajené zpěvačce, která se jí prvně vysmívala pro její styl, ale potom jí ho ukradla a zkopírovala, a díky tomu se stala slavnou. Při otázce na tuto píseň Lana zavtipkovala: \"Je to komentář, jako že já vím co si o mě myslíš a narážím na to. Víte já spala se spoustou chlapů z hudebního průmyslu, ale žádný z nich mi nepomohl dostat nahrávací smlouvu, což bylo blbé.\"\nJeště před vydáním alba Lana oznámila pokračování Paradise Tour pro Severní Ameriku a poté i pro pár evropských festivalů. Kromě propagace pár písní z nového alba na tomto turné, nebylo album skoro nijak propagováno. Žádné televizní vystoupení nebo rozhovory, místo toho se spoléhala na rozhovory pro časopisy, hudební videa a sociální sítě. Turné završila vyprodanými vystoupeními v Hollywood Forever Cemetery v Los Angeles 17. a 18. října 2014. V prosinci 2014 oznámila turné na rok 2015, The Endless Summer Tour, na kterém se k ní připojí Courtney Love a Grimes.\n\nLana představila \"West Coast\" na svém vystoupení na Coachella music festivalu 13. dubna 2014. Skladba sloužila jako pilotní singl k albu a byla vydána den po premiérovém vystoupení. Videoklip k písni byl vydán 7. května a byl režírován Vincentem Haycockem. 26. května 2014 vyšel první propagační singl \"Shades of Cool\", jehož video vyšlo 17. června a bylo režírováno Jakem Navou. Dalším propagačním singlem se stala skladba \"Ultraviolence\", která byla vydána 4. června 2014 a videklip ke skladbě 30. července. 18. srpna 2014 se skladba stala druhým oficiálním singlem. Třetím propagačním single se stala skladba \"Brooklyn Baby\" a byla vydána 8. června 2014. Pro Německo bylo ještě 21. listopadu 2014 vydán třetí oficiální singl \"Black Beauty\" i s propagačními remixy.\n\nAlbum se setkalo s převážně kladnými ohlasy. Podle Metacritic má album 81 bodů ze 100, což znamená \"celosvětové uznání\". The Guardian napsal: \"Každý refrén zní skvěle. Melodie jsou jednotně krásné, vzestupují a padají, což lépe vystihuje její hlas. Je to tak skvěle udělané, že i když celé album jede ve stejném tempu, vůbec na tom nezáleží.\" Entertainment Weekly zase psalo: \"Kubrick by Lanu miloval. Je to vysoce stylizovaná dračice, která idealizuje fatalismus na téměř pornografické úrovní, vytváří fantasticky dekadentní melodramatické okamžiky noir-filmu. Vyžaduje to angažovanost jak umělce tak posluchače, což by bylo těžké bez těch velkolepých zvuků. Ultraviolence je mistrovsky prolínané těmito prvky a dokončuje příběh toho co Born to Die začalo.\" The Irish Times napsalo: \"Lana je v oblasti svého oboru ta nejlepší.\" Například ale New York Daily News album příliš kladně nepřijal: \"Ona je dojením klasické mužské fantazie smutné Marilyn Monroe, dítěte zahnaného do kouta, které může být zachráněno pouze vámi a vašimi dolary.\" DIY magazine napsal: \"Většinu písní na Ultraviolence spojuje jejich bluesový nádech. Na rozdíl od toho Born to Die si pohrávalo s leskem a elegantností. Toto je zvuk Lany, jak do toho mlátí.\" Complex časopis poznamenal: \"Ultraviolence je bluesové s náladovými narážkami a odvážný jako soundtrack z nějaké Bondovky. Je intimní a na opilé projížďky.\" Clash Music zase napsal: \"Je inspirováno padajícími výškami. Ultraviolence není ucelený obraz. Odráží světlo této doby.\"\n"}
{"id": "996848", "url": "https://cs.wikipedia.org/wiki?curid=996848", "title": "Skorpion", "text": "Skorpion\n\n\"Skorpion\" (do češtiny přeloženo jako \"Štír\" nebo \"Škorpion\") je singl estonské dívčí skupiny Urban Symphony. Premiéru skladby se uskutečnila 12. března 2010 při finále Eesti Laul. Skladatelem a producentem je Sven Lõhmus.\n\n"}
{"id": "996854", "url": "https://cs.wikipedia.org/wiki?curid=996854", "title": "Haľamova kopa", "text": "Haľamova kopa\n\nHaľamova kopa (1344 m n. m.) je hora ve Velké Fatře na Slovensku. Nachází se ve složitém systému zalesněných hřbetů Bralné Fatry ve východní části pohoří. Leží mezi vrcholy Smrekov (1441 m) na jihovýchodě a Chládkové úplazy (1228 m) na severozápadě. Jihozápadní svahy klesají do Rakytovské doliny, severovýchodní do doliny Selenec. Hora se nachází na rozhraní NPR Padva, NPR Veľká Skalná a NPR Tlstá.\n\n\n\n"}
{"id": "996855", "url": "https://cs.wikipedia.org/wiki?curid=996855", "title": "Sparta Prague Open 2013 – ženská čtyřhra", "text": "Sparta Prague Open 2013 – ženská čtyřhra\n\nDo soutěže ženské čtyřhry na tenisovém turnaji Sparta Prague Open 2013 nastoupilo šestnáct párů. Obhájkyněmi titulu byly francouzské tenistky Alizé Cornetová a Virginie Razzanová, které titul pro neúčast na turnaji neobhajovaly. Vítězkami turnaje se staly Renata Voráčová a Barbora Záhlavová-Strýcová z České republiky.\n\n"}
{"id": "996856", "url": "https://cs.wikipedia.org/wiki?curid=996856", "title": "Sparta Prague Open 2013 – ženská dvouhra", "text": "Sparta Prague Open 2013 – ženská dvouhra\n\nDo soutěže ženské dvouhry na tenisovém turnaji Sparta Prague Open 2013 nastoupilo třicet dva hráček. Obhájkyní titulu byla druhá nasazená česká tenistka Lucie Šafářová, jež také titul obhájila, když ve finále porazila Alexandru Cadantuovou 3–6, 6–1, 6–1.\n\n\n"}
{"id": "996864", "url": "https://cs.wikipedia.org/wiki?curid=996864", "title": "Yuja Wang", "text": "Yuja Wang\n\nYuja Wang (přechýleně Yuja Wangová, původním jménem Wang Jü-ťia, : , pchin-jin: \"Wáng Yǔjiā\", * 10. února 1987, Peking) je čínská klavírní virtuózka.\n\nWang pochází z hudební rodiny, její matka Čaj Ťie-ming se věnuje tanci a její otec Wang Ťien-kuo hře na bicí nástroje. Studovala na hudební konzervatoři v rodném Pekingu a poté v zahraničí, v 11 letech jako nejmladší v historii na letním hudebním kurzu Morningside Music Bridge International Music Festival při univerzitě Mount Royal v Calgary a později u Garyho Graffmana ve Philadelphii.\n\nZačala se účastnit mezinárodních soutěží a dosáhla několika úspěchů, např. se stala laureátkou zvláštní ceny na mezinárodní soutěži v japonském Sendai (2001) a vítězkou soutěže v Aspenu v Coloradu (2003). V roce 2003 debutovala jako sólistka na koncertu orchestru curyšské Tonhalle a v roce 2006 poprvé hrála s Newyorskou filharmonií, v následujícím roce už byla sólistkou na jejich turné po Japonsku a Koreji za řízení Lorina Maazela.\n\nV březnu 2007 zaznamenala klíčový průlom, když s velkým úspěchem zaskočila za Marthu Argerichovou na čtyřech abonentních koncertech Bostonského symfonického orchestru. Za řízení Charlese Dutoita hrála Čajkovského klavírní koncert b moll.\n\nOd té doby se stala jednou z nejvyhledávanějších virtuózek své generace . Spolupracovala s předními dirigenty, jako byli a jsou Neville Mariner, Claudio Abbado, Michael Tilson Thomas, Kurt Masur, Zubin Mehta, Gustavo Dudamel a další. Hrála s významnými orchestry, např. s Akademií svatého Martina v polích, britský Královský filharmonický orchestr, San Francisco Symphony, Symfonickým orchestrem Simona Bolívara, Londýnským symfonickým orchestrem, berlínskou Staatskapelle, Pařížským orchestrem, nizozemským Orchestrem Concertgebouw a dalšími. Stejně tak vystoupila na mnoha prestižních scénách prakticky po celém světě. V dubnu 2009 poprvé vystoupila v Praze na koncertu v rámci cyklu Pražské komorní filharmonie.\n\nPrvní nahrávku měla vydat již v roce 1995, ale není o ní mnoho známo. V roce 2009 nicméně podepsala kontrakt na vydávání nahrávek se společností Deutsche Grammophon.\n\nJejí nahraný repertoár zahrnuje zejména díla skladatelů romantismu (Brahms, Chopin, Liszt), moderny (Ravel, Skrjabin), ale také 20. století (Prokofjev a dalších). Velmi často interpretuje a nahrává koncerty i sólové skladby Sergeje Rachmaninova.\n\nRecenze jejích vystoupení a nahrávek jsou velmi pozitivní. Kritik \"San Francisco Chronicle\" Joshua Kosman např. napsal v roce 2012, že Wang je \"„jednoduše nejoslnivěji, nejzáhadněji nadaná klavíristka dnešního koncertního světa a nezbývá než zůstat sedět, poslouchat a žasnout nad jejím uměním“\".\n"}
{"id": "996866", "url": "https://cs.wikipedia.org/wiki?curid=996866", "title": "Faina Melniková", "text": "Faina Melniková\n\nFaina Melniková (rusky Фаина Григорьевна Мельник) (9. června 1945 – 16. prosince 2016) byla sovětská atletka, jejíž specializací byl hod diskem.\n\nZvítězila v hodu diskem na olympiádě v Mnichově v roce 1972. Na LOH 1976 v Montrealu obsadila v hodu diskem 4. místo, ve vrhu koulí byla desátá; na LOH 1980 v Moskvě se neprobojovala do finále. Dvakrát se stala mistryní Evropy v této disciplíně – v letech 1971 a 1974. Celkem jedenáctkrát vytvořila světový rekord v hodu diskem (nejvíce 70,50 m) – 70 m hranici překonala jako první na světě.\n\nPo skončení aktivní činnosti vystudovala a věnovala se zubařské praxi, ale nějaký čas se věnovala i trenérské dráze ve vrhačských disciplínách.\n\n"}
{"id": "996867", "url": "https://cs.wikipedia.org/wiki?curid=996867", "title": "Vindové (rukopisná mapa)", "text": "Vindové (rukopisná mapa)\n\nMapa Vindové je historická národnostní rukopisná mapa. Za autora je považován Pavel Josef Šafařík. Jedná se o slepou mapu zobrazující města a vodstvo území dnešního Chorvatska, Rakouska a Slovinska. Dílo bylo jedním z podkladů k tvorbě následujících velkých map.\n\nMapa je sestavena na jednom mapovém listu. Její velikost je 21,8 x 27,3 cm a je podlepena papírem o rozměrech 24,8 x 33,4 cm. Autor označil arch pouze názvem v hůlkovém písmu na horním okraji uprostřed. Kromě samotného zobrazení mapa nezahrnuje žádné údaje, jakými jsou například iniciál, měřítko, směrová růžice, rok výroby, nebo jakékoliv ostatní připomínky. Mapa je slepá a rukou kreslená a znázorňuje oblasti Chorvatska, Rakouska a Slovinska. Mapové pole zaplňuje skoro celé místo. Umístění polohy sídel a hustá síť toků těchto zemí jsou zachyceny jenom černou barvou. Co se týče pojmenování měst a řek, na mapě jsou označeny výjimečně největší z nich. Především autor zdůrazňuje velkými červenými body dvě města: Vídeň a Gradec (současný Štýrský Hradec). Názvy jsou psány vázanou, obyčejnou nestínovanou ne velmi zdobnou latinkou. \n\nGrafickými symboly jsou linie řek i potoků a tečky značící sídla. Jakost poprvé zmíněných je určena dvojitou čárou, jakost jiných vyplněním. Mapa je utvořena v černobílé stupnici. Zcela chybí zobrazení mřížky, zeměpisné šířky a délky. Nejsou označeny hranice států a název moře (Jaderské moře). Žádným způsobem není napovězen výškopis, ba i stínováním či šrafami nejsou znázorněny veškeré jiné informace. \n\nCelé dílo se uchovalo zřejmě nepoškozené, na okrajích je opatřeno dvěma razítky.\n\nZa autora rukopisné mapy Vindové je pokládán Pavel Josef Šafařík. Šafařík se zajímal o českou a slovenskou historii, později se jeho zájem rozšířil na celé slovanství. To bylo podnětem pro jeho práce o slovanských národech. Účelem všech prací bylo sebeurčení, upřesnění a přidání významu slovanskému národu.\n\nToto kartografické dílo může být použito pro studijní účely. Je slepou mapou - ( mapa, která splňuje podmínky mapy), nejsou zde však úmyslně vyznačené některé údaje a je většinou vyvedena pouze černobíle. Slouží jako doplňující učební pomůcka nejčastěji v hodinách vlastivědy a zeměpisu. V dnešní době ji můžeme použít ve školství, především na základních školách. Dnes hlavním účelem mapy je: zaznamenávání hranic států, měst, vodstva, čtení kódu mapy a přečtený kód v zeměpisném atlasu přenášejí do slepé mapy. Smysl slepé mapy ještě spočívá v tréninku paměti a v orientaci v prostoru mapy.\n\nMapa je rukopisná, proto se nedá určitě říct, kdo byl autorem. Ale za tvůrce mapy je považován Pavel Josef Šafařík. Možná, že ve skutečnosti ji nakreslil nějaký následovník Šafaříka nebo vůbec někdo neznámý. \n\nZkoumané dílo je napsáno v českém jazyce, ale je to rukopis, který nemusí odpovídat všem požadavkům pravopisu jazyka, proto nebyly použity hlásky „h“ (Šafaříkovo ignorování), např. Gradec.\n\nMožný interval vzniku mapy je období 1838-1840. Pokrývá Chorvatsko, Slovinsko a Rakousko - slovanské národy.\n\n\n"}
{"id": "996868", "url": "https://cs.wikipedia.org/wiki?curid=996868", "title": "Dreiländerspitze", "text": "Dreiländerspitze\n\nDreiländerspitze (3197 m n. m.) je hora v pohoří Silvretta.\n\nVrchol Dreiländerspitze dostal jméno během geodetického zaměřování Alp, protože na vrcholku se setkávají hranice tří zemí: Tyrolska (Rakousko), Vorarlberska (Rakousko) a Graubündenu (Švýcarsko). Vrchol je dostupný pouze horolezeckým způsobem. Je na něm kříž a kovová deska pro orientaci při pohledu do všech tří zemí.\n\nJako první doložený výstup na vrchol Dreiländerspitze 14. července 1870 se udává akce německého horolezce Theodora Petersene z Frankfurtu spolu s vesnickým učitelem a jeho žákem neznámých jmen z obce Guarda v údolí Tuoi. Dnes se v jejich stopách leze Normální cesta. Již po roce 1850 byl však vrcholový hřeben slezen při geodetickém měření.\n\nV létě se nejčastěji vystupuje na vrchol od Wiesbadener Hütte (2443 m n. m.). V zimě na lyžích se chodí také od Jamtalhütte (2165 m n. m.). Oba výstupy vedou po ledovcích a spojují se na sedle Obere Ochsenscharte. Odtud se strmě stoupá severovýchodní sněhovou stěnou na skalnaté rameno a na závěr leze po západním hřebeni na vrchol.\n\n"}
{"id": "996870", "url": "https://cs.wikipedia.org/wiki?curid=996870", "title": "Parim Päev (EP, Getter Jaani)", "text": "Parim Päev (EP, Getter Jaani)\n\nParim Päev je debutové album estonské zpěvačky Getter Jaani, které bylo nahráno ve studiu Moonwalk a vydáno 9. června 2010. EP obsahuje osm skladeb. Album produkoval Sven Lõhmus a celkové album je pojato v urban-pop stylu. Obsahuje dva singly, kterými jsou \"\"Parim päev\"\" a \"\"Grammofon\"\".\n\nAlbum bylo na CD vydáno po celé zemi a je možno jej stáhnout v digitální podobě po celém světě.\n"}
{"id": "996874", "url": "https://cs.wikipedia.org/wiki?curid=996874", "title": "Seznam vrcholů ve Volovských vrších", "text": "Seznam vrcholů ve Volovských vrších\n\nSeznam vrcholů ve Volovských vrších zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "996882", "url": "https://cs.wikipedia.org/wiki?curid=996882", "title": "Seznam vrcholů v Ennstalských Alpách", "text": "Seznam vrcholů v Ennstalských Alpách\n\nSeznam vrcholů v Ennstalských Alpách zahrnuje pojmenované vrcholy s nadmořskou výškou nad 2000 m. Jako podklad k sestavení seznamu byly použity mapy dostupné na stránkách austrianmap.at.\n\n"}
{"id": "996886", "url": "https://cs.wikipedia.org/wiki?curid=996886", "title": "Medvědí rozhledy", "text": "Medvědí rozhledy\n\nMedvědí rozhledy je Evropsky významná lokalita v okrese Sokolov, vyhlášená v roce 2012. Jedná se o izolované skalní výchozy hadcových hornin, které zde tvoří částečně vypreparovaný hřbet. Lokalita je zahrnuta do soustavy Natura 2000. Předmětem ochrany je typická chasmofytická hadcová skalní vegetace. Péčí o území je pověřena správa CHKO Slavkovský les.\n\nNachází se v CHKO Slavkovský les asi 3,1 km jihojihovýchodně od obce Rovná, 4,6 km severozápadně od obce Prameny v katastrálním území Vranov u Rovné v chladné klimatické oblasti. Nadmořská výška je necelých 800 m. Ve vzdálenosti asi 250 m východně od lokality protéká Lobezský potok.\n\nNejcennějšími chráněnými rostlinami na území Medvědích rozhledů jsou velmi hojné porosty sleziníku nepravého (\"Asplenium adulterinum\") a s počty překračují tisíc trsů. Méně početná je poměrně vitální populace další hadcová kapradina sleziníku hadcového (\"Asplenium cuneifolium\") soustředěná především v nejvyšších skalních partiích orientovaných na východ. Dříve uváděný výskyt rožce kuřičkolistého (\"Cerastium alsinifolium\") byl na lokalitě potvrzen naposledy v roce 2000. Mezi časté druhy na skalkách zde patří kostřava ovčí (\"Festuca ovina\"), osladič obecný (\"Polypodium vulgare\") a silenka nadmutá (\"Silene vulgaris\"). Na vlhčích stanovištích se na úpatí hadcových skalek roztroušeně vyskytuje vranec jedlový (\"Huperzia selago\").\n\nChráněné území má malou rozlohu a proto není zoologicky významné. Prokázáno bylo hnízdění datlíka tříprstého (\"Picoides tridactylus\") a kulíška nejmenšího (\"Glaucidium passerinum\").\n\n"}
{"id": "996906", "url": "https://cs.wikipedia.org/wiki?curid=996906", "title": "Ratschin", "text": "Ratschin\n\nRatschin je německý název českých sídel:\n"}
{"id": "996909", "url": "https://cs.wikipedia.org/wiki?curid=996909", "title": "Svatopluk Mrázek", "text": "Svatopluk Mrázek\n\nSvatopluk Mrázek (15. ledna 1923 – 5. března 2011) byl český trenér a funkcionář basketbalu.\n\nV československé basketbalové 1. lize žen v ročníku ligy 1953 byl trenérem družstva žen Spartak Autopraga Vysočany, s nímž se umístil na pátém místě. Po této sezóně s dvěma hráčkami (Hana Myslilová-Havlíková a Klímová) přešel do klubu Slovan Orbis Praha a jako trenér převzal ligové družstvo žen, které poté vedl 20 ročníků ligy až do sezóny 1972/1973. S družstvem získal v 1. lize basketbalu žen devět titulů mistra Československa a čtyři druhá místa.,\n\nV FIBA Poháru evropských mistrů v basketbale žen v šesti ročnících poháru dovedl družstvo žen Slovan Orbis Praha třikrát do semifinále mezi čtyři nejlepší týmy Evropy (1960, 1962, 1965) a třikrát až do finále, v němž ale třikrát podlehlo a to dvakrát (1961, 1966) 18násobnému vítězi této soutěže (v letech 1960–1982) Daugava Riga (Lotyšsko) a jednou (1963) bulharskému družstvu Slavia Sofia a Slovan Orbis Praha tak skončil třikrát na 2. místě FIBA Poháru evropských mistrů v basketbale žen. \n\nByl také trenérem československé basketbalové reprezentace žen celkem na deseti světových a evropských soutěžích, z toho šestkrát jako hlavní trenér (Mistrovství světa žen 1959, 1964, Mistrovství Evropy žen 1954, 1958, 1962, 1964) a čtyřikrát jako asistent trenéra (MS 1975, 1986, ME 1960, 1987). S reprezentačnám týmem Československa získal celkem osm medailí, z toho jako trenér šest medailí – tři stříbrné (MS 1964, ME 1954, 1962), tři bronzové (MS 1959, ME 1958, 1964) a jako asistent trenéra dvě bronzové (MS 1975, ME 1960) a dvě čtvrtá místa (MS 1986, ME 1987).\n\nKluby: celkem 21 ligových sezón, 9 titulů mistra Československa a 4x 2. místo\n\nPohár evropských mistrů v basketbale žen\n\nČeskoslovensko: v letech 1954–1964 a 1986–1987 celkem 6x trenér a 3x asistent trenéra reprezentace, celkem 7 medailových umístění: 3x 2. místo, 4x 3. místo\n\n\n\n\n"}
{"id": "996923", "url": "https://cs.wikipedia.org/wiki?curid=996923", "title": "Březák (Benešovská pahorkatina)", "text": "Březák (Benešovská pahorkatina)\n\nBřezák je zalesněný kopec u vesnice Lbosín na území obce Divišov v Posázaví. Dosahuje výšky 533 m n. m., ční nad údolím Křešického potoka. Na jeho vrcholu v minulosti stála dřevěná triangulační věž, která byla funkční zhruba do roku 1960. V letech 2013–2014 byla na vrcholu Březáku postavena rozhledna Špulka, k níž vede 1 km dlouhá Ptačí naučná stezka z parkoviště na okraji Lbosína. Plocha na vrcholu kopce pod rozhlednou byla vydlážděná kameny z nedalekého lomu tak, že při pohledu shora z rozhledny tvoří mapu mikroregionu CHOPOS, který stavbu rozhledny zaštiťoval. V této kamenné mapě jsou pak umístěny i kameny s názvy obcí a památek, spadajících do tohoto mikroregionu.\n"}
{"id": "996924", "url": "https://cs.wikipedia.org/wiki?curid=996924", "title": "Biologické karcinogeny skupiny 1", "text": "Biologické karcinogeny skupiny 1\n\nBiologické karcinogeny skupiny 1 je skupina karcinogenů biologického původu (viry, bakterie a helminti), jež mají prokazatelný rakovinotvorný účinek pro člověka dle kritérií Mezinárodní agentury pro výzkum rakoviny (IARC).\n\nTabulka sestavena dle a s pomocí.\n"}
{"id": "996931", "url": "https://cs.wikipedia.org/wiki?curid=996931", "title": "Agapetus (papež)", "text": "Agapetus (papež)\n\nJméno Agapetus nosili dva papežové římskokatolické církve. Jméno je latinskou formou řeckého jména \"Αγαπητος\" (Agapetos), které se překládá jako „milovaný“.\n\n\n"}
{"id": "996934", "url": "https://cs.wikipedia.org/wiki?curid=996934", "title": "Michael Hutchence", "text": "Michael Hutchence\n\nMichael Hutchence (22. leden 1960 – 22. listopad 1997) byl australský hudebník a zpěvák skupiny INXS.\n\nHutchence se narodil v Sydney a vyrůstal v Hongkongu. Později se jako teenager s rodiči vrátil, navštěvoval školu Davidson High School, kde potkal i Andrewa Farrisse, spolu s nímž později založili svou vlastní skupinu, známou pod názvem INXS. V roce 1979 se skupina přestěhovala do Perthu. O rok později se vrátili do Sydney a vydali své první album \"INXS\". Společně s Farrissem Hutchence napsal většinu skladeb skupiny.\n\nV roce 1987 po úspěších na hudební scéně si zahrál ve filmu \"Dogs in Space\" režiséra Richarda Lowensteina. V roce 1989 pořídil Hutchence spolu s post-punkovým hudebníkem Ollie Olsenem album \"Max Q\". V roce 1990 si zahrál v hororu \"Frankenstein Unbound\", který režíroval Roger Corman. Ve svém soukromí se často stýkal s několika slavnými ženami, jakými byly i Kylie Minogue nebo dánská modelka Helena Christensenová.\n\nV roce 1990 vyšlo album \"X\", který obsahoval několik hitů jako např. \"Suicide Blonde\", \"Disappear\" a \"Bitter Tears\". O rok později skupina vydala koncertní album \"Live Baby Live\".\n\nAlbum \"Welcome To Wherever You Are\", které vyšlo v roce 1992 nemělo v hudebních žebříčcích velký úspěch. Toho roku měl Hutchence konflikt s dánským taxikářem, dostal úder do hlavy v jehož důsledku ztratil svůj čichový smysl a zčásti i chuťový smysl. Upadal do depresí a stával se ještě více agresivnější. Následující rok během nahrávání alba vytáhl nůž na spoluhráče Garryho Beerse a vyhrožoval mu smrtí.\n\nPo delší době skupina vydala album \"Elegantly Wasted\" v dubnu 1997. Avšak po světovém turné Hutchence našli mrtvého v hotelu Ritz-Carlton v Sydney. Jeho smrt není dodnes objasněna. Hutchence byl uškrcen páskem a nalezen nahý. V jeho krvi byl zjištěn alkohol a kokain. Soudní lékař uvedl, že důvodem jeho smrti byla sebevražda, nenašel se však dopis na rozloučenou. Objevily se spekulace, že Hutchence zemřel při tzv. hypoxické masturbaci, kdy masturbující zvětšuje své vzrušení a zlepšuje erekci škrcením sebe sama.\n\nZe vztahu s moderátorkou Paulou Yatesovou měl v té době čtrnáctiměsíční dceru Tiger Lily. Paula se předávkovala heroinem tři roky po Hutchencově smrti, to byly dceři Tiger čtyři roky. Tiger pak adoptoval hudebník Bob Geldof.\n\n"}
{"id": "996945", "url": "https://cs.wikipedia.org/wiki?curid=996945", "title": "Piero Sraffa", "text": "Piero Sraffa\n\nPiero Sraffa (5. srpna 1898 Turín – 3. září 1983 Cambridge) byl italský ekonom. Nejvýznamnějším Sraffovým dílem je práce \"Production of Commodities by Means of Commodities\". Publikována byla v roce 1960. Je považována za zakladatelské dílo neo-ricardiánství. Jeho koncepce využívají i někteří post-keynesiáni.\n\nNarodil se v židovské rodině. \n\nV letech 1921-1922 studoval v Londýně na London School of Economics. V roce 1922 byl jmenován ředitelem oddělení provinční práce v Miláně, pak působil jako profesor politické ekonomie nejprve v Perugii, a později v Cagliari na Sardinii. Zde se setkal s Antoniem Gramscim - významným marxistickým teoretikem. Stali se blízkými přáteli a byl to právě Sraffa, kdo mu do vězení později nosil tužky a papíry, aby mohl Gramsci sepsat své proslulé zápisky z vězení. Také byl v kontaktu s Filippo Turatim, vůdcem italské Socialistické strany.\n\nV roce 1927 přivedl Sraffu ekonom John Maynard Keynes na univerzitu v Cambridge, kde byl později jmenován knihovníkem. To mu umožnilo věnovat se rozsáhlému sbírání a editování spisů Davida Ricarda. V Cambridge byl členem neformálního diskusního \"Kavárenského klubu\", který tvořili ještě Frank Ramsey a Ludwig Wittgenstein. V předmluvě ke své slavné knize \"Philosophische Untersuchungen\" Wittgenstein píše, že za myšlenky v ní vděčí zejména diskusím se Sraffou. \n\nJeho slavná knihovna obsahovala více než 8000 svazků, v současnosti je její část v knihovně Trinity College. V roce 1972 mu byl udělen čestný doktorát v Paříži a v roce 1976 získal další z univerzity v Madridu.\n\nPotier, Jean-Pierre (1987). \"Un économiste non conformiste - Piero Sraffa (1898–1983): Essai biographique\". Lyon, Press universitaire de Lyon.\n\n"}
{"id": "996951", "url": "https://cs.wikipedia.org/wiki?curid=996951", "title": "Max Pacioretty", "text": "Max Pacioretty\n\nMax Pacioretty (* 20. listopadu 1988 v New Canaanu) je americký lední hokejista, který hraje za Vegas Golden Knights.\n\nJako student reprezentoval Michiganskou univerzitu, v roce 2008 byl zařazen do all-star týmu Central Collegiate Hockey Association. Byl draftován klubem Canadiens, zpočátku působil na farmě v Hamilton Bulldogs (získal s nimi v roce 2010 Norman R. \"Bud\" Poile Trophy pro vítěze Západní konference), od sezóny 2010-2011 je členem prvního týmu. V sezóně 2013-2014 zaznamenal ve třech utkáních hattrick.\n\nV březnu 2011 utrpěl vážné zranění krční páteře po naražení na mantinel od Zdeno Cháry. Zákrok vyšetřovala policie, společnost Air Canada pohrozila, že přestane sponzorovat NHL, jestli se podobné scény budou opakovat. Za svůj návrat k profesionálnímu hokeji byl v roce 2012 oceněn Bill Masterton Memorial Trophy.\nReprezentoval USA na Mistrovství světa juniorů v ledním hokeji 2008 (4. místo), Mistrovství světa v ledním hokeji 2012 (7. místo; se dvěma góly a deseti asistencemi se umístil na sedmé příčce kanadského bodování a byl vybrán mezi trojici nejlepších amerických hráčů na turnaji) a olympiádě 2014 (4. místo).\n\nJeho manželkou je Káťa Afinogenovová, sestra hokejisty Maxima Afinogenova.\n\n"}
{"id": "996955", "url": "https://cs.wikipedia.org/wiki?curid=996955", "title": "Parim päev (píseň)", "text": "Parim päev (píseň)\n\n\"Parim päev\" je první singl z alba \"Parim Päev\" estonské zpěvačky Getter Jaani. Singl je také obsažen i na druhém albu \"Rockefeller Street\".\n\nAutory hudby jsou Heini Vaikmaa a Sven Lõhmus. Texty napsal Sven Lõhmus.\n\n"}
{"id": "996956", "url": "https://cs.wikipedia.org/wiki?curid=996956", "title": "Teresa Titos Garzón", "text": "Teresa Titos Garzón\n\nTeresa od Ježíše Titos Garzón (4. ledna 1852, Granada – 14. února 1915, Granada) byla španělská řeholnice, dominikánka a v současné době je Služebnice Boží katolické církve.\n\nNarodila se 4. ledna 1852 v Granadě. Od dětství měla hlubokou víru. Měla mnoho dobrých vlastností jako byly: ušlechtilé srdce, štědrost, velkorysost v dávání a odpuštění, upřímnost, soucit atd. Dne 4. ledna 1872 vstoupila do Beaterio Santo Domingo a následující rok se stala řeholnicí a dostala jméno Terezie od Ježíše. Od začátku života řeholnice měla životní plán. Měla velkou oddanost k Nejsvětější svátosti a Panně Marii. Její srdce se obrátilo k chudým, měla je velmi v oblibě. Roku 1907 založila Kongregaci Sester Svatého Dominika. Věnovala se výchově a učení křesťanství hlavně dětí a mládeže. Zemřela 14. února 1915 ve svém rodném městě. Její svaté tělo odpočívá v mateřském domu její Kongregace na straně oltáře v kapli kde se modlila. Dne 20. ledna 1990 začal v arcidiecézi Granada její proces svatořečení.\n\n"}
{"id": "996973", "url": "https://cs.wikipedia.org/wiki?curid=996973", "title": "Me kõik jääme vanaks", "text": "Me kõik jääme vanaks\n\n\"Me kõik jääme vanaks\" je singl estonské zpěvačky Getter Jaani z alba Rockefeller Street.\n\nSingl byl vydán na 30. října 2011. Při písni ji na akustickou kytaru doprovázel Mihkel Raud. Autorem textu a hudby je skladatel Sven Lõhmus. Pro Getter Jaani je to podle svých slov nejmilejší píseň ze svého alba Rockefeller Street, vydala jej na jaře 2011. Píseň je věnovaná babičce Getter Jaani.\n\n"}
{"id": "996974", "url": "https://cs.wikipedia.org/wiki?curid=996974", "title": "Placido Riccardi", "text": "Placido Riccardi\n\nPlacido Riccardi (24. června 1844 Trevi – 25. března 1915 Řím) byl italský řeholník, benediktín a je Blahoslavený katolické církve.\n\nNarodil se 24. června 1844 v Trevi. Byl pokřtěn se jménem Tommaso. V Římě navštěvoval kurz filosofie v akademických letech 1855 - 1866 u dominikánů u Minervi. Po zbožné pouti do Loreta a po kurzu duchovního cvičení, rozhodl se vstoupit dne 12. listopadu 1866 k benediktinům za Hradbami Svatého Pavla v Římě jako kandidát. Dne 19. ledna 1968 se stal řeholníkem se jménem Placido. Byl vysvěcen na jáhna a dne 5. listopadu 1870 byl zatčen, uvězněn a odsouzen za to že nevykonával vojenskou službu a byl téměř dezertér. Dne 24. prosince byl propuštěn a poslán do Livorna do 57 pěšího pluku. Byl reformován v Pise a následující rok se mohl vrátit do kláštera a 25. března 1871 byl vysvěcen na kněze. Roku 1884 byl jmenován kaplanem kláštera benediktínských řeholnic v s. Magno in Amelia. O deset let později se stal rektorem kláštera ve Farfa in Sabina. Kde zůstal 20 let v intenzivní modlitbě. Ochrnul a byl převezen do kláštera za Hradbami Svatého Pavla. Zde zemřel dne 25. března 1915. Byl blahořečen Piem XII. dne 5. prosince 1954.\n\n"}
{"id": "996975", "url": "https://cs.wikipedia.org/wiki?curid=996975", "title": "Koke", "text": "Koke\n\nKoke může znamenat:\n\n"}
{"id": "996978", "url": "https://cs.wikipedia.org/wiki?curid=996978", "title": "Dominika Paterová", "text": "Dominika Paterová\n\nDominika Paterová (* 19. září 1995 Kladno) je česká profesionální tenistka, která na okruh ITF vstoupila v roce 2012.\n\nVšechny turnaje absolvuje na okruhu ITF, kde na první titul stále čeká. Na okruhu WTA nezískala žádný titul.\n\nNa žebříčku WTA byla ve dvouhře nejvýše klasifikována v dubnu 2014 na 784. místě, ve čtyřhře pak v březnu 2014 na 779. místě. Trénuje ji Jiří Kulich.\n\nV juniorské kategorii se účastnila dvou grandslamových turnajů. Nejdříve na US Open 2012, kde vypadla v prvním kole dvouhry i čtyřhry. Ve stejné fázi turnaje skončila také na Australian Open 2013.\n\nV českém fedcupovém týmu neodehrála do roku 2014 žádné utkání.\n\nNarodila se roku 1995 v Kladně. Jejím otcem je Pavel Patera, hokejový olympijský vítěz z Nagana 1998.\n\nŽádného finále na okruhu WTA se neúčastnila.\n\n"}
{"id": "996981", "url": "https://cs.wikipedia.org/wiki?curid=996981", "title": "Bechyně (zámek)", "text": "Bechyně (zámek)\n\nBechyně je hrad přestavěný na zámek na ostrožně nedaleko soutoku Lužnice a Smutné ve městě Bechyně v okrese Tábor. Od roku 1963 je chráněn jako kulturní památka.\n\nMísto, na kterém bechyňský zámek stojí, bylo osídleno už v pravěku. Ačkoliv terénní úpravy během stavby středověkého hradu a pozdějšího zámku s parkem zcela zničily stopy opevnění, předpokládá se, že se zde v některých obdobích nacházelo opevněné hradiště. Nejstarší opevnění bylo pravděpodobně postaveno na přelomu starší a střední doby bronzové. Existence opevněného sídla je možná také v době halštatské a laténské. Rozloha tehdejších hradišť se přibližně kryla s plochou zámeckého areálu. Ke zvětšení opevněné plochy došlo nejspíše v závěru keltského osídlení.\n\nNejmladší hradiště bylo v Bechyni postaveno v raném středověku. Početné nálezy keramiky na ostrožně pochází z devátého až první poloviny desátého století. Slovanské hradiště na severu vymezoval příkop, který později odděloval středověký hrad od města. Severně od příkopu se však mohlo nacházet rozsáhlé opevněné předhradí. V jedenáctém a dvanáctém století se Bechyně stala významným přemyslovským správním centrem zmiňovaným Kosmovou kronikou jako Existenci kostela na hradišti ve dvanáctém století dokládají písemné prameny, díky kterým známe jména bechyňských arcijáhenů: Dětleba, Heřmana a Engelberta.\n\nK založení vrcholně středověkého hradu došlo za vlády Přemysla Otakara II., kdy vyvrcholily snahy českých králů o upevnění svého vlivu v této oblasti. Ten nechal v roce 1268 na \"pusté hoře Bechyni\" vystavět hrad, který se měl stát jeho opěrným bodem v jižních Čechách v bojích proti Vítkovcům. Po Přemyslově smrti v roce 1278 a opakovaných bezvládích a především slabé vlády Jana Lucemburského došlo k oslabení královského vlivu v oblasti. Naopak stoupla moc Vítkovců, resp. Rožmberků (především pak Petra I. z Rožmberka), kteří postupně získali části bechyňského panství. Před rokem 1340 se Bechyně dostal do majetku Štěpána z Kunštátu a posléze ji vyměnil s Jindřichem Leflem z Lažan, jehož potomci se psali Bechyňové z Lažan, za náchodské panství. Jindřich Lefl byl nejprve příznivcem mistra Jana Husa, později se však přiklonil na stranu císaře Zikmunda. Vzhledem k blízkosti Tábora však jeho postavení nebylo příliš snadné. Roku 1422 byla Bechyně dobyta a vypálena vojsky Jana Hvězdy z Vícemilic. Hrad se však hejtmanovi Zdislavu z Hartvíkova podařilo uhájit. Při obležení Bechyně v roce 1428 se však už hradní posádka vzdala a hrad s městem obsadil Jan Bleha z Těšnice. Během tohoto obléhání padl Jaroslav z Trocnova, bratr Jana Žižky.\n\nV roce 1477 odkoupili od Oldřicha z Grafeneku panství bratři Jaroslav a Zdeslav ze Šternberka. Od jejich dědiců jej pak v roce 1530 odkoupil Kryštof ze Švamberka a na Zvíkově a v roce 1569 Petr Vok z Rožmberka (1539–1611), který nechal hrad v letech 1581–1584 nákladně přestavět. Autorem přestavby byl Baldassare Maggi z Arogna. Petr Vok vedl velmi bohatý společenský život, což se projevilo i ve značné zadluženosti. Po sňatku s Kateřinou z Ludanic se umoudřil, ale po smrti bratra Viléma v roce 1592 po něm převzal jeho dluhy, takže byl nucen některá panství odprodat. V roce 1596 panství zakoupil Adam ze Šternberka a na Sedlci (1575–1623). V držení Šternberků zůstal do roku 1761. Jako důsledek sňatku (1715) dědičky bechyňského panství Marie Terezie Violanty ze Šternberka (1699–1761) s Janem Leopoldem Paarem (1693–1741) přešel zámek do rukou Paarů. Po smrti Marie Terezie zdědil zámek její syn z prvního manželství Jan Václav Paar (1719–1792). Za Paarů prošel zámek řadou drobných úprav.\n\nV držení rodu Paarů zámek zůstal do roku 1948, kdy byl znárodněn. Posledním majitelem Bechyně a dalších statků byl kníže Alfons (1903–1979), který byl jedním ze signatářů memoranda české a moravské šlechty prezidentu Háchovi v roce 1939.\n\nV období komunistické totality se z bechyňského zámku stalo rekreační zařízení Akademie věd. Na začátku devadesátých let 20. století sice zámek restituovali sourozenci Alfons Václav Paar (1932–2016, 7. kníže rodu Paarů), Karel Eduard (emeritní velkopřevor Českého velkopřevorství řádu maltézských rytířů) a Eleonora Markéta, avšak posléze ho prodali. V současnosti obhospodařuje zámek firma Panství Bechyně, která patří jako česká dceřiná společnost pod Panství Bechyně SE / Herrschaft Bechyne SE.\n\nV prostorách bývalého špýcharu a pivovaru se nachází Muzeum keramiky s Alšovou jihočeskou galerií a v bývalé zámecké sýpce Muzeum Vladimíra Preclíka.\n\n\n"}
{"id": "996984", "url": "https://cs.wikipedia.org/wiki?curid=996984", "title": "Denisa Šátralová", "text": "Denisa Šátralová\n\nDenisa Šátralová, rozená Allertová, (* 7. března 1993 Praha) je česká profesionální tenistka, která na okruh ITF vstoupila v roce 2008. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala deset titulů ve dvouhře a dva ve čtyřhře. Během profesionální dráhy porazila úřadující světové dvojky Simonu Halepovou a Angelique Kerberovou.\n\nNa žebříčku WTA byla ve dvouhře nejvýše klasifikována v březnu 2016 na 55. místě a ve čtyřhře pak v srpnu téhož roku na 291. místě. Trénuje ji Jan Příhoda.\n\nV českém fedcupovém týmu debutovala v roce 2015 únorovým prvním kolem Světové skupiny proti Kanadě, v němž s Lucií Hradeckou vyhrála závěrečnou čtyřhru nad párem Gabriela Dabrowská a Françoise Abandová. Češky postoupily do semifinále vítězstvím 4:0 na zápasy. Do roku 2020 v soutěži nastoupila k jedinému mezistátnímu utkání s bilancí 0–0 ve dvouhře a 1–0 ve čtyřhře.\n\nV juniorské kategorii si zahrála s Klárou Fabíkovou semifinále na Australian Open 2011. S Lucii Bukovskou čtvrtfinále Wimbledonu 2010. Ve dvouhře postoupila nejdále ve Wimbledonu 2010, když vypadla ve třetím kole.\n\nSezónu zahájila v březnu na turnajích v Antalya, kde si připsala dva singlové tituly a premiérový ze čtyřhry, který získala s Chantal Škamlovou. Poté se přesunula do Istanbulu, kde poprvé v kariéře ovládla turnaj s dotací 50 000 dolarů, když neztratila jediný set. Hrála také kvalifikaci na Istanbul Cupu. Ve druhém kole však nestačila na Elitsu Kostovovou z Bulharska.\n\nZahrála si také na dvou turnajích v Česku. Na prvním turnaji, který se hrál v Olomouci, s dotací 50 000 dolarů došla až do finále. Cestou do něj porazila Myrtillu Georgesovou, Andreu Hlaváčkovou, Lesju Curenkovou a Laru Michelovou, avšak ve třísetové finálové bitvě nestačila na Petru Cetkovskou. V Plzni, kde se hrál další turnaj, tentokrát s dotací 25 000 dolarů, dokonce neztratila ani set a celý turnaj ovládla ve velké pohodě.\n\nV grandslamové kvalifikaci US Open prohrála ve druhém kole s Aleksandrou Krunićovou ze Srbska.\n\nPremiérový zápas v hlavní soutěži okruhu WTA Tour odehrála na říjnovém BGL Luxembourg Open v Lucemburku, kde jako kvalifikantka přehrála ve druhém kole třetí nasazenou Sabine Lisickou a po výhře nad americkou turnajovou pětkou Varvarou Lepčenkovou postoupila do semifinále. V něm Allertovou deklasovala pozdější německá vítězka turnaje Annika Becková, které dokázala odebrat pouze jeden game.\n\nSezónu otevřela vyřazením v prvním kole kvalifikace na Hobart International na Tasmánii, kde podlehla Nizozemce Kiki Bertensové.\nV hlavní soutěži grandslamu debutovala na lednovém Australian Open, kde postoupila z kvalifikačního turnaje. Jako nejvýše nasazená zvládla tři kvalifikační kola a v úvodní fázi ženské dvouhry si pak hladce poradila se Švýcarkou Rominou Oprandiovou ve dvou setech. Ve druhém kole však nestačila na devatenáctou nasazenou Francouzku Alizé Cornetovou po třísetovém boji.\n\nV celé sezóně WTA Tour odehrála nejdelší tiebreak, když v úvodním setu prvního kola French Open zvítězila 19:17 nad Johannou Kontaovou. Postup do další fáze si zajistila třísetovou výhrou. V ní pak nestačila na Bulharku Cvetanu Pironkovovou.\n\nNa antukovém J&T Banka Prague Open obdržela divokou kartu do hlavní soutěže. V úvodním kole přehrála Američanku Coco Vandewegheovou a ve druhém zvládla utkání proti francouzské jedničce a páté nasazené Alizé Cornetové. Ve čtvrtfinále ji zastavila světová čtrnáctka a pozdější vítězka Karolína Plíšková po třísetovém průběhu. Na French Open zdolala Kontaovou, aby ji ve druhé fázi zastavila Cvetana Pironkovová.\n\nV prvním kole Wimbledonu přehrála krajanku Kateřinu Siniakovou ve třech setech. Ve druhé fázi však nestačila na bývalo světovou jedničku Caroline Wozniackou.\n\nDebutové vítězství nad hráčkou elitní světové desítky dosáhla v prvním zápase US Open, kde z pozice 77. ženy klasifikace vyřadila světovou desítku Carlu Suárezovou Navarrovou ze Španělska. Po zisku úvodní sady 6–1, odvrátila v závěru druhého setu šest setbolů, z toho tři v řadě za stavu 5–6 a 0:40. aby duel ukončila v tiebreaku. Po zápase uvedla: „\"Jsem v euforii a ještě mi to nedochází… Nastoupila jsem odvážně a hodně mi to tam padalo\".“ Ve druhém kole nestačila na italskou antukářku Robertu Vinciovou ve třech setech.\n\nPremiérové finále na okruhu WTA Tour si zahrála na zářijovém Guangzhou International Women's Open v Kantonu, kde ve čtvrtfinále poprvé porazila tenistku z elitní světové pětky. Ve dvou setech v něm zdolala druhou ženu žebříčku Simonu Halepovou. Ani v semifinále ji nezastavila bývalá světová pětka a třetí nasazená Sara Erraniová. V přímém boji titul však nenašla recept na srbskou turnajovou dvojku Jelenu Jankovićovou, jíž podlehla ve dvou sadách. Bodový zisk ji v následném vydání žebříčku WTA z 28. září 2015 posunul na kariérní maximum, když figurovala na 57. příčce.\n\nSezónu rozehrála na ostrovním turnaji Hobart International, kde v úvodním kole nestačila na sedmou nasazenou Francouzku a pozdější vítězku Alizé Cornetovou. Melbournský Australian Open jí přinesl první účast ve třetím kole Grand Slamu. Po třísetovém průběhu nejdříve zdolala Američanku Bethanii Mattekovou-Sandsovou, aby ve druhé fázi přešla přes německou turnajovou třicítku Sabine Lisickou. Ve třetím kole však nenašla recept na 24letou Britku Johannu Kontaovou, které v každém setu odebrala dvě hry.\n\nV polovině února skončila ve třetím závěrečném kvalifikačním kole Dubai Tennis Championships, v němž ji vyřadila Jaroslava Švedovová. O postupující do hlavní soutěže rozhodl až tiebreak závěrečného setu. Navazující událostí se stal Qatar Total Open, kde si ve dvou sadách poradila s patnáctou nasazenou Ukrajinkou Elinou Svitolinovou. Ve druhém kole však nezvládla koncovky setů s kanadskou tenistkou startující na divokou kartu, Eugenii Bouchardovou.\n\nNa březnovém BNP Paribas Open v Indian Wells nejdříve deklasovala krajanku Petru Cetkovskou, která na ni uhrála jediný game. Následně podruhé v kariéře zdolala světovou dvojku, když jako 64. hráčka žebříčku vyřadila úřadující vítězku Australian Open Angelique Kerberovou ve dvou setech. V devadesátiminutovém duelu zahrála třicet sedm vítězných míčů. Ve druhé sadě otočila nepříznivý vývoj her 3–5, když Němka nevyužila dva setboly. Šňůrou čtyř gamů pak utkání dovedla do vítězného konce. Ve třetí fázi nestačila na turnajovou pětadvacítku Johannu Kontaovou.\n\nDo dvouhry US Open postoupila z tříkolové kvalifikace, v níž startovala jako 279. v pořadí žebříčku WTA. Jednalo se o její pátou kvalifikaci majoru v kariéře, z níž potřetí postoupila do své patnácté grandslamové dvouhry. V úvodním kole singlu jí los přidělil šestou nasazenou krajanku Petru Kvitovou.\n\nZačátkem srpna 2019 se na okraji Prahy vdala za tenistu Jana Šátrala.\n\n\"Přehled uvádí vyhrané zápasy Allertové ve dvouhře nad tenistkami, které v době utkání figurovaly do 10. místa žebříčku WTA.\"\n\n"}
{"id": "996986", "url": "https://cs.wikipedia.org/wiki?curid=996986", "title": "Simona Heinová", "text": "Simona Heinová\n\nSimona Heinová (* 28. května 1997 Plzeň) je česká profesionální tenistka, která na okruh ITF vstoupila v roce 2013.\n\nVšechny turnaje absolvuje na okruhu ITF, kde na první titul stále čeká. Na okruhu WTA nezískala žádný titul.\n\nNa žebříčku WTA nebyla dosud klasifikována. Na juniorském mezinárodním žebříčku ITF byla nejvýše postavena v březnu 2014 na 36. místě. Trénuje ji Eva Krejčová\n\nV juniorské kategorii se neúčastnila žádného grandslamového turnaje dosud.\n\nV českém fedcupovém týmu neodehrála do roku 2014 žádné utkání.\n\nŽádného finále na okruhu WTA se neúčastnila.\n\nŽádného finále na okruhu ITF se neúčastnila.\n\n"}
{"id": "996987", "url": "https://cs.wikipedia.org/wiki?curid=996987", "title": "Horný Bar", "text": "Horný Bar\n\nHorný Bar ( ) je obec na Slovensku v okrese Dunajská Streda. V roce 2013 zde žilo 1 249 obyvatelů. První písemná zmínka o obci pochází z roku 1245.\n\nV obci stojí římskokatolický kostel sv. Štěpána z roku 1778, v části Šuľany pak stojí gotický kostel sv. Anny z první poloviny 14. století.\n\n"}
{"id": "996989", "url": "https://cs.wikipedia.org/wiki?curid=996989", "title": "Richard Armstrong", "text": "Richard Armstrong\n\nRalph Richard Armstrong (18. června 1903, Walbottle, Northumberland, nyní Newcastle upon Tyne – 30. května 1986, Somerset) byl anglický spisovatel, autor knih pro dospělé i pro děti. \n\nRichard Armstrong se narodil ve vesnici Walbottle jako syn místního kováře. Ve třinácti letech opustil školu a začal pracovat v místních ocelárnách jako dělník a později jako jeřábník. Po skončení první světové války se rozhodl stát se námořníkem, roku 1919 vstoupil do obchodního námořnictva a sloužil sedmnáct let na mnoha různých lodích a v různých funkcích, nejprve jako plavčík a nakonec jako radista. Roku 1937 opustil námořnictvo a vystřídal různá zaměstnání (pracoval například jako písař, sekretář, asistent architekta, nebo pracovník pohřebního ústavu). Pak se začal zcela věnovat psaní a usadil se v hrabství Somerset, kde také roku 1986 zemřel.\n\nVe svých knihách nejprve využil své zážitky z práce v ocelárnách, většina jeho ostatních knih se však odehrává v námořnickém prostředí. Za jednu z nich, za román \"Sea Change\" obdržel cenu Carnegie Medal za rok 1948 (cena je udělována za nejlepší knihu pro děti a mládež v konkrétním roce).\n\n\n\n\n\n"}
{"id": "997002", "url": "https://cs.wikipedia.org/wiki?curid=997002", "title": "Elijahu Rips", "text": "Elijahu Rips\n\nElijahu Rips, též Ilja Rips, lotyšsky Iļja Ripss nebo Elija Ripss, hebrejsky , (* 12. prosince 1948 Riga, Sovětský svaz) je židovský matematik původem z Lotyšska, profesor matematiky na Hebrejské univerzitě v Jeruzalémě. \n\nElijahu Rips se narodil v židovské rodině učitele matematiky Aarona Salomonoviče. Byl prvním žákem základní školy v Lotyšsku, který se zúčastnil Mezinárodní matematické olympiády. Již jako patnáctiletý byl přijat na Matematicko-fyzikální fakultu v Rize. \n\nKdyž se coby dvacetiletý blížil k závěru studia, doslechl se ze západního rozhlasu o sebeupálení Jana Palacha. Tato zpráva jej vedla k tomu, že si vyrobil plakát s nápisem „\"Protestuji proti okupaci Československa\"“ a 13. dubna 1969 chtěl u Památníku svobody v Rize stejným způsobem ukončit svůj život. Díky pozornosti okolí byl jeho záměr zmařen, Rips byl jen lehce popálen na krku a rukou. Následovalo však zatčení ze strany KGB.\n\nPůl roku byl vězněn, poté mu byla nařízena psychiatrická léčba, údajně kvůli schizofrenii. Personál léčebny se k němu však podle jeho slov choval vstřícně: \"„Podávali mi léky v pilulkách, ne injekčně. Tak mi nikdo nemohl zabránit, abych je nebral...\"\" \n\nPropuštěn byl po dvou letech, na jaře 1971. Napomohla tomu zpráva Vladimira Bukovského o zneužívání psychiatrie proti disidentům, kterou zaslal mezinárodnímu psychiatrickému kongresu. \"„Vděčím mu (Bukovskému) za svoji svobodu. Jeho čin je příkladem největší odvahy, jakou si lze představit. Velmi dobře věděl, že za to skončí ve vězení. Zanedlouho poté byl zatčen a uvězněn na sedm let,\"\" uvedl Rips. Požádal pak o vystěhování, které mu bylo povoleno na nátlak mezinárodní matematické obce. Přes Vídeň se dostal do Izraele. Na Hebrejské univerzitě svá studia matematiky dokončil, později zde začal vyučovat.\n"}
{"id": "997015", "url": "https://cs.wikipedia.org/wiki?curid=997015", "title": "Ulla Werbroucková", "text": "Ulla Werbroucková\n\nUlla Werbrouck, (* 24. leden 1972 Izegem, Belgie) je bývalá reprezentantka Belgie v judu, původem je Vlámka. Je to majitelka zlaté olympijské medaile.\n\n\n\nŘadí se mezi největší osobnosti ženského juda vůbec. Roli převzala v 90. letech po své předchůdkyni Ingrid Berghmans, která je považovaná za nejlepší judistku předolympijské éry. Krom fyzických předností měla pěkné aši-waza, které v kombinaci s osae-komi (držení) znamenalo pro soupeřku neřešitelný problém. Přesto se jí nepodařilo získat zlatou medaili z mistrovství světa. Neměla na ni štěstí. V roce 1995 rozhodčí v poměru 1:2 přidělili praporky zlatou medaili Kubánce a v roce 1999 jí jiná Kubánka pár sekund před koncem zaskočila vítěznou technikou na ippon. Od sezony 1998 se změnily váhové limity a tak změnila váhovou kategorii. Na její výkonnosti to vliv nemělo.\n\nSportovní karieru ukončila po sezoně 2001 a s ní odešly i úspěchy belgického juda. Její krajanka Gella Vandecaveye sama nedokázala sílu belgického ženského juda udržet. U juda nezůstála. Její kroky postupně vedly do politiky.\n\n\n"}
{"id": "997017", "url": "https://cs.wikipedia.org/wiki?curid=997017", "title": "Andrej Bohuš", "text": "Andrej Bohuš\n\nAndrej Bohuš ( − 30. května 1720, Judenburg) byl jezuita, který pocházel ze šlechtického rodu Bohušovců. Vystudoval na univerzitě v Trnavě, kde se stal profesorem. Kvůli zdravotním potížím v roce 1715 odešel učit na univerzitu do Záhřebu. Zemřel ve městě Judenburg 30. května 1720.\n\n"}
{"id": "997018", "url": "https://cs.wikipedia.org/wiki?curid=997018", "title": "Bartolomeo Ammanati", "text": "Bartolomeo Ammanati\n\nBartolomeo di Antonio Amman nebo Ammannati (18. června 1511 Settignano - 13. dubna 1592, tamtéž) byl italský architekt a sochař, představitel manýrismu.\n\nVelkou část svého tvůrčího života prožil ve Florencii, byl učněm Baccia Bandinelliho, později odešel do Benátek, kde byl jeho učitelem Jacopo Sansovino.\n\nOd roku 1550 působil v Římě, kde ve spolupráci s Vasarim a Vignolou navrhl mnoho budov, kromě jiných spolupracoval i na výstavbě paláce Villa Giulia, letního sídla papeže Julia II. (V současnosti Národní muzeum). Stavba, do které papež investoval velké množství finančních prostředků, je jedním z nejlepších příkladů manýristické architektury.\n\nJe i autorem nádherného florentského mostu Ponte Santa Trinita přes řeku Arno, který je vedle florentského mostu Ponte Vecchio nejstarším elipsovým obloukovým mostem na světě.\n\nPo Michelangelovi dokončil knihovnu Biblioteca Medicea Laurenziana (Knihovna Medicejských).\n\nPatřil k nejvyhledávanějším sochařům ve Florencii, o čemž svědčí i významná zakázka na Neptunovu fontánu na Piazza della Signoria, kde dostal přednost před takovými mistry své doby jako byly Benvenuto Cellini a Giambologna.\n\nAmmanatiho sochy byly tvořeny částečně v barokním stylu, ale především se při jejich stvárňovaní řídil manýristickými principy. Ve své sochařské tvorbě se často inspiroval Michelangelem, jakož i svým mistrem Sansovinem.\n\nByl velkým mistrem aktů, ale na konci svého života ovlivněn protireformací, své akty zavrhl.\n\n"}
{"id": "997022", "url": "https://cs.wikipedia.org/wiki?curid=997022", "title": "Humbert de Silva Candida", "text": "Humbert de Silva Candida\n\nHumbert de Silva Candida (* mezi 1010 a 1015 – † 1061) byl francouzský kardinál.\n\nPocházel z Burgundska. Už jako pětiletého ho rodiče poslali do benediktinského kláštera v Moyenmoutier. V roce 1049 přišel do Říma, kde působil jako poradce papeže Lva IX. a spolu s ním bojoval proti svatokupectví a laické investituře. Byl zastáncem clunyjského reformního hnutí za upevnění církve a papežské moci, jehož iniciátorem byl benediktinský klášter v Cluny. \n\nV roce 1050 se stal arcibiskupem Sicílie a rok nato biskupem ze Silva Candida a zároveň kardinálem. Roku 1054 ho papež jmenoval na čelo legáty a spolu s Fridrichem Lotrinským a arcibiskupem Petrem z Amalfi poslal do Konstantinopole. Tam hrubým způsobem exkomunikoval patriarchu Michala Kerullaria a jeho stoupenců, ačkoli v té době už byl Lev IX. mrtvý a Humbert tedy přestal být právoplatným legátům římského papeže. Synoda v Konstantinopoli mu exkomunikaci opětovala, čímž bylo tzv. Východní schizma zpečetěna. Když se Humbert a jeho společníci vrátili zpět do Říma, čekal je už nový papež Viktor II. Humbert pak vstoupil do služby nového papeže. V roce 1057 mohl zabránit svržení Abeho Petra z Monte Casino. Po smrti Viktora II. v roce 1057 byl hned navržen kardinálem Fridrichem za jeho nástupce. Fridrich však byl sám jmenován papežem a přijal jméno Štěpán IX.. \n\nHumbert obsadil místo knihovníka v Sanctae romanae et Apostolicae sedis. Zůstal v Římě i poté, kdy Jindřich III. jmenoval Řehoře VII. papežem. Ještě během působení Štěpána vznikly v roce 1058 jeho tři knihy proti simonistům, ve kterých se obrací přímo proti spisu \"Liber gratissimus\" od Petra Damianiho, který z teologického hlediska prohlásil simonistické svěcení za platné. „3 Adversus simoniacos“ jsou plně proniknuta duchem reformního hnutí a patří k teoretickým podkladům odloučení pozdějších gregoriánských stran během boje o investituru.\n\nZajímavé je, že názory na Humberta z hlediska Západu a Východu se až tak neliší. Pravoslavní o něm sice tvrdí, že to byl člověk energický, rozhodný, pyšný, násilnický a všeho schopný, ale ani římskokatoličtí historici se o něm nevyjadřují pochvalně a jeho přehnaně sebevědomé a rázně vystupování v Cařihradě odsuzují.\n\n"}
{"id": "997023", "url": "https://cs.wikipedia.org/wiki?curid=997023", "title": "82. ročník udílení Oscarů", "text": "82. ročník udílení Oscarů\n\nSlavnostní ceremoniál 82. ročníku udílení Oscarů se uskutečnil 7. března 2010. Nejlepším filmem se stal film \"Smrt čeká všude\", který získal celkem 6 zlatých sošek. Nejvíce nominací měly filmy \"Smrt čeká všude\" a \"Avatar\" (9).\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "997025", "url": "https://cs.wikipedia.org/wiki?curid=997025", "title": "Tommaso de Vio", "text": "Tommaso de Vio\n\nTommaso de Vio (nazývaný také Kajetán nebo Gaetano, 20. února 1469, Gaeta – 10. srpna 1534, Řím) byl filozof, teolog, exegeta, kardinál, generální představený dominikánského řádu.\n\nNarodil se v Gaetě 20. února 1469. V roce 1484 vstoupil do dominikánského kláštera Gaeta, kde přijal jméno Tomáš, a pokračoval ve studiu teologie a filozofie v Neapoli, Boloni a Padově. Byl profesorem teologie na univerzitách v Pavii a Římě; v této oblasti získal značnou reputaci díky veřejné debatě s Picem della Mirandolou v 1494 ve Ferraře. Od 1508 do 1518 působil jako generální představený řehole a poradce papežů. Ukázal velkou horlivost při obraně papežství na koncilu v Pise v sérii publikací, které byly v Sorbonně zakázány a spáleny na rozkaz francouzského krále Ludvíka XII.\n\nV 1517 jej papež Lev X. jmenoval kardinálem a arcibiskupem Palerma, následující rok se stal arcibiskupem Gaety. V roce 1518 byl poslán do Německa jako papežský legát, aby se zúčastnil augsburského říšského sněmu. S úspěchem pracoval na zvolení Karla V. za císaře Svaté říše římské 28. června 1519 (konkurent František I., král Francie), a tam se snažil zastavit vznikající protestantskou reformaci Martina Luthera. V roce 1519 se vrátil do Říma, aniž by se mu podařilo přesvědčit Martina Luthera, aby opustil své plány reforem. Pomohl papeži při předložení buly Exsurge Domine, zaměřené na boj proti šíření reformace.\n\nV 1523 až 1524 organizoval odpor proti Turkům v Německu, Polsku a Uhersku. V roce 1527 byl zajat lancknechty během Sacco di Roma (vyplenění Říma), později však byl propuštěn. V roce 1534 vydal konečné rozhodnutí o platnosti manželství Jindřicha VIII. a Kateřiny Aragonské.\n\nZemřel v Římě v roce 1534.\n\nVedle teologické tvorby v souladu s tomistickou školou působil Tomasso De Vio také jako exegeta. Mezi 1523 a 1532 vydal několik svazků překladů a literárních komentářů Bible, které zahrnují velkou část Starého zákona a téměř celý Nový zákon, s výjimkou Zjevení svatého Jana Apoštola. Jeho důraz na hledání doslovného významu textu klade počátky moderní katolické exegetické tradice.\n"}
{"id": "997027", "url": "https://cs.wikipedia.org/wiki?curid=997027", "title": "Silvia Vaculíková", "text": "Silvia Vaculíková\n\nSilvia Vaculíková (* 22. červenec 1967, Trnava) je slovenská fotografka a cestovatelka. Na svých fotografiích zachycuje především obyčejné lidí v jejich přirozeném prostředí, místní zvyky, náboženství a kultury. Se svými pracemi získala mnoho prestižních mezinárodních ocenění.\n\nNarodila se v Trnavě jako pravnučka vynálezce padáku Štefana Baniče a vnučka objevitele jeskyně Driny v Smolenicích.\n\nPo ukončení školy pracovala v cestovní kanceláři a následně si založila vlastní CK zaměřenou na poznávání exotických zemí. Žije a pracuje v Bratislavě. Sama procestovala pět kontinentů, kde navštívila 89 zemí.\n\n\nPráce Silvie Vaculíkové byly vystaveny na několika mezinárodních fotosalónech FIAP, např. v Argentině, Kanadě, Hong Kongu, Malajsii, Portugalsku, Chorvatsku, Itálii, Skotsku, Brazílii, Francii, Velké Británii, Polsku, San Marine, Norsku, České republice, Qatar, Rakousku, Rusku a Vietnamu.\n\nFotografie Silvie Vaculíkové EFIAP, AZSF se nacházejí ve sbírkách Mezinárodního muzea fotografie v Cerdanyole ve Španělsku a ve sbírkách Fotofora Ružomberok a ve Zlatém fondu ZSF v Ružomberku.\n\nPublikační činnost: GEO, Goldman\n\n\n"}
{"id": "997030", "url": "https://cs.wikipedia.org/wiki?curid=997030", "title": "Karol Straka", "text": "Karol Straka\n\nKarol Straka (Sztraka, Carl) (* Slovensko) byl slovenský fotograf.\n\nPortrétista a krajinář, jeden ze zakladatelů fotografie v Banské Bystrici. Měl společný ateliér s Rudolfem Würschingem od konce 50. let 19. století. Z jejich ateliéru pochází i \"Pohled na Banskou Bystrici\" (1860); fotografie je považována za nejstarší známou fotografii města. Pracoval také samostatně, jeho fotografie jsou ve sbírkách středoslovenského muzea v Banské Bystrici.\n\n"}
{"id": "997032", "url": "https://cs.wikipedia.org/wiki?curid=997032", "title": "Kaštel v Záturčí", "text": "Kaštel v Záturčí\n\nKaštel Záturčie (slovensky Kaštieľ Záturčie) je kulturní památka (kaštel), nacházející se na kopci nad městskou částí Záturčie v Martině.\n\nV bývalé obci Horní Záturčie dal v roce 1640 František V. Révai postavit evangelický kostel, který však byl v roce 1672 uzavřen z důvodu protireformace v Uhersku. V letech 1894 - 1896 jej dal František IX. Révai přestavět na kaštel a po smrti ho odkázal svému služebníku Janovi Raichle z Horní Štubně.\n\nPo vzniku ČSR byla v budově v roce 1921 zřízena první slovenská rolnická škola, později budovu užíval Státní statek Martin. V rámci restitucí se po roce 1989 zámeček vrátil Raichlovcům, kteří jej přebudovali na penzion s restaurací.\n\n"}
{"id": "997033", "url": "https://cs.wikipedia.org/wiki?curid=997033", "title": "Vladimir Bukovskij", "text": "Vladimir Bukovskij\n\nVladimir Konstantinovič Bukovskij (rusky \"Владимир Константинович Буковский\"; 30. prosince 1942 Belebej – 27. října 2019 Cambridge) byl ruský politický aktivista, neurofyziolog a spisovatel. V 60. a 70. letech 20. století se stal jednou z vůdčích osobností disentu, známým se stal zejména svou kritikou politického zneužívání psychiatrie v tehdejším Sovětském svazu. Kvůli své angažovanosti sám strávil 12 let v sovětských věznicích, pracovních táborech a psychiatrických léčebnách. \n\nDo prvního střetu s úřední mocí se dostal v roce 1959, kdy byl vyloučen ze školy za publikaci zakázaného časopisu. Později byl několikrát hospitalizován v různých psychiatrických léčebnách. Vězněn byl i za podporu jiných disidentů. V roce 1971 se mu podařilo propašovat na Západ dokumentaci k zneužívání psychiatrie proti oponentům režimu, např. matematikovi Elijahu Ripsovi. Následně byl odsouzen a poslán do vyhnanství, zveřejněné materiály však vyvolaly prudkou reakci odborné veřejnosti na Západě. Sovětský svaz pak od některých kritizovaných praktik ustoupil. Po vyjednávání vlád Sovětského svazu a Spojených států amerických byl roku 1976 vyměněn za chilského politického vězně, generálního tajemníka Komunistické strany Chile Luise Corvalána, který byl uvězněn po Pinochetově puči. Vladimir Bukovskij se pak přestěhoval do Cambridge ve Spojeného království, kde 27. října 2019 zemřel na selhání srdce.\n\nRoku 2007 souhlasil s kandidaturou na prezidenta Ruské federace ve volbě, která se konala následujícího roku. Volební komise jej však vyřadila mj. proto, že v minulých deseti letech nežil na ruském území.\n\nV roce 2010 se stal jedním z prvních signatářů opoziční kampaně s názvem \"Putin musí odejít\".\n\nRoku 2001 obdržel Reaganovu-Trumanovu medaili svobody.\n\n"}
{"id": "997034", "url": "https://cs.wikipedia.org/wiki?curid=997034", "title": "Empire Slovak Open", "text": "Empire Slovak Open\n\nEmpire Slovak Open je ženský profesionální tenisový turnaj okruhu ITF Mezinárodní tenisové federace.\n\nKoná se v květnu na antukových dvorcích tenisového klubu TC EMPIRE Trnava a jeho rozpočet činí 75 000 amerických dolarů. Jedná se o největší ženský tenisový turnaj na Slovensku.\n\nZaložen byl v roce 2009 a jeho první vítězkou se stala Yvonne Meusburgerová. Poslední ročník turnaje vyhrála poprvé v kariéře Anna Karolína Schmiedlová.\n\n"}
{"id": "997035", "url": "https://cs.wikipedia.org/wiki?curid=997035", "title": "Vojtech Majling", "text": "Vojtech Majling\n\nVojtech Majling (* 24. března 1938, Harmanec) je slovenský fotograf a sběratel lidové slovesnosti.\n\nV letech 1944-1949 navštěvoval lidovou školu v Harmanci a v Banské Bystrici-Radvani, 1949-1952 studoval na Nižší střední škole a 1952-1956 na Vyšší střední škole v Banské Bystrici. Pracoval jako manipulant na poštovním úřadě v Banské Bystrici (1956-1957), manažer v podniku Zdroj Banská Bystrica (1959-1964), v obchodním domě Hron Banská Bystrica (1965-1969), jako propagační pracovník v Smrečine Banská Bystrica (1969-1983) a v obchodním domě Prior Banská Bystrica (1983-1989).\n\nOd roku 1966 se věnuje výzkumu lidových zvyků a lidových řemesel na území celého Slovenska. Navštívil 95 slovenských obcí, zmapoval 650 lidových výrobců. Sesbíral více než 10 tisíc černobílých a barevných fotografických záběrů lidových řemeslníků, více než 100 magnetofonových pásků autentických nahrávek jejich vzpomínek. Podílel se na propagaci lidových řemesel v Banské Bystrici. V letech 1982-2001 vystavoval fotografie v Banské Bystrici a v zahraničí, přispíval do časopisů a novin, je autorem scénáře \"O lidových řemeslnících\" (STV, Košice).\n\nV roce 1956 položil základy sportovní chůze na Slovensku, byl prvním slovenským reprezentantem v tomto sportu, je čtyřnásobným rekordmanem ve sportovní chůzi, pracoval i jako mládežnický hokejový trenér v TJ Jiskra Smrečina Banská Bystrica.\n\n"}
{"id": "997037", "url": "https://cs.wikipedia.org/wiki?curid=997037", "title": "Kaštel v Diviakách", "text": "Kaštel v Diviakách\n\nKaštel v Diviakách nebo Platthyovský kaštel stojí v městské části Turčianských Teplic, v Diviakách na Matiční ulici. \n\nJe to renesanční kaštel postavený v 50. letech 17. století. Jeho posledním vlastníkem byl hrabě Pongrác. Stavba byla rekonstruována 1952-58. Dnes je pracovištěm Matice slovenské.\n\n\n"}
{"id": "997038", "url": "https://cs.wikipedia.org/wiki?curid=997038", "title": "Karel Jiráček", "text": "Karel Jiráček\n\nKarel Jiráček, uměleckým jménem El-Car (15. července 1900, Praha – 17. května 1989, Praha) byl český spisovatel, textař, ochotnický divadelní režisér a dělnický divadelník. Pseudonym \"El-Car\" byl přesmyčkou jeho křestního jména \"Karel\".\n\nPocházel z pražských Vysočan, vyučil se truhlářem a již od dvacátých let 20. století se angažoval v levicovém hnutí. Patřil ke skupině dělnických divadelníků, sdružených ve \"Svazu DDOČ\" (Svaz dělnických divadelních ochotníků Československa), kde dále působili mj. Antonín Kurš, František Kubr, František Spitzer a Emanuel Famíra. V letech 1928–1938 působil ve vedení Svazu DDOČ. Přispíval také do deníku \"Rudý večerník\".\n\nV roce 1928 založil v Nových Vysočanech a pak v letech 1929–1938 a 1945–1949 vedl soubor \"El-Carova parta\", který agitoval ve prospěch Komunistické strany Československa. Soubor se zabýval malými agitačními formami, zpěvem, sborovou recitací a rytmodeklamacemi (sborová recitace s rytmickými pohyby. Zvláště po roce 1930 se skupina významně podílela na vývoji dělnického ochotnického divadla. Texty pro skupinu psal sám Jiráček. Skupina vystupovala na akcích Svazu DDOČ v Praze a cestovala i na venkov. Za války vystupovala El-Carova skupiny pod krycím názvem \"Dělnický spolek ochotnický Praha\" a Jiráček pod pseudonymem \"Jíra Ček\". V Jiráčkově režii uvedl spolek za okupace např. hry J. K. Tyla (\"Ženská vojna\", \"Čert na zemi\") a V. K. Klicpery.\n\nČinnost ukončila skupina v roce 1949 po odchodu jejího vedoucího do jiných funkcí.\n\n\n\n\n\n"}
{"id": "997039", "url": "https://cs.wikipedia.org/wiki?curid=997039", "title": "Kaštel v Dolné Krupé", "text": "Kaštel v Dolné Krupé\n\nKaštel v Dolné Krupé (také Brunswickovský kaštel) je klasicistní kaštel z 18. století, který se nachází v obci Dolná Krupá asi 10 km severně od města Trnava. \n\nKlasicistní kaštel z let 1793–1795 stojí na místě staršího, pravděpodobně z první poloviny 18. století. Vybudoval jej vídeňský stavitel Hausmann pro rodinu Brunšvíkovců (Brunswick). Roku 1820 jej částečně upravil antickými prvky AP Rieglem. K zámku patří i rozsáhlý anglický park z první třetiny 19. století od belgického architekta H. Nebbiena. V 1800–1801 a 1806 navštívil zámek jako učitel hudby hudební skladatel Ludwig van Beethoven. Existuje domněnka, že zde během svého pobytu zkomponoval známou sonátu měsíčního svitu, opus 27. V zahradním domku, kde byl ubytován, byl zřízen jeho památník s malou expozicí.\n\nV kaštelu žila i hraběnka Mária Henrieta Chotková (1863–1946), která zde zřídila známé rozárium.\n\nKaštel je významnou památkou klasicistního stavebního slohu, po renovacích 1978 zde sídlí Dům slovenských skladatelů s hudebním muzeem.\n\n"}
{"id": "997040", "url": "https://cs.wikipedia.org/wiki?curid=997040", "title": "Kaštel v Divince", "text": "Kaštel v Divince\n\nKaštel v Divince (\"Szunyoghovský kaštel\") je renesanční stavba v obci Divinka, okres Žilina, zapsána do seznamu národních kulturních památek.\n\nKaštel byl vybudován někdy v 16. století. V roce 1723 ho dal Mikuláš Suňog s manželkou Barbarou Kadašovou částečně upravit, přičemž přistavěli nové severní křídlo. V kostele později pobýval jejich syn František a jeho potomci. \nV dnešní podobě má stavba podobu dvoupodlažní dvoukřídlé budovy s půdorysem ve tvaru písmene L. Na nárožích starší části objektu jsou kulaté arkýře dosedací do zdi mušlovým ornamentem. Okna mají zachována renesanční kamenné ostění a na fasádě ještě dnes lze vidět zbytky horizontálních sgrafitových pásů. Do budovy se vstupuje portálem s kamennou šambránou. Nad portálem byl původně kamenný reliéf dvojerbu (suňogovský a kadassovský) s nápisem a letopočtem 1723, kdy byla provedena přestavba. Lombardini uvádí znění nápisu: \"Spec. Ac G.D. Nicoalus Szunyogh de Jeszenicze et Divinka S.C.R.M. et T. sep.viral.assor. cum S.D. Barbara Kadass de Tassnad Con. Sua a fund. Prop.exp. erigi cur.haer. et successoribus sius A.D. 1723.\" Čili - Vážený a urozený pan Mikuláš Suňog z Jasenice a Divinky, přísedící nejsvětějšího císařského a královského Veličenstva a sedmipanské tabule s urozenou paní Barbarou Kadašovou z Tšanádu, svou manželkou, od základů na vlastní náklady dali postavit dědicem a svým potomkům roku Páně 1723. Nápisové tabule z erbů byla v druhé polovině 20. století kvůli rekonstrukci odstraněna a umístěna na neznámé místo.\n\nMístnosti přízemí jsou klenuty křížovou hřebínkovou a valenou klenbou s lunetou. Na patře jsou podobné klenby kromě hlavní místnosti, která má dřevěný trámový strop. V osmdesátých letech 20. století prošel kaštel rekonstrukcí a budovu využívalo muzeum a knihovna. Dnes stavba chátrá, i když střecha byla v letech 2007–2008 opravena - dřevěný krov byl zakonzervován a pokryt novou šindelovou krytinou. K objektu patří menší oplocený pozemek.\n\n"}
{"id": "997041", "url": "https://cs.wikipedia.org/wiki?curid=997041", "title": "Juraj Králik", "text": "Juraj Králik\n\nJuraj Králik (* 16. květen 1963, Bratislava) je slovenský výtvarník, který svá díla prezentoval v Evropě, Americe, Asii a Austrálii.\n\nJuraj Králik je vystudovaný fotograf, v letech 1978–1982 studoval na Škole uměleckého průmyslu v Bratislavě, následně studoval obor fotografie na Akademii múzických umění v Praze. Studium absolvoval v roce 1988. V roce 1990 se stal spoluzakladatelem agentury Oko a v roce 1993 grafického studia Rabbit & Solution.\n\nNa uměleckou scénu vstoupil díly vytvořenými z vojenských odznaků. Od roku 2000 pracoval s tenistkou Martinou Navrátilovou na společném projektu Art Grand Slam. Velkorozměrná plátna, která vznikly barevnými otisky tenisových míčků, byly prezentovány v roce 2005 v Galerii Danubiana v Čunovo a následně kromě jiných míst i v Praze (Česko), Londýně (Spojené království), Paříži (Francie), New Orleans (USA), Perthu (Austrálie), nebo Hong Kongu.\n\nV lednu 2010 představil v Galerii SZP nový výtvarný cyklus Many & Lóve. Velkorozměrné obrazy – vytvořil z již neplatných haléřových mincí české měny, které obdržel od guvernéra Národní banky Slovenska, Ivana Šramka. Na velkorozměrových plochách z mincí zobrazil kromě jiných i amerického prezidenta Baracka Obamu nebo vůdce organizace al-Kajdá, Usámu bin Ládina.\n"}
{"id": "997043", "url": "https://cs.wikipedia.org/wiki?curid=997043", "title": "Dolná Krupá", "text": "Dolná Krupá\n\nDolná Krupá ( , ) je obec na Slovensku v okrese Trnava. V roce 2017 zde žilo 2 255 obyvatel. První písemná zmínka o obci pochází z roku 1113.\n\nV obci stojí klasicistní kaštel z 18. století.\n\nObec se nachází v severozápadní části Podunajské pahorkatiny, asi 10 km severně od Trnavy, v nadmořské výšce 192 m. Téměř stejná vzdálenost dělí obec od nejvyššího vrchu Malých Karpat – Záruby. Katastr obce hraničí na severu s Horní Krupou, na severozápadě s obcí Horné Dubové, z východní strany je Dolné Dubové a Špačince. Západní hranici tvoří území Bohdanovec nad Trnavou.\n\n"}
{"id": "997044", "url": "https://cs.wikipedia.org/wiki?curid=997044", "title": "Empire Slovak Open 2014", "text": "Empire Slovak Open 2014\n\nEmpire Slovak Open 2014 byl tenisový turnaj pořádaný jako součást ženského okruhu ITF, jenž organizovala Mezinárodní tenisová federace. Hrál se na venkovních antukových dvorcích trnavského oddílu TC EMPIRE ve dnech 4. až 11. května 2014 jako 6. ročník turnaje.\n\nTurnaj s rozpočtem 75 000 dolarů patřil do okruhu ITF. Nejvýše nasazenou hráčkou ve dvouhře byla obhájkyně titulu Barbora Záhlavová-Strýcová z České republiky, jež ve finále podlehla druhé nasazené Anně Karolíně Schmiedlové 4–6, 2–6. Turnaj čtyřhry ovládl druhý nasazený pár Stephanie Vogtová a Čeng Saj-saj.\n\nHráčky, které obdržely divokou kartu do hlavní soutěže:\n\nHráčky, které si zajistily účast v hlavní soutěži z kvalifikace:\n\nNásledující páry obdržely divokou kartu do hlavní soutěže:\n\n\n"}
{"id": "997045", "url": "https://cs.wikipedia.org/wiki?curid=997045", "title": "Alan Guth", "text": "Alan Guth\n\nAlan Harvey Guth (* 27. únor 1947, New Brunswick) je americký teoretický fyzik a kosmolog. Věnuje se teorii elementárních částic, zejména ve vztahu k vývoji raného vesmíru. Je autorem inflační teorie. V současnosti působí jako profesor fyziky na MIT.\n\nAlan Guth se narodil 27. února 1947 v New Brunswick, New Jersey. Po prvním ročníku na MIT se přihlásil na 5letý program, ve kterém mohl získat bakalářský titul a po dvou dalších letech i titul magistr. To se mu podařilo v roce 1969 a doktorát získal v roce 1972. V roce 1971 se oženil se svou školní láskou Susan Tischovou. Mají dvě děti, syna Lawrence (nar. 1977) a dceru Jennifer (nar. 1983).\n\nGuth působil na Princetonu v letech 1971-1974, na Kolumbijské univerzitě v 1974-1977, na univerzitě Cornell 1977-1979 a ve Stanfordském lineárním urychlovači 1979-1980.\n\nNa začátku kariéry se věnoval částicové fyzice a ne kosmologii. Na Princetonu studoval kvarky, elementární částice tvořící protony a neutrony. Na univerzitě v Columbii zkoumal teorii velkého sjednocení (GUT), hlavně změnu skupenství způsobenou spontánním rozpadem symetrie. GUT předpokládá existenci generace magnetických monopólů během spontánního rozpadu symetrie, ale dosud nebyly nikdy pozorovány.\n\nPrvní kroky k vývoji inflační teorie nastaly na univerzitě Cornell v roce 1978, kdy se zúčastnil přednášky Roberta Dick o problému plochosti vesmíru. Osud vesmíru závisí na jeho hustotě. Pokud by byla hustota vesmíru dostatečně velká, tak by zkolaboval do singularity. Ale pokud by hustota hmoty ve vesmíru byla nižší než kritická hustota, tak by se postupně velmi zvětšil.\n\nDalší část Guthovy cesty začala, když slyšel přednášku Stevena Weinberga v roce 1979. Weinberg ve dvou přednáškách mluvil o GUT, vyvinuté od roku 1974 a o tom jak by mohla objasnit velké množství hmoty, které v porovnání s antihmotou existuje. GUT vysvětlila všechny známé základní síly kromě gravitace. Je dokázáno, že při velmi vysokých teplotách, blížících se velkému třesku, se elektromagnetismus, silná jaderná interakce a slabá jaderná interakce sjednotí a vytvoří jednu sílu. Byl to právě Weinberg, který prosazoval myšlenku, že vesmír během změny z vysokoenergetických stavu na nízkoenergetický procházel změnami skupenství, podobně jako hmota mění skupenství. Weinbergova diskuse o tom, proč hmota dominuje nad antihmotou, ukázala Guthovi, jak pomocí studia prvních sekund vesmíru získat přesné výpočty týkající se částic.\n\nGuth se rozhodl vyřešit tento problém. V roce 1979 formuloval myšlenku kosmické inflace a v lednu 1980 uspořádal první konferenci na dané téma. Po přechodu na univerzitu v Stanfordu v roce 1981 navrhl myšlenku vesmírné inflace, která říká, že vznikající vesmír prošel fází exponenciální expanze, kterou poháněl negativní tlak vakua. V roce 2006 výsledky mise Wilkinson Microwave Anisotropy Probe přesvědčivě podpořili tuto myšlenku.\n\nVětšinu jeho současné práce tvoří zjišťování fluktuací hustoty při různých verzích inflace a jejich konfrontace s pozorováními a zkoumání inflace v membránových modelech. Doposud publikoval 60 studií, které se zabývaly účinky inflace a jejím vlivem na částicovou fyziku.\n\nZískal mnoho ocenění a medailí včetně Medaile mezinárodního centra teoretické fyziky v Trieste, v roce 1996 získal Eddingtonovu medaili a v roce 2009 Medaili Isaaca Newtona, kterou uděluje Britský fyzikální institut.\n\nV roce 2005 získal cenu za kancelář s největším nepořádkem, udělovanou Boston Globe. Nominovali jej vlastní kolegové, kteří doufali, že hanba ho přinutí k úklidu. Guth je na tuto cenu však hrdý.\n\n"}
{"id": "997046", "url": "https://cs.wikipedia.org/wiki?curid=997046", "title": "Kaštel v Plášťovcích", "text": "Kaštel v Plášťovcích\n\nKaštel v Plášťovcích je kaštel v obci Plášťovce nedaleko města Šahy v okrese Levice, v Nitranském kraji.\n\nKaštel nedaleko kostela postavil generál Ferenc Palásthy na začátku 18. století. V té době se zde konalo župní shromáždění.\n\nCelková rozloha včetně budovy, dvora, zahrady a parku byla 5,5–6 hektarů. Stavba vznikla v barokním stylu, ale v 19. století byl zrekonstruován klasicistním stylu.\n\nNa jeho čelní straně je jasně viditelný erb rodu Palásthyů, umístěný ve středu trojúhelníkového výklenku.\n\nInteriér budovy byl zrekonstruován koncem 20. století a od roku 2000 ji využívá církevní škola. Vnější rekonstrukce zámečku byla realizována v roce 2005. Jeho okolní areál slouží jako místo pro obecní hody a kulturní akce.\n\n\n"}
{"id": "997047", "url": "https://cs.wikipedia.org/wiki?curid=997047", "title": "Ján Halaša", "text": "Ján Halaša\n\nJán Haláša (9. říjen 1893 Martin – 12. říjen 1981 Trenčín) byl fotograf, organizátor turistiky a lékárník.\n\n\nStudoval na lyceu v Banské Bystrici, Šoproni a do 1911 v Bratislavě, 1911–1913 praktikoval v bratislavské lékárně \"Salvator\", farmacii studoval v Budapešti, později na KU v Praze. Titul PhMr. získal v roce 1919 . Od roku 1922 byl spolumajitelem lékárny \"K Sv. Duchu\" a po roce 1945 pracovníkem lékáren.\n\nDo roku 1972 působil jako fotograf pro Trenčianske muzeum v Trenčíně. V prvním období (do roku 1934) tvořila jádro jeho tvorby krajina, od roku 1934 i člověk. Tak vytvořil dokumenty ze života lidu zejména v okolí Trenčína, v Turci, na Oravě, v Liptově. V krajinářské tvorbě přešel k osobité syntéze monumentálnosti, citového náboje motivu i výrazu a národnímu obsahu. Průkopník české turistiky a vysokohorského sportu. Turistiku spojoval s fotografií. Postupně sestavil obrázkový zeměpis horských partií Liptova, Oravy a Turca. Je autorem nebo spoluautorem turistických, obrazových a vlastivědných publikací a obrazových a textových příspěvků v časopise Krásy Slovenska. Jeho fotografie jsou ve sbírkách SNG v Bratislavě, oblastní galerie M. A. Bazovského v Brně, Moravské galerii v Brně a jinde.\n\n\nNa jeho počest je v Trenčíně pojmenována ulice na sídlišti Jih.\n\n"}
{"id": "997048", "url": "https://cs.wikipedia.org/wiki?curid=997048", "title": "Empire Slovak Open 2014 – ženská dvouhra", "text": "Empire Slovak Open 2014 – ženská dvouhra\n\nDo soutěže ženské dvouhry na tenisovém turnaji Empire Slovak Open 2014 nastoupilo třicet dva hráček. Obhájkyní titulu je nejvýše nasazená česká tenistka Barbora Záhlavová-Strýcová, jež ve finále podlehla druhé nasazené Anně Karolíně Schmiedlové 4–6, 2–6.\n\n\n"}
{"id": "997049", "url": "https://cs.wikipedia.org/wiki?curid=997049", "title": "Jozef Cincík", "text": "Jozef Cincík\n\nJozef Cincík (12. srpna 1908, Heľpa – 27. února 1982, Rajecké Teplice) byl slovenský reportér a fotograf.\n\nPo maturitě na Obchodní akademii v Martině (1927) byl do roku 1939 zaměstnán ve Všeobecném penzijním ústavu v Bratislavě, kde začal fotografovat. Od roku 1932 byl externím fotografem, později fotoreportérem pobočky ČTK v Bratislavě. V STK vytvořil první profesionální pracoviště zpravodajské fotografie a byl prvním profesionálním fotografem a reportérem. Fotografoval také aktivity Slovenské armády na východní frontě.\n\n\n"}
{"id": "997051", "url": "https://cs.wikipedia.org/wiki?curid=997051", "title": "Empire Slovak Open 2014 – ženská čtyřhra", "text": "Empire Slovak Open 2014 – ženská čtyřhra\n\nDo soutěže ženské čtyřhry na tenisovém turnaji Empire Slovak Open 2014 nastoupilo šestnáct párů. Obhájcem titulu byla česko-bosenská dvojice Renata Voráčová a Mervana Jugićová-Salkićová, která do turnaje nezasáhla. Titul získal druhý nasazený pár Stephanie Vogtová a Čeng Saj-saj.\n\n\n"}
{"id": "997052", "url": "https://cs.wikipedia.org/wiki?curid=997052", "title": "Kaštel v Moravanech nad Váhom", "text": "Kaštel v Moravanech nad Váhom\n\nKaštel v Moravanech nad Váhom je renesanční stavba (kaštel) s anglickým parkem v obci Moravany nad Váhom, okres Piešťany v Trnavském kraji.\n\nMonumentální zámeček rodiny Motešických v středověku se v době svého vzniku, sestával ze dvou samostatných budov, spojených až renesanční přestavbou koncem 16. století, která byla rozhodující i pro jeho dnešní vzhled.\n\nV 18. století byl barokně přebudován. Na místě východní bašty, bourané začátkem 18. století, nechal rod Čákiů postavit kapli, které bylo 30. května 1757 generálním urbářem Ostřihomského arcibiskupství uděleno privilegium na sloužení mší svatých. Interiéru kaple dominuje renesanční edikulový oltář s erby rodiny Čákiů a Zičiů. Ve středu je velký obraz Piety, nad ním menší obraz Nejsvětější Trojice, pod ním svatostánek. Renesanční kazatelna je vyvedena v černo-zlaté barevné kombinaci.\n\nPoměrně velké úpravy zámečku se uskutečnily v 2. polovině 19. století. Roku 1881 bylo do půdního prostoru zabudováno třetí podlaží a na východní straně byla přistavěna věž. V letech 1964 – 1970 byl zámeček obnoven podle projektu Karla Chudomelky ze Stavoprojektu Bratislava pro Dům Slovenských výtvarných umělců a architektů ve správě Slovenského fondu výtvarných umění. V anglickém parku u kostela jsou rozmístěny plastiky slovenských i zahraničních umělců, které zde byly vytvořeny v rámci mezinárodních sochařských sympozií.\n\nOd prodeje zahraničním fyzickým osobám v roce 2006 kaštel chátrá.\n\n\n"}
{"id": "997053", "url": "https://cs.wikipedia.org/wiki?curid=997053", "title": "Osip Senkovskij", "text": "Osip Senkovskij\n\nOsip Senkovskij (rusky \"Осип Иванович Сенковский\", polsky \"Józef Julian Sękowski\", 31. března 1800, statek Antagonka u Vilniusu, dnes Litva — 16. března 1858, Petrohrad) byl ruský) univerzitní [profesor]], orientalista, novinář, literární kritik, překladatel a romantický spisovatel polského původu.\n\nPocházel z významného rodu polsko-litevské šlechty, po studiích na Vilniuské univerzitě odešl roku 1819 Cařihradu, kde krátkou dobu působil jako tlumočník na ruském velvyslanectví. Poté procestoval Turecko, Sýrii a Egypt a seznámil se podrobně s východními jazyky a literaturami (kromě několika evropských jazyků ovládal slovem i písmem arabštinu, čínštinu, řečtinu, hebrejštinu, perštinu a turečtinu). Po návratu do Ruska přenášel v letech 1822–1847 na univerzitě v Petrohradu východní jazyky. Roku 1828 se stal členem-korepsondentem Ruské akademie věd. Kromě orientalistiky se zabýval akustikou, teorii a historii hudby, studoval skandinávské ságy a ruské dějiny. \n\nLiterárně činný byl již při studiích na univerzitě. Od počátku dvacátých let přispíval svými fejetony a kritikami do různých časopisů, například do \"Severní včely\" (Северная пчела), \"Syn vlasti\" (Сын отечества), také do almanachu \"Severní hvězda\" (Полярная звезда), který vydávali pozdější děkabristé Rylejev a Bestužev-Matlinskij, a v letech 1830–1831 do petrohradského polského týdeníku \"Bałamu\". V letech 1834–1847 by redaktorevm a vydavatelem magazínového časopisu \"Knihovna pro čtení\" (Библиотека для чтения), ze kterého vytvořil prosperující žurnalistický podnik. Publikoval v něm své fejetony, glosy, literární kritiky, zábavné jazykové hříčky, šprýmovné recenze i beletristická díla pod pseudonymem \"baron Brambeus\".\n\nPatří mezi zakladatele ruské orientalistiky. Je autorem mnoha studií o historii, filologii a etnografii muslimského východu a vydal řadu překladů z arabské klasické literatury a také Háfizovu poezii. Do ruštiny rovněř přeložil oba díly románu Jamse Moriera \"Dobrodružství Hadži Baby z Isfahánu\" (druhý díl roku 1830 a první rtoku 1831). Jako spisovatel napsal řadu žánrově různých prozaických děl, dobrodružných, satirických, psychologických, z exotických prosředí i z ruské spoleřnosti. Řadou z nich se stal jedním z iniciátorů ruské fantastické a vědeckofantastické literatury. Známým se také stal svou odmítavou krtikou děl Nikolaje Vasiljeviče Gogola \n\n"}
{"id": "997055", "url": "https://cs.wikipedia.org/wiki?curid=997055", "title": "Kaštel Radvanských", "text": "Kaštel Radvanských\n\nKaštel Radvanských pochází ze 16. století a nachází se v banskobystrické městské části Radvaň. Renesanční stavba (kaštel) byla postavena na gotických základech.\n\nPoslední rekonstrukce proběhla v roce 1958 a do majetku města byl převeden v roce 1994.\n\nV únoru 2013 schválilo město Banská Bystrica dlouhodobý pronájem kaštelu Akademii umění za symbolické 1 € ročně. Rektor AU Matúš Oľha se o objektu vyjádřil takto: \"Naší koncepcí je otevřít zámeček široké veřejnosti a neuzavřít ho jen pro úzký okruh zájemců. Organizovali bychom tam různé výstavní i koncertní, či jiné společenské akce. \"V kostele by mohlo vzniknout muzeum loutkové divadlo Antona Anderleho, který z Radvaně pocházel. Vysoká škola se zavázala do zámku investovat 1,65 milionu €. Prostředky mají přijít z norských fondů. Pokud rekonstrukce do dvou let nezačne, zámeček připadne zpět městu. V roce 2009 měla o zámeček zájem Slovenská zdravotnická univerzita, té se však do roku 2012 nepodařilo uskutečnit záměr rekonstrukce za 2,5 milionu €.\n"}
{"id": "997056", "url": "https://cs.wikipedia.org/wiki?curid=997056", "title": "Slovenský fotbalový pohár 2013/14", "text": "Slovenský fotbalový pohár 2013/14\n\nSlovenský fotbalový pohár v sezóně 2013/14 (oficiálním názvem v tomto ročníku Slovnaft Cup) byl 45. ročník slovenské pohárové soutěže. Vyhrál klub MFK Košice, který ve finále zvítězil nad Slovanem Bratislava 2:1 a jako vítěz se kvalifikoval do 2. předkola Evropské ligy 2014/15.\n\nZúčastnit se může pouze jedno mužstvo klubu, tedy A-tým (B-tým nemůže startovat). Utkání se v případě nerozhodného stavu neprodlužují, po odehrání řádné hrací doby následuje penaltový rozstřel, jedinou výjimkou je finálový zápas (zde by se v případě nerozhodného stavu prodlužovalo 2×15 min, teprve poté by přišel na řadu rozstřel ze značky pokutového kopu). První, druhé, třetí kolo a finále se hraje na jedno utkání, čtvrtfinále a semifinále systémem dvojutkání.\n\nPrvního kola se neúčastnily týmy z nejvyšší soutěže.\nPozn.: údaj v závorce je poločasový výsledek\nOdehráno 6. srpna 2013:\n\nOdehráno 7. srpna 2013:\n\nOdehráno 27. srpna 2013:\n\nOdehráno 28. srpna 2013:\n\nOdehráno 24. září 2013:\n\nOdehráno 25. září 2013:\n\nOdehráno 22. října 2013:\n\nOdehráno 23. října 2013:\n\nOdehráno 5. listopadu 2013:\n\nOdehráno 6. listopadu 2013:\n\nOdehráno 8. dubna 2014:\n\nOdehráno 15. dubna 2014:\n\n"}
{"id": "997057", "url": "https://cs.wikipedia.org/wiki?curid=997057", "title": "Rastislav Bero", "text": "Rastislav Bero\n\nRastislav Bero (* 7. června 1935, Brezno) je slovenský architekt a fotograf.\n\nV roce 1953 ukončil studium na gymnáziu v Brezně, 1960 studium na Fakultě architektury SVŠT v Bratislavě, Ing. Byl zaměstnán jako projektant na Projektovém ústavu kultury v Banské Bystrici. Fotografuje od roku 1972. Těžištěm jeho práce je krajina, hlavně vysokohorská, zajímá se o živou fotografii a o portréty, zejména ze světa hudby. Ilustroval knihy vydavatelství Slovenský spisovateľ.\n\n"}
{"id": "997059", "url": "https://cs.wikipedia.org/wiki?curid=997059", "title": "Jean Bourgain", "text": "Jean Bourgain\n\nJean Bourgain (* 28. února 1954 Ostende, Belgie – 22. prosince 2018, Bonheiden) byl belgický matematik. Zabýval se několika oblastmi matematiky: funkcionální analýzou, harmonickou analýzou, analytickou teorií čísel, kombinatorikou, ergodickou teorií, parciálními diferenciálními rovnicemi a teorií grup. Je nositelem několika vědeckých ocenění, včetně Fieldsovy medaile za rok 1994.\n\n"}
{"id": "997060", "url": "https://cs.wikipedia.org/wiki?curid=997060", "title": "GNU Mach", "text": "GNU Mach\n\nGNU Mach (výslovnost ) je jádro operačního systému GNU Hurd ([gnuː hɜːd]). Konkrétně říkáme, že jde o tzv. mikrojádro. Bylo vyvinuto z mikrojádra Mach 4. Operační systém GNU Hurd, který je stále vyvíjen GNU jako náhrada unixového jádra, používá právě mikrojádro GNU Mach. Zatímco GNU Mach je již delší dobu ve stabilní verzi, tak na produkční verzi GNU Hurd se pracuje.\n\nJednou z nejpokročilejších a nejdostupnějších integrací mikrojádra GNU Mach je Debian GNU/Hurd, který 15. dubna 2015 vyšel v pokročilé testovací verzi. Další testovací verze vycházejí měsíčně, týdně a denně. Další dostupnou integrací mikrojádra GNU Mach je Arch GNU/Hurd ([aːč gnuː hɜːd]). Možným problémem operačních systémů postavených na GNU Hurd by mohla být slabší podpora hardware.\n\nNa rozdíl od většiny Unixu-podobných jader, Hurd používá architekturu klient-server, postavenou na mikrokernelu, který je zodpovědný jen za poskytování nejzákladnějších jaderných služeb – koordinaci přístupu k hardware: jednotky CPU (prostřednictvím meziprocesové komunikace a plánování procesů), operační paměť (přes správu paměti), a další různé vstupně/výstupní zařízení (pomocí vstupně/výstupního plánování), pro zvuk, grafiku, velkokapacitní paměťová zařízení atd. Princip mikrokernelu teoreticky umožňuje, aby všechny ovladače, které mohou být postaveny jako servery, pracovaly v uživatelském prostoru, ale dnes většina ovladačů tohoto druhu jsou již obsaženy v jaderném prostoru GNU Machu.\n\nPodle vývojářů operačního systému GNU Hurd, je hlavní výhodou mikrojádra jeho snadná rozšiřitelnost o další uživatelské servery a jeho stabilita při selhání těchto serverů. Jádro GNU Mach zachovává kompatibilitu s jádrem Mach 3, které je základem řady nejnovějších operačních systémů, jako například Apple macOS.\n\n\n\n\n"}
{"id": "997061", "url": "https://cs.wikipedia.org/wiki?curid=997061", "title": "Frans Sammut", "text": "Frans Sammut\n\nFrans Sammut (19. listopadu 1945 Żebbuġ – 4. května 2011) byl maltský spisovatel a esejista.\nNavštěvoval základní školu v rodném městě Zebbug, později nastoupil pedagogickou střední školu \"St. Aloysius 'College, St Michael's Teacher Training College\", ve studiu pokračoval na Maltské univerzitě, kde získal diplom z teologie) a své vzdělání zakončil na univerzitě v Perugii.\n\nPrvní uznání získal ve druhé polovině 60. let 20. století, kdy se stal spoluzakladatelem Hnutí literární obrody (\"Moviment Qawmien Letterarju\"). Později se stal tajemníkem Maltské jazykové akademie (\"Akkademja tal-Malti\"). V roce 2010 byl zvolen za člena Mezinárodního napoleonského sdružení. Svou kariéru ukončil ve školství jako ředitel, přesto v letech 1996-1998 ještě působil jako kulturní poradce maltského předsedy vlády. Byl ženatý s Catherine Cachiovou, se kterou měl dva syny - Marka a Jean-Pierra.\n\nVydal několik děl, mezi jinými i úspěšné romány \"Il-Gaġġa\" (\"Klec\"), podle kterého byl natočen film \"Gaġġa\" z roku 1971 režiséra Maria Philipa Azzopardiho, román \"Samuraj\", za který Sammut získal Rothmansovu literární cenu; romány \"Paceville\", který získal literární vyznamenání vlády; a \"Il-Holme Maltija\" (\"Maltský sen\"), o kterém literární kritik Norbert Ellul Vincenti napsal, že \"v maltské literatuře nemá obdoby.\" Bývalý předseda vlády a dramatik Alfred Sant dílo \"Maltský sen\" považoval za jeho \"mistrovské dílo\", a britská autorka a básnířka Marjorie Boultonová ho nazvala \"kolosálním dílem\".\n\nVydal také sbírky povídek: \"Labirint\" (\"Labyrint\"), \"Newby\" (\"Roční období\"), a \"Ħrejjef Żminijietna\" (\"Pověsti našich časů\").\n\nVýběr z jeho literatury faktu je \"Ir-Rivoluzzjoni Franċiża: il-Ġrajja u t-Tifsira \" (\"Francouzská revoluce: Její historie a význam\"), \"Bonaparte f'Malta\" (\"Bonaparte na Maltě\"), jehož francouzský překlad, \"Bonaparte à Malta\", byl vydán v roce 2008, a \"On The Da Vinci Code\" (\"O díle Da Vinciho kód\") (2006), dvojjazyčný (anglický a maltský) výklad mezinárodního bestselleru. Kromě toho byl editorem lexikonu (\"Lexicon\") Mikiela Antona Vassalliho. Vassalli († 1829) je považován za otce maltského jazyka. V roce 2006 byl vydán jeho překlad Vassaliho díla \"Motti, Aforismi e Proverbii Maltesi\" pod názvem \"Għajdun il-Għaqal, Kliem il-Għerf u Qwiel Maltin\" (\"Maltské poučení, aforismy a přísloví\"). Jeho překlad díla \"Il-Holme Maltija\" do esperanta (\"La malta Revo\") představoval Maltu ve sbírce klasických literárních děl, kterou v roce 2007 publikovalo newyorské vydavatelství Mondial Books. V roce 2008 byl jeho román \"Il-Gaġġa\" vydán popáté. V následujícím roce představil revoluční reinterpretaci básně Pietro Caxara \"\"Xidew il-qada\"\" (známou také jako \"\"Il-Kantilena\"\"), což je nejstarší dokument v maltštině.\n\nPřekládal také významné divadelní hry: Racinovu \"Faidru\" (1978) a hru Maxima Gorkého \"Na dně\" (\"The Lower Depths\"). Obě hry byly uvedeny v divadle Manoel v režii básníka Maria Azzopardiho. Bývalý rektor Maltské univerzity, profesor filozofie a přední maltský intelektuál Peter Serracino Inglott řekl:\nZnámými se stala i jeho poslední slova: \"S mou ženou jsme měli jet do Jeruzaléma, ale, jak se zdá, plány se změnily. Odcházím do Jeruzaléma nebeského\".\n\n\n"}
{"id": "997062", "url": "https://cs.wikipedia.org/wiki?curid=997062", "title": "Enrico Bombieri", "text": "Enrico Bombieri\n\nEnrico Bombieri (* 26. listopadu 1940 Milán, Itálie) je italský matematik. Zabývá se především teorií čísel, matematickou analýzou, algebraickou geometrií a teorií grup.\n\nV teorii čísel je známý především díky práci na analytické teorii čísel, kde se zabýval sítovými metodami, a kde dokázal tzv. Bombieriho-Vinogradovu větu. V matematické analýze je známý zejména díky práci v oblasti komplexní analýzy, kde se zabýval zejména Bieberbachovou domněnkou, funkcemi vícero komplexních proměnných a v oblasti parciálních diferenciálních rovnic. V geometrii je po něm pojmenována tzv. Bombieriho-Langova domněnka.\n\nBombieri je nositelem několika vědeckých ocenění, včetně Fieldsovy medaile za rok 1974.\n"}
{"id": "997063", "url": "https://cs.wikipedia.org/wiki?curid=997063", "title": "Empire Slovak Open 2013", "text": "Empire Slovak Open 2013\n\nEmpire Slovak Open 2013 byl tenisový turnaj pořádaný jako součást ženského okruhu ITF organizovaného Mezinárodní tenisovou federací. Hrál se na venkovních antukových dvorcích TC EMPIRE Trnava ve dnech 5. až 12. května 2013 a to v Trnavě jako 5. ročník turnaje.\n\nTurnaj s rozpočtem 75 000 dolarů patřil do okruhu ITF. Nejvýše nasazenou hráčkou ve dvouhře byla Jana Čepelová ze Slovenska, jež vypadla v prvním kole. Turnaj vyhrála nenasazená Barbora Záhlavová-Strýcová.\n\nHráčky, které obdržely divokou kartu do hlavní soutěže:\n\nHráčky, které si zajistily účast v hlavní soutěži z kvalifikace:\n\nNásledující páry obdržely divokou kartu do hlavní soutěže:\n\n\n\n"}
{"id": "997065", "url": "https://cs.wikipedia.org/wiki?curid=997065", "title": "Stanislav Konstantinovič Smirnov", "text": "Stanislav Konstantinovič Smirnov\n\nStanislav Konstantinovič Smirnov ( ; * 3. září 1970 Leningrad, SSSR) je ruský matematik. Pracuje především v oboru komplexní analýzy, dynamického systému a teorie pravděpodobnosti. Významných výsledků dosáhl v oblastech teorie perkolací a v teorii Isingových modelů. V roce 2010 za svou práci získal Fieldsovu medaili.\n\n"}
{"id": "997070", "url": "https://cs.wikipedia.org/wiki?curid=997070", "title": "Michal Pobucký", "text": "Michal Pobucký\n\nMichal Pobucký (* 26. června 1982 Frýdek-Místek) je český politik, od prosince 2012 do listopadu 2014 a opět od února 2015 primátor statutárního města Frýdku-Místku, v roce 2012 několik měsíců zastupitel Moravskoslezského kraje, člen ČSSD.\n\nPo absolvování Gymnázia ve Frýdlantu nad Ostravicí se přihlásil na Janáčkovu konzervatoř v Ostravě, obor kontrabas. V průběhu studia se začal vzdělávat i na Ostravské univerzitě, Přírodovědecké fakultě, v rámci oboru Informační systémy. Postupně získal titul bakalář i magistr na Ostravské univerzitě a titul diplomovaný specialista na Janáčkově konzervatoři.\n\nPo ukončení studií začal pracovat v Ostravské IT společnosti na pozici programátor - analytik se specializací na programovací jazyk C# a platformu .NET. Zde působil až do doby jmenování náměstkem primátora statutárního města Frýdek-Místek. Michal Pobucký je ženatý, má jednoho syna.\n\nV roce 2006 byl poprvé zvolen do zastupitelstva města Frýdek-Místek a na ustanovujícím zasedání byl zvolen náměstkem primátora. Na starost dostal problematiku průmyslové zóny Nošovice, přípravu obchvatu města, životní prostředí a zemědělství a posléze i ekonomický rozvoj, dotace a městskou policii.\n\nV roce 2010 obhájil post zastupitele města a byl znovu zvolen náměstkem primátora. Tentokrát dostal do své kompetence svěřené následující oblasti: investice města, vědu a kulturní rozvoj, životní prostředí a zemědělství a prevenci kriminality a městskou policii.\n\nPo zdravotních komplikacích tehdejšího primátora Petra Cvika, došlo k výměně na pozici primátora a dne 3. prosince 2012 byl zvolen primátorem města. Změnily se mu i svěřené kompetence a od tohoto dne zodpovídá za investice, vnější a vnitřní kontrolní činnost, požární ochranu, organizačně technické zabezpečení jednání orgánů města, zahraniční styky, ochranu veřejného pořádku, životní prostředí a zemědělství, bezpečnostní rizika, prevenci kriminality a městskou policii.\n\nRoku 2013 byl Pobucký obviněn z údajného přečinu zneužití pravomoci úřední osoby ve formě psychické pomoci v souvislosti s odpouštěním jednoho dopravního přestupku a dále spolu s dalšími členy rady ze zneužití pravomoci úřední osoby při zadávání veřejných zakázek malého rozsahu na hloubení a čištění příkop. Pobucký jakoukoli vinu odmítá a tvrdí, že celé trestní řízení je vedeno politickými zájmy a snahou pošpinit jeho jméno, a rezignovat na funkci primátora odmítl. V únoru 2014 byl Pobucký obžalován za pomoc k přečinu zneužití pravomoci úřední osoby, kterého se měl na podzim 2011 dopustit tím, že ze své tehdejší funkce zastupitele pověřeného řízením Městské policie Frýdek-Místek, údajně věděl o nestandardním vyřešení dopravního přestupku ze strany ředitele městské policie.\n\nV dubnu 2016 Okresní soud ve Frýdku-Místku zprostil Michala Pobuckého obžaloby, s tím, že trestný čin nespáchal a je nevinen.\n\nV komunálních volbách v roce 2014 obhájil za ČSSD post zastupitele města Frýdku-Místku. Po volbách uzavřela druhá ČSSD koalici s vítězným hnutím ANO 2011 a Pobucký od listopadu 2014 pokračoval ve vedení města jako 1. náměstek primátora. Na začátku roku 2015 se však koalice rozpadla a v únoru 2015 byl Pobucký opět zvolen primátorem statutárního města Frýdku-Místku.\n\nV komunálních volbách v roce 2018 byl lídrem kandidátky ČSSD do Zastupitelstva města Frýdku-Místku, pozici zastupitele města obhájil. Dne 30. října 2018 byl opět zvolen primátorem města, koalici tvoří ČSSD, hnutí ANO a KDU-ČSL (disponuje 23 hlasy ze 43).\n\n"}
{"id": "997074", "url": "https://cs.wikipedia.org/wiki?curid=997074", "title": "Empire Slovak Open 2013 – ženská dvouhra", "text": "Empire Slovak Open 2013 – ženská dvouhra\n\nDo soutěže ženské dvouhry na tenisovém turnaji Empire Slovak Open 2013 nastupilo třicet dva hráček. Obhájkyní titulu byla Anastasija Sevastovová, která se turnaje neúčastnila. Turnaj vyhrála nenasazená Barbora Záhlavová-Strýcová, jež porazila Karin Knappovou 6–2, 6–4.\n\n\n"}
{"id": "997075", "url": "https://cs.wikipedia.org/wiki?curid=997075", "title": "Domenico Zipoli", "text": "Domenico Zipoli\n\nDomenico Zipoli (17. října 1688, Prato − 2. ledna 1726, Córdoba, Argentina) byl italský barokní hudební skladatel, jezuitský misionář, varhaník a cembalista.\n\nNarodil se v toskánském městě Prato, kde získal základy hudební přípravy. V roce 1707 pod patronací Cosima III. de Medici, velkovévody Toskánska, studoval ve Florencii pravděpodobně u Giovanni Maria Casiniho. V roce 1708 krátce studoval v Neapoli u Alessandra Scarlattiho, pak se přestěhoval do Boloně a později, od roku 1709, byl žákem Bernarda Pasquiniho v Římě, kde dokončil svou hudební přípravu. Po Pasquiniho smrti zůstal v Římě, kde v roce 1710 získal místo varhaníka v bazilice Panny Marie v Trastevere. Kolem roku 1715 se stal varhaníkem kostela Chiesa del Santissima Nome di Gesù all'Argentina v Římě, mateřském chrámu jezuitského řádu.\n\nZ neznámých důvodů v roce 1716 odešel do Sevilly v Španělsku, kde 1. července vstoupil do Tovaryšstva Ježíšova se žádostí odejít do jezuitských misí v Paraguayi v Jižní Americe (tehdy španělská kolonie). Jako novic odešel ze Španělska se skupinou 53 misionářů, kteří do Buenos Aires dorazili 13. července 1717. Do své smrti působil ve městě Córdoba (v současné Argentině), kde dokončil svá studia teologie a filozofie jako přípravu na kněžské svěcení. Vzhledem k tomu, že biskupské sídlo Córdoba bylo neobsazené, obřad se nikdy neuskutečnil. Přesto několik let působil jako hudební ředitel pro místní jezuitské mise.\n\nZemřel 2. ledna 1726 v jezuitském domě v Córdobě na infekční chorobu neznámého původu. Místo jeho pohřbení je neznámé, některé zdroje uvádějí, že jeho popel je uložen v kostele v Santa Catalina v horách provincie Córdoba.\n\nZabýval se převážně tvorbou církevní hudby a skladeb pro varhany a cembalo. Z jeho počáteční italské tvorby jsou známa dvě oratoria: \"San Antonio di Padova\" (1712) a \"Santa Catherine, panna a mučednice\" (1714). Začátkem roku 1716 v Římě složil nejznámější dílo \"Sonate d'Intavolatura\" pro varhany a cembalo. Toto dílo mu získalo v Římě svého času všeobecné uznání. Skládá se ze dvou částí: 1. Pezzi per Organo (16dílná část pro varhany sestávající z tokát, sérií čtyř versetov, canzon a jiných skladeb v různých stupnicích; pozoruhodná je zejména Toccata all'Elevazione F-dur někdy zpracována v orchestrální podobě jako \"Adagio pro hoboj, violoncello, varhany a smyčcové nástroje\") a 2. Pezzi per Cimbalo (šestidílná část pro cembalo obsahující čtyři suity a dvě partity). V Římě vytvořil i kantátu pro soprán a basso continuo \"Daliso, da quel di che partisti\" a mnohé jiné díla. Z jeho jihoamerické tvorby objevené v Chiquitos v Bolívii se podařilo zachovat dvě mše, dvě zhudebnění žalmů, tři hymny, \"Te Deum laudamus\" a jiná díla. V roce 1959 americký muzikolog Robert Stevenson objevil v Sucre, Bolívii Zipoliho \"Mši F-dur\" (kopie z Potosí v Bolívii r. 1784), jejíž skladba je založena na jiných dvou mších skladatele.\n\nZipoli je považován za nejnadějnějšího mladého jezuitského hudebníka a misionáře, který přispěl k rozvoji přirozeného hudebního nadání obyvatel koloniální Jižní Ameriky.\n\n"}
{"id": "997078", "url": "https://cs.wikipedia.org/wiki?curid=997078", "title": "Artjom Savitski", "text": "Artjom Savitski\n\nArtjom Savitski (* 27. leden 1992 Tallinn, Estonsko) je estonský zpěvák. Ve čtvrté sezóně \"Eesti otsib superstaari\" se umístil na druhém místě.\n\n"}
{"id": "997079", "url": "https://cs.wikipedia.org/wiki?curid=997079", "title": "Scho-Ka-Kola", "text": "Scho-Ka-Kola\n\nScho-ka-kola je značka německých energetických čokolád, vyráběných berlínskou společností Scho-ka-kola GmbH. Tyto čokolády se vyznačují vysokým obsahem kofeinu, pocházejícího z kakaa, kávy a výtažku z kolového oříšku. Tradičně jsou balené ve stogramových kulatých plechových dózách, obsahujících 16 trojúhelníkových dílků čokolády. Dnes jsou však již dostupné také v klasických tabulkách.\n\nPrvní čokoláda Scho-ka-kola (z německého \"Schokolade-Kaffee-Kolanuss\", čokoláda-káva-kolový oříšek) byla vytvořena v roce 1935 rodinnou čokoládovnou \"Hildebrand, Kakao- und Schokoladenfabrik\", založenou čokolatiérem Theodorem Hildebrandem (1791-1854) v Berlíně. Na trh byla uvedena v roce 1936 na XI. letních olympijských hrách v Berlíně jako \"sportovní čokoláda\" s povzbuzujícím účinkem. Okamžitě si získala srdce zákazníků, a stala se jednou z nejoblíbenějších čokolád na německém trhu. \n\nZa druhé světové války byla součástí potravinových dávek Luftwaffe, čehož firma Hildebrand využívala v propagačních materiálech. Čokoláda díky tomu získala přezdívku \"Fliegerschokolade\" - letecká čokoláda. Dostávali ji však také příslušníci ostatních složek německé branné moci, a byla součástí nouzových balíčků potravin pro trosečníky v záchranných člunech. V rámci válečného hospodářství byly do její výroby zapojeny také další německé čokoládovny jako Mauxion, nebo Sprengel. Těsně po válce byla Scho-ka-kola v Německu také distribuována spojeneckými okupačními orgány hladovějícímu obyvatelstvu. \n\nV roce 1969 získal značku německý podnikatel Hans Imhoff, a pro její distribuci odkoupil od Deutsche Bank zadluženou čokoládu Stollwerck. V roce 2005 se značka Scho-ka-kola stala samostatnou, a jejím výrobcem je nyní společnost Scho-ka-kola GmbH, sídlící v Berlíně.\n\nKromě klasické hořkosladké čokolády s 58% kakaa se dnes vyrábí také mléčná varianta se 30% kakaa. Obě varianty jsou dostupné v tradičních plechových dózách, ale také v klasických tabulkách.\n\nKromě čokolád firma vyrábí také směsi sušeného ovoce a oříšku s kousky energetické čokolády pod názvy Studentenfutter a Exotic Mix.\n\nFirma Scho-ka-kola GmbH se velmi zasazuje na podporu trvale udržitelného zemědělství v rozvojových zemích. Své produkty proto vyrábí z kakaa s certifikací UTZ a kávu i kolové oříšky odebírá z ekologicky obhospodařovaných plantáží.\n\nOd roku 2014 je u čokolád Scho-ka-kola místo sójového lecitinu nově používán slunečnicový lecitin. Ten je oproti sójovému vhodný i pro alergiky, a navíc pochází ze slunečnic vypěstovaných v Evropě, čímž společnost podporuje místní zemědělství.\n\n"}
{"id": "997085", "url": "https://cs.wikipedia.org/wiki?curid=997085", "title": "Leopold Tempes", "text": "Leopold Tempes\n\nLeopold Tempes (4. listopadu 1675, Svitavy – 16. prosince 1742, Těšín) byl jezuitský kněz a jeden z nejvýznamnějších rekatolizátorů Těšínska. \n\nJe pohřben v Jablunkově.\n\n\n"}
{"id": "997086", "url": "https://cs.wikipedia.org/wiki?curid=997086", "title": "Demandice", "text": "Demandice\n\nDemandice ( , ) jsou obec na Slovensku v okrese Levice. Ke konci roku 2013 zde žilo 1 022 obyvatel. První písemná zmínka o obci pochází z roku 1291. Leží na křižovatce silnice I/75 se silnicí II/564.\n\nV obci je římskokatolický kostel sv. Michala archanděla ze 14. století. K obci patří i \"Hýbecký majer\", kde se nachází kostel svaté Heleny z 11. století. Obnoven byl v roce 2008.\n\n"}
{"id": "997088", "url": "https://cs.wikipedia.org/wiki?curid=997088", "title": "Kardamomové hory", "text": "Kardamomové hory\n\nKardamomové hory (\"Chuor Phnom Krâvanh\") je pohoří na hranici Thajska a Kambodži. Táhne se do délky 300 km a nachází se v něm největší kambodžská hora Phnom Aural (1813 metrů nad mořem). Pohoří je pokryto deštným pralesem, v nižších polohách se pěstuje kardamom a pepř černý. V lesích žijí vzácná zvířata, jako tygr indočínský, slon indický, medvěd malajský, banteng, gibon kápový, bažant stříbrný, krokodýl siamský a další. Hory jsou řídce osídleny, udržely se v nich zbytky negritských kmenů. Během kambodžské občanské války se v oblasti ukrývali povstalci, dosud je zde množství nevybuchlých min.\n\n"}
{"id": "997090", "url": "https://cs.wikipedia.org/wiki?curid=997090", "title": "Jaroslav Kolbas", "text": "Jaroslav Kolbas\n\nJaroslav Kolbas (* 10. ledna 1985, Trebišov) je slovenský fotbalový obránce, od roku 2017 hráč klubu FC VSS Košice. Mimo Slovensko hrál na klubové úrovni v Řecku. Jeho primárním postem je pozice pravého beka. V roce 2008 nastoupil ve dvou přátelských zápasech slovenského národního týmu.\n\nSvoji fotbalovou kariéru začal tento obránce v mládežnickém týmu Slavoj Trebišov. Později hrál za tyto kluby: MFK Košice, FC Steel Trans Ličartovce, Škoda Xanthi (Řecko), 1. FC Tatran Prešov, FC Nitra a FK Haniska, Družstevník Veľký Horeš a FC VSS Košice.\n\nBěhem svého angažmá v Košicích vyhrál slovenský fotbalový pohár v sezoně 2008/09.\n\nKolbas debutoval v A-týmu Slovenska 20. května 2008 v německém Bielefeldu v přátelském utkání proti Turecku (porážka 0:1), dostal se na hřiště v 85. minutě, kdy střídal Stanislava Šestáka). Celkem odehrál za slovenský národní tým dva zápasy, oba (v roce 2008) skončily porážkou jeho mužstva.\n\n"}
{"id": "997091", "url": "https://cs.wikipedia.org/wiki?curid=997091", "title": "Skid Row (americká hudební skupina)", "text": "Skid Row (americká hudební skupina)\n\nSkid Row je americká heavy metalová hudební skupina, která byla založena v New Jersey roku 1986. Svojí největší slávu kapela zažila na konci osmdesátých let a na začátku let devadesátých ve formaci, kterou tvořil Sebastian Bach (zpěv), Dave „The Snake“ Sabo (kytara), Scotti Hill (kytara), Rachel Bolan (baskytara) a Rob Affuso (bicí). V tu dobu všechna tři jejich alba získala platinovou desku. Mezi jejich největší hity patří například „18 & Life“, „I Remember You“ nebo „Youth Gonne Wild“.\n\nDo roku 1996, kdy byl z kapely vyhozen zpěvák Sebastian Bach, skupina prodala celosvětově více než 20 milionů alb.\n\nV lednu 2017 byl novým frontmanem jmenován ZP Theart.\nStudiová alba\n"}
{"id": "997094", "url": "https://cs.wikipedia.org/wiki?curid=997094", "title": "Oscar Wilde (film)", "text": "Oscar Wilde (film)\n\nOscar Wilde je britský hraný film z roku 1997, který režíroval Brian Gilbert. Scénář napsal Julian Mitchell podle Wildovy bibliografie z roku 1989 oceněné Pulitzerovou cenou, kterou napsal Richard Ellmann. Film zachycuje životní osudy britského literáta Oscara Wilda od jeho přednáškového turné po USA v roce 1882 až do doby krátce před jeho smrtí v roce 1900. Ve filmu jsou citovány úryvky z Wildova díla, především \"Sobecký obr\" ze sbírky \"Šťastný princ a jiné pohádky\"\n\nPo svém návratu z Ameriky se Wilde žení s Constance Lloyd a mají spolu dva syny. Pozvolna objevuje svou homosexualitu díky Robertu Rossovi. Poznává se s lordem Alfredem Douglasem, se kterým navazuje dlouhodobý vztah. Wilde má úspěch se svými komediemi \"Vějíř lady Windermerové\" a \"Jak je důležité míti Filipa\". Když otec Alfreda Douglese, markýz z Queensberry Wilda urazí, ten ho zažaluje za urážku na cti, ovšem neúspěšně. Naopak on sám je vyšetřován pro zločin proti smilstvu a v následném soudním procesu odsouzen ke dvěma letům nucených prací. Ve vězení pracuje ve šlapacím kole a sepisuje dílo \"De Profundis\". Po svém propuštění je finančně zruinován a musí odejít do exilu. Navštěvuje hrob své manželky, než na naléhání Roberta Rosse odjede do Paříže. Film končí opětovným shledáním Oscara Wilda a lorda Alfreda Douglase.\n\nJednou přidanou postavou oproti skutečnosti je lady Mount-Temple, která zde vystupuje jako umírněný protiklad k excentrické markýze z Queensberry. Další odchylkou od Wildova skutečného života je jeho návštěva u hrobu Constance po propuštění z vězení a před setkáním s lordem Alfredem Douglasem, neboť Constance zemřela ve skutečnosti až rok poté. Také dodatek „\"Wife of Oscar Wilde\"“ byl na její náhrobní kámen vytesán až o několik let později.\n\n\n\n"}
{"id": "997095", "url": "https://cs.wikipedia.org/wiki?curid=997095", "title": "Dávid Skokan", "text": "Dávid Skokan\n\nDávid Skokan (* 6. prosince 1988 v Popradě) je slovenský hokejový útočník, od dubna 2015 bez angažmá. Mimo Slovenska působil v Kanadě a Česku.\n\n\nV roce 2014 ho trenér Slovenska Vladimír Vůjtek vzal na mistrovství světa 2014 v Bělorusku.\n\nStatistiky reprezentace na Mistrovstvích světa a Olympijských hrách:\n\n"}
{"id": "997098", "url": "https://cs.wikipedia.org/wiki?curid=997098", "title": "Auguste Prosper Daguillon", "text": "Auguste Prosper Daguillon\n\nAuguste Prosper Daguillon (6. července 1862 Paříž – 17. července 1908 tamtéž) byl francouzský botanik. V Mezinárodním rejstříku jmen rostlin má zkratku \"Daguillon\".\n\nJeho otec byl státní úředník. Daguillon Studoval v Paříži, kde v roce 1879 získal bakalářský titul. Byl přijat na École Polytechnique i na École normale supérieure. Absolvoval v roce 1883 a v roce 1884, docentem se stal v roce 1885. Jeho disertační práce (1890) se zaměřovala na morfologický výzkum na listech jehličnanů. Oženil se v roce 1892 a měl pět dětí.\n\nUčil na školách ve Vanves (1884), Bordeaux (1885), Vanves (1886), Paříži (1890). V roce 1894 začal vyučovat na přírodovědecké fakultě Pařížské univerzity jako asistent (1894), odborný asistent (1900) a poté jako pomocný profesor (1905). Stal se viceprezidentem \"Société botanique de France\". Je autorem mnoha učebnic.\n\n"}
{"id": "997099", "url": "https://cs.wikipedia.org/wiki?curid=997099", "title": "Tivoizace", "text": "Tivoizace\n\nTivoizace je v informatice vytvoření systému, který zahrnuje software šířený pod copyleftovou licencí (jako je GPL), ovšem používá hardwarové restrikce, aby se zabránilo uživatelům ve spouštění upravených verzí softwaru na tomto hardwaru. Richard Stallman začal používat tento termín s odkazem na praktiky firmy TiVo, která používala software licencovaný pod GNU GPL na svých videorekordérech, kde aktivně blokovala možnost, aby si uživatelé spouštěli na tomto hardwaru upravený software. Podle Stallmana tyto praktiky odpírají uživatelům některé ze svobod, která má licence GNU GPL chránit.\n"}
{"id": "997101", "url": "https://cs.wikipedia.org/wiki?curid=997101", "title": "Asaf Dajan", "text": "Asaf Dajan\n\nAsaf „Asi“ Dajan (: , ‎23. listopadu 1945, Nahalal – 1. května 2014, Tel Aviv) byl izraelský filmový režisér, herec, scenárista a producent. Jím režírované snímky \"Halfon Hill Doesn’t Answer\" (1976) a \"Život podle Agfy\" (1992) jsou dle deníku \"The New York Times\" považovány za klasiku izraelské kinematografie. Podle týdeníku \"The Hollywood Reporter\" byl Dajan považován za jednu z nejikoničtějších kulturních postav v Izraeli. Jeho otcem byl slavný izraelský generál a státník Moše Dajan.\n\nNarodil se v mošavu Nahalal za dob britské mandátní Palestiny jako nejmladší ze tří dětí Moše Dajana a Rut rozené Schwartzové. Zatímco jeho otec byl izraelským vojevůdcem, generálem a nakonec ministrem obrany, matka byla mírovou aktivistkou. Měl sestru Ja'el (* 1939), političku a spisovatelku, a bratra Ehuda (* 1942), sochaře. Po absolvování vojenské služby v izraelské armádě studoval filosofii a anglickou literaturu na Hebrejské univerzitě v Jeruzalémě, načež se dal na hereckou dráhu, jež ho posléze přivedla k režírování.\n\nCoby filmový herec se poprvé prosadil v roce 1967 ve snímku \"He Walked Through the Fields\". V následujících letech hrál mimo jiné ve filmech \"Scouting Patrol\", \"A Walk with Love and Death\", \"Into the Night\", \"Beyond the Walls\" či \"Operation Thunderbolt\" o operaci Entebbe, kde ztvárnil zástupce velitele Jonatana Netanjahua, jenž patří mezi nejúspěšnější izraelské filmy 70. let 20. století. Za svůj život hrál v padesáti filmech a šestnáct snímků režíroval. Mezi nejvěhlasnější filmy, které režíroval, patří \"Halfon Hill Doesn’t Answer\" (1976) a \"Život podle Agfy\" (1992), které jsou dle deníku \"The New York Times\" považovány za klasiku izraelské kinematografie.\n\nJak sám přiznal, třikrát se pokusil o sebevraždu. Měl taktéž problémy s užíváním drog. V roce 2004 byl usvědčen z držení kokainu, za což mu byl vyměřen osmiměsíční podmíněný trest a 200 hodin veřejně prospěšných prací. V roce 2009 byl telavivským soudem uznán vinným z napadení přítelkyně, které hrozil zabitím, za což se jí musel omluvit.\n\nByl celkem čtyřikrát ženatý a měl čtyři děti: Amalii, Avnera, Lior a Asju.\n\nV roce 2009 utrpěl masivní infarkt myokardu, načež se podrobil angioplastice v telavivské nemocnici Ichilov. V roce 2014 zemřel ve věku 68 let ve svém domě v Tel Avivu. Jeho rodina vyhověla žádosti Národního transplantačního centra na využití Dajanových rohovek. Pohřben byl v mošavu Nahalal po boku svého otce.\n\nV roce 1998 mu byla na Jeruzalémském filmovém festivalu udělena cena za celoživotní dílo. Roku 2005 byl v internetové soutěži 200 největších Izraelců deníku \"Ynet\" zvolen 129. největším Izraelcem všech dob. Za jeho herecké výkony a režisérské počiny mu bylo uděleno 8 Ofirových cen, přezdívaných izraelští Oscaři.\n\n"}
{"id": "997107", "url": "https://cs.wikipedia.org/wiki?curid=997107", "title": "Kuula", "text": "Kuula\n\n\"Kuula\" (do češtiny jako \"Poslouchej\") je píseň estonského zpěváka Otta Leplanda.\n\nZastupovala Estonsko na Eurovision Song Contest 2012. Vedle zpěváka se na podiu v Baku objevil i Marvi Vallaste, který zazpíval doprovodné vokály.\n\nPíseň byla zazpívána estonském jazyce, ale má také verze v různých jazycích. Ve španělštině \"\"Escucha\"\", v angličtině \"\"Hear me\"\" a ruštině \"\"Слушай\"\".\n\nVe 2. semifinále získala 100 bodů a postoupila ze 4. místa. Ve finále soutěže se umístila v celkovém pořadí na 6. místě s 120 body.\n"}
{"id": "997109", "url": "https://cs.wikipedia.org/wiki?curid=997109", "title": "Asaf", "text": "Asaf\n\nAsaf (: ) je hebrejské mužské jméno, jenž má vícero nositelů:\n"}
{"id": "997111", "url": "https://cs.wikipedia.org/wiki?curid=997111", "title": "Kvirinál", "text": "Kvirinál\n\nKvirinál, italsky \"Colle Quirinale\", je pahorek ve středu města Říma (\"rione Monti\") a je to nejsevernější ze „Sedmi pahorků“, na nichž stál starověký Řím. Kvirinálský palác je sídlem italského presidenta, takže „Kvirinál“ se někdy užívá jako označení italské vlády a státu.\n\nPodle pověsti sídlili na Kvirinálu Sabinové i jejich král Titus Tatius a název pochází od sabinského boha Quirina. Od republikánské doby byl místem přepychových vil, protože zde byl lepší vzduch než dole u řeky.\n\nNa vrcholku, který je jen asi 57 m nad mořem, je Kvirinálské náměstí (\"Piazza del Quirinale\") s Kvirinálským palácem z roku 1583, původně letním sídlem papežů, od roku 1870 italských králů a od roku 1946 presidentů. Za palácem je rozsáhlý park \"Giardini del Quirinale\".\n\n"}
{"id": "997112", "url": "https://cs.wikipedia.org/wiki?curid=997112", "title": "David Greenwalt", "text": "David Greenwalt\n\nDavid Greenwalt (* 16. října 1949 Los Angeles, Kalifornie) je americký televizní producent, režisér a scenárista.\n\nJako režisér epizod televizních seriálů působil od 80. let 20. století. Scenáristicky se podílel například na seriálech \"Báječná léta\" (1991–1992) či \"The Commish\" (1993–1995). Byl výkonným producentem krátce existujících seriálů \"Profit\" (1996–1997), \"Zázraky\" (2003), \"Jake 2.0\" (2003–2004) a \"Unesený\" (2006–2007), jejichž některé díly také napsal a režíroval. Na přelomu 20. a 21. století spolupracoval s Jossem Whedonem, nejprve jako scenárista, režisér a výkonný producent seriálu \"Buffy, přemožitelka upírů\" (1997–1999). V letech 1999–2004 působil na stejných pozicích u navazujícího seriálu \"Angel\", který spolu s Whedonem vytvořili. Producentsky se podílel také na seriálech \"Vetřelci z hlubin\" (2005–2006) a \"Heuréka – město divů\" (2006) a \"Ochrana svědků\" (2010), v letech 2011–2017 pracoval jako výkonný producent a scenárista na seriálu \"Grimm\", jehož je spoluautorem.\n"}
{"id": "997114", "url": "https://cs.wikipedia.org/wiki?curid=997114", "title": "Diskografie Ivety Bartošové", "text": "Diskografie Ivety Bartošové\n\nDiskografie české popové zpěvačky Ivety Bartošové se skládá z dvanácti převážně sólových studiových alb. Výjimku tvoří její gramofonový debut \"Knoflíky lásky\" (1985), jenž nahrála ve spolupráci s Petrem Sepéšim, respektive čtyři kompilační alba, která mapují hudební kariéru už samotné umělkyně tematicky. Mezi tyto patří sbírka jí převzatých lidových písní \"Zpívání s Ivetou\" (1990), remixová \"Hej pane diskžokej\" (2002), a také dvě kolekce s jejími verzemi koled – \"Vánoční Iveta\" (2005) a \"Když ticho zpívá\" (2009). Kromě desíti výběrových desek včetně exportní \"Closer Now\" (1990) nazpívané výhradně v angličtině, box setu \"Platinum Collection\" (2008) či virtuálního nosiče \"Víš, lásko\" (2012), vydala rovněž dva hudební DVD tituly a tři EP nahrávky. V rámci dodatečného formátu přispěla svými vokály na třicet tři jednotlivých singlů i čtyřicet dalších individuálních skladeb od různých umělců. Namluvila také jednu audioknihu pro děti s názvem \"Pohádky Arturovi\" (2002).\n\nBartošová byla ve svém žánru považována za představitelku tzv. středního proudu, jemuž na domácí scéně v časech její sólové Supraphonovské éry mezi zpěvačkami dominovala. Po natočení prvních tří dlouhohrajících desek, jmenovitě \"I. B.\" (1987), \"Blízko nás\" (1989) a \"Natur\" (1991), kooperaci s monopolním vydavatelem přerušila v prospěch tehdy modernější ochranné známky. V zastoupení Tommü Records tak posléze vydala čtvrtý, nicméně svůj jediný album, \"Václavák\" (1992). Po přechodně obnovených závazcích se značkou Supraphon, v podobě dodatečného smluvního setu \"Tobě\" (1993), na jistou dobu zakotvila u společnosti Bonton Music. Ačkoliv bez někdejších komerčních úspěchů, prostřednictvím obou holdingem vyprodukovaných alb, a to \"Malé bílé cosi\" (1994) a \"Čekám svůj den\" (1996), ji Akademie populární hudby dvakrát nominovala na svá výroční hudební ceny.\n\nZásadnějších tržních výsledků se opětovně dočkala na sklonku 90. let XX. století, kdy přesedlala ke stáji typu „major label“. Jejím prvotním tvůrčím počinem pro Monitor-EMI byla muzikálová EP \"Dracula\" (1997). Certifikáty prodejnosti hudebních nosičů jí však vynesly až její řadové a za sebou jdoucí desky, jakými byly multiplatinová \"Ve jménu lásky\" (1998), zlatá \"Bílý kámen\" (1999) a neméně zlatá \"Jedna jediná\" (2000). Zbylé dlouhohrající nahrávky, zlatá \"Dráhy hvězd - All Stars Disco\" (2003) a \"22\" (2008); ačkoliv tyto vyšly již v přerušovaných intervalech, i ony udržovaly zpěvaččiny hitparádové pozice v mezích oficiální Top 50 Prodejní. V posledních aktivních letech bylo její jméno spojováno s nezávislou značkou MME, pro niž nenatočila původní materiál nad rámec EP \"Děkuju Vám, Andělové\" (2010). Nedlouho před svým tragickým skonem dočasně obnovila spolupráci s EMI, a to u příležitosti vydání její retrospektivní sbírky, na kterou v roce 2012 přispěla dvěma labutími skladbami (titulní „Noc je království“ a „Není cesty zpátky“). Bezmála dva měsíce po své předčasné smrti dobyla její posmrtně vydaná EP s názvem \"Naposledy\" vrchol albového řebříčku IFPI ČR, na kterém setrvala po dobu tří týdnů. Ve 28. týdnu vydání domácí hitparády v roce 2014 měla pak zpěvačka zastoupených celkem šest desek (na 1., 10., 22., 53., 62. a 63). K prvnímu výročí její smrti vydal Warner Music kompilaci \"Nekonečná: Best Of\", která v dubnu 2015 debutovala na 5. místě albové hitparády.K nedožitým 50. narozeninám pak album \"Krásná neznámá\", které je složeno převážně z raritních či dosud nevydaných nahrávek. Bylo přijato příznivě jak kritikou, tak posluchači, přičemž nejvýše obsadilo 2. místo albové hitparády.\n\nV rámci 2. ročníku odevzdávaní cen Česká hvězda byla Iveta Bartošová dne 21. května 2009 uvedena do Síně slávy, přičemž v historických žebříčcích ankety popularity Zlatý neboli Český slavík k roku 2014 včetně, je vyhodnocena jako pátá nejúspěšnější účastnice ve své kategorii (po Bílé, Zagorové, Urbánkové a Pilarové).\n\n"}
{"id": "997120", "url": "https://cs.wikipedia.org/wiki?curid=997120", "title": "Čajkov", "text": "Čajkov\n\nČajkov ( ) je obec na Slovensku v okrese Levice. V roce 2013 zde žilo 1 000 obyvatel. První písemná zmínka o obci pochází z roku 1276.\n\nObec Čajkov leží v severní části Levického okresu nedaleko řeky Hron. Je součástí Nitranského kraje. Čajkovský katastr má rozlohu 2 394 ha. Převážnou část tvoří hřebeny a svahy Štiavnických vrchů. Obec patří do Tekovského regionu.\n\n"}
{"id": "997128", "url": "https://cs.wikipedia.org/wiki?curid=997128", "title": "Emil Pfersche", "text": "Emil Pfersche\n\nEmil Pfersche (18. prosince 1854 Prešpurk – 11. března 1916 Praha) byl rakouský právník, vysokoškolský pedagog a politik německé národnosti, na konci 19. století poslanec Říšské rady.\n\nVystudoval práva na univerzitě ve Štýrském Hradci a na Vídeňské univerzitě. Roku 1878 získal ve Vídni titul doktora práv. Dále se pak vzdělával studiem na univerzitách v Lipsku, Göttingenu a Berlíně. V roce 1880 se stal privátním docentem římského práva na univerzitě ve Štýrském Hradci a roku 1889 mimořádným profesorem. V roce 1891 se stal mimořádným profesorem na univerzitě ve Štýrském Hradci i v oboru rakouského práva a roku 1893 mimořádným profesorem pro římské právo a rakouské právo na německé univerzitě v Praze, kde byl následovníkem Gustava Hanauska. Roku 1895 se zde stal řádným profesorem. V období let 1906/1907 byl rektorem německé univerzity v Praze a v letech 1900/1901 a 1909/1910 děkanem její právnické fakulty. Je autorem řady odborných studií a knih.\n\nZapojil se i do veřejného a politického života. Koncem 19. století publikoval v německém tisku články kritizující Badeniho jazyková nařízení. Na konci 90. let 19. století se zapojil i do celostátní politiky. Ve volbách do Říšské rady roku 1897 byl zvolen, a zde zastupoval kurii městskou, obvod Ústí nad Labem, Chabařovice atd. V roce 1897 se profesně uvádí jako univerzitní profesor, bytem na Královských Vinohradech.\n\nUvádí se jako německý liberál (liberálně a centralisticky orientovaná Německá pokroková strana, odmítající federalistické aspirace neněmeckých etnik). Patřil po dlouhé roky do vedení pokrokové strany a po smrti Adolfa Bachmanna se stal vedoucím stranické kanceláře. Byl rovněž předsedou pražské pobočky organizace \"Deutscher Schulverein\".\n\nMěsto Ústí nad Labem mu udělilo čestné občanství. Císař mu udělil titul dvorního rady a Řád železné koruny. Zemřel v březnu 1916.\n\n"}
{"id": "997129", "url": "https://cs.wikipedia.org/wiki?curid=997129", "title": "Adolf Promber", "text": "Adolf Promber\n\nAdolf Promber (17. dubna 1843 Uherské Hradiště – 3. února 1899 Brno) byl rakouský právník a politik německé národnosti, v závěru 19. století poslanec Říšské rady; jeden z hlavních představitelů německorakouského tábora na Moravě.\n\nByl synem výběrčího daní. V letech 1860–1864 vystudoval práva na Vídeňské univerzitě, kde roku 1867 získal titul doktora práv. Krátce působil jako notář ve Frenštátu u moravské finanční prokuratury. Od roku 1872 byl advokátem v Brně. Zapojil se do veřejného a politického života.\n\nOd 70. let 19. století se zapojil i do celostátní politiky. Ve volbách do Říšské rady roku 1873 byl zvolen a zastupoval zde kurii městskou, obvod Kroměříž, Uherské Hradiště atd. Za týž obvod obhájil mandát i ve volbách do Říšské rady roku 1879. Ve volbách do Říšské rady roku 1885 uspěl v městské kurii, obvod Hranice, Lipník atd. Opětovně za něj byl zvolen i ve volbách do Říšské rady roku 1891 a volbách do Říšské rady roku 1897. V parlamentu setrval do své smrti. Pak ho nahradil Karl Fochler. V roce 1897 se profesně uvádí jako advokát, bytem v Brně. V zákonodárném sboru byl aktivní hlavně v rozpočtovém a branném výboru. V roce 1874 se zasloužil o podobu zákona upravujícího poměry státních úředníků.\n\nUvádí se jako německý liberál (liberálně a centralisticky orientovaná Ústavní strana, odmítající federalistické aspirace neněmeckých etnik). V roce 1878 zastával funkci zapisovatele zemského volebního výboru Ústavní strany na Moravě. Při svém nástupu do parlamentu patřil mezi mladoněmecké liberály, kteří kritizovali staroněmecké politiky Ústavní strany. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 byl zvolen za Německou pokrokovou stranu. Po volbách roku 1897 zasedal v poslaneckém klubu Freie Deutsche Vereinigung (takzvaná Mauthnerova skupina), který sdružoval staroliberální proud německorakouské politiky.\n\nOd roku 1876 zasedal rovněž jako poslanec Moravského zemského sněmu. Do roku 1884 na něm zastupoval okres Hodonín, pak Lipník. Od roku 1878 byl členem zemského výboru, v němž po dvacet let působil coby referent pro obecní, zemědělské a finanční záležitosti. Od roku 1896 byl náměstkem moravského zemského hejtmana. Spolu s baronem Johannem von Chlumeckým byl koncem století hlavním představitelem německorakouského politického tábora na Moravě.\n\nByl švagrem předního českého politika na Moravě Františka Aloise Šroma. V národnostních otázkách byl umírněný a položil základy k pozdějšímu Moravskému vyrovnání. Uznával, že při etnických poměrech na Moravě není pro německou populaci vhodné vystupovat radikálně opozičně a obstrukčně. Sám byl do sněmu i Říšské rady volen za obvody v českém vnitrozemí. V roce 1897 odmítal ostrý opoziční kurz proti Badeniho jazykovým nařízením.\n\nZískal čestné občanství více než 50 moravských obcí. Čestným občanem ho například jmenovaly i etnicky převážně české obce jako Valašské Klobouky. V roce 1883 mu byl udělen Řád železné koruny.\n\nZemřel na \"žaludeční nemoc\" v únoru 1899.\n"}
{"id": "997130", "url": "https://cs.wikipedia.org/wiki?curid=997130", "title": "Karl Röhling", "text": "Karl Röhling\n\nKarl Röhling byl rakouský pedagog a politik německé národnosti z Čech, na konci 19. století poslanec Říšské rady.\n\nVystudoval filozofii. Profesí byl gymnaziálním učitelem ve Stříbře.\n\nVe volbách v roce 1895 byl zvolen v kurii venkovských obcí (volební obvod Tachov) do Českého zemského sněmu. Politicky patřil mezi německé liberály (Německá pokroková strana, odmítající federalistické aspirace neněmeckých etnik).\n\nKoncem 90. let 19. století se zapojil i do celostátní politiky. Ve volbách do Říšské rady roku 1897 byl zvolen a zastupoval zde všeobecnou kurii, 3. volební obvod: Stříbro, Horšovský Týn atd. V roce 1897 se profesně uvádí jako profesor a člen zemské školní rady, bytem ve Stříbře.\n"}
{"id": "997131", "url": "https://cs.wikipedia.org/wiki?curid=997131", "title": "Stephen Cole Kleene", "text": "Stephen Cole Kleene\n\nStephen Cole Kleene (5. ledna 1909, Hartford – 25. ledna 1994, Madison) byl americký matematik a logik, který svou prací pomohl položit základy matematické informatiky.\n\nSpolu s Alonzo Churchem, Alanem Turingem, Emilem Postem či Kurtem Gödelem je považován za zakladatele specifické větve matematické logiky, a to tzv. teorie rekurzivních funkcí. Obzvláště významná je jeho práce v teorii vyčíslitelnosti. Je po něm pojmenovaných několik matematických konceptů, např. Kleeneho hierarchie, Kleeneho algebra, nebo Kleeneho hvězdička (také nazývána iterace nebo Kleeneho uzávěr) a s ní úzce související Kleeneho plus (kladná iterace). Také vynalezl regulární výrazy a spolu s Alonzo Churchem i lambda kalkul. Jeho jméno nesou i Kleeneho s-m-n věta a Kleeneho-Rosserův paradox. Byl také průkopníkem intuicionizmu.\n\nSprávná výslovnost jména Kleen je / kleɪni ː / (jako anglické \"clay-knee\"), ne / kli ː ni ː / nebo / kli ː n /. Jeho syn, Ken Kleene k tomu řekl:\nKleene se narodil v roce 1909, v Hartfordu v Connecticutu. Studoval na Amherst College, kde v roce 1930 získal titul bakaláře, později na Princetonské univerzitě, kde v roce 1934 získal i doktorát (PhD). Jeho disertační práci s názvem \"A Theory of Positive Integers in Formal Logic (Teorie přirozených čísel ve formální logice)\" vedl jako školitel Alonzo Church. Ve třicátých letech pomohl k rozvoji lambda kalkulu, který vynalezl Church, takovou měrou, že dnes bývá považován i za jeho spoluzakladatele. V roce 1935 začal pracovat na katedře matematiky Wisconsinské-Madisonské univerzity, kde strávil většinu svého profesionálního života. Během Druhé světové války působil v americké armádě.\n\nKleeneho výuka na Wisconsinské-Madisonské univerzity v oblasti matematické logiky vyústila do třech knih: \"Introduction to metamathematics (Úvod do metamatematiky)\" (1952), \"The Foundations of intuitionistic Mathematics (Základy intuicionistické matematiky)\" (1965 ; spolu s Richardem Eugenem Vesleym) a \"Mathematical Logic (Matematická logika)\" (1967). V první z těchto knih Kleene uveřejnil významný alternativní důkaz Gödelovy věty o neúplnosti a druhá je považována za klasický titul o intuicionistické logice.\n\nKleene měl se svou manželkou Nancy Elliottovou čtyři děti. Po celý život se věnoval rodinné farmě v Maine. Věnoval se také horolezectví a kanoistice, zajímal se o přírodu a životní prostředí, byl aktivním ochráncem přírody.\n\nRoku 1990 získal National Medal of Science.\n"}
{"id": "997132", "url": "https://cs.wikipedia.org/wiki?curid=997132", "title": "Disc Description Protocol", "text": "Disc Description Protocol\n\nDisk Description Protocol nebo zkráceně DDP (volně přeloženo „protokol popisující obsah disku\"), je souborový formát pro identifikování a popis kolekcí dat, která budou následně zaznamenána na optický disk, což zahrnuje nejen standardní disky CD, DVD ale i High Density disky (HD).\n\nDDP vynalezl Doug Carson (Doug Carson & Associates, Inc.). DDP byl rozšířen pro podporu disků DVD v roce 1996, a v roce 2006 následně opět zozšířen o podporu disků High Density (HD). DDP je pomocí DCA stále aktuální, a pokračuje pod licencí DCA.\nDDP je proprietární formát a je majetkem společnosti DCA. Specifikace formátu souboru není volně k dispozici. Licence DDP je zdarma. \n\nDDP je běžně používaný jako světový standard pro předávání podkladů pro výrobu optických disků, a má podporu všech\nvýrobců zařízení pro mastering kompaktních disků a DVD disků. Též je podporován výrobci profesionálních pracovních stanic určených ke\nzpracování zvuku, nebo autorizaci disků DVD.\nPři přenosu dat přes FTP protokol, je používán termín DDPI (Disc Description Protocol Image).\n\nDDP protokol musí obsahovat čtyři části:\n\nMůže být též vložen volitelný textový soubor (volitelná část), který bude obsahovat názvy skladeb, a jejich časování.\n\nAktuální verze DDP podle formátu: \n\nSeznam softwaru, který je schopen exportovat do formátu DDP:\n\n\n"}
{"id": "997134", "url": "https://cs.wikipedia.org/wiki?curid=997134", "title": "Ivan Grégr", "text": "Ivan Grégr\n\nIvan Grégr (* 21. května 1942) je bývalý československý fotbalový rozhodčí.\n\nV československé lize působil v letech 1978-1991. Řídil celkem 155 ligových utkání, jako asistent rozhodčího 153 ligových utkání. Jako mezinárodní rozhodčí řídil v roce 1982-1990 celkem 61 mezistátních utkání. V evropských pohárech řídil v letech 1982-1990 celkem 5 utkání (v Poháru mistrů evropských zemí 1 utkání a v Poháru UEFA 4 utkání).\n\n\n"}
{"id": "997135", "url": "https://cs.wikipedia.org/wiki?curid=997135", "title": "Třemšín (hrad)", "text": "Třemšín (hrad)\n\nTřemšín byl hrad, nacházející se na stejnojmenné hoře Třemšín v jižní části středočeského pohoří Brdy, 7 km od Rožmitálu pod Třemšínem. Z hradu se zachovaly zbytky středověkého opevnění v romantické úpravě. Název hradu i vrcholu pochází od střemchy, která zde roste. Barvitější lidový výklad odkazuje na tři zlaté šíny – zlaté pruty, které podle jedné z mnoha místních pověstí tvoří poklad ukrytý v hradní studni. Zbytky hradu jsou chráněny jako kulturní památka České republiky.\n\nV 10. století stávala na Třemšíně dvě opevněná hradiště. Kolem roku 1200 založil rod Buziců gotický hrad. Prvním známým pánem hradu je roku 1349 Beneš z Třemšína, roku 1389 Hroch z Třemšína a koncem 14. století Diviš z Třemšína a jeho synové Herš a Jodok Zajíc. Po zmizení hradního pána Jodoka a Heršově smrti daroval král Václav IV. roku 1403 hrad jako odúmrť Janu Zajíci z Třemšína. V následujících letech se zde vystřídalo několik majitelů. V době husitských válek se na hrad vrátil katolík Jan Zajíc a roku 1424 byl hrad dobyt a vypleněn husity. Ještě v letech 1436–1446 jej obýval Mikuláš Vepř řečený Svinda, poté hrad zpustl.\n\nZdeněk Lev z Rožmitálu získal roku 1528 od krále Ferdinanda I. povolení k obnovení hradu, ale obnova se z finančních důvodů neuskutečnila. Kolem roku 1800 nechal arcibiskup Salm upravit cesty (tzv. Salmova cesta) i samotný vrchol Třemšína kamennými valy, čímž byl však nenávratně zničen původní stav hradiště.\n\n"}
{"id": "997153", "url": "https://cs.wikipedia.org/wiki?curid=997153", "title": "Insinuace", "text": "Insinuace\n\nInsinuace (\"insinuatio\") byl původně zápis do soudních protokolů, tedy úřední registrace nějaké skutečnosti, podobně jako je tomu dnes u notářského zápisu. Za starověkého Říma tak byly např. zapisovány nadměrné dary (nad 500 solidů) nebo emancipace syna z moci otcovské.\nV moderním významu jde o pomluvu, bezdůvodné nařčení druhé osoby.\n"}
{"id": "997154", "url": "https://cs.wikipedia.org/wiki?curid=997154", "title": "Science slam", "text": "Science slam\n\nScience slam je vědecká show, při které vědci prezentují svůj vlastní vědecký výzkum v daném časovém rámci pro nevědecké publikum. Hlavní důraz je kladený na představení a vysvětlení současné vědy různorodému publiku a to srozumitelnou a zábavnou formou. Typicky jde o soutěž mezi jednotlivými vystupujícími, ve kterém je publikum porotou. Science slam je formou vědecké komunikace.\n\nPůvodní myšlenka a princip Science slamu pochází z akce nazvané Poetry Slam. Na konci roku 2006 pak účastník Poetry Slamu založil v Darmstadtu v Německu vlastní variantu akce zaměřenou na vědu. Od roku 2008 se stala se těší velké oblibě v Německu a od roku 2010 i mezinárodně. Od roku 2013 se pravidelně koná i v Česku, kde ho pořádá Masarykova univerzita.\n\nScience slam je obecný koncept pro prezentaci libovolných vědeckých témat, existují však i varianty specializující se na určitá témata, například medicínu a zdraví, sociologii atp.\n\nZatím jediný science slam v České republice pořádá Masarykova univerzita, který je nejvíce inspirován z Vídeňského Science slamu. Každý účastník má k dispozici 6 minut pro své vystoupení, při kterém nemohou použít projektor ani další audiovizuální techniku. Mohou si ale přinést vlastní demonstrační pomůcky. Po vystoupení všech soutěžících diváci vybírají vítěze, který je symbolicky oceněn.\n\n"}
{"id": "997159", "url": "https://cs.wikipedia.org/wiki?curid=997159", "title": "Just a Little Sign", "text": "Just a Little Sign\n\nJust a Little Sign je název písničky německé power metalové skupiny Helloween, která vyšla roku 2003 na jejich albu Rabbit Don't Come Easy. Písnička popisuje muže, který přijde na disco s úmyslem užívat si hudbu. Zamiluje se tam ovšem do jisté ženy, ale bojí se jí to říct.\n"}
{"id": "997161", "url": "https://cs.wikipedia.org/wiki?curid=997161", "title": "Stipulace", "text": "Stipulace\n\nStipulace (\"stipulatio\", odvozuje se od \"stipulum\" – „pevné“, nebo od \"stipes\" – „kmen“) byl formální, verbální, jednostranný a abstraktní kontrakt římského práva. Šlo o ústní smlouvu, která musela být uzavřena pronesením předem stanovených slov, přičemž sloveso odpovědi muselo být stejné jako u otázky, např. věřitel se zeptal „Slibuješ?“ a dlužník odpověděl „Slibuji“. Protože byla kontraktem abstraktním, nezáleželo na důvodu (kauze) smlouvy a pouhým splněním těchto formálních náležitostí vznikl závazek (obligace). Ten byl jednostranný, jelikož se takto zavázala pouze jedna strana. Stipulace byla velmi oblíbenou, později se však radikálně změnila, když došlo k uvolnění jejího formalismu. Stala se z ní neformální dohoda, kde záleželo na vůli obou stran, nikoli na dodržení formy slibu.\nPředmětem stipulace mohlo být jakékoli plnění, zvláště byla používána tam, kde šlo o právní poměry jinak nežalovatelné. Žena si tak mohla pojistit vrácení věna pro případ rozvodu (\"cautio rei uxoriae\"), vlastník sousedního pozemku získával záruku proti hrozící škodě (\"cautio damni infecti\") a šlo tak sjednat i úroky (\"stipulatio usurae\") nebo smluvní pokutu pro případ nesplnění jiné smlouvy (\"stipulatio poenae\"). Při nesplnění stipulace měl věřitel k dispozici žalobu přísného práva \"actione ex stipulatu\". Zvláštním druhem byly praetorské stipulace, prováděné na nátlak praetora, který tak někoho donutil ke slibu určitého plnění nebo jednání, např. poručníka, aby řádně spravoval jmění poručence.\nOpačně působila akceptilace (\"acceptilatio\"), formální dohoda o zániku závazku. Zanikal tak, že dlužník se věřitele pouze zeptal „Máš splněno, co jsem slíbil?“ a věřitel odpověděl „Mám“.\n"}
{"id": "997162", "url": "https://cs.wikipedia.org/wiki?curid=997162", "title": "Messa di voce", "text": "Messa di voce\n\nMessa di voce (italsky přibližně \"položení hlasu\") je hudební technika spočívající v postupném crescendu a opětném diminuendu při zachování téže výšky tónu. Tzn., že tón má být nasazen v tiché dynamice, pak postupně zvolna zesiluje, až dosáhne plné síly hlasitosti, poté, podobným způsobem ustupuje zpět do tiché dynamiky.\n\nTato technika je proveditelná na mnoha hudebních nástrojích, ale zřejmě nejznámější je její použití ve zpěvu.\nTechnika \"messa di voce\" není totéž, co mezza voce (italsky, \"polohlasně\") – mezza voce znamená, že part se má zpívat na půl síly.\n\nTuto techniku používali i barokní hráči na violu de gamba, violoncello, housle..atd.\n\nPěvecká technika \"messa di voce\" je obecně považována za velmi pokročilou. K jejímu správnému provedení je nutné, aby se měnila pouze síla (hlasitost) tónu, nikoli výška, intonace, témbr, vibrato atd. To vyžaduje velmi vysokou pěveckou úroveň interpreta, zvláště vokální koordinace, a to zejména v diminuendu. To je jeden z důvodů, proč tato technika často není výslovně požadována a je jen velmi zřídka ke slyšení mimo klasickou hudbu.\nV západní hudbě je fenomén \"messa di voce\" spojena se slavnými kastráty, jako byl např. Carlo Broschi, zvaný \"Farinelli\" (a dnes je doménou mezzosopránů a kontratenorů, kteří zpívají stejné role v barokních operách). Technika byla rovněž populární v období belkanta, kdy se hojně používala jako dramatická zdobný úvod před árií, jak můžeme pozorovat na příkladě árie \"Casta diva\" z Belliniho \"Normy\". Později technika \"messa di voce\" ustoupila do pozadí, neboť hlavní proud operního zpěvu se vyvíjel od lehké a komplikované hudba té doby k hlasitějšímu zpěvu spíše deklamačního rázu (podobnému řeči) poloviny až konce 19. století.\nV západní populární hudbě je \"messa di voce\" ještě méně obvyklá. Dosud se občas vyskytuje v některých zdobnějších uměleckých stylech populární hudby, spíše jako černý gospel a další styly jím ovlivněné (soul apod.).\n\n \n"}
{"id": "997163", "url": "https://cs.wikipedia.org/wiki?curid=997163", "title": "Power", "text": "Power\n\nPower je název písničky německé powermetalové hudební skupiny Helloween. Písnička vyšla roku 1996 na albu The Time of the Oath. Pojednává o dosažení něčeho, co je správné.\n\nPod názvem „Propast“ ji v roce 1999 nahrála skupina Komunální odpad\n\n"}
{"id": "997164", "url": "https://cs.wikipedia.org/wiki?curid=997164", "title": "Republika (politická strana)", "text": "Republika (politická strana)\n\nRepublika je česká politická strana v insolvenci, založená v roce 2013. Ideologicky se hlásí k pravicovému konzervatismu. Profiluje se jako alternativa k tradičním stranám či podnikatelským hnutím. \n\nUstavující sjezd proběhl v únoru roku 2014. Na post předsedy a prvního místopředsedy byli zvoleni bývalí poslanci strany Věci veřejné Otto Chaloupka a Michal Babák. Řadovými místopředsedy se stali Antonín Cekota a Radka Sitarová. Strana na sjezdu představila a schválila program, který vychází z pravicových hodnot a akcentuje národní hrdost a vlastenectví. \n\nV únoru 2015 se konala II. celostátní konference strany, předsedou byl zvolen Michal Babák a 1. místopředsedou pak Bohuslav Jedinák. Posty řadových místopředsedů obsadili Jan Blažek, Antonín Cekota, Otto Chaloupka, Radka Sitarová a Zdeněk Renc.\n\nStrana je od roku 2015 v insolvenci.\nZákladní programový manifest stojí na pěti pilířích týkajících se justice, práce a sociálních věcí, bezpečnosti a zdravotnictví. Tyto základní hodnoty jsou pak rozšířeny o konkrétní body pro jednotlivé typy voleb, kterými chce oslovit \"„slušné, schopné, podnikavé a sebevědomé občany, kteří chrání svá práva a svobody a respektují práva a svobody ostatních\"“. Kontroverzi budí zejména některé body z oblasti imigrační politiky a registr přestupků. Média stranu kritizují za skeptický postoj vůči islámu; Chaloupka toto náboženství označuje za nepřátelské a agresivní. \n\nProgramové priority \n\nSpoluzakladatelem strany a prvním předsedou se stal bývalý poslanec Otto Chaloupka, který se dlouhodobě zabývá tzv. obráceným rasismem, čímž několikrát vzbudil kontroverzi. V roce 2013 se na svém facebookovém profilu zastal napadeného manželského páru z Duchcova formou otevřeného dopisu. \"„Vážený cikáne vajdo Františku Tomáši. Pár poznámek k vašemu dopisu starostce Duchcova: Vaše vyjádření o vaši tlupou napadených manželích (‚Vždyť se jim nic nestalo‘) je za hranici přijatelnosti. Vaše (cikánská) arogance přerostla už dávno do rozměrů, které vyžadují reakci“\",  těmito slovy zahájil Chaloupka otevřený dopis, který koluje na Facebooku. \"„Slušní lidé dlouho snášeli vaše krádeže, agresivitu a neoprávněné požadavky na další a další výhody. Ale jak každý rozumný člověk ví, tohle nemohlo pokračovat do nekonečna. Lidé se bojí na ulici, mají strach o své děti, necítí se bezpečně a také jsou už unaveni z toho, že ze svých peněz, které vydělávají práci, musí živit tisíce vašich rodin.“\"\n\nDruhým zakládajícím členem a prvním místopředsedou byl zvolen Michal Babák. Bývalý poslanec po zániku mandátu podnikal v oblasti účetnictví a finančnictví. Zároveň působil jako externí konzultant pro ekonomické svazy a organizace. Ve straně Republika zodpovídá za ekonomickou část programu. V letošním roce vydal knihu s titulem \"Medvědovi stojí pořád\". Titul popisuje zákulisí českého parlamentu, ať už jde o podobu zákulisních vyjednávání, úlohu Jany Nagyové na úřadu vlády nebo o vzniku strany Úsvit. \n\nJako řadové místopředsedy zvolili delegáti sjezdu Radku Sitarovou a Antonína Cekotu. Radka Sitarová vystudovala obor ochrana životního prostředí na MU v Brně a několik let v oblasti působila. Antonín Cekota byl krajským manažerem ODS, v době zvolení se věnoval podnikání. \n\nStranu dále podpořili například senátoři Miroslav Krejča, Pavel Lebeda a bývalá olympionička Olga Charvátová-Křížová, která za stranu kandidovala jako nezávislá kandidátka do Evropského parlamentu. \nVolby do Evropského parlamentu 2014 byly první volby, kterých se strana zúčastnila. Hlavními kandidáty byli předseda strany Otto Chaloupka a bývalá novinářka a moderátorka Televizních novin Eva Jurinová, která se svým bývalým kolegou Zbyňkem Merunkou natočila straně předvolební spot.\n\nProgram do evropských voleb hájil silnou korunu, společnou evropskou obranu, rovnost jednotlivých členských zemí. Chaloupka akcentoval jako jedno z hlavních témat problematiku imigrace a zneužívání sociálních dávek, kterou dlouhodobě kritizuje. Programovou prioritou Evy Jurinové bylo zlepšení kvality dovážených potravin a zákaz dovozu odpadu. \n\nPředvolební komunikace stála na kontaktní kampani po regionech Čech, Moravy a Slezska. Volby pro novou stranu neskončily úspěchem. Republika získala v celé republice jen 2240 hlasů (0,14 procenta) a žádného zástupce v Evropském parlamentu nezískala. \n\n"}
{"id": "997167", "url": "https://cs.wikipedia.org/wiki?curid=997167", "title": "Kaş", "text": "Kaş\n\nKaş (řecky \"Αντίφιλος\" - \"Antifilos\", lykijčsky \"Άβησος - Habesos\") je město v Turecku, v regionu Lýkie, 2 km od řeckého ostrova Kastelorizo a 168 km od města Antalya. Žije zde 7 000 obyvatel.\n\nMěsto pod jménem \"Habesos\" zde založili starověcí Lýkové, kteří se ve 3. stol. před Kr. pomíchali s Řeky a helenizovali se. Z tohoto období pocházejí i známé lýkijské hrobky, které jsou právě ve městě Kaş dobře zachovány. V Byzantské době byl Antifilos sídlem biskupa. Byl dobyt Araby, kteří ho nazývali \"Andifli\", později bylo město dobyto Turky. V roce 1923, během Řecko-turecké výměny obyvatel, se místní Řekové, kteří zde tvořili většinu obyvatelstva vystěhovali do Řecka.\n\nMěsto je atraktivní turistickou lokalitou. Jsou zde zachovány antické lýkijské hrobky, pláž a promenáda. Kaş má pěkné staré město, stojí zde opuštěné řecké domy. Do města chodí i turisté z nejvýchodnějšího řeckého ostrova Kastelorizo a Kaş je zároveň navštěvovaný místními Řeky z Kasteloriza.\n"}
{"id": "997169", "url": "https://cs.wikipedia.org/wiki?curid=997169", "title": "Altispinax", "text": "Altispinax\n\nAltispinax („s vysokými ostny“) byl poměrně velký teropodní dinosaurus, který obýval území dnešního Německa a možná také Anglie a Belgie v období spodní křídy, asi před 130 miliony let. Původní fosilní materiál sestává z jediného zubu a byl objeven koncem 19. století v Dolním Sasku na severozápadě Německa. Další podobné fosílie ze západní Evropy mohou a nemusí patřit stejnému rodu. Velkého teropoda popsal během přednášky dne 16. prosince 1884 Wilhelm Barnim Dames (původně však pod názvem \"Megalosaurus dunkeri\"). Rodové jméno \"Altispinax\" pak stanovil až roku 1923 další německý paleontolog Friedrich von Huene. Jedinou tomuto rodu s jistotou přisouditelnou fosílií je zub o délce korunky 6 centimetrů a bází o šířce 22 milimetrů. Patřil zřejmě poměrně masivnímu dravci, který obýval oblasti západní a střední Evropy v období spodní křídy a lovil zde býložravé dinosaury i další větší obratlovce.\n\n"}
{"id": "997173", "url": "https://cs.wikipedia.org/wiki?curid=997173", "title": "Elancrin", "text": "Elancrin\n\nElancrin je označení vlákenného materiálu pocházejícího z palmy kokosové.\n\nVlákna se získávají z kůry kokosových ořechů máčením, rozvolňováním a praním. Před použitím se pak vlákna napouštějí přírodním nebo umělým latexem, často opatřují černou barvou a stáčejí do provazce.\nPoužití: Výplň čalouněných sedadel, nábytku a matrací. Pro tento účel se elancrinem často nahrazují mnohem dražší koňské žíně.bez px, typo \n"}
{"id": "997176", "url": "https://cs.wikipedia.org/wiki?curid=997176", "title": "John George Kemeny", "text": "John George Kemeny\n\nJohn George Kemeny vlastním jménem Kemény János György (31. května 1926, Budapešť – 26. prosince 1992, New Hampshire) byl maďarsko-americký matematik židovského původu, spoluautor programovacího jazyka BASIC. Podílel se rovněž na vývoji americké atomové bomby. \n\nJános Kemény utekl spolu se svou rodinou z Budapešti v roce 1940 kvůli sílícímu postavení fašistického Německa v Střední evropě. Střední školu ukončil už v New Yorku (\"George Washington High School in New York City\"), později studoval na Princetonské univerzitě matematiku a filozofii. Studium musel kvůli druhé světové válce na rok přerušit. Vojenskou službu vykonával v Los Alamos, kde pracoval na Projektu Manhattan, tedy vývoji jaderné zbraně. Zde poznal Richarda Feynmana, který byl jeho nadřízeným. Největší dojem na něj však udělal John von Neumann. \n\nPo návratu na Princeton ukončil studium v roce 1947 a v roce 1949 získal doktorát z logiky. Doktorandské studium vykonával pod dohledem Alonzo Churche, na krátkou dobu se stal také matematickým asistentem Alberta Einsteina.\n\nJako 27letý přijal úkol vytvořit katedru matematiky na Darthmouthské vysoké škole, v letech 1971 až 1980 byl jí rektorem. V roce 1979 ho prezident Jimmy Carter požádal o vedení vyšetřování havárie atomové elektrárny na Three Miles Island, kde se částečně roztavil atomový reaktor.\n\nProgramovací jazyka BASIC vytvořil v roce 1964 spolu s Thomasem Eugenem Kurtzem. Spolu vytvořili i Dartmouth Time-Sharing System (DTSS). Tento systém umožňuje více lidem pracovat na jednom počítači. \n\n"}
{"id": "997180", "url": "https://cs.wikipedia.org/wiki?curid=997180", "title": "Philip Abelson", "text": "Philip Abelson\n\nPhilip Hauge Abelson (27. dubna 1913, Tacoma, Washington, USA - 1. srpna 2004, Bethesda, Maryland) byl americký jaderný fyzik, fyzikální chemik, molekulární biolog a geochemik.\n\nVystudoval chemii a fyziku na univerzitě ve Washingtonu. Po ukončení studia pracoval v ústavu jaderné fyziky na Univerzitě v Berkeley, kde získal doktorát z jaderné fyziky.\n\nVe spolupráci s Edwinem McMillanem se mu v roce 1940 podařilo získat první umělý prvek, později nazvaný neptunium (atomové číslo 93). \n\nSpolu s Rossem Gunnem vyvinul metodu, pomocí které bylo možné jednoduše separovat izotopy Uranu 235 a 238, a výraznou měrou se tak přičinil o rozvoj Projektu Manhattan. \n\nAbelson sehrál významnou úlohu při vývoji atomových ponorek. Jako první navrhl umístění atomového reaktoru do trupu ponorky, a jeho návrh byl použit i při konstrukci první atomové ponorky na světě, USS Nautilus.\n\nAbelson byl považován za všestranného vědce, v roce 1939 a 1946 pracoval také v oblasti biologie (zkoumal možnosti použití radioizotopů v molekulární biologii) a geologii. Kromě toho se zabýval mikrobiologií (bakteriální biosyntéza) a studoval vývoj měkkýšů analýzou aminokyselin ve fosíliích.\n\nOd roku 1944 byl vedoucím námořního výzkumné laboratoře ve Filadelfii. Od roku 1946 do roku 1978 pracoval v Carnegie Institute of Technology ve Washingtonu, od roku 1971 byl jeho prezidentem. Od roku 1962 do roku 1985 byl vydavatelem časopisu Science.\n\nRoku 1987 získal National Medal of Science.\n\n"}
{"id": "997181", "url": "https://cs.wikipedia.org/wiki?curid=997181", "title": "Dirk", "text": "Dirk\n\nDirk může znamenat:\n\n\n\n\n\n"}
{"id": "997183", "url": "https://cs.wikipedia.org/wiki?curid=997183", "title": "Hugo Münsterberg", "text": "Hugo Münsterberg\n\nHugo Münsterberg (1. června 1863, Gdaňsk – 16. prosince 1916) byl německo-americký filozof a psycholog, představitel bádenské novokantovské školy. Věnoval se problémům filozofie hodnot. Byl průkopníkem pracovní, experimentální a klinické psychologie. Také byl zastáncem behaviorismu, zkoumal význam modliteb a postavil problém efektivity výpovědí očitých svědků. Pomohl redefinovat wundtovskou psychologii do její modernější podoby. Od roku 1910 se zaměřil na aplikaci psychologie na průmyslovou výrobu. Byl profesorem Harvardovy univerzity.\n\nNarodil v Gdaňsku, který byl tehdy německým městem. Jeho otec, Moritz Munsterberg, pracoval jako obchodník se dřevem, nakupoval dřevo v Rusku a v Anglii ho pak prodával. Jeho matka, Anna Munsterbergová, byla umělkyní, která si i přes péči o své čtyři syny našla čas pro kresby a malby. Díky atmosféře otevřenosti a úcty k umění prožil šťastné a bezstarostné dětství.\nŠkolku i základní školu absolvoval v rodném Gdaňsku. Jako dvanáctiletému mu zemřela matka. V roce 1882 maturoval na gymnáziu v Gdaňsku a rozhodl se vyrazit do světa. Zapsal se na semestr na Ženevské univerzitě, kde si zlepšil nejen francouzštinu, ale i znalosti literatury. V září téhož roku se začalo jeho systematické studium, a to na Univerzitě v Lipsku, kde začal v oblasti sociální psychologie a kde ho později zlákala medicína. V roce 1883 navštěvoval přednášky Wilhelma Wundta, které ho okouzlily natolik, že se rozhodl zasvětit svůj život psychologii. Vstoupil do týmu známé první psychologické laboratoře v Lipsku. V roce 1885 získal titul PhD ze psychologie a o dva roky později dokončil studium medicíny v Heidelbergu. Později v roce 1891 získal profesuru a zúčastnil se první mezinárodní konference v Paříži, kde se poprvé setkal s dalším průkopníkem psychologie Williamem Jamesem. Od té doby byli ve stálém spojení několik let. James byl natolik okouzlen Munsterbegovým géniem, že ho v roce 1892 pozval na tři roky na Harvard, aby řídil pschologickou laboratoř. Byl natolik úspěšným učitelem, že dostal trvalou nabídku působit na Harvardu jako profesor. V roce 1898 byl zvolen prezidentem American Psychological Association (APA). Se svými studenty sestrojil množství vynalézavých testů, kterými testovali personál v amerických továrnách.\n\nVěnoval se zejména pracovní psychologii, v níž dodržoval přísně experimentální orientaci. Zaměřil se na problémy s monotónností práce, pozorností a únavou. Zajímaly ho i psychologické a sociální dopady na výkonnost a účinnost reklamy a rozvoj ekonomické psychologie. Napsal: \"Stimulovat práci je jediným cílem této studie\". Také věděl, že další rozpracování pracovní psychologie bude muset stavět na spolupráci. Povaha výše zmíněných problémů bude vyžadovat relativně velký počet subjektů, které budou podrobeny experimentálnímu testování. Často zdůrazňoval důležitost tohoto faktu ve svých výzkumech. Poznatky z oblasti pracovní psychologie shrnul do své nejvýznamnější knihy \"Psychology and Industrial Efficiency\" (Psychologie a efektivnost průmyslu).\n\n"}
{"id": "997188", "url": "https://cs.wikipedia.org/wiki?curid=997188", "title": "Kostel svatého Jana Křtitele (Holohlavy)", "text": "Kostel svatého Jana Křtitele (Holohlavy)\n\nKostel svatého Jana Křtitele je římskokatolický farní kostel v Holohlavech. Je farním kostelem farnosti - děkanství Holohlavy. Je chráněn jako kulturní památka České republiky.\n\nExistence kostela je doložena roku 1357. Původně gotická budova byla do současné renesanční podoby přestavěna v roce 1584, barokní průčelí a brána na hřbitov byly vybudovány v polovině 18. století. Ve zdech kostela jsou zazděny náhrobníky z let 1700–1824. Na bráně bývalé hřbitovní zdi je umístěna socha Bolestné Matky Páně. Oprava věže kostela proběhla v letech 2009–2011.\n\nZ vnitřního vybavení kostela je nejvýznamnější cínová křtitelnice z roku 1552 a oltářní obraz Křest v Jordáně od Josefa Hellicha z roku 1844.\n\nNa jihozápadě sousedí s kostelem památkově chráněná budova bývalého špitálu a na západ od kostela se nachází také památkově chráněná budova děkanství.\n\nBohoslužby se konají v neděli v 8.00, ve středu v 9.00, v pátek v 17.00 a první sobotu v měsíci v 9.00.\n\n"}
{"id": "997207", "url": "https://cs.wikipedia.org/wiki?curid=997207", "title": "Praga BD 500 DOHC", "text": "Praga BD 500 DOHC\n\nPraga BD 500 DOHC je motocykl, vyvinutý konstruktérem Jaroslavem Františkem Kochem, vyráběný v letech 1929–1933.\n\nČtyřdobý, vzduchem chlazený jednoválec DOHC se svislým královským hřídelem a zdvihovým objemem 499 cm³ se třístupňovou převodovkou s ručním řazením, sekundární převod řetězem. Při konstrukci motocyklu byla použita řada pokrokových prvků, díky kterým motocykl disponoval výbornými sportovně-turistickými vlastnostmi. Spolehlivost stroje ověřil sám konstruktér Jaroslav František Koch, když v září roku 1928 podnikl na motocyklu tohoto typu jízdu z Říma do Prahy. Vzdálenost 1480 kilometrů překonal v čase 35 hodin a 40 minut a vytvořil tak vytrvalostní rekord. Motocykl vznikl v roce 1927 ve firmě Breitfeld a Daněk. Po fůzi s firmou ČKD se motocykly vyráběly pod značkou Praga.\n\n\n\n"}
{"id": "997216", "url": "https://cs.wikipedia.org/wiki?curid=997216", "title": "Georg Joachim Rhaeticus", "text": "Georg Joachim Rhaeticus\n\nGeorg Joachim von Lauchen Rhaeticus (16. února 1514 Feldkirch – 4. prosince 1574 Košice) byl rakouský matematik a astronom.\n\nNarodil se jako Georg Iserin. Do věku 14 let ho vzdělával otec, městský lékař ve Feldkirchu. V roce 1528 jeho otce odsoudili za čarodějnictví a popravili ho. Součástí rozsudku byl i zákaz používat příjmení Iserin, proto se Georgova matka, původem Italka, vrátila ke svému dívčímu menu Thomasina de Porras a její syn začal používat jméno Georg Joachim de Porro. \"Porro\" znamená v italštině \"pórek\" a navíc se Georg necítil být Italem, a tak později upřednostnil germanizovanou podobu tohoto jména znějící \"von Lauchen\". Ještě později k tomu připojil jméno Rhaeticus (podle římského pojmenování jeho rodné provincie - Rhaetia). \n\nRhaeticus začal po smrti otce studovat na latinské škole ve Feldkirchu, přičemž ho štědře podporoval Achilles Gasser, otcův nástupce na postu městského lékaře. V roce 1528 odešel studovat do Curychu na \"Frauenmuensterschule\", kde setrval do roku 1531. Matematiku a astronomii studoval od roku 1532 na univerzitě ve Wittenbergu, kde v roce 1535 získal titul magistra.\n\nPo získání magisterského titul zůstal na své alma mater přednášet matematiku, vyučoval konkrétní aritmetiku a geometrii. O dva roky později podnikl Rhaeticus studijní cestu. V říjnu 1538 se vydal do Norimberka za Johannem Schönerem, který vydával knihy. V Ingolstadtu pak navštívil Petra Apiana a v Tübingenu Joachima Cameraria. V roce 1539 odešel do Fromborku k Mikuláši Koperníkovi, kde strávil dva roky. Pak se do Wittenbergu vrátil, ale jako kopernikovec zde upadl do nemilosti a musel z univerzity odejít. Po pobytu v Norimberku, Krakově a údajně i v Moldavsku prožil poslední léta života v Košicích. Tam i zemřel, podle některých pramenů 4. prosince 1574, podle jiných 4. prosince 1576.\n\nNa mladého Georga velmi zapůsobil první Koperníkův náčrt heliocentrické soustavy (\"Comentariolus\", 1530), proto se vydal za jeho autorem. Ve Fromborku se důkladně seznámil s myšlenkami velkého Poláka. Jako první informoval svět o Koperníkově systému ve formě dopisu J. Schöner (\"Narratio de libris revolutionum Copernic\", 1540). Na jeho naléhání Kopernik dopracoval své hlavní dílo a Rhaeticus se podstatným způsobem zasloužil o vydání \"O obězích nebeských sfér\" ( 1543). Až do své smrti vlastnil Koperníkův rukopis. V Krakově konal astronomická pozorování, věnoval se matematice i mineralogii. V posledních letech se živil pouze astrologií a medicínou. \n\nNejvýznamnější vlastní práci Rhaeticus vydal v roce 1551 pod názvem \"Canon doctrinae triangulorum\". Publikoval v něm tabulky všech šesti v té době používaných goniometrických funkcí: sinus, kosinus, tangens, kotangens, sekans a kosekans. Na rozdíl od svých předchůdců neužil oblouky kružnic a tětivy, ale zavedl goniometrické funkce pomocí vztahů mezi hodnotami úhlů a délkami stran v pravoúhlém trojúhelníku. V této podobě se vyučují dodnes. \n\nSestavovil též rozsáhlé tabulek goniometrických funkcí pod názvem \"Opus Palatinum de triangulis\". Toto dílo má přes 1400 stran, krom tabulek obsahuje i teoretickou část, která podává přehled prakticky celé rovinné i sférické trigonometrii. \n\n"}
{"id": "997219", "url": "https://cs.wikipedia.org/wiki?curid=997219", "title": "Nikola Pisano", "text": "Nikola Pisano\n\nNikola Pisano, též Niccolò Pisano, (asi 1206 Apulie - 1278), byl italský sochař a architekt, často označovaný za zakladatele renesančního sochařství.\n\nJeho hlavní sochařská díla jsou kazatelny v baptisteriu v Pise (1260) a Dómu v Sieně (1266 - 1268), zdobené reliéfy z Nového zákona. Kromě toho vyzdobil reliéfy a soškami náhrobek svatého Dominika v Bologni a mramorovou fontánu v Perugii (1277 - 1280).\n\nPisano vysoce převýšil své bezprostřední předchůdce. Přestože se držel tradičních kompozičních motivů, dal prostřednictvím svých děl podnět k novým formám. Nebyl jen napodobitelem antického umění, jeho postavy jsou originální díla, která vznikla díky důkladnému studiu a pochopení antických prototypů. Je spojen s počátky italské renesance, za jejíž začátek se většinou označuje rok 1260, kdy Nicola Pisano dokončil kazatelnu v Pise. Jedním z vysvětlení tohoto uměleckého \"skoku\" je Pisanův původ v jižní Itálii, kde císař Fridrich II. Štaufský používal sice u svých hradů gotických forem francouzského typu, avšak u dalších staveb jednoznačně podporoval návrat ke klasickým, starověkým vzorům, což platilo i o sochařství. To korespondovalo i s Fridrichovou ideovou politikou. S jeho smrtí v jižní Itálii sice přestali plošně působit umělci přebírající antické vzory, jeden z nich, Nikola Pisano se však přesunul do Toskánska. O jeho původu nejsou pochybnosti, u smluv na kazatelnu v Sieně je uveden jako Nikola z Apulie. V Pise získal občanství, proto je známý pod tímto příjmením.\n\nO jeho architektonickém umění není mnoho informací, protože skoro všechny budovy, jež mu přisuzoval Giorgio Vasari byly časem téměř úplně přestavěny.\n\nJeho žáky byli Arnolfo di Cambio a Guglielmo Agnelli i jeho syn, Giovanni Pisano.\n\n"}
{"id": "997223", "url": "https://cs.wikipedia.org/wiki?curid=997223", "title": "Västerbottens Folkblad", "text": "Västerbottens Folkblad\n\nFolkbladet nebo také \"Folkbladet Västerbotten\", do 18. dubna 2012 \"Västerbottens Folkblad\" či \"VF\", jsou švédské sociálnědemokratické noviny založené v roce 1917. Sídlí ve městě Umeå. Publikují převážně regionální zprávy. Vycházejí celý týden kromě neděle. Náklad klesá: z 15 700 výtisků v roce 2004 k 9700 v roce 2013.. \n\n"}
{"id": "997224", "url": "https://cs.wikipedia.org/wiki?curid=997224", "title": "Vasilij Andrejevič Tropinin", "text": "Vasilij Andrejevič Tropinin\n\nVasilij Andrejevič Tropinin ; , Karpovka – , Moskva) byl ruský malíř období romantismu.\n\nNarodil se jako nevolník a v tomto postavení prožil většinu svého života. Byl však oblíbencem hraběte Münnicha a hraběte Arkadije Markoffa, kteří mu pomohli k přijetí na petrohradskou Akademii. Zde studoval u S. S. Ščukina (1799-1804). Po absolvování této výtvarné školy se usadil v Moskvě. Svobodu získal až po čtyřicítce. Maloval krajinky a žánrové obrazy (\"Starý žebrák\", \"Krajkářka\", \"Albánská dívka ve dveřích\" ...) a zejména portréty (N. M. Karazmina, K. A. Lebrechta, A. S. Puškina, L. P. Tatiščeva, N. V. Gogola i cara Mikuláše I.).\n\nTropininovo dílo obsahuje asi 3 000 obrazů. Dnes jsou v majetku Ruského muzea v Petrohradě, Treťjakovské galerie v Moskvě a Moskevského Puškinova muzea. Některé jsou v soukromých sbírkách. Za nejhodnotnější se pokládají \"Portrét Alexandra Puškina\", \"Krajkářka\" a \"Vyšívačka zlatem\".\n\n"}
{"id": "997227", "url": "https://cs.wikipedia.org/wiki?curid=997227", "title": "Kostel svatého Bartoloměje (Březnice)", "text": "Kostel svatého Bartoloměje (Březnice)\n\nKostel svatého Bartoloměje je římskokatolický chrám v obci Březnice v okrese Zlín. Je chráněn jako kulturní památka České republiky.\nPrvní písemná zmínka o kostele pochází z roku 1437 (je uvedeno farní beneficium a patronátní právo - to znamená, že zde stál kostel a fara). Osudy kostela byly značně proměnlivé. Původně katolický kostel přešel v roce 1570 do rukou českých bratří, v roce 1619 je uváděn jako luteránský. Po třicetileté válce znovu přešel do správy katolické církve.\nKostel má původně gotické jádro, v 19. století (po obnovení samostatné farní správy v roce 1858) byl přestavěn a rozšířen.\n\nJe farním kostelem farnosti Březnice u Zlína.\n"}
{"id": "997256", "url": "https://cs.wikipedia.org/wiki?curid=997256", "title": "ECMAScript", "text": "ECMAScript\n\nECMAScript je skriptovací jazyk normovaný neziskovou organizací ECMA International podle specifikace ISO/IEC 16262:2011. Tento jazyk je využíván především na webových stránkách pro vytváření skriptů na straně klienta. Nyní jsou využívány především jeho implementace jako např. JavaScript, JScript a ActionScript.\n\nJavaScript byl původně vyvinut Brendanem Eichem ze společnosti Netscape a byl pojmenován Mocha, později LiveScript a nakonec JavaScript, jak jej známe dnes. V prosinci 1995, Sun Microsystems a Netscape oznámily oficiální vydání JavaScriptu a v březnu 1996 byl vydán webový prohlížeč Netscape Navigator 2.0, který JavaScript plně podporoval.\n\nVzhledem k velkému úspěchu JavaScriptu reagoval Microsoft vydáním kompatibilního jazyka jménem JScript. Byly přidány metody, které opravily tzv. Y2K problém (neboli problém s interpretací data, počínaje rokem 2000) a vycházely ze třídy Java Date. JScript byl plně podporován prohlížečem Internet Explorer 3.0, který byl vydán v srpnu 1996.\n\nMicrosoft následně dodal JScript společnosti ECMA International pro standardizaci a vytvoření specifikace ECMA-262, která začala v listopadu 1996. První verze ECMA-262 byla přijata na valném shromáždění společnosti ECMA v červnu 1997 a od té doby bylo vydáno několik dalších verzí.\n\nV červnu 2004 publikovala Ecma International standard ECMA-357 definující rozšíření E4X (ECMAScript for XML) a ES-CP (Compact Profile pro ES, ECMA-327), které byly v roce 2015 zrušeny, protože nevyhovovaly verzi ES6.\n\nJak již bylo zmíněno, syntaxe ECMAScriptu je v mnohém podobná jako programovací jazyky Java nebo C++. \n\nPříklad práce s for cyklem: \n\nObjektově orientované programování (volání funkcí):\n\nFunkce ECMAScriptu jsou objekty a mohou být uložené jako proměnné, použité jako argumenty funkce a nebo vráceny jako výsledek. Tento fakt přináší výhodu v tom, že funkce a metody mohou importovat různé funkcionality volanému objektu.\n\nObjekty mají prototypy:\n\nVlastnost \"prototype\" obsahuje odkaz na takzvaný objektový prototyp, datovou strukturu definující vlastnosti a objekty společné všem objektům vytvořeným stejným konstruktorem.\n\nPole:\n\nObjekty:\n\nRegulární výrazy:\n"}
{"id": "997257", "url": "https://cs.wikipedia.org/wiki?curid=997257", "title": "Dluh (rozcestník)", "text": "Dluh (rozcestník)\n\nDluh je předmět vztahu mezi věřitelem a dlužníkem, závazek, který je dlužník povinen vyrovnat.Další významy jsou uvedeny níže:\n\n"}
{"id": "997258", "url": "https://cs.wikipedia.org/wiki?curid=997258", "title": "Paul Topinard", "text": "Paul Topinard\n\nPaul Topinard (4. listopadu 1830 L'Isle-Adam – 20. prosince 1911 Paříž) byl francouzský antropolog a lékař, zakladatel vývojové antropologie na pařížské univerzitě. Byl vědeckým tajemníkem Francouzské antropologické společnosti. Topinard se zabýval klasifikací lidských ras a typů v Evropě a rozdělením antropologie na obecné studium lidského druhu a na studium různých lidských ras a skupin.\n\n"}
{"id": "997259", "url": "https://cs.wikipedia.org/wiki?curid=997259", "title": "Stegodon", "text": "Stegodon\n\nStegodon byl chobotnatec, který vyhynul počátkem holocénu. Dosahoval délky až osm metrů a výšky čtyři metry, jeho kly byly jen lehce zahnuté a okolo tří metrů dlouhé. Název \"stegodon\" pochází z řeckých slov \"στέγειν\" (střecha) a \"ὀδούς\" (zub) podle rýhovaných stoliček připomínajících hřeben střechy. Společným předkem stegodonů a současných slonů bylo gomphotherium. Existují dohady, že mimořádné rozměry a další anatomické zvláštnosti některých nepálských slonů jsou výsledkem křížení se stegodony. Malé populace na izolovaných ostrovech přežívaly až do doby před zhruba čtyřmi tisíci lety. Na ostrově Flores byly nalezeny pozůstatky zakrslé formy stegodona (ostrovní nanismus), která vážila pouze okolo 300 kg.\n\n\n"}
{"id": "997260", "url": "https://cs.wikipedia.org/wiki?curid=997260", "title": "Sandra Nurmsalu", "text": "Sandra Nurmsalu\n\nSandra Nurmsalu (* 6. prosince 1988 Alavere, Harjumaa, Estonská SSR, SSSR, dnes Estonsko) je estonská zpěvačka, houslistka a bývalá hlavní zpěvačka skupiny Urban Symphony. Působila také v hudeních skupinách Pink Tank, Virre a Pillipiigad.\n\nSkupina Urban Symphony reprezentovala 16. května Estonsko na Eurovision Song Contest 2009 s písní \"\"Rändajad\"\". Píseň se kvalifikovala z druhého semifinále ze třetího místa a ve finále Eurovision Song Contest 2009 se umístila na šestém místě.\n\nVyrůstala v obci Alavere, která se nachází na jihovýchodě kraje Harjumaa. První hudební kroky činila v hudební škole Kose, kde se naučila hrát na housle.\n\nSedm let zpívala ve skupině \"Pillipiigad\" a tři roky ve skupině \"Virre\". Během svého dospívání byla také součástí estonské popové skupiny \"Pink Tank\".\n\nJako sólistka na soutěži \"2 takti Ette\", která se koná každé dva roky Estonskou televizí a vysílá se na celostátní úrovni, získala národní uznání a umístění na 4. místě. Díky svým jedinečným výkonům si jí všiml budoucí producent Sven Lõhmus a od této doby s ní začal spolupracovat, což nakonec vedlo v roce 2007 k vytvoření skupiny Urban Symphony.\n\nMezinárodně známou se stala díky účasti v soutěži Eurovision Song Contest 2009 s kapelou Urban Symphony. Jejich debutový singl \"\"Rändajad\"\" vyhrál estonský národní výběr a získal právo se zúčastnit v roce 2009 Eurovision Song Contest v Moskvě. Píseň se kvalifikovala z druhého semifinále ze třetího místa a ve finále Eurovision Song Contest 2009 se umístila na šestém místě. Díky účasti v soutěži si získala značnou fanouškovskou základnu v Evropě.\n\nPoté vystoupila v hudební soutěži \"Eesti otsib superstaari\". Dne 13. prosince 2009 každý soutěžící vystoupili se zvolenou estonskou zpěvačku či zpěvákem a zazpíval duet. Soutěžící Ott Lepland, později vítěz soutěže, si vybral Sandra Nurmsalu a vystoupili s písní \"\"Rändajad\"\".\n\nV květnu 2010 ohlásila spolu s Urban Symphony pauzu, protože se chtěla soustředit na výchovu dítěte a ostatní členové kapely mohli pokračovat ve svých studiích a věnovat se jiným zájmům.\n\nV červenci 2012, po dvou letech zaměření na rozvoj novorozeného dítěte, se vrátila k pěvecké kariéře uvedením singlu \"\"Sel Teel\"\" ve spolupráci se skupinou Sinine. \"\"Sel Teel\"\" trumfoval v žebříčku rádia Elmar po dobu dvou týdnů a v žebříčku setrval celkem 10 týdnů. Singl dosáhl úspěchu v celé řadě zemí Evropy, včetně Francie a Německa, kde dosáhl prvního místo v Deutsche Alternative Charts ve 44. týdnu roku 2012.\n\nOd svého návratu se zaměřuje na vystupovaní s různými tradičními estonskými skladbami na hudebních akcích po celém Estonsku.\n\nV říjnu 2012 se vydala na turné po boku mnoha jiných estonských umělců na oslavu 100 let estonského filmu a hudby, kdy vystoupila v hlavním městě Tallinnu, Pärnu i Tartu.\n\nKe konci roku 2012 oznámila koncertní turné s názvem \"Rändajad\", které nazvala po debutovém singlu skupiny Urban Symphony. Turné ji zavedlo do míst po celém Harjumaa, kde vyrůstala a dokonce i do jejího rodného města Alavere. V červenci 2013 turné pokračovalo s tím, že se přidaly další dvě členky kapely. V prosinci 2012 vytvořila svou vlastní hudební společnost s názvem \"Muusikalind\".\n\nPoté vystoupila na hudebním koncertě \"Öölaulupidu Järjepidevus\", kde učinila debut svému nového singlu \"\"Vike Eestimaa\"\". Dne 26. září odhalila studiovou verzi písně, které nahrála ve studiu vydavatelství \"Moonwalk Studios\" a připojila oznámení, že pracuje na sólovém debutovém albu se svým bývalým producentem Svenem Lõhmusem.\n\nV prosinci 2013 se dostala mezi 20 semifinalistů estonského národního kola \"Eesti Laul 2014\" se svou písní \"\"Kui tuuled pöörduvad\"\". Dne 21. února 2014 postoupila z druhého semifinále až do finále, kde se ale nekvalifikovala pro superfinále dne 1. března 2014.\n\nOd roku 2004 je ve vztahu s Tarmem Kaskem, bývalým učitelem tělesné výchovy a profesionálním hazardním hráčem. Dne 11. března 2010 bylo potvrzeno, že je těhotná a dne 26 červenci 2010 porodila své první dítě, holčičku pojmenovala Crystal Ingrid Nurmsalu. Po narození dítěte se rozhodla si dát pauzu od hudební kariéry a soustředila se na výchovu a růst dítěte.\n"}
{"id": "997261", "url": "https://cs.wikipedia.org/wiki?curid=997261", "title": "Dluh (film, 2011)", "text": "Dluh (film, 2011)\n\nDluh (: ) je americko-britský thriller z roku 2011 režírovaný Johnem Maddenem. Na scénáři se podíleli Matthew Vaughn, Jane Goldmanová a Peter Straughan. Snímek představuje remake izraelského dramatu \"Ha-Hov\", který v roce 2007 natočil Assaf Bernstein.\n\nPříběh se odehrává ve dvou hlavních časových rovinách. První probíhá v roce 1965, kdy se tři agenti Mosadu podíleli na plánu zajetí nacistického zločince a jeho převozu z Východního Berlína do Izraele. Druhá dějová linka se odehrává v roce 1997, kdy dcera agentky napsala knihu o matčině misi.\n\nV dramatu se objevili Helen Mirrenová, Sam Worthington, Jessica Chastainová, Ciarán Hinds, Tom Wilkinson, Marton Csokas a Jesper Christensen.\n\nPremiéra, původně plánovaná na prosinec 2010, byla pozdržena a k uvedení filmu v amerických kinech došlo 31. srpna 2011.\n\nTři mladí agenti Mosadu jsou v roce 1965 vysláni na misi do Východního Berlína, aby zajali a pro soudní proces do Izraele převezli nacistického válečného zločince, lékaře Dietera Vogela – známého jako „chirurg z Birkenau“, pro jeho experimentování na Židech v koncentračním táboře Auschwitz během druhé světové války.\n\nO atraktivní agentku Rachel Singerovou jeví zájem oba její spolupracovníci David Peretz i Stefan Gold. Podle vytvořeného plánu jsou Rachel a David fiktivní německý manželský pár pocházející z Argentiny, který se neúspěšně pokouší o zplození potomka. Žena proto vyhledá gynekologa, jímž je „chirurg z Birkenau“ žijící poklidným životem. Po ověření jeho identity agentka lékaře během vyšetření napadne a do krku mu injikuje dávku sedativ. V přivolaném záchranném vozidle do nemocnice přijíždějí David se Stefanem, v přestrojení zdravotníků. Pacienta odvážejí před příjezdem skutečné sanitky.\n\nLékař má být převezen do Západního Berlína přes uzavřenou vlakovou zastávku Berlin Wollankstraße, kterou soupravy mířící přes Berlínskou zeď jen projíždějí z východní do západní části města. Strojvedoucí, který se na plánu podílí, vlak ve stanici zastavuje a chirurg má být do něj nepozorovaně naložen. Akce však ztroskotá po odhalení trojice hlídkujícími východoněmeckými vojáky. Agentům s nákladem se daří prostřílet z obklíčení a zmizet v ulicích. Vogel je následně držen v bytě. Rachel se od něj dovídá, že její nevolnosti jsou příznakem těhotenství. Otcem se stane Stefan, kterého na rozdíl od Davida nemiluje, a za nějž později provdá. Američané slíbenou pomoc odvolávají a plán dalšího pokusu o převoz je nejistý. Válečnému zločinci se podaří po boji s agentkou z bytu uniknout, ve chvíli kdy jsou oba muži pryč.\n\nTrojice uzavírá dohodu, že příběh doktorova útěku upraví, ve jménu hrdosti a dobrého jména Izraele. Svět tak následujících třicet let zná verzi, v níž měl být prchající chirurg zastřelen kulkou z Rachelina revolveru. V roce 1997 její dcera Sarah vydává o této hrdinné misi knihu.\n\nNa Ukrajině se však v té chvíli jeden ze starých pacientů sanatoria domáhá rozhovoru se známým kyjevským novinářem Titovem, když tvrdí, že je hledaný nacistický zločinec Dieter Vogel. Tuto informaci zachytí Izraelci. Stefan přesvědčí bývalou ženu Rachel, aby se ho vydala zlikvidovat pro dobré jméno rodiny a vlasti. David, který uprchlého nacistu léta marně hledal, se navrátil do Svatě země. Vládní agent jej odváží k podání zprávy. Při nástupu do auta však bývalý agent poznává ve druhém voze sedícího Stefana a rozhoduje se ukončit život vkročením před rozjetý kamion.\n\nPo příjezdu do Kyjeva se Rachel vloupá do kanceláře novináře a zjišťuje jméno léčebny, kde by měl lékař dožívat. Rozhovor Titova je naplánovaný na příští den. Ženě se však daří proniknout na nemocniční pokoj dříve, ale z kusých informací starce chápe, že se o Vogela nejedná. Přesto je zřejmé, že mu některá fakta příběhu musel vyprávět samotný chirurg. Vydává se tak porozhlédnout po chodbách sanatoria. Spatřuje sešlého muže, jenž odpovídá vzezření Vogela a vydává se za ním na odlehlé místo. Při střetnutí si bývalý nacista uvědomuje chybu, když se o události zmínil spolupacientovi Ševčukovi. Ženě zasazuje bodné rány nůžkami, ta však útok opětuje a lékaře zabíjí vpichem stříkačky naplněné jedem do zad.\n\nJeště předtím, když Rachel v Ševčukově pokoji naslouchala jeho vyprávění, rozhodla se napsat do dekurzu pravdu o letitém berlínském příběhu. Tento vzkaz adresovala Titovovi, který jej také na posteli nalezl.\n\nIzraelské noviny uvedly, že se Helen Mirrenová „ponořila“ do studia hebrejštiny, židovské historie a materiálů o holokaustu, včetně života Simona Wiesenthala, v souvislosti s natáčením během roku 2009 na izraelských lokacích. Herečka roli charakterizovala: „\"Má postava nese paměť, hněv a utrpení holokaustu.\"“\n\nNatáčení probíhalo v západolondýnských ateliérech Ealing Studios, Budapešti a Tel Avivu.\nThriller měl neoficiální premiéru na Torontském mezinárodním filmovém festivalu v září 2010. Společnost Miramax původně oznámila datum uvedení do amerických kin na 29. prosince 2010, čímž se krátce poté snímek začal objevovat na seznamu možných uchazečů na Oscara pro rok 2011.\n\nDalší předprojekce proběhla 4. prosince 2010 během Washingtonského židovského filmového festivalu a ještě předtím 17. října na filmovém festivalu v Mill Valley. Oficiální premiéra dramatu byla posunuta na rok 2011 v souvislosti s výsledkem „obchodu mezi [vlastníkem Miramaxu] firmou Disney a nastávajícími majiteli, stavebním magnátem Ronem Tutorem a Colony Capital (řízenou Richardem Nanulou)….“\n\nV únoru 2011 bylo vydáno prohlášení, že premiéra je naplánována na 31. srpna 2011.\n\nAmerický remake \"Dluh\" je založen na stejnojmenném izraelském snímku \"Ha-Hov\" (Dluh) z roku 2007, který natočil Assaf Bernstein. Na scénáři se podílel s Idem Rosenblumem. Premiéra proběhla 29. listopadu 2007. Oba snímky se v některých aspektech odlišují:\n\n\n"}
{"id": "997262", "url": "https://cs.wikipedia.org/wiki?curid=997262", "title": "Medaile za odvahu (SSSR)", "text": "Medaile za odvahu (SSSR)\n\nMedaile za odvahu byla zřízena dne 17. října 1938 výnosem Prezidia Nejvyššího Sovětu SSSR. Ocenění přísluší příslušníkům Rudé Armády, pohraničních vojsk, vojenského námořnictva či vojsk NKVD za osobní statečnost projevenou v boji proti nepříteli při nasazení vlastního života a splnění podmínek nutných pro udělení. Do Velké vlastenecké války docházelo k předání v Kremlu Předsedou Prezidia Nejvyššího Sovětu SSSR. V době války bylo ocenění předáváno armádními veliteli po schvalovacím výnosu Prezidia Nejvyššího Sovětu SSSR.\n\nMedaile je ze stříbra a má průměr 37 milimetrů. Na lícové straně jsou tři letící letadla a pod nimi vyražen na dvou řádcích nápis ЗА ОТВАГУ. Pod nápisem se nachází tank a pod ním nápis СССР. Všechna vyobrazení jsou vystouplá a zvýrazňuje je červená barva. Po obvodu je vystouplý lem. Na rubové straně se nachází u starších verzí (z let 1938-1947) vyražené číslo vyznamenání. Medaile je přichycena ke kolodce pomocí stříbrného kroužku. Existují dvě varianty kolodky. První je pravoúhlá stříbrná kolodka s hedvábnou stuhou o šířce 26 milimetrů. V druhém případě má kodotka pětiúhlý tvar a je potažená hedvábnou stuhou o šířce 24 milimetrů, přičemž stuha je lemovaná po stranách modrým proužkem o délce 2 milimetry.\n\nCelkem bylo uděleno 4.569.893 kusů medaile. Udělování bylo ukončeno na počátku devadesátých let 20. století s rozpadem Sovětského svazu.\n"}
{"id": "997263", "url": "https://cs.wikipedia.org/wiki?curid=997263", "title": "Hokejová liga mistrů 2014/2015", "text": "Hokejová liga mistrů 2014/2015\n\nHokejová liga mistrů 2014/2015 byla prvním ročníkem evropské klubové soutěže pořádané akciovou společností Champions Hockey League. Soutěže se zúčastnilo 44 klubů ze 12 zemí.\n\nSpolumajitelé ligy měli právo na tzv. A-licenci, která jim umožňovala automatickou kvalifikaci (podmínkou ovšem bylo, že se v tomto ročníku museli účastnit své domácí nejvyšší hokejové soutěže).\n\nKaždá členská liga pak disponovala dvěma B-licencemi, které byly přiděleny:\n\n\nPokud některou z těchto pozic obsadil tým s A-licencí, získal B-licenci klub:\n\n\nNebylo by ani pak možné B-licenci udělit, mohlo vedení soutěže pozvat klub dle vlastního výběru na divokou kartu.\n\nDalších šest divokých karet (C-licence) dostaly kluby z jiných lig, např. ze Slovenska, Norska, Dánska, Francie, Itálie a Velké Británie.\n\n44 účastníků bylo 21. května 2014 na mistrovství světa v Minsku rozlosováno do 11 skupin od A do K po čtyřech. V nich se kluby střetly každý s každým vždy jednou doma a jednou venku. Vítězové skupin pak postoupili do vyřazovací fáze, ve které je doplnilo 5 nejlepších klubů z druhých míst.\n\n\n\n\n\n\n\n\n\n\n\n\n\nRozlosování zápasů v základních skupinách proběhlo 2. června 2014. 30 ze 44 týmů hrálo svůj první zápas 21. srpna 2014 a ostatní týmy hned následující den.\n\nDo play-off postoupili vítězové skupin a 5 nejlepších týmů z druhých míst. Play-off bylozahájeno 4. listopadu 2014 a skončilo 3. února 2015. Play-off se hrálo na dva zápasy (nerozhodné zápasy se neprodlužovaly) a postupovalo mužstvo s nejlepším celkovým skóre. Bylo-li po dvou zápasech skóre nerozhodné, rozhodovalo desetiminutové prodloužení, popřípadě samostatné nájezdy.\n\nTermíny zápasů:\n\nPoznámky:\n\n"}
{"id": "997264", "url": "https://cs.wikipedia.org/wiki?curid=997264", "title": "Ladislav Medňanský", "text": "Ladislav Medňanský\n\nLadislav Medňanský, též \"Ladislav Mednyánszky\" (případně \"László Mednyánszky\") (23. dubna 1852, Beckov – 17. dubna 1919, Vídeň) byl slovensko-maďarský malíř, uznávaný krajinář, stoupenec barbizonské školy a impresionismu.\n\nLadislav Jozef Baltazar Eustach, pokřtěn 4. května, se narodil 23. dubna 1852 v Beckově do smíšeného manželství katolického otce barona Eduarda Medňanského a evangelické matky Marie Anny, rod. Szirmay. Otec pocházel z šlechtické rodiny Mednyánszkých a Horváthových-Stančičových. Po deseti letech se rodina přestěhovala do matčina rodného zámečku ve Strážkách (dnes součást obce Spišská Belá) nedaleko Kežmarku.\n\nV letech 1864–1865 mu dával soukromé hodiny malířství vídeňský akvarelista Thomas Ender. Po maturitě získal umělecké vzdělání na Akademie der bildenden Künste v Mnichově u Alexandera Strähhubera a Otty Seitze (1872 –1874) a na École des Beaux-Arts v Paříži u Isidora Pilse (1874 – 1875). V roce 1875 poprvé navštívil Barbizon, kde se spřátelil s László Paálem, Karlem Bodmerem, Odilonem Redonem a dalšími malíři. V Paříži měl ateliér na Montmartru a působil zde do roku 1878.\n\nV roce 1877 poprvé navštívil maďarský Szolnok, kde se seznámil s Augustem Pettenkofenem a Tinou Blau. Absolvoval také studijní cestu do Itálie (1877–1878). Do Paříže se vrátil znovu v letech 1889–1891 a 1896–1897. Střídal také další místa pobytu: v Beckově, ve Střížkách, pronajímal si ateliéry v Budapešti a ve Vídni a pohyboval se i v jižnějších městech rakousko-uherské monarchie.\n\nI přes svůj vysoký věk dobrovolně narukoval na frontu první světové války jako vojenský malíř. Zemřel 17. dubna 1919 ve Vídni ve věku nedožitých 67 let. Pochován byl podle svého přání na budapešťském hřbitově Kerepeš vedle hrobu svého přítele a milence Bálinta. Kunsthistorička Milena Bartlová při festivalu Mezipatra 2010 uvedla, že se Medňanský svou sexuální orientací netajil, v jeho díle se však nijak zřetelně neprojevila. Vlastní deníky údajně popisují jen skrytou symboliku obsaženou v krajinářských obrazech.\n\nV roce 2006 o něm natočil Vladimír Štric 40minutový životopisný dokumentární snímek stručně nazvaný \"Mednyánszky\".\n\nCelkový rozsah Medňanského umělecké pozůstalosti je obtížné rekonstruovat, neboť mnohá díla nepodepisoval, nedatoval, daroval nebo prodal. Významná část se nachází v Maďarské národní galerii v Budapešti. Část jeho rozsáhlého díla je od roku 1990 vystavena kaštelu ve Strážkách u Spišské Belé, který původně patřil rodině Medňanských. Tzv. strážská kolekce je součást sbírek Slovenské národní galerie.\n\n\n"}
{"id": "997271", "url": "https://cs.wikipedia.org/wiki?curid=997271", "title": "Ferdinand Habsburský (1571–1578)", "text": "Ferdinand Habsburský (1571–1578)\n\nFerdinand Habsburský, kníže z Asturie (4. prosince 1571 – 18. listopadu 1578) byl knížetem z Asturie a také prvním společným synem Filipa II. Španělského a jeho čtvrté a poslední manželky Anny Habsburské. Jeho prarodiče z matčiny strany byli Maxmilián II. Habsburský a Marie Španělská.\n\nPo narození byl jmenován knížetem z Asturie, protože jeho starší bratr Karel Španělský zemřel tři roky před jeho narozením. Ferdinand zemřel velmi mladý, ve věku šesti let, po jeho smrti se knížetem z Asturie stal jeho mladší bratr Diego Felix.\n\n"}
{"id": "997274", "url": "https://cs.wikipedia.org/wiki?curid=997274", "title": "Saraka", "text": "Saraka\n\nSaraka (\"Saraca\") je rod vyšších dvouděložných rostlin z čeledi bobovité (\"Fabaceae\"). Jsou to stromy a keře se zpeřenými kožovitými listy a nápadnými bohatými květenstvími žlutých až červených květů s dlouhými tyčinkami. Saraky jsou rozšířeny v počtu 11 druhů v tropické Asii od Indie po jižní Čínu, jihovýchodní Asii a Novou Guineu. Rostou v tropických deštných pralesích, nejčastěji v blízkosti vodních toků. Nejznámějším zástupcem je saraka indická.\n\nSaraky jsou v tropech pěstovány jako okrasné dřeviny. V hinduismu i buddhismu náležejí mezi posvátné stromy. Svíravých účinků se využívá v medicíně.\n\nSaraky jsou keře a stromy se sudozpeřenými střídavými listy. Listy jsou řapíkaté, kožovité, složené z 1 až 7 jařem vstřícných, krátce řapíčkatých lístků. Na bázi nebo na vrcholu jednotlivých lístků bývají párové žlázky. Palisty jsou obvykle srostlé do kuželovité pochvy a opadavé. Mladé listy jsou splihlé a růžové, později zezelenají a narovnávají se do horizontální polohy.\nKvětenství jsou úžlabní, vrcholová nebo se vyvíjejí na starších větvích, jsou spíše hustá a bohatá, latovitá nebo chocholičnatá. Květy jsou oboupohlavné nebo funkčně samčí, se zakrnělým semeníkem. Češule je válcovitá až trubkovitá. Kalich je většinou čtyřčetný, řidčeji až šestičetný, žlutý, oranžový až červený a nahrazuje chybějící korunu. Listence v květenství jsou zbarvené podobně jako květy. Tyčinek je nejčastěji 4 až 8, jsou víceméně stejně dlouhé a vyčnívající z květu, s volnými nebo na bázi srostlými nitkami. Někdy jsou v květech přítomna staminodia. Semeník je stopkatý, na vrcholu s nitkovitou čnělkou zakončenou drobnou vrcholovou bliznou, a obsahuje 2 až 12 vajíček. Lusky jsou zploštělé, rovné nebo zahnuté, téměř okrouhlé, oválné nebo obvejčité, kožovité nebo dřevnaté. Pukají dvěma chlopněmi a obsahují 1 až 8 hladkých semen.\n\nRod saraka zahrnuje 11 druhů. Je rozšířen od Indie a Srí Lanky po Čínu, jihovýchodní Asii a Novou Guineu. Saraky rostou v nížinných deštných pralesích zejména kolem vodních toků. V Malajsii se tato vegetace formuje v tunely obklopující a uzavírající drobnější vodní toky.\n\nNěkteré druhy saraky jsou v tropech pěstovány jako okrasné dřeviny, ceněné pro nápadná bohatá květenství. Nejčastěji je pěstována Saraka indická (\"Saraca indica\") a druhy \"Saraca thaipingensis\" a \"Saraca asoca\". Podle legendy se pod sarakovým stromem narodil Buddha. Tento strom je v buddhismu uctíván a je často vysazován v okolí buddhistických chrámů. V hinduismu je považován za symbol lásky.\n\nBorka druhu \"Saraca dives\" je v Číně používána k léčení revmatismu a těžkého krvácení při menstruaci (menorhagie). Odvar z kůry \"Saraca indica\" a \"Saraca asoca\" je v Indii používán jako adstringens při vnitřních hemoroidech, menorhagii aj. obtížích, z květů se připravuje léčivo na průjem.\n\nSaraka není uváděna ze sbírek žádné české botanické zahrady.\n\n"}
{"id": "997278", "url": "https://cs.wikipedia.org/wiki?curid=997278", "title": "Grammofon", "text": "Grammofon\n\n\"Grammofon\" je druhý singl z EP Parim Päev od Getter Jaani. Autorem singlu je Sven Lõhmus, který byl zároveň i jeho producentem. Byl vydán dne 4. června 2010. Obsahuje jej také druhé album \"Rockefeller Street\".\n\n"}
{"id": "997279", "url": "https://cs.wikipedia.org/wiki?curid=997279", "title": "Seznam děl J. B. Lullyho", "text": "Seznam děl J. B. Lullyho\n\nSeznam děl J. B. Lullyho, pod zkratkou LWV, je označení pro katalog děl Jeana-Baptiste Lullyho z roku 1981. Jedná se o zkratku katalogu v němčině „Lully Werke Verzeichnis“ (Seznam Lullyho skladeb). Autorem katalogu je německý muzikolog Herbert Schneider.\n\nSeznam je utvořen chronologicky (nikoli tematicky = podle druhu skladby, jako např. BWV), podle data prvního uvedení skladby (premiéry). \n\nDíla jsou tematicky rozčleněna do skupin. Díla, u kterých jsou uvedeny pouze pomlčky \"(LWV --)\" místo čísla, nejsou v katalogu uvedena.\n\n\n\n\n\n\n\n\n\n\n\n\n\n\n\n"}
{"id": "997283", "url": "https://cs.wikipedia.org/wiki?curid=997283", "title": "Faustino Asprilla", "text": "Faustino Asprilla\n\nFaustino Asprilla (* 10. listopadu 1969, Tuluá) je bývalý kolumbijský fotbalista. FIFA ho vyhlásila šestým nejlepším hráčem světa za rok 1996. V divácké anketě uspořádané roku 2008 byl zvolen mezi pět nejlepších fotbalistů kolumbijské historie.\n\nReprezentoval Kolumbii na olympiádě 1992, mistrovství světa ve fotbale 1994 a mistrovství světa ve fotbale 1998. Získal bronzovou medaili na Copa América 1995 a stříbrnou na Zlatém poháru CONCACAF 2000. V památném utkání kvalifikace na Mistrovství světa ve fotbale 1994, kdy Kolumbijci deklasovali Argentinu na její půdě 5:0, vstřelil dva góly.\n\nV roce 1991 získal kolumbijský titul v dresu klubu Atlético Nacional, s AC Parma vyhrál Pohár vítězů pohárů 1992/93, Pohár UEFA 1994/95 a Pohár UEFA 1998/99.\n\nAsprilla přitahuje pozornost médií také svým bouřlivým soukromým životem a svéráznými názory na fotbal.\n\n"}
{"id": "997284", "url": "https://cs.wikipedia.org/wiki?curid=997284", "title": "Hans Hermann Groër", "text": "Hans Hermann Groër\n\nHans Hermann Wilhelm Groër OSB (13. října 1919, Vídeň – 24. března 2003, Sankt Pölten) byl rakouský kardinál a vídeňský arcibiskup. Výkonu všech církevních funkcí se však vzdal poté, co jej několik bývalých žáků katolického internátu v roce 1995 obvinilo ze sexuálního zneužívání.\n\nGroër se narodil ve Vídni německým rodičům. V roce 1929 se přestěhovali do Československa, kde žili po dalších deset let. Navštěvoval pak semináře v Hollabrunnu a Vídni. Vysvěcen na kněze byl 12. dubna 1942. Po druhé světové válce se stal prefektem hollabrunského semináře.\n\nVídeňským arcibiskupem byl Groër od roku 1986, kardinálem se stal v roce 1988. V době svého úřadu se snažil pomáhat katolické církvi v sousedních zemích ovládaných komunisty. Oficiální partnerství bylo navázáno mezi diecézemi Vídeň a Brno. Celebroval například bohoslužbu při svěcení kostela sv. Cyrila a Metoděje ve Vídni na Brněnské ulici v roce 1995. \n\nV roce 1995 jej však několik bývalých žáků semináře v Hollabrunnu, kde pobývali v 70. letech 20. stol., obvinilo ze zneužívání.\nDne 14. září téhož roku rezignoval na funkci vídeňského arcibiskupa. Po žádosti papeže Jana Pavla II. se Groër v dubnu 1998 vzdal i všech svých dalších církevních povinností a privilegií.\n\nJeden ze stěžovatelů uvedl, že kvůli své víře se nechtěl o případu šířit, ale rozhodl se promluvit poté, co část církevních kruhů začala vyzdvihovat Groëra jako \"„svatého muže\"\". Vzhledem k faktu, že případy už byly promlčeny, nebylo policejní vyšetřování nikdy zahájeno. Groër zemřel na rakovinu roku 2003.\n\n"}
{"id": "997287", "url": "https://cs.wikipedia.org/wiki?curid=997287", "title": "Štúrovo (železniční stanice)", "text": "Štúrovo (železniční stanice)\n\nŠtúrovo (do roku 1918 maďarsky Parkány-Nána (pályaudvar)) je železniční stanice ve slovenském Štúrově.\n\nŠtúrovo je díky své poloze významnou dopravní, hlavně železniční křižovatkou. Územím města procházejí dvě železniční tratě. Jedna z nich, trať 130 tvoří součást hlavního tahu z České republiky přes Bratislavu, Nové Zámky do Štúrova s ​​přímým pokračováním do Budapešti. Tato trať se nachází na evropském koridoru č. IV. Trať se využívá hlavně na tranzitní přepravu ve východo-západním směru. Významná je i osobní vnitrostátní a mezinárodní přeprava. Druhou železniční tratí je trať Štúrovo – Levice, která má regionální charakter. Je jednokolejná a bez elektrické trakce.\n\n"}
{"id": "997289", "url": "https://cs.wikipedia.org/wiki?curid=997289", "title": "Cuoův komentář", "text": "Cuoův komentář\n\nCuoův komentář nebo Cuova tradice () je jedním ze tří hlavních komentářů k \"Letopisům jar a podzimů\".\n\nCuoův komentář patří vedle \"Kung-jangova komentáře\" a \"Ku-liangova komentáře\" ke třem nejvýznamnějším komentářům \"Letopisů jar a podzimů\". Tradičně je připisován Cuo Čchiou-mingovi (nebo Cuo-čchiou Mingovi, , 556–451 př. n. l.), současníkovi Konfucia. O Cuově autorství se pochybuje od tchangské éry, podle moderního bádání vznikl nejpozději před rokem 389 př. n. l. První zmínky o něm jsou až z období Chan, z počátku 1. století n. l., kdy ho vydal a prosazoval Liou Sin († 23 n. l.). Zachovalo se však až vydání Tu Jüa ze 3. století.\n\nV raně chanském období, kdy mezi učenci vládla škola nového textu, byl hlavním a oficiálním komentářem \"Letopisů\" \"Kung-jangův komentář\". V polovině 1. století př. n. l., za vlády císaře Süana, se stejného uznání dostalo i \"Ku-liangovu komentáři\". Až roku 99 n. l. byl \"Cuoův komentář\" pod vlivem školy starého textu oficiálně uznán a zařazen mezi výukové texty ve státních školách.\n\nDílo obsahuje věcné i filologické komentáře k \"Letopisům jar a podzimů\". Na rozdíl od \"Kung-jangova\" a \"Ku-liangova komentáře\" však obsahuje i soubor vyprávění a anekdot, nejstarší ukázky čínské narativní prózy. Značná část \"Cuova komentáře\" tak nemá přímý vztah k \"Letopisům\" a představuje nezávislou tradici poučných příběhů vztahujících se ke stejnému historickému období, jejímž jiným zástupcem jsou \"Promluvy ze států\". Tato tradice zanikla koncem období Válčících států, navázal na ni až S’-ma Čchien v \"Zápiscích historika\".\n\nNejvíce příběhů \"Cuova komentáře\" se týká státu Ťin, pak Čchi a Čeng, v závěru se pozornosti dostává Čchu. Zachovaná verze komentáře je konfuciánská, přičemž konfucianismus překrývá pragmatické hodnoty původních autorů textu. Čínští vzdělanci si na komentáři cenili vytříbený styl, objevuje se v něm kontrastní srovnávání charakterů postav.\n\n"}
{"id": "997292", "url": "https://cs.wikipedia.org/wiki?curid=997292", "title": "Nekupuj ruské!", "text": "Nekupuj ruské!\n\nNekupuj ruské! (ukrajinsky Не купуй російське!, někdy také pod názvem Bojkotuj ruské!, ukrajinsky Бойкоту́й росі́йське!) je občanská kampaň ekonomického bojkotu Ruska na Ukrajině. Byla zahájena 14. srpna 2013 jako reakce na dovozní blokády ukrajinského zboží na ruské trhy. Kampaň získala odezvu na sociálních sítích a následně se rozšířila internetem. Aktivisté šířili tuto kampaň prostřednictvím letáků a plakátů na veřejných prostranstvích ve 45 městech Ukrajiny. Přestože začátkem Euromajdanu v listopadu 2014 kampaň ztratila na intenzitě, dne 2. března 2014 byla v souvislosti s Krymskou krizí a pak Ruskou vojenskou intervencí na východní Ukrajině znovu oživena. Organizátorem této kampaně je občanské hnutí Vidsič.\n\nPodle aktivistů, kampaň byla zahájena bezprostředně jako odpověď na rozhodnutí Federální celní správy Ruské federace ze dne 14. srpna 2013, kterým byly veškeré ukrajinské exportéry plošně označeny jako \"rizikové\", což znamenalo blokádu ukrajinských výrobků dovážených do Ruska. Následně se u hranic utvořily dlouhé fronty ze stovek kamionů a nákladních vagonů s ukrajinským zbožím mířícím na ruský trh. Aktivisté také poukazuji, že k rozhodnutí začít kampaň přispěla také řada předchozích \"obchodních válek\" zahájených Ruskou federaci proti Ukrajině, včetně tzv. \"masové války\", \"syrové války\", \"čokoládové války\".\n\nDne 22. srpna 2013 aktivisté uspořádali akci u sídla prezidenta Ukrajiny požadující učinit odvetná opatření vůči Rusku. Kampaň pak pokračovala distribucí letáků, plakátů, nálepek ve vice než 45 městech Ukrajiny. V kampani byla použita karikatura ruské matrjošky. Začátkem Euromajdanu kampaň výrazně ztratila na intenzitě.\n\nDne 4. března prostřednictvím sociálních síti aktivisté vyhlásili obnovu bojkotu veškerého zboží a služeb, z prodeje kterých těží ruský byznys. Záměrem bylo zamezit proudění finančních prostředků z Ukrajiny do Ruska, kde tyto budou přispívat pro válečnou snahu Ruska. Kampaň tak byla znovu obnovena v souvislosti s Krymskou krizí a Ruskou vojenskou intervencí na východní Ukrajině.\n\nV březnu aktivisté začali uspořádávat \"padací\" flash moby v supermarketech, kterými nabádali nakupujících nekupovat ruské výrobky, a také bojkotovat ruské čerpací stanice, banky, zábavní představení a koncerty. V květnu 2014 některá kina v Kyjevě, Lvově, Oděse se začali ruské filmové produkci vyhýbat.\n\nV letě 2014 aktivisté začali uspořádávat flash moby a jiné akce v ruských restauracích a kavárnách na Ukrajině.\n\nNa konci srpna 2014 odstartovala občanská kampaň \"Bojkotuj ruské filmy\" zaměřena proti promítaní ruských filmů a seriálů v ukrajinském media prostoru.\n\nKe květnu 2014 některé ruské výrobce začali měnit čárové kódy na svých výrobcích z ruských na ukrajinský. Byla vyvinuta aplikace pro Android s názvem \"Bojkotuj okupanta\", jež pomáhala odhalit výrobky původem z Ruska, zejména ty svůj původ skrývající.\n\nZačátkem března 2014 bojkot se rozšířil do jiných zemi, zejména do Běloruska, Lotyšska, Litvy, Estonska, Polska, Moldavska, Gruzie, Spojených států amerických a do České republiky.\n\n"}
{"id": "997293", "url": "https://cs.wikipedia.org/wiki?curid=997293", "title": "Chyžky", "text": "Chyžky\n\nChyžky (na některých mapách též Kýšky, 1340 m n. m.) je hora ve Velké Fatře na Slovensku. Nachází se v hlavním hřebeni mezi vrcholy Ploská (1532 m) na severovýchodě a Suchý vrch (1550 m) na jihozápadě. Severozápadní svahy spadají do Necpalské doliny, jihovýchodní do Zelené doliny. Na jihovýchodním úbočí hory se nachází \"Salaš pod Kýškami\" (také \"Koliba Kýšky\" či \"Mandolína\"), která poskytuje možnost bivaku.\n\n\n\n"}
{"id": "997297", "url": "https://cs.wikipedia.org/wiki?curid=997297", "title": "Čertovy kameny (Zlatohorská vrchovina)", "text": "Čertovy kameny (Zlatohorská vrchovina)\n\nČertovy kameny jsou skalní útvar tvořený pegmatitem, nacházející se na severním úbočí hory Zlatý Chlum a dosahující výšek až 40 metrů. Skály jsou oblíbeným cílem turistů a horolezců. V místě se také nachází restaurace. \n\n"}
{"id": "997298", "url": "https://cs.wikipedia.org/wiki?curid=997298", "title": "Kamenná lúka", "text": "Kamenná lúka\n\nKamenná lúka ( , 1201 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Kremenec (1221 m) na východě a Hrúbky (1186 m) na západě. Jižní svahy spadají do údolí potoka Stužická rieka, severní do údolí potoka Górna Solinka. Vrcholem prochází hranice mezi slovenským NP Poloniny a polským NP Bieszczady. Na slovenské straně se rozkládá NPR Stužica.\n\n\n\n"}
{"id": "997301", "url": "https://cs.wikipedia.org/wiki?curid=997301", "title": "Aláuddín Muhammad", "text": "Aláuddín Muhammad\n\nAláuddín Muhammad (někdy nazývaný též \"Ala ad-Din Muhammad II\", plným jménem: \"Ala ad-Dunya wa ad-Din Abul-Fath Muhammad Sanjar ibn Tekish\") – byl šáhem Chórezmské říše v letech 1200–1220. Jeho předek byl otrokem seldžuckých Turků, který se ale nakonec stal místokrálem malé říše v regionu Chorezm. Aláuddín je nejvíce známý územní expanzí Chórezmské říše, ale též následným hrubým podceněním síly Mongolů vedenými Čingischánem a konečným katastrofickým koncem této říše. \n\nPoté, co zemřel jeho otec, nastoupil na jeho místo. Nicméně musel hned od začátku vlády bojovat s dynastií Ghurid ovládající přibližně území současného východního Iráku. Posléze dobyl města Herat, Samarkand, Taškent a většinu území původně patřící seldžucké říši a následně se prohlásil šáhem (perský titul pro krále). Roku 1212 šáh porazil Gurchána Kutluka a zahájil ofenzivu proti jeho karakitánskému chanátu, jehož území zakrátko ovládl. Chórezmská říše v té době ovládala prostor od řeky Syrdarja a téměř všechny cesty vedoucí do Bagdádu a od Kaspického moře k řece Indus na východě.\n\nV době vrcholu Chórezmské říše však na východě Asie vznikla obrovská Mongolská říše pod vedením mocného Čingischána. V té době již sjednotil mongolské kmeny a dobyl dvě třetiny současné Číny. Roku 1218 odeslal Čingischán své emisary k chórezmskému šáhovi. Hlavním oficiálním cílem těchto emisarů bylo vyjednat zpřístupnění obchodních cest, například hedvábné stezky, mezi Asií a východní Evropou. Ale Aláuddín, hrubě podceňující sílu svého východního protivníka, nechal mongolské vyslance popravit a údajně poslal jejich hlavy zpět Čingischánovi. Toto znamenalo pro Čingischána otevřené vyhlášení války a okamžitě vtrhl do země. Mongolové následně dobyli a zničili celou Chórezmskou říši způsobem, který svou brutalitou přesáhl i tehdejší kruté zvyklosti.\n\nAláuddínovi se povedlo mongolskému nájezdu uniknout, posléze hledal útočiště v celém Chorásánu. Brzy poté však zemřel na zánět pohrudnice na jednom z ostrovů Kaspického moře poblíž přístavu Abaskun. \n\n"}
{"id": "997303", "url": "https://cs.wikipedia.org/wiki?curid=997303", "title": "Vojtěch Mastný (historik)", "text": "Vojtěch Mastný (historik)\n\nProf. PhDr. Vojtěch Mastný, Ph.D. (* 26. února 1936 Praha) je česko-americký historik. Specializuje se na moderní dějiny, zejména pak na tematiku studené války.\n\nNarodil se v právnické rodině, jeho prastrýcem byl významný diplomat téhož jména. Pro svůj původ nesměl studovat, stal se strojním dělníkem a až dodatečně si mohl doplnit středoškolské i vysokoškolské vzdělání (středověké dějiny na FF UK). Pracoval v městském archivu ve Slaném, a to do roku 1962, kdy emigroval do USA. Díky znalosti jazyků vystudoval Kolumbijskou univerzitu a postupně zde dosáhl pozice profesora historie a mezinárodních vztahů. Přednášel na několika dalších amerických univerzitách a působil jako bezpečnostní expert, mj. v pozici vedoucího projektu studia dějin NATO na Woodrow Wilson Center ve Washingtonu. Stal se autoritou v problematice studené války a pro léta 1996–1998 též prvním badatelem oceněným postem Manfred Wörner Fellowship (NATO).\n\n\n\n"}
{"id": "997304", "url": "https://cs.wikipedia.org/wiki?curid=997304", "title": "Oživlé památky", "text": "Oživlé památky\n\nOživlé památky jsou projekt Národního památkového ústavu, který má za cíl ukázat památky v jeho správě jako místa, kde se stále něco děje a kam má smysl se vracet. Každý měsíc hlavní návštěvnické sezóny je věnován jinému tématu a na většině památkových objektů jsou pro návštěvníky připraveny akce na dané téma měsíce.\n\nProjekt vznikl v souladu s novou strategií NPÚ ve vztahu k veřejnosti v roce 2009. Akce pod touto hlavičkou byla na webu NPÚ centrálně prezentovány ještě v letech 2010, 2011 a 2012, správci některých objektů v nich pokračovali i v roce 2013. V roce 2014 byl již projekt prakticky mrtvý, na webu NPÚ nebyla prezentována žádná akce, například na webu hradu Karlštejna zůstala po celý rok 2014 informace, že „Témata projektu pro rok 2014 pro Vás připravujeme.“\n\nTémata jsou vybírána dle charakteru objektů, na základě možností a fantazie správců objektů. Mohou to být prohlídky prostor pro návštěvníky jinak uzavřených, tzv. třinácté komnaty, nebo oživení zámeckých či hradních interiérů kostýmovanými osobami či divadelními hrami nebo nočními prohlídkami, vaření v historických kuchyních, ukázky historických řemesel nebo výstavy na téma restaurování a obnovy památek. Součástí jsou edukační programy pro školy. \n\n"}
{"id": "997310", "url": "https://cs.wikipedia.org/wiki?curid=997310", "title": "Link Access Procedure Balanced", "text": "Link Access Procedure Balanced\n\nLAPB (Link Access Procedure, Balanced) je implementace protokolu linkové vrstvy v sadě protokolů X.25 definovaná v ITU-T doporučení X.25 a ISO/IEC 7776. LAPB je bitově orientovaný protokol odvozený z HDLC zaručující bezchybný přenos rámců ve správném pořadí. Může být používán jako protokol linkové vrstvy implementující spojovanou linkovou službu v referenčním modelu ISO/OSI, jak ji definuje ITU-T doporučení X.222. \n\nLAPB slouží k vytváření rámců z paketů a řízení komunikace mezi koncovým zařízením přenosu dat (KZD) a zařízením ukončujícím datový okruh (UZD) v protokolovém zásobníku X.25. LAPB je v zásadě HDLC v asynchronním vyváženém režimu (ABM), což znamená, že LAPB relaci může zahájit jak KZD tak UZD. Stanice zahajující spojení je primární, odpovídající stanice je sekundární.\n\n\nPříznak – Flag je byte s hodnotou 0x7E sloužící jako oddělovač rámců. Aby se zajistilo, že bitový vzorek oddělovače rámců se nevyskytne v datovém poli rámce (a způsobí nesprávné určení konce rámec), používá se technika nazývaná Bit-stuffing, která zajišťuje, že uvnitř rámce se nikdy neobjeví více než 5 jedničkových bitů za sebou.\n\nAdresní pole – nemá v LAPB význam, protože protokol pracuje v dvoubodovém režimu a síťová adresa KZD je reprezentována v paketech vrstvy 3. Proto je použit k rozlišení příkazů od odezev: Hodnota 0x01 identifikuje rámce obsahující příkazy z KZD do UZD a odezvy na tyto příkazy z UZD do KZD; 0x03 se používá pro rámce obsahující příkazy z UZD do KZD a pro odezvy z KZD do UZD. Proto musí být jedna strana zkonfigurována na úrovni vrstvy 2 jako KZD a druhá jako UZD (což se nesmí zaměňovat s rozdílem mezi UZD a KZD na úrovni vrstvy 1).\n\nŘídicí pole – na slouží k identifikaci typu rámce. Navíc obsahuje pořadová čísla, řídicí vlastnosti a sledování chyb podle typu rámce.\n\nRežim komunikace – LAPB funguje v asynchronním vyváženém režimu (ABM). Tento režim je symetrický (tj. neexistuje nadřízená a podřízená stanice) a je určen rámcem SABM(E)/SM. Iniciovat a řídit spojení může libovolná ze stanic. Stanice mohou kdykoli poslat rámec nebo provádět zotavení z chyb. KZD a UZD jsou považovány za rovnocenné.\n\nFCS – kontrolní součet ( ) poskytuje vysoký stupeň ochrany před fyzickými chybami díky kontrole dat v přijatém rámci.\n\nVelikost okénka – LAPB podporuje rozšíření velikosti okénka (modulo 128 a modulo 32768), kde maximální počet nepotvrzených rámců může být větší než 7 (modulo 8): buď 127 (modulo 128) nebo 32767 (modulo 32768).\n\nV protokolu LAPB není žádná stanice nadřízená nebo podřízená. Odesilatel používá Poll bit v příkazovém rámci pro vynucení bezprostřední odezvy. Stejný bit plní v odezvě funkci Final bitu. Přijímač vždy nastaví Final bit v odezvě na příkaz s nastaveným bitem Poll. Bit P/F se obecně používá když libovolná komunikující strana ztratí jistotu o patřičném řazení rámců kvůli možnému chybějícímu potvrzení a je potřeba začít ze známého bodu. Bit P/F se také používá na vyžádání potvrzení nepotvrzených I-rámců.\n\nNásledující tabulka ukazuje, které adresy jsou umisťovány do LAPB rámce při vysílání příkazu a odezvy z KZD do UZD a z UZD do KZD pomocí operace s jediným spojem nebo operace s více spoji:\n\n\n"}
{"id": "997312", "url": "https://cs.wikipedia.org/wiki?curid=997312", "title": "Jõuluvalgus", "text": "Jõuluvalgus\n\n\"Jõuluvalgus\" je studiové album Getter Jaani, které bylo vydáno na platformě Moonwalk Records v roce 2011.\n"}
{"id": "997313", "url": "https://cs.wikipedia.org/wiki?curid=997313", "title": "Kaštel ve Snině", "text": "Kaštel ve Snině\n\nKaštel ve Snině je klasicistní stavba (kaštel), nacházející se ve slovenské Snině.\n\nKaštel vznikl přestavbou původní dřevěné budovy v roce 1781 pro hraběnku Terezii van Dernáthovů.\n\nPo smrti paní její synové prodali v roce 1799 město Sninu i s kaštelem Josefu Rhollovi, hornickému a hutnickému podnikateli. Rholl nechal odlít i tři Herkulovy sochy, z nichž jedna se dodnes nachází na nádvoří zámku.\n\nPo Štěpánovi Rhollovi, který neměl mužského potomka, se v roce 1857 stala dědičkou zámečku jeho dcera Klára, provdaná za hraběte Teodora Čákiho. V roce 1865 zámeček koupil hrabě Coburg z Belgie a po něm hrabě Štefan Ocskay.\n\n"}
{"id": "997314", "url": "https://cs.wikipedia.org/wiki?curid=997314", "title": "Kaštel v Žiaru nad Hronom", "text": "Kaštel v Žiaru nad Hronom\n\nKaštel v Žiaru nad Hronom nebo \"Biskupský kaštel\" (slovensky Kaštieľ v Žiari nad Hronom) je renesančně-barokní kaštel, postavený na základech staršího středověkého hradiště. Jeho současná podoba pochází z poloviny 17. století (1631), kdy byl ostřihomským arcibiskupem Petrem Pázmáňou klasicistně přebudován. Je jednou z nejzajímavějších a nejkrásnějších historických památek Žiarského regionu.\n\nOd roku 1776 se ostrihomská arcidiecéze bulou papeže Pius VI. \"Romanus pontifex\" z 13. března 1776 rozdělila na tři nová biskupství (Banskobystrická diecéze, Spišská diecéze a Rožňavská diecéze). Tato změna byla iniciována pod vlivem dekretu Marie Terezie z 15. ledna 1776. První biskup v Banské Bystrici František Berchtold přemístil svou rezidenci z Banské Bystrice do zámečku ve Svatém Kříži (dnes Žiar nad Hronom), který donedávna sloužil jako sídlo správy biskupských majetků a jako letní sídlo banskobystrického biskupa. Kaštel ve Svatém Kříži byl hlavní rezidencí biskupa na více než 150 let. Adresu hlavy diecéze přenesl zpět do Banské Bystrice až biskup Andrej Škrábik, nařízením Vatikánu 1. prosince 1941. \n\n\n\n"}
{"id": "997315", "url": "https://cs.wikipedia.org/wiki?curid=997315", "title": "Jaguar XE", "text": "Jaguar XE\n\nJaguar XE (interní označení X760) je luxusní osobní automobil britské automobilky Jaguar Cars vyráběný od roku 2015 a je prvním vozem vyvinutým za použití zcela nové, pokročilé hliníkové architektury. Vozidlo je první malý Jaguar od X-Type, jehož výroba skončila v roce 2009.\n\n"}
{"id": "997319", "url": "https://cs.wikipedia.org/wiki?curid=997319", "title": "Bedřich ze Schwarzenbergu (poslanec)", "text": "Bedřich ze Schwarzenbergu (poslanec)\n\nBedřich Schwarzenberg (30. října 1862 Orlík nad Vltavou – 2. října 1936 Tochovice), byl rakouský a český šlechtic z orlické větve rodu Schwarzenbergů a politik české národnosti, na přelomu 19. a 20. století poslanec Říšské rady.\n\nJeho otcem byl politik Karel III. Schwarzenberg. V politickém životě působil i jeho bratr Karel IV. Schwarzenberg. Dne 2. července 1890 se v Praze oženil s Christiane von Schönborn (1872–1918). Bedřich vystudoval roku 1880 akademické gymnázium v Praze a pak roku 1884 práva na Univerzitě Karlově, kde roku 1887 získal titul doktora práv. Téhož roku nastoupil do politiky, když se stal okresním starostou v Mirovicích. Od roku 1889 byl okresním starostou v Milevsku a pak ještě v období let 1904–1919 v Písku. Od roku 1887 byl členem kuratoria lesnické školy v Písku, později do roku 1920 i jeho předsedou (dnes Vyšší odborná škola lesnická a Střední lesnická škola Bedřicha Schwarzenberga). Zastával funkci starosty Národní jednoty pošumavské.\n\nV doplňovacích volbách roku 1893 byl zvolen na Český zemský sněm za velkostatkářskou kurii (nesvěřenecké velkostatky). Mandát obhájil i v zemských volbách roku 1895. Byl členem Strany konzervativního velkostatku. Na sněm se vrátil ještě v doplňovacích volbách roku 1903 a mandát obhájil v řádných zemských volbách roku 1908.\n\nOd 90. let 19. století se zapojil i do celostátní politiky. V doplňovacích volbách roku 1895 byl zvolen do Říšské rady (celostátní zákonodárný sbor) a zastupoval zde kurii velkostatkářskou. Nastoupil 3. prosince 1895 po rezignaci svého bratra Karla IV. Schwarzenberga. V řádných volbách do Říšské rady roku 1897 mandát obhájil, nyní za městskou kurii, obvod České Budějovice. V těchto volbách patřil mezi několik málo etnicky českých poslanců zvolených v občanských kuriích (mimo velkostatkářskou kurii), kteří nebyli členy mladočeské strany. Byl kompromisním společným českým kandidátem. Shodly se na něm všechny české politické proudy a dokázal tak v etnicky smíšeném městě porazit kandidáta německého. Za týž obvod uspěl i ve volbách do Říšské rady roku 1901. V roce 1897 se profesně uvádí jako statkář, bytem na Orlíku. V Říšské radě si získal pozornost v listopadu 1896, kdy zde pronesl řeč, v níž obhajoval status češtiny coby vnitřního úřadovacího jazyka (krátce poté tento status stanovila Badeniho jazyková nařízení). Významný proslov měl v roce 1896 i na zemském sněmu, kde obhajoval české státní právo.\n\nV roce 1907 byl jmenován členem Panské sněmovny (jmenovaná horní komora Říšské rady).\n\nV roce 1904 zdědil po otci statek Tochovice, kde se zabýval zemědělským hospodařením. V roce 1905 získal titul tajného rady. V období let 1909–1928 byl prezidentem české zemské zemědělské rady. V letech 1906–1936 byl též prezidentem První české vzájemné pojišťovny, v letech 1909–1929 prezidentem společnosti Českého zemědělského muzea a v letech 1912–1923 také předsedal českému Lesnickému svazu. V roce 1935 odmítl kandidaturu na prezidenta republiky.\n\nZemřel v říjnu 1936.\n"}
{"id": "997321", "url": "https://cs.wikipedia.org/wiki?curid=997321", "title": "Martin Zaťovič", "text": "Martin Zaťovič\n\nMartin Zaťovič (* 25. ledna 1985, Přerov, Československo) je český lední hokejista. Hraje na postu útočníka. V roce 2014 se zúčastnil přípravky na světový šampionát v rámci Euro Hockey Challenge, poté absolvoval Švédské hokejové hry, kde odváděl skvělé výkony. Díky tomu byl nominován na své první Mistrovství světa v ledním hokeji v Minsku, kde skončil s národním týmem po prohře se Švédy na čtvrtém místě. Jako nováček vstřelil dva góly.\n\n\nStatistiky reprezentace\n\n"}
{"id": "997324", "url": "https://cs.wikipedia.org/wiki?curid=997324", "title": "Anton Stöhr", "text": "Anton Stöhr\n\nAnton Stöhr (6. září 1830 Bečov nad Teplou – 16. ledna 1906 Vídeň) byl rakouský právník a politik německé národnosti z Čech, v 19. století poslanec Říšské rady.\n\nStudoval na gymnáziu v Chebu a Plzni a práva na Vídeňské univerzitě a Karlo-Ferdinandově univerzitě v Praze. Roku 1856 získal titul doktora práv. Dlouhodobě působil jako advokát ve Vídni.\n\nPo obnovení ústavního života se zapojil do politiky. Ve volbách v roce 1861 byl zvolen v městské kurii (volební obvod Loket, Slavkov, Schönfeld, Bečov, Sangerberg) do Českého zemského sněmu. K roku 1861 se uvádí jako JUDr. Stöhr z Bečova, tč. ve Vídni.\n\nOd 70. let 19. století se zapojil i do celostátní politiky. Ve volbách do Říšské rady roku 1873 byl zvolen a zastupoval zde kurii městskou, obvod Stříbro, Kladruby atd. Za týž obvod obhájil mandát i ve volbách do Říšské rady roku 1879, volbách do Říšské rady roku 1885, volbách do Říšské rady roku 1891 a volbách do Říšské rady roku 1897. V roce 1897 se profesně uvádí jako dvorní a soudní advokát, bytem ve Vídni.\n\nUvádí se jako německý liberál (liberálně a centralisticky orientovaná Ústavní strana odmítající federalistické aspirace neněmeckých etnik). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 byl zvolen za Německou pokrokovou stranu.\n\nJako bečovský rodák počátkem 80. let 19. století inicioval zřízení hudební školy v Bečově. Zastával funkci předsedy správní rady železniční trati Karlovy Vary – Mariánské Lázně. Četné obce v regionu západních Čech mu udělily čestné občanství.\n\nZemřel v lednu 1906. Pohřeb se konal ve Vídni za účasti významných politiků včetně Ignaze von Plenera a Heinricha von Witteka. Tělo pak bylo převezeno do Bečova.\n"}
{"id": "997325", "url": "https://cs.wikipedia.org/wiki?curid=997325", "title": "Katapulta", "text": "Katapulta\n\nKatapulta (řecky \"euthytonon\") byl starověký římský stroj na vrhání šípových střel a oštěpů. Fungoval na stejném principu jako balista, ale vystřeloval dlouhé oštěpy.\n\nByla horizontálně stavitelná a na galérách stála na otočném podstavci. Na přední straně byl stejný rám se svazky žíní jako u balisty a v pozdější době se zhotovovala i varianta, která k výstřelu využívala listovou pružinu neboli lučiště, někdy i kovové. \n\nDochoval se podrobný návod na konstrukci celého stroje a průměr svazku žíní odvozuje autor od délky střely – šlo přibližně o 1/9 délky střely. Katapulta vymršťovala šípovité střely délky 40 – 180 centimetrů a hmotnosti 1 – 4 kg až na 650 metrů: Byla natolik přesná, že jednotlivé osoby zasáhla na 100 a hromadné cíle na 200 metrů.\n\nKovovým lučištěm byly vybaveny zejména ruční varianty, které používal jednotlivec a byly nazývány \"škorpión\", jako vše, co střílelo krátké šipky. Šlo předchůdce kuše, ale řemeslně lépe zpracovaný, zato složitější.\n\n\n"}
{"id": "997327", "url": "https://cs.wikipedia.org/wiki?curid=997327", "title": "Mary Parker Follettová", "text": "Mary Parker Follettová\n\nMary Parker Follettová (3. září 1868 Massachusetts – 18. prosince 1933), byla americká průkopnice managementu, zejména v oblasti organizační teorie. Jako první zdůraznila význam \"měkkých\" faktorů pro úspěch organizací (komunikace, neformální procesy apod.) Napsala též několik knih a esejů o demokracii a politické filozofii.\n\nV rodném Massachusetts strávila většinu svého života. V září 1885 nastoupila do společnosti Anny Ticknorové (\"The Society to encourage Studies at Home\"), která podporovala domácí studium. V roce 1898 absolvovala Radclifovu vysokou školu, ale její doktorát byl na Harvardově univerzitě popírán z toho důvodu, že byla žena. V příštích třech desetiletích publikovala mnoho prací: \"The Speaker of the House of Representatives\" (1896), \"The New State\" (1918), \"Creative Experience\" (1924), \"The Giving of Orders\" (1926) či posmrtný soubor textů \"Dynamic Administration\" (1942).\n\n\n"}
{"id": "997328", "url": "https://cs.wikipedia.org/wiki?curid=997328", "title": "Marián Novotný", "text": "Marián Novotný\n\nMarián Novotný (* 14. září 1950, Jacovce) je bývalý slovenský fotbalista, záložník. Po skončení aktivní kariéry působí jako fotbalový funkcionář.\n\nV československé lize hrál za Inter Bratislava. Nastoupil ve 128 ligových utkáních a dal 20 gólů. Za olympijskou reprezentaci nastoupil ve 4 utkáních. V Poháru UEFA nastoupil v 8 utkáních a dal 2 góly.\n\n\n"}
{"id": "997329", "url": "https://cs.wikipedia.org/wiki?curid=997329", "title": "Charles Alexandre de Calonne", "text": "Charles Alexandre de Calonne\n\nCharles Alexandre de Calonne (20. ledna 1734 Douai − 30. října 1802 Paříž) byl francouzský politik, ministr financí během vlády Ludvíka XVI. v letech 1783–1787.\n\nKdyž nastoupil do funkce, našel po předchůdcích státní dluh ve výši 113 milionů liber jako následek financování americké revoluce, kromě jiných aktivit. Calonne se po nástupu do úřadu pustil do řešení této fiskální krize, pro což našel u Ludvíka XVI. podporu. Začal sestavovat široký a ambiciózní plán zvýšení příjmů a centralizace řízení státních financí. Králi ho představil 20. srpna 1786. Jeho jádrem byl nový daňový systém, který měl nahradit staré dvacátkové daňové odvody a odstranit daňové výjimky privilegovaných vrstev.\n\nNový systém daní měl být organizován podle provincií a jeho úředníci měli být voleni poplatníky – majiteli v jednotlivých obvodech a provinciích. Hlavní návrh měl jako svou součást balík racionalizačních reforem, včetně umožnění volného obchodu a odstranění množství lokálních celních bariér a poplatků ve vnitřním obchodě. Na znovuoživení ekonomiky zavedl znovu zlatý standard ve francouzské měně (libra) a státní účet diskontních úvěrů.\nPředstavil oficiálně balík těchto opatření:\nTyto nové zákony neprošly, což zapříčinila slabá mocenská a ekonomická pozice Ludvíka XVI. Návrh byl napaden a zamítnut i s přispěním Jacquese Neckera, následujícího ministra financí Francie. Deficit byl nicméně jedním z klíčových faktorů, který dal do pohybu politické procesy ústící ve Francouzskou revoluci.\n\n"}
{"id": "997330", "url": "https://cs.wikipedia.org/wiki?curid=997330", "title": "Ondřej Vitásek", "text": "Ondřej Vitásek\n\nOndřej Vitásek (* 4. září 1990, Prostějov) je český lední hokejista. Je to defenzivní obránce,odchovanec týmu LHK Jestřábi Prostějov. Jeho kariéra výrazně stoupla v sezoně 2013/2014, kdy začínal v prvoligovém týmu HC Benátky nad Jizerou a poté hrál v extraligovém týmu Bílí Tygři Liberec.\n\nStatistiky reprezentace:\n\n"}
{"id": "997331", "url": "https://cs.wikipedia.org/wiki?curid=997331", "title": "František Šrámek (poslanec Říšské rady)", "text": "František Šrámek (poslanec Říšské rady)\n\nFrantišek Šrámek (1838 – 1902) byl rakouský politik české národnosti, na přelomu 19. a 20. století poslanec Říšské rady.\n\nProfesí byl sedlákem a obecním politikem z Protivínska. V roce 1897 se profesně uvádí jako majitel nemovitostí, bytem Křtětice u Vodňan.\n\nV 90. letech 19. století se zapojil do celostátní politiky. Ve volbách do Říšské rady roku 1897 byl zvolen a zde zastupoval kurii venkovských obcí, obvod Budějovice, Třeboň atd. V těchto volbách patřil mezi několik málo etnicky českých poslanců zvolených v občanských kuriích (mimo velkostatkářskou kurii), kteří nebyli členy mladočeské strany. Byl samostatným českým kandidátem zastupujícím rodící se agrární hnutí.\n"}
{"id": "997335", "url": "https://cs.wikipedia.org/wiki?curid=997335", "title": "Johannes Aavik", "text": "Johannes Aavik\n\nJohannes Aavik (8. prosince (podle juliánského kalendáře 26. listopadu) 1880, Randvere – 18. března 1973, Stockholm) byl estonský jazykovědec, který sehrál významnou roli při modernizaci a vývoji estonského jazyka. \n\nNarodil se jako syn spisovatele na volné noze. Své středoškolské vzdělání získal na gymnáziu v Kuressaare, kde studoval v letech 1894–1902. Patřil k nejlepším studentům a vynikal v cizích jazycích. Škola mu umožnila studovat němčinu, francouzštinu, latinu a řečtinu. Angličtinu a finštinu studoval samostudiem. Aavik poté vystudoval historii a filologii na Univerzitě v Tartu v letech 1901–1902 a na Nižynské univerzitě v letech 1902–1905. Získal též doktorát z románských jazyků na Univerzitě v Helsinkách v roce 1910. Po škole se stal členem Mladoestónskeho hnutí Noor-Eesti. Odešel na Jaltu, kde vyučoval francouzštinu, ale po čase se vrátil zpět na Saaremaa. Aavik vyučoval v letech 1926 až 1933 francouzštinu a estonštinu na univerzitě v Tartu (v letech 1934–1940) a Kuressaare. Také byl učitelem estonštiny na gymnáziu v Tartu. V roce 1934 byl Ministerstvem školství Estonska jmenován konzultantem a inspektorem škol. Roku 1944 odešel s rodinou do exilu před sovětskou okupací a zbytek života strávil ve Stockholmu, kde roku 1973 zemřel.\n\nJohannes Aavik si uvědomil, že estonština, která byla po staletí jazykem poddaných, potřebovala inovovat. Tento proces byl podmíněn vznikem moderního národa. Bylo potřeba standardizovat gramatiku, Ortografii a také vytvořit odbornou terminologii. Aavik byl toho názoru, že jazyk má být univerzální a libozvučný. V roce 1912 začal psát články do literárních časopisů, kde navrhoval, jak estonštinu rozvinout. Byl velkým zastáncem stahování slov z finštiny, například \"Aare\" (poklad), \"hetk\" (chvíle), \"julm\" (krutý), \"Lause\" (věta) \"lvím\" (rozšířit), \"Raev\" (vztek, hněv), \"siirduma\" (odložit, odročit), \"tootma\" (vyrobit), \"vallutama\" (dobít). Na druhé straně ale odmítal vliv němčiny a ruštiny, které nebyly podle Aavika dostatečně libozvučné a vznešené. Mnoho z jeho návrhů bylo uznáno a stalo se součástí estonské slovní zásoby. Od roku 1914 začal s tvořením nových, dobře znějících slov, které nahrazoval za nedobře znějící. Například navrhl slova \"Relvas\" (zbraň) namísto \"sõjariist\", \"roim\" (zločin) namísto \"kuritöö\", \"veenma\" (přesvědčit) namísto \"uskuma Panem\". Obecně se snažil vyhnout fonémům \"t\" a \"s\" a také preferoval krátká slova před dlouhými. Rovněž upřednostňoval \"o\" před \"u\" tak, jak je to běžné v jihoestónskych dialektech. Také se pokoušel změnit \"ü\" na \"y\" podle finské ortografie. Dlouhé a nepraktické označení zkracoval: 1) z věty vytvořil frázi, 2) z fráze sloučeninu, 3) ze sloučeniny derivát a 4) z derivátu kmen slova: \"Tahta, millel on saba> sabaga Tahta> sabatäht> komeet\". \n\nAavik se snažil modernizovat i gramatiku. Podporoval používání \"i-plurálu\" místo \"t (d)-plurálu\" (\"keel\" místo \"keeltes\"), též i \"i-superlativu\" namísto běžného superlativu (\"suurim\" místo \"kõige suurem\") a \"-nd\" místo \"-nud\" v aktivním minulém participiu. Navrhl používání skloňovacích afix v \"ma-infinitivu\", ale jen některé z nich se prosadili v běžné řeči. Stejně se pokusil zavést budoucí čas sloves a zájmeno pro ženský rod, ale nezaznamenal úspěch. Měl vždy zhruba stejně přívrženců i odpůrců. \n\nV roce 1919 vydal slovník s 2000 inovovanými slovy. Jeho principy (funkčnost, estetika a národní kvalita) byly shrnuty v díle \"Keeleuuenduse äärmised võimalused\" (Extrémní perspektiva v jazykové inovaci; Tartu, 1924. Napsaná v letech 1914–1918).\n\nJazykové inovace postupně začaly upadat po roce 1927, kdy bylo schváleno, že ve školách se má vyučovat již ucelená a standardní estonština tak, jak je popsána v \"Estonském ortografickém slovníku\" (1925) a v \"Estonské gramatice\" Elmara Muuka (1927). \n\n\n"}
{"id": "997336", "url": "https://cs.wikipedia.org/wiki?curid=997336", "title": "Burghaun", "text": "Burghaun\n\nBurghaun je sídlo v Německu, ve spolkové zemi Hesensko, zemském okrese Fulda nacházející se asi 100 kilometrů severovýchodně od Frankfurtu nad Mohanem. Žije zde asi 6,6 tisíce obyvatel. Do kraje v okolí města se vystěhovali někteří obyvatelé odsunutí po druhé světové válce z Československa, především ze Sudet, z oblasti Frýdlantska. Východně od města vedla během studené války hranice mezi Západním (NSR) a Východním Německem (NDR). U města se proto nachází i „Point Alpha“, jenž tvořil přechod mezi oběma zeměmi. Ten byl po válce přebudován na pietní místo doplněné prvky upomínajícími na období existence hranice.\n\n"}
{"id": "997337", "url": "https://cs.wikipedia.org/wiki?curid=997337", "title": "Jacopo da Pontormo", "text": "Jacopo da Pontormo\n\nJacopo da Pontormo, vlastním jménem Jacopo Carucci, někdy uváděný jen jako Pontormo (kolem 24. května 1494, Pontorme u Empoli – před 2. lednem 1557, Florencie) byl italský malíř a kreslíř, představitel florentského manýrismu.\n\nPocházel z rodiny malíře, brzy osiřel, vychovávala ho babička. Studoval ve Florencii, jeho učiteli postupně byli Leonardo da Vinci, Mariotto Albertinelli, Piero di Cosimo a Andrea del Sarto.\n\nPracoval na mnoha zakázkách pro Medicejské, známý je např. jeho portrét Cosima de’ Medici. Z jeho náboženských děl je nejslavnější oltářní obraz \"Snímání s kříže\" pro kostel S. Felicita ve Florencii, považovaný na vrcholné dílo florentského manýrismu.\n"}
{"id": "997341", "url": "https://cs.wikipedia.org/wiki?curid=997341", "title": "Tyrannius Rufinus", "text": "Tyrannius Rufinus\n\nTyrannius Rufinus, též Rufinus z Aquileia (\"Rufinus Aquileiensis\") (mezi 340 a 345-410) byl historik a teolog, známý hlavně jako překladatel řeckých církevních otců z řečtiny do latiny , především Origena.\n\nRufinus se narodil v křesťanské rodině ve městě Iulia Concordia (dnes Concordia Sagittaria) nedaleko od Aquileia. Stal se mnichem. Kolem roku 370 se setkal s významnou osobností své doby, Jeronýmem. Zpočátku byli přáteli, později však největšími protivníky.\n\nAsi v roce 372 se Rufinus vydal do Alexandrie, aby zde studoval u Didyma z Alexandrie, předního zastánce origenovské teologie v Alexandrijské škole. V témže období se stýkal Rufinus i s Macanem Starším, jedním z egyptských pouštních poustevníků, a Melanií Starší, bohatou a zbožnou římskou vdovou. Když v důsledku pronásledování ze strany Ariánů během panování císaře Valenta Melanie opustila Egypt a usadila se kolem roku 378 i s kroužkem mnichů a kněží v Jeruzalémě, přidal se k ní i Rufinus.\n\nMelanie založila v Jeruzalémě vlastní řeholní komunitu žen a z jejích peněz zde obdobné mužské společenství vybudoval i Rufinus. Vznikl tak klášter na Olivové hoře, kde se současně s řeholními životem věnoval Rufinus a jeho kroužek i studiu řeckých církevních spisů. Po svém příchodu do Betléma roce 386 se s touto skupinou sblížil i Jeroným. Jiným Rufinovým blízkým přítelem se stal jeruzalémský biskup Jan, který vysvětil roku 390 Rufina za kněze.\n\nKe zlomu v přátelství mezi Rufinem a Jeronýmem došlo roku 394 v souvislosti s útoky na origenismus ze strany Epifania ze Salamíny. Rufinus se postavil na stranu origenistů, s čímž se Jeroným nebyl schopen smířit. Na podzim roku 397 se vydal Rufinus na cestu do Říma, kde vydal latinský překlad Pamfilovy Obrany Origena a některých Origenových vlastních děl. V úvodu jednoho z překladů přitom uvedl Jeronýma jako Origenova stoupence a později přidal několik mírně upravených překladů od Jeronýma. To Jeronýma rozběsnilo a rozpoutal dlouhou válku plnou osočování a pomluv. Podle některých zdrojů Jeroným dokonce schválně zkomolil Rufinovo jméno na Tyrannius z původního Turannius. Tradice zachovává Jeronýmovu verzi. \n\nV důsledku tohoto intelektuálního boje a na základě osočení u papeže Anastasia I. byl Rufinus předvolán do Říma, aby obhájil vlastní ortodoxii. Rufinus se písemně z osobního setkání omluvil dílkem \"Apologia pro fide sua\" (\"Obrana vlastní víry\"). Papež, zřejmě uražen, v reakci výslovně odsoudil Origena. Rufinus byl přidán na seznam \"Decretum Gelasianum\".\n\nRoku 408 zastihl Rufina usazeného v té době v klášteře v Pinete v Kampánii příchod Alaricha do jižní Itálie. Ve strachu před Vandaly unikl i se svou společnicí Melanií na Sicílii. Zde se pustil do překladu Origenových homilií. Roku 410 zde i zemřel.\n\n\nNejvýznamnějším Rufinovým překladem je \"Historia Ecclesiastical\" (Církevní dějiny) řecký píšícího Eusebia z Kaisareie a jejich doplnění o období od vlády císaře Konstantina Velikého po smrt Theodosia I. (324-395).\n\nTyrannius vytvořil i velký počet překladů Origena do latiny. Origenův komentář k Listu Římanům se dochoval pouze ve zkrácené latinské verzi přeložené právě Rufinem, podobné to je i s jeho dílem \"De principiis\". Právě toto dílo se stalo trnem v oku Jeronýma, který se vyjádřil, že Rufinův překlad je příliš volný, a sám vyhotovil vlastní, adekvátní překlad. Ten se ale bohužel nedochoval.\n\nDalšími překlady Tyranny Rufina jsou:\n\n\n"}
{"id": "997343", "url": "https://cs.wikipedia.org/wiki?curid=997343", "title": "Jan Kolář (1986)", "text": "Jan Kolář (1986)\n\nJan Kolář (* 22. listopadu 1986, Pardubice) je český hokejový obránce momentálně hrající v týmu HC Dynamo Pardubice v české extralize.\n\n\nStatistiky reprezentace\n\n"}
{"id": "997362", "url": "https://cs.wikipedia.org/wiki?curid=997362", "title": "Ladislav Vachulka", "text": "Ladislav Vachulka\n\nLadislav Vachulka (27. března 1910, Kőszeg, Maďarsko – 14. dubna 1986, Praha) byl český hudební pedagog a organizátor, varhaník, cembalista, organolog a profesor pražské konzervatoře.\n\nPo maturitě na reálném gymnáziu v Praze na Smíchově v roce 1929 začal studovat hudební vědu a estetiku na Filosofické fakultě Univerzitě Karlově. Na studium si přivydělával hrou na varhany, především v pražském kostele sv. Vojtěcha. Roku 1935 získal titul doktora filosofie a složil státní zkoušku ze sborového zpěvu. Od roku 1930 vedl amatérský taneční orchestr Smiling Boys, složený ze studentů různých národností ubytovaných většinou v budově pobočky YMCA v Praze. I po jeho rozpadu v roce 1933 vystupoval s různými hudebními skupinami, například se Settlery, které doprovázel na klavír, se souborem Pro arte antiqua (od roku 1938), Symposium musicum (založen Vachulkou v roce 1947) nebo Rožmberskou kapelou (od jejího založení roku 1974).\n\nBěhem druhé světové války a po jejím skončení pracoval jako referent Státního památkového úřadu, kde měl na starosti dohled nad rekonstrukcemi historických varhan. Za okupace se také tajně podílel na záchraně historicky cenných zvonů zrekvírovaných nacisty. V roce 1949 byl v souvislosti s politickým procesem proti Miladě Horákové vzat do vazby a několik měsíců vězněn, avšak soud jej nakonec zprostil obvinění a propustil na svobodu. Poté začal působit na pražské konzervatoři, kde přednášel dějiny hudby a vyučoval hru na varhany a akordeon. Dále pořádal zájezdy do mnoha evropských, zejména italských měst, v nichž udržoval četné kontakty, které umožňovaly uplatnění začínajících českých hudebníků v zahraničí.\n\n"}
{"id": "997363", "url": "https://cs.wikipedia.org/wiki?curid=997363", "title": "Asociace cestovních kanceláří České republiky", "text": "Asociace cestovních kanceláří České republiky\n\nAsociace cestovních kanceláří České republiky (zkráceně ACK ČR) je dobrovolným sdružením subjektů domácího i zahraničního cestovního ruchu oprávněných k činnosti na území ČR. Je samostatnou právnickou osobou s působností po celém území ČR. Sdružuje jak cestovní kanceláře, tak cestovní agentury a další subjekty z oboru, a to jak právnické tak i fyzické osoby.\nACK ČR je výběrovou organizací s důrazem na kvalitu a podnikatelskou etiku členských subjektů, přičemž nečiní rozdíl mezi velkými a malými cestovními kancelářemi a agenturami, které mají zaručena rovná práva. Činnosti členských cestovních kanceláří pokrývají geograficky i profesně všechny oblasti cestovního ruchu.\n\nPosláním Asociace je zastupování a ochrana hospodářských zájmů členů, podpora jejich informovanosti, rozvíjení jejich činnosti a profesní prestiže. Asociace se angažuje při kultivování českého trhu cestovního ruchu, iniciuje tvorbu příslušné legislativy a hospodářských opatření ve vztahu k cestovnímu ruchu a je v tomto směru partnerem a připomínkovým místem pro orgány státní moci a správy. Asociace podporuje dobré jméno a úroveň českého cestovního ruchu, zasazuje se proti nekalé konkurenci a poškozování pověsti cestovního ruchu v České republice.\n\nAsociace zastupuje zájmy členů:\nAsociace cestovních kanceláří ČR je platformou pro komerční spolupráci cestovních kanceláří a agentur navzájem, jakož i pro spolupráci cestovních kanceláří a agentur s dodavateli a odběrateli služeb. Příležitostí pro rozvíjení vzájemné spolupráce členů jsou jednak sekce (viz organizační struktura), jednak pravidelná měsíční setkání členů formou Klubových dnů a konečně i každoroční Valné shromáždění. Kontakty na dodavatele i odběratele služeb z ČR i zahraničí zprostředkovává sekretariát ACK na základě adresářů aj. databází. Konkrétní nabídku svých produktů prezentují jednotliví členové ACK sami, Asociace nabízí jednotlivým zájemcům pomoc při orientaci v široké nabídce teritoriálního i programového zaměření jednotlivých cestovních kanceláří a agentur.\n\nACK ČR byla založena jako první profesní sdružení cestovních kanceláří v ČR v srpnu 1990, v současné době sdružuje 196 cestovních kanceláří a agentur a 80 přidružených členů z navazujících oborů dopravy, veletrhů a propagace, odborného školství, pojištění a zpracování dat.\n\nV čele ACK ČR je volené představenstvo.\n\nPředsedou je JUDr. Vladimír Dolejš. \n\nMístopředsedy jsou Petr Krč, Zdeněk Kříž, Jan Papež a místopředsedkyněmi jsou PhDr. Jolana Kopřiva Myslivcová a Lenka Viková. Mezi členy představenstva dále patří Richard Bílý, Marek Plášil, Ing. Stanislav Zíma, JUDr. Jan Koláčný, Simona Fischerová, Jan Osúch, RNDr. Ladislav Havel. \n\nV roce 2016 byl Představenstvem ACK ČR jmenován Viliam Sivek čestným předsedou. \n\nAsociace nabízí svým členům servis a spolupráci v pracovních sekcích, a to dle problematiky. Mezi sekce patří:\n\n\n\n\n\n\n\n\n\n\nAsociace cestovních kanceláří ČR je jedním ze zakladatelů Fóra cestovního ruchu ČR.\n\nFórum cestovního ruchu je nezávislou komunikační platformou pro koordinaci a prezentaci zájmů podnikatelů v cestovním ruchu, a to jak směrem do odvětví tak vně.\n\nCílem Fóra cestovního ruchu je zkvalitnění spolupráce uvnitř odvětví cestovního ruchu a efektivnější prosazování nutných změn.\n\nFórum cestovního ruchu je ustaveno v souladu s Koncepcí státní politiky cestovního ruchu v České republice na období 2014 až 2020, kterou naplňuje.\n\nAsociace pravidelně přináší rady o cestovní a informace o vybraných destinací pro veřejnost na portále Novinky.cz v sekci Poradna ACK ČR.\n\nVyhledejte si členy Asociace za pomoci jednoduchého filtru na http://www.ackcr.cz/clenove/\n\n"}
{"id": "997378", "url": "https://cs.wikipedia.org/wiki?curid=997378", "title": "Letiště Singapur-Changi", "text": "Letiště Singapur-Changi\n\nLetiště Singapur-Changi (IATA: SIN, ICAO: WSSS) je letiště v jihovýchodní Asii na východním konci Singapuru. Od roku 2011 je sedmé největší na světě a druhé největší v Asii. Provozuje více než 100 leteckých společností a je domácím letištěm pro Singapore Airlines, SilkAir a Tiger Arways. Ročně odbaví ve třech terminálech kolem 66 milionů cestujících. Letiště bylo otevřeno v roce 1981 s jedním terminálem, druhý byl vystavěn v roce 1990 a třetí v 2008.\n\nV minulosti na mezinárodní lety sloužily letiště v Paya Laber a Seletar, ale hrozilo jim přeplnění a přetížení, protože měly pouze jeden terminál a jednu dráhu. Singapurská vláda měla dvě možnosti: rozšířit letiště nebo vystavět nové. Nejdříve rozhodla o rozšíření letiště v Paya Laber, ale v důsledku ropné krize byl projekt zastaven.\n\nV roce 1975 bylo rozhodnuto, že se postaví nové letiště na nejvýchodnějším cípu ostrova, přičemž letadla musí přilétat od moře na východní straně, aby se zabránilo případnému leteckému neštěstí či okolnímu hluku. Nové letiště stalo jedním z největších projektů v historii Singapuru.\n\nOkolní bažiny byly vysušeny. Stavitelem letiště byla japonská firma PentaOcean. První stavební kámen byl položen v roce 1979, přičemž první terminál stál již v roce 1981 i s řídící věží. První let na nové letiště se uskutečnil 1. července 1981 z Kuala Lumpur v Malajsii. Druhý terminál z roku 1990 byl vytvořen pro check-in a zavazadla. S příchodem větších letadel jako Boeing 747 a Airbus A380 byl vystavěn v roce 2008 třetí terminál.\n\nV roce 2017, se letiště stává po páté v řadě, nejlepším letištěm na světě podle agentury Skytrax.\n\n"}
{"id": "997380", "url": "https://cs.wikipedia.org/wiki?curid=997380", "title": "Skegness", "text": "Skegness\n\nSkegness je přímořské letovisko v anglickém hrabství Lincolnshire. Město má necelých dvacet tisíc obyvatel, leží 70 km východně od hlavního města hrabství Lincolnu a 185 km severně od Londýna. Název města pochází z dánského \"Skeggi ness\" (\"Skeggiho poloostrov\") a odkazuje k legendárnímu zakladateli Skegnessu, vikingovi s přezdívkou \"Skeggi\" (\"Vousáč\").\n\nMěsto leží na pobřeží Severního moře a je obklopeno rozlehlými písečnými plážemi. V roce 1936 založil Billy Butlin prázdninový tábor na předměstí Ingoldmells, díky kterému se stal průkopníkem cenově dostupné rekreace pro lidové vrstvy. Ročně navštíví Skegness více než milion turistů. Zdejší pláže obdržely modrou vlajku za čistotu vody, větrné podnebí umožňuje věnovat se jachtingu, populárním sportem je také bowls, pro děti se pořádají populární projížďky na oslících. Nachází se zde zábavní park, nákupní promenáda, muzeum zemědělství, rezervace lachtanů a další mořské fauny, molo dlouhé 118 metrů, hodinová věž z roku 1897, botanická zahrada a fontána se sochou \"Veselého rybáře\", který je symbolem města. Každoročně v srpnu se koná velký karneval. V létě 1962 vystupoval ve Skegnessu Ringo Starr se skupinou Rory Storma a právě zde dostal nabídku na přestup do The Beatles.\n\nRodáky ze Skegnessu jsou zpěvák Graham Bonnet (* 1947) a fotbalový brankář Ray Clemence (* 1948).\n"}
{"id": "997387", "url": "https://cs.wikipedia.org/wiki?curid=997387", "title": "Kaštel ve Zlatých Moravcích", "text": "Kaštel ve Zlatých Moravcích\n\nKaštel Migazzigů je jednopatrová barokně-klasicistní budova v Zlatých Moravcích. Má dvě křídla orientované do parku - dnes je z něj zachována jen menší část. V roce 1789 Kaštel přestavěl vídeňský kardinál Kryštof Bartoloměj Anton Migazzi. Jeho erb je na předním tympanonu zámečku. Západní křídlo se zazděnými arkádami pochází pravděpodobně z období druhé poloviny 17. století. Na nádvoří zámečku je pomník Janka Krále z bílého bulharského mramoru od akad. sochaře Jana Kulich. V budově kaštela sídlí v současnosti Městské kulturní středisko, jehož součástí je i městská knihovna (momentálně přestěhována do Základní školy Dělnická kvůli problematické statice budovy).\n\n"}
{"id": "997397", "url": "https://cs.wikipedia.org/wiki?curid=997397", "title": "Vila Hrozno", "text": "Vila Hrozno\n\nVila Hrozno je vila na Starém Městě v Bratislavě. Autorem návrhu je architektonická kancelář Závodný AA ve složení Ľubomír Závodný, Dalibor Michalák a Peter Vodrážka. Projekt byl dokončen v roce 2003 a stavba byla realizována v letech 2005–2006. Rozloha objektu je 702 m².\n\nVila přezdívaná Hrozny je zasazena do svažitého terénu na bratislavském hradním kopci Bôrik. Architektonická forma a interiéry vily se odvíjejí od topografie území, jeho členitosti, orientace i místních regulativů. Základní hmotové ztvárnění představuje křížení dvou základních hmot. Třípodlažní kubus, orientovaný podélnou osou ve směru kolmém na Starou vinařskou cestu je umístěn na kolmý dvoupodlažní terasovitý objekt, rovnoběžný se Starou vinařskou ulicí. Toto hmotové řešení vychází z danosti prostředí, když hmota rovnoběžná s ulicí má evokovat původní terasovité řešení zahrady, nacházející se na parcele. Naopak, třípodlažní hmota ukončena penthausem, je orientována do ulice a má být jasným vyjádřením vstupu novodobé architektury do původního prostředí.\n\nCelkový koncept řešení území měl vliv i na hmotové vytvarování objektu, směrem do ulice je hmota minimalizována – nenarušuje charakteristiku okolního prostředí a sousedících objektů. Naopak, příčná třípodlažní hmota se vymyká z jednoduché ortogonální půdorysné osnovy, čímž se akcentuje novodobá situace v tomto prostředí, kde dosud nestál žádný objekt.\nVelmi důležitým prostorovým prvkem celé hmotově – prostorové skladby je systém teras, využívající terénních daných dispozicí a reliéf prostředí a promítající se i do dispozičně provozního řešení, který zvyšuje atraktivitu a intimitu vnitřních prostor a zároveň umožňuje průnik osvětlení a oslnění ze západní strany a pobytové možnosti ze strany východní.\n\nCeloskleněná uliční fasáda spojuje dvě obývací pokoje nad sebou, které jsou jádrem domu. Minimálně jsou využívány plastické prvky na jednotlivých fasádách. Výjimkou je pouze kruhové nebo spíše segmentové ukončení třípodlažní kolmé hmoty na ulici na jižní fasádě objektu z mezaninu, který propojuje prostory obývacího pokoje a herny na I. a II. nadzemním podlaží domu, čímž zvyšují výjimečnost těchto prostor navenek a zároveň obohacují relativně \"asketickou\" hmotu rodinného domu.\nNa prvním patře se nachází obývací pokoj, kuchyně s terasou, manželská suita a v křídle naproti fitness se saunou. Koupelna patřící k manželské ložnici má výhled jako obývák. Dispozičním ukončením je pracovna s knihovnou a televizní místnost o patro výš. Minimalistický interiér v barevném spektru bílé, šedé a hnědé se chápe jako nedílná součást architektury. Materiálové řešení podobně jako hlavní urbanistický a architektonický koncept důsledně vychází z místních podmínek, přičemž využívá tři základní materiály – hladkou bílou omítku jako základní jednotící stavební materiál, obkladový kámen a nakonec dřevo, které je využíváno jako obklad v meziokenních pilířích a posuvných lamelách zasklených stěn. \n\n\n"}
{"id": "997404", "url": "https://cs.wikipedia.org/wiki?curid=997404", "title": "Slovenský veslársky klub", "text": "Slovenský veslársky klub\n\nSlovenský veslársky klub je budova v Bratislavě, jejímž autorem je slovenský architekt Emil Belluš. Nachází se na pravém břehu Dunaje. \n\nBudova Slovenského veslařského klubu přibyla ke stávající budově Maďarskému klubu a vedle těchto dvou staveb byl v témže roce (1931) postavený i Německý veslařský klub podle návrhu architekta Josefa Konrada. Emil Belluš, který sám vesloval, přišel s myšlenkou projektu, který představoval erbovní typ avantgardní stavby. Hledání podoby architektury vyústilo do budovy, která svým tvarem připomíná loď nebo minimálně člun. Kromě požadavků vyplývajících z vlastností fyzického okolí, bylo třeba zejména sladit funkci klubu samotného se specifickými požadavky životního stylu ze začátku třicátých let 20. století.\n\nPřízemí je funkčně rozděleno na dvě části – křídla. Ve větším křídle budovy byl hlavní prostor určený pro ukládání skifů. Železobetonová kostra s konzolami výborně vyhovovala této funkci a dovolila použít nepřerušované pásové okno. Zatímco první křídlo má železobetonový skelet, druhé je tradičně zděné. Zde byly umístěny vstupní prostory klubovny a prostor pro motorové čluny. Kontinuita jednotlivých částí je přerušena vertikálním komunikačním jádrem, projevujícím se nejen dispozičně, ale i vizuálně z exteriéru. Je spojovacím místem všech funkčních částí stavby a zároveň vstupem do vrchního patra, kde se nacházely prostory samotné klubovny. Navržena lineární hmota budovy svým tvarem připomínající kubus, přes který je asymetricky přeložena další hmota schodiště, je 33,53 metrů dlouhá, 13,62 metrů široká a navrhovaná s přísnou východo-západní orientací. \n\nPůvodně byla budova lehkou sezónní stavbou s velkými skleněnými plochami a pobytovými terasami. Při přestavbě (architekti Juraj Fecanin, Henrich Kupec, Štefan Polakovič, 1993) ji lépe tepelně izolovali a namísto skladu motorových člunů se zde v současnosti (2007) nachází restaurace. Volné průčelí hlavní části, pásová okna, vzdušné terasy a horizontality, značí, že převládajícím architektonickým směrem je funkcionalismus. Pásové okno této velikosti architekt navrhl ve více projektech, ale prakticky ho použil pouze jednou – na skladě mouky v Banské Belé. Fasádu jako takovou tvoří zčásti zasklená plocha, která se snaží vytvořit funkci zprostředkovatele mezi vnitřní povahou klubu a prostředím, ve kterém se klub nachází.\n\nSlovenský veslařský klub má velké zásluhy na úspěších slovenského veslování. Mezi nejúspěšnější veslařů klubu patří Albert Krajmer, František Reich, Juraj Fecanin, Jaroslav Filip, Jan Žiška, Vladimír Urbánek, Martin Balažoviech, kteří se umístili na vysokých pozicích na Mistrovství světa, a jiní.\n\n"}
{"id": "997407", "url": "https://cs.wikipedia.org/wiki?curid=997407", "title": "Kolonádní most (Piešťany)", "text": "Kolonádní most (Piešťany)\n\nKolonádní most (slovensky Kolonádový most, neformálně také \"Skleněný most\" ()) je Národní kulturní památka Slovenské republiky nacházející se ve městě Piešťany nad řekou Váh. Dílo architekta Emila Belluse patří k vrcholu funkcionalistické architektury Slovenska. Je nejdelším krytým mostem na Slovensku.\n\nS myšlenkou postavit most přišel nájemce piešťanských lázní Ľudovít Winter. Požadoval most s úzkou vozovkou, který by byl před nepřízní počasí krytými stezkami se zakomponovanými obchody. Spodní část projektoval švýcarský inženýr Schwartz, vrchní nadstavbu Emil Belluš. Větší problém nastal při projekci vrchní části mostu. První projekt počítal se dvěma tunely po stranách a s vozovkou uprostřed. Winter tuto myšlenku zavrhl, protože v tunelech by byl průvan a lidé by na sebe neviděli. Na doporučení Ing. Liewalda vyhledal mladého třicetiletého slovenského architekta Emila Belluše, který pomocí Winterových připomínek vyřešil problém nástavby. Uměleckou výzdobu skel vytvořil Martin Benka.Stavbu realizovala firma Pittel a Brausewetter v letech 1930–1933. Náklady na stavbu mostu přesahovaly částku 3,10 milionu Kčs. \n\nNázev \"Kolonádní\" vystihuje jeho vrcholně společenskou funkci, místa setkávání a oddechu, korza pro pacienty - infanteristy, jak říkal Belluš, tak pro návštěvníky lázeňského ostrova. V zásadě technické dílo, bezbariérový pěší most se svými specifickými funkcemi je však i humánním a estetickým dílem, poskytujícím ozdravný zážitek ze společenské komunikace a meditace s krásným přírodním prostředím.\n\nMost, který byl zbudován ze železobetonu v letech 1931 až 1933, nahradil starý dřevěný most spojující město Piešťany s lázeňským ostrovem. Nosnou konstrukci mostu se sedmi poli 3x20 + 28 + 3x20 m s celkovou délkou 148 m tvoří třípólový spojité nosníky s konzolami vyloženými do středního pole s vloženým 20m polem. Ve středním 28m poli je plavební Gabar na budoucí plavbu s plavební výškou 5,5 m. Zastřešená část vozovky vyhrazená pro chodce je oddělena od dopravního pasu prosklenou stěnou s několika kiosky na koncích mostu. Dva pilíře středního pole se zakládaly na studnách, čtyři vnitřní na pilotové roštu z beraněných železobetonových pilot, nábřežní opory plošně. Architekt na dělící zasklené stěně uplatnil uměleckou výzdobu Martina Benky s lidovými motivy. V dubnu 1945 německá armáda zničila podstatnou část mostu. Zcela zdemolováno bylo střední pole a oba pilíře založené na studnách. Vážně byla porušena zůstala cela nástavba přístřešku a zasklená dělící stěna. Most byl obnoven podle původního projektu a v současnosti už má jen funkci kolonádové pěší zóny areálu lázní. I když byl investorem zadán s požadavkem, že má plnit i funkci kolonády, obecně se uznává, že originální dílo z toho vytvořil především architekt. Proto se i E. Bellušovi přiznává autorství celého díla.\n\nKolonádní most se zrodil na objednávku tehdejšího majitele piešťanských lázní Wintera, aby Belluš navrhl atypický most přes Váh na Kúpeľný ostrov, jako promenádu pro hosty lázeňského města. Při vstupu na most je známá socha berlolámače od R. Kuhmayera. Akademický malíř Martin Benka vytvořil dva návrhy slovenských postav, vyleptaných do skla, aby nebyla snížena průhlednost promenády mostu. \n\nZajímavostí mostu je mimo jiné i poloha. Bellušova logika se odvíjí nikoliv od města (zřejmě by klasičtí urbanisté přišli na polohu v prodloužení Winterovy ulice - dnešní pěší zóny), ale vychází z lázeňského ostrova, když navazuje na kompoziční osu starých lázní a zapojuje předpolí tehdy hlavních lázeňských objektů (Irma). Na druhé straně most ústí na začátku lázeňského parku v rozhraní s městem, Vznikl tedy hlavně pro potřeby lázeňských hostů, což se projevilo i v jeho \"obytné\" architektuře (původně byl kombinován i s automobilovou dopravou).\n\nV roce dokončení byli na mostě umístěny vyleptané nápisy „PIESNE DETVY“ a „NA SALAŠI“ dle návrhu akademického malíře Martina Benky, které byly do skla vyleptány v pražské rytecké umělecké škole. Práce zachránil před zkázou v roce 1945 technický vedoucí lázní Filip Hanic v ohrožení vlastního života. Zpětně byly instalovány při rekonstrukci mostu v roce 1956. Dnes jsou z důvodu ohrožení vandalismem osazeny jejich kopie.\n\nV roce 1933 byla osazena na mostě socha berlolámače podle návrhu Roberta Kühmayera. Odlitá je z bronzu u firmy Barták Praha.\n\nNápisy na průčelích navrhl tehdejší archivář Zemského úřadu v Bratislavě historik Daniel Rapant. Ze strany od města je to \"SALUBERRIMAE PISTINIENSIS THERMAE\" (Nejuzdravující piešťanské lázně), jde o název latinské básně z roku 1642 napsané Adamem Trajanem. Ze strany ostrova je to \"SURGE ET AMBULA\" (\"Vstaň a jdi\"), pochází z evangelia podle Matouše (Matouš 9, šestý verš), v němž Ježíš uzdravuje ochrnutého. Symbolizuje uzdravující sílu lázní.\n\n2. dubna roce 1945 o 7 hodině ranní most zničila ustupující německá vojska, opraven byl o 11 let později v roce 1956.\n\nMost je výchozím bodem žluté turistické značené trasy 8123, modrých 2417, 2442 a zelené 5135.\n"}
{"id": "997409", "url": "https://cs.wikipedia.org/wiki?curid=997409", "title": "Need for Speed: Hot Pursuit", "text": "Need for Speed: Hot Pursuit\n\nNeed For Speed: Hot Pursuit 2010 je počítačová hra závodního žánru. Je 16. dílem série Need for Speed a remakem . Byla vyvinuta studiem Criterion a vydána Electronic Arts pro platformy PlayStation 3, Xbox 360, Microsoft Windows, Wii, Bada a iPhone. Byla vydána i upravená verze pro Android. Wii verzi hry vyvinula společnost Exient, pro Android studio Iron Monkey. V Severní Americe byla vydána 16. listopadu 2010, v Evropě a Austrálii 19. listopadu\n\nHot Pursuit 2010 se vrací ke kořenům Need for Speed a vrací do hry exotické automobily a honičky s policií.\n"}
{"id": "997414", "url": "https://cs.wikipedia.org/wiki?curid=997414", "title": "S Adélou Českolipskem", "text": "S Adélou Českolipskem\n\nS Adélou Českolipskem je pojmenování tradičního jednodenního turistického pochodu, který je pořádán Klubem českých turistů v České Lípě a okolí. Pochod je organizován na řadě různě dlouhých a náročných pěších tras, které končí zpravidla v sídle KČT, ve Vile Adéla na Děčínské ulici. V posledních letech jsou připraveny i cyklotrasy. Trasy se každoročně obměňují. V říjnu roku 2015 byl uspořádán 20. ročník. \n\nZáměr o založení pochodu vyhlásil KČT Česká Lípa v roce 1995 a první ročník dodnes fungující akce o rok později zorganizoval.\nPochod se nestal masovým, nejvíce se jej zúčastnilo (roku 2015) 103 turistů a pořadatelů. První dva ročníky vedla cvičitelka Anna Machová, od třetího do osmnáctého Pavel Vejtruba, od 19. ročníku Petr Starý.\n\nTrasy i místa startů se každoročně obměňují a jsou směřovány každým rokem z České Lípy na jinou světovou stranu. K původně jen pěším trasám byly přidány od roku 2013 i cyklotrasy. \n\n\n"}
{"id": "997417", "url": "https://cs.wikipedia.org/wiki?curid=997417", "title": "Domorodí obyvatelé Spojených států amerických", "text": "Domorodí obyvatelé Spojených států amerických\n\nDomorodí obyvatelé Spojených států amerických je označení pro domorodé Američany obývající území dnešních Spojených států amerických. Ne všechny původní obyvatele USA lze označit za indiány – neřadí se sem Havajci (\"Native Hawaiians\"), Eskymáci a Aleuti. Američtí indiáni se dělí do mnoha různých kmenů a skupin.\n\nPředci dnešních indiánů dorazili do Spojených států před nejméně 15 000 lety, a to z Asie přes Beringii. Následně se vyvinula řada rozmanitých národů, kmenů a kultur. Indiány však výrazně ovlivnila evropská kolonizace Ameriky, která začala roku 1492, a jejich počty rapidně ubývaly kvůli zavlečeným chorobám, válkám a otroctví. Po založení Spojených států bylo mnoho kmenů vystaveno válčení, odsunům a jednostranným smlouvám a až do 20. století trpěly diskriminační vládní politikou. Od 60. let 20. století vedlo hnutí za nezávislost k mnoha změnám v životech amerických indiánů a dnes je ve Spojených státech více než pět miliónů domorodých Američanů.\n\nObjevení Ameriky Kryštofem Kolumbem v roce 1492 znamenalo pro indiány převratné změny. Především došlo k rozšíření evropských infekčních nemocí, v důsledku jejichž neustálých epidemií zahynulo 90 % obyvatel, populace prudce poklesla. V roce 1513 španělský objevitel Juan Ponce de León jako první Evropan vstoupil na území dnešních Spojených států na Floridu. Angličané na východním pobřeží Severní Ameriky založili 13 kolonií, které posléze získaly nezávislost jako Spojené státy americké. Indiáni měli jinou kulturu a koncept vlastnických práv než Evropané, a tak se s evropskými osadníky často dostávali do konfliktů. Američané se snažili Indiány civilizovat s tím, že se jednou stanou americkými občany, což navrhl prezident George Washington a Henry Knox. V roce 1830 schválil Americký kongres Indian Removal Act, který nařizoval odsun všech indiánů za řeku Mississippi, aby se předešlo násilným střetům mezi indiány a osadníky. S další americkou expanzí na západ nastaly další konflikty mezi evropskými osadníky, kteří chtěli Velké pláně začít obdělávat, a místními kočovnými indiány, kteří si osvojili Evropany dovezené koně a lovili bizony. V sérii indiánských válek však byli poraženi a umístěni do rezervací. V roce 1924 bylo všem americkým indiánům uděleno americké občanství. Podle Markéty Křížové rozklad indiánské civilizace nebyl způsoben expanzí Evropanů, indiánské říše byly oslabeny a vzhledem ke svému násilnému a často zaostalému způsobu života byl zánik předurčen a proto byl nevyhnutelný. Podle Markéty Křížové celá kultura prérijních Indiánů je produkt styku s Evropou. Indiáni neznali např. koně, kovové zbraně, nože, korálky nebo kotle, v předkolumbovské době neměli jak ulovit bizony. Vyšší životní standard a větší bezpečí indiánům přinášely křesťanské misie. Při neúrodě pomáhaly ostatní misie. Misionáři se snažili zabránit nejhorším excesům – lidským obětem, mučení zajatců, kanibalismu, týrání manželek, ale i sirotků.\n\nI přesto, že se kmeny mezi sebou výrazně odlišují kulturními rysy, jazyky, oděvem a zvyky, jsou určité prvky, které mezi sebou sdílejí. První evropsko-američtí učenci popisovali indiány jako společnost, které dominují klany.\n\nPrvní kmeny lovců-sběračů si vyráběly kamenné nástroje už před 10 000 lety; s tím jak nastával věk metalurgie, nastupovaly nové technologie a začaly se vyrábět účinnější zbraně. Před kontaktem s Evropany používala většina kmenů stejné zbraně. Nejběžnější zbraní byl luk a šíp, válečný kyj a kopí. Kvalita, materiál a design se ale od sebe velmi lišily. Využívání ohně bylo velmi důležitým prvkem jak pro zajištění a přípravu stravy, tak i pro rozkvět lidské populace a to tím, jak oheň měnil krajinu kontinentu.\n\nVelcí savci jako mamuti a mastodonti byli už kolem roku 8000 př. n. l. na pokraji vyhynutí. Indiáni proto přešli k lovu jiné velké zvěře, a to k lovu bizonů. Kmeny z Velkých planin lovily bizony ještě v době, kdy se poprvé setkaly s Evropany. Znovuzavedení koně Španěly do Severní Ameriky v 17. století a tím, jak se je indiáni naučili využívat, výrazně pozměnilo jejich kulturu, včetně způsobu lovu velké zvěře. Koně se tak staly cenným a centrálním prvkem indiánských životů a pokládaly se za měřítko bohatství.\n\nTykev byla jedna z prvních plodin, kterou domorodí Američané pěstovali. Mezi další plodiny patřily bavlna, slunečnice, dýně, tabák, merlík, truskavec a Iva annua..\n\nZemědělství se na jihozápadě začalo vyvíjet asi před 4000 lety, kdy obchodníci přivezli z Mexika kulturní odrůdy. Z důvodu různého podnebí byla pro úspěšné zemědělství zapotřebí určitá vynalézavost. Podnebí na jihozápadě se pohybovalo od chladných, vlhkých horských regionů až po písčitou půdu v poušti. V této době přišlo pár inovací v zemědělství, včetně zavlažování, které mělo přivádět vodu do suchých oblastí. Další technikou byl výběr semen podle vlastností rostlin, ze kterých pocházela.\n\nNa jihozápadě indiáni pěstovali fazole v podstatě stejným způsobem jako jsou pěstovány i teď. Na východě však byly sázeny hned vedle kukuřice, aby se k jejím stonkům mohly uchytit fazolové stonky.\n\nAvšak nejdůležitější plodinou, kterou pěstovali, byla kukuřice. Počátky pěstování kukuřice sahají až do Mezoameriky a dále se rozšiřovalo na sever. Asi před 2000 lety se dostalo na východ Ameriky. Kukuřice byla pro indiány velmi důležitá, protože byla součástí jejich každodenní stravy. Během zimy mohla být skladována v podzemních jámách a žádná část nepřišla nazmar. Slupka se používala k řemeslnictví a klas jako palivo do ohniště.\n\nOd roku 800 n. l měli indiáni tři nejdůležitější plodiny—fazole, tykev a kukuřici—často také nazývané jako tři sestry.\n\nGenderové role se u indiánů v zemědělství lišily region od regionu. Na jihozápadě to byli muži kdo připravoval motykou půdu a ženy se staraly o výsadbu, odstraňování plevele a sklizeň. Ve většině ostatních regionech se staraly o vše ženy, včetně vyčištění půdy. A protože domorodí Američané střídali pole poměrně často, bylo čištění půdy opravdu náročnou prací. Říká se, že to byl Squanto, kdo ukázal poutníkům v Nové Anglii jak používat ryby k hnojení půdy, ale o pravdivosti tohoto příběhu se diskutuje.\n\nIndiáni sázeli fazole vedle kukuřice jednak proto, aby nahrazovaly dusík, který kukuřice brala ze země, ale také proto, že se pak kukuřičné stonky používaly jako podpora ke šplhání. Domorodí Američané požívali oheň také ke spálení plevele a vypálení půdy, aby se do půdy mohly navrátit živiny. Pokud to nepomohlo, tak nechali polem ladem a našli si pro pěstování nové místo.\n\nNa východní části kontinentu si Evropané všimli, že indiáni čistí pro ornou půdu opravdu velké plochy. Jejich pole v Nové Anglii někdy pokrývala stovky akrů. Kolonisté ve Virginii zaznamenali tisíce akrů obdělávané domorodými Američany.\n\nK obdělávání půdy se běžně používaly nástroje jako motyka, palice a sázecí kolík. Motyka byla hlavním nástrojem pro orbu a přípravu půdy k výsadbě a k odstraňování plevele. První podoby motyky byly ze dřeva a kamene. Když osadníci dovezli železo, indiáni přešli na železné motyky a sekery. Sázecí kolík byl klacík ke kopání, který se používal k sázení semen. Jakmile byly plodiny sklizeny, ženy je připravovaly k jídlu. Palice používaly k mletí obilí na kaši. Poté ji v této formě uvařily a snědly nebo ji upekly jako kukuřičný chléb.\n\nGenderové role se liší kmen od kmenu. Spousta indiánů se vymykala koloniálním nebo náboženským očekáváním sexuality a pohlaví. Poměrně běžné byli například \"joyas\" nebo muži, kteří si přisvojili sociální a sexuální role žen.\n\nAť už je kmen převážně matrilineární nebo patrilineární, mají obvykle nějaký stupeň rozhodovací pravomoci v rámci kmene obě pohlaví. Mnoho národů, jako třeba Haudenosaunee Five Nations a Jihovýchodní Muskogean kmeny, mají matrilineární nebo systém Klan Matek, ve kterém je majetek a dědičné vůdčí postavení řízeno a předáváno přes mateřskou linii. Děti náleží k matčině klanu. V kultuře kmenů Čerokiů vlastní rodinný majetek ženy. Když se tradiční mladé ženy vdají, jejich manželé se mohou připojit k domácnosti matky jejich manželky.\n\nMatrilineární struktury umožňují mladým ženám asistenci u porodu a pomoc při výchově a ochraňují je v případě konfliktů mezi páry. Pokud se pár rozejde nebo muž zemře, žena má rodinu, o kterou se může opřít. V matrilineárních kulturách jsou to obvykle matčini bratři, kteří zastupují hlavní mužské role u dětí. Otcové nemají v manželčině a dětském klanu žádné postavení, protože patří do klanu své vlastní matky. Dědičné náčelnické pozice klanu se předávají skrz matčinu linii a náčelníci jsou odjakživa vybíráni na doporučení starších žen, které také mohou náčelníka odmítnout.\n\nV patrilineárních kmenech, jako je Omaha, Osage a Ponca, se vůdcovství předává skrz linii muže a děti patří otci a jeho klanu. Pokud si žena v těchto kmenech vezme někoho jiného než domorodého Američana, už nadále není součástí kmene a její děti sdílí etnickou příslušnost a kulturu svého otce.\n\nV některých kmenech muži odjakživa lovili, obchodovali a válčili, zatímco ženy se, jako dárkyně života, staraly o přežití a blahobyt svých rodin (a budoucnost kmene).  Ve spoustě kmenů ženy sbírají a pěstují rostliny a byliny k léčbě nemocí, starají se o mladé a staré, vyrábí veškeré oblečení a nástroje, a zpracovávají a konzervují maso a kůži ze zvěře. Některé matky využívají při práci či cestování k nošení dětí takzvané kolébky. V jiných kmenech nejsou genderové role tak jasné a v dnešní době o to více.\n\nPřinejmenším několik desítek kmenů povoluje polygamii se sestrami s procesními a ekonomickými limity.\n\nKromě toho, že se ženy starají o domov, mají i mnoho dalších povinností nezbytných pro přežití kmenů. Vyrábějí zbraně a nástroje, starají se o střechy domů a často pomáhají mužům lovit a rybařit. V některých kmenech jsou to ženy, které sbírají byliny a léči nemocné, zatímco v jiných mohou tuto úlohu vykonávat i muži.\n\nDívky z kmenů Lakota, Dakota a Nakota jsou podporovány ve výuce jezdectví, lovení a bojů. I přesto, že boje jsou ve většině případů doménou chlapců a mužů, bojovali občas i ženy – jak ve válkách, tak i v obraně domova – zejména v případě, pokud byl kmen vážně ohrožen.\n\nNárůst indiánské populace se datuje okolo roku 1900, v roce 1970 žilo na území USA 0,827 mil. indiánů, v roce 1980 celkem 1,361 mil., v roce 2000 2,4 mil. indiánů a 1,8 mil. míšenců, celkem 4,2 mil. osob, v roce 2010 2,9 mil. indiánů a 2,3 mil. míšenců, celkem 5,22 mil. osob.\n\nV dnešní době indiáni často žijí v jedné z 314 rezervací, které mají vyjednány smlouvy s vládou USA a mají i občanství té které rezervace. Rezervace spadají výhradně pod jurisdikci indiánské rezervace a neplatí na jejím území většina zákonů USA, včetně daňových povinností. Mimo rezervace jsou indiáni osvobozeni od daní v taxativně vymezené oblasti činností, nejznámější je provozování hazardních her. V roce 2001, indiáni provozovali celkem 290 kasin v 28 státech USA s celkovým příjmem 12,7 miliard USD. Vedle toho je kultura indiánů dotována z federálního rozpočtu, v roce 2001 celkem 9,4 miliard USD. Indiáni mají nárok na nespočet sociálních dávek a podpor, včetně zdravotní péče a školství zdarma, jsou přijímáni přednostně na univerzity. I přes tuto podporu, se je mnohdy nedaří integrovat do běžného života. Peníze často končí u indiánských šéfů, mezi indiány je rozšířená konzumace alkoholu a drog. Situace se dá přirovnat k práci se sociálně vyloučenými skupinami u nás.\n\nMírná většina indiánů žije mimo rezervace, hlavně ve velkých městech. Největší indiánskou komunitou je dnes národ Navahů, kteří žijí v rezervaci Navajo Nation. Největší populace indiánů dnes mají státy Oklahoma (bývalé Indiánské teritorium), Arizona, Nové Mexiko (rezervace Navahů), Aljaška (část z toho Eskymáci a Aleuti) a dále státy Velkých plání jako Severní Dakota, Jižní Dakota a Montana. Největšími kmeny jsou Čerokíové s počtem přes 1 mil. osob, Navahové s počtem 0,3 mil. osob a Siouxové s počtem 0,15 mil. osob. Například indiánská rezervace kmene Navahů má rozlohu větší než 9 států USA (Connecticut, Delaware, Maryland, Massachusetts, New Hampshire, New Jersey, Rhode Island, Vermont, West Virginia).\n\nPodle Markéty Křížové nárůst finančních příjmů a podpor umožňuje indiánům platit vlastní historiky a kulturní a vzdělávací instituce, kde vyvářejí svou vlastní verzi dějin, která není opřena o evropské akademické standardy. To vede podle Křížové k nepřesnostem: \"Minulý týden jsem byla v novém muzeu mimoevropských kultur v Paříži – Musée Branly. Nedozvíte se tam téměř nic o indiánském kolonialismu, kanibalismu, vražedných válkách kmenů, ženské obřízce, mnohoženství a útlaku žen. Toto je současný postoj daný ideologií multikulturalismu, která lakuje historii narůžovo\".\n\nV USA jsou indiánské rezervace řízené indiánskými kmeny pod záštitou Úřad záležitostí Indiánů ministerstva vnitra USA. Protože rezervace mají omezenou suverenitu, jejich zákony se mezi sebou liší.\n\nV USA existuje přibližně 314 indiánských rezervací, což znamená, že ne každý z téměř 550 kmenů má svou rezervaci. Ve skutečnosti mají některé kmeny dokonce více rezervací, jiné naproti tomu nemají žádnou. Z důvodů prodeje pozemků a parcelizace z minulosti jsou některé rezervace rozdělené na více částí.\n\nVšechny americké rezervace dohromady zabírají 225 410 km², což představuje 2,3 % celého území USA.\n\nV rezervacích nemají pravomoc lokální vlády, ani federální vláda, nýbrž kmenové rady. Různé rezervace mají různé systémy vlády. Ty mohou, ale nemusí kopírovat formy vlád mimo území rezervace.\n\n"}
{"id": "997420", "url": "https://cs.wikipedia.org/wiki?curid=997420", "title": "Johann Mattheson", "text": "Johann Mattheson\n\nJohann Mattheson (28. září 1681, Hamburk – 17. dubna 1764, tamtéž) byl německý hudební skladatel, hudební spisovatel a mecenáš.\n\nJohann Mattheson byl polyhistor své doby. Jako syn bohatého hamburského kupce se mu brzy dostalo důkladného všeobecného vzdělání, stejně jako znalosti cizích jazyků (angličtina, francouzština, italština a latina) a také v oblasti hudby (zpěv, housle, varhany a cembalo). Jedním z jeho učitelů byl varhaník Johann Nicolaus Hanff. Později se naučil také na violu da gamba, zobcovou flétnu, hoboj a loutnu.\n\nJiž v devíti letech zpíval a sám se při tom doprovázel na harfu. Hrál na varhany v kostele a byl členem hamburského operního sboru. O několik let později zde zpíval jako sólista, vedl zkoušky a roku 1699 zkomponoval svou první operu. Sám řídil její provedení a zpíval jednu z hlavních rolí.\n\nRoku 1703 se zde seznámil s Georgem Friedrichem Händelem a stal se jeho celoživotním přítelem, i když toto přátelství nebylo zcela neproblematické. Oba si intenzivně vyměňovali zkušenosti, zejména když šlo o konkrétní diskuse o názorech na hudbu. Během jednoho představení Matthesonovy opery \"Cleopatra\" vyvstal spor o hudební provedení, který vyústil v duel. Jen knoflík na Händelově kabátě zabránil jeho vážnému zranění. Oba protivníci se usmířili ještě téhož večera. Mattheson se však po celý život cítil zjevně Händelem nedoceněný.\n\nMattheson i Händel se v Lübecku ucházeli o místo varhaníka Dietricha Buxtehudeho, které však ani jeden z nich nezískal. Úřad byl nakonec obsazen Johannem Christianem Schieferdeckerem, jenž byl zároveň odhodlaný oženit se s Buxtehudeovou nejstarší dcerou, což byla podmínka získání místa. Mattheson a Händel se vrátili do Hamburku, kde Mattheson roku 1704 získal post hofmistra a brzy též sekretáře a korespondenta anglického vyslance, který vykonával do vysokého věku, a který mu zajišťoval vysoké příjmy a vysoké sociální postavení. O rok později ukončil svoji činnost operního pěvce a roku 1709 se oženil s Catharinou Jenningsovou, dcerou anglického pastora. Manželství však bylo bezdětné.\n\nV roce 1715 se stal vikářem a roku 1718 hudebním ředitelem v hamburské katedrále. Toto místo však musel roku 1728 opustit, neboť došlo k závažnému sporu se zpěváky jeho oratorií, kteří jej nadále bojkotovali. Navíc jej začal prudce opuštět sluch, jeho nedoslýchavost se stále zhoršovala, až zcela ohluchl.\n\nV tomto období psal své hudebně teoretické spisy: \na své nejznámější pojednání \n\nJeho \"Grundlage einer Ehren-Pforte\" z roku 1740 je souhrnné dílo o 149 hudebnících, jejichž životopisy znal částečně z osobního kontaktu, přičemž mnoho z těchto článků jsou autobiografie, které by bez Matthesonovy výzvy zřejmě nikdy nevznikly. Roku 1761, tedy dva roky po Händelově smrti, vydal německý překlad první Händelovy biografie od Johna Mainwaringa, \"Memoirs of the Life of the Late George Frederic Handel\" (Paměti ze pozdních let Georga Fridricha Händela), první biografie o skladateli v knižní formě vůbec.\n\n\n\n"}
{"id": "997422", "url": "https://cs.wikipedia.org/wiki?curid=997422", "title": "Klangrede", "text": "Klangrede\n\nZnějící mluva, či znějící řeč, německy Klangrede je princip hudební formy a tvorby zejména v 18. století. Výraz Klangrede formuloval Johann Mattheson ve své práci \"Der vollkommene Capellmeister / Dokonalý kapelník\". Nezřídka se Klangrede kombinuje s jinými hudebními formami.\n\nFormě „znějící mluvy“ přibližně odpovídá:\n\n\"Obrázková árie\" (Bildnis-Arie „Dies Bildnis ist bezaubernd schön“) Tamina, či árie Paminy („Ach, ich fühls“) z Mozartovy opery \"Kouzelná flétna\".\nTaké \"Erlkönig\" od Franze Schuberta můžeme považovat za příklad \"Klangrede\".\n\nRovněž u instrumentální hudby, jako u Bachova \"Dobře temperovaného klavíru\" I (fuga c-moll nebo fuga b-moll) lze hovořit o Klangrede.\n\n"}
{"id": "997424", "url": "https://cs.wikipedia.org/wiki?curid=997424", "title": "Porovnání programů na vytvoření diskových obrazů", "text": "Porovnání programů na vytvoření diskových obrazů\n\nTato tabulka slouží k porovnání významných softwarových aplikací, které mají přístup k diskovým obrazům, nebo alespoň možnost s nimi manipulovat . Porovnává jejich schopnosti manipulace s diskovými obrazy.\n\n"}
{"id": "997434", "url": "https://cs.wikipedia.org/wiki?curid=997434", "title": "Regus", "text": "Regus\n\nRegus je nadnárodní korporace, která poskytuje vybavené a kancelářské prostory v business centrech, office parcích a jiných administrativních budovách. K 23.6.2015 provozovala 3 000 business center ve 120 zemích. Společnost figuruje na londýnské burze cenných papírů a je součástí indexu FTSE 250. Společnost Regus je zapsána v Saint Helier, Jersey a její sídlo je v Lucemburku, Lucembursko.\n\nRegus má v České republice síť business center v Praze (Burzovní palác), Brně a Ostravě.\n\nV roce 1989 anglický podnikatel Mark Dixon na obchodní cestě pocítil nedostatek volných kancelářských prostor, které by byly vhodné pro obchodníky, kteří často cestují. Odhalil tak potřebu kancelářských prostor, které jsou plně spravované a dostupné společnostem dle aktuální potřeby. Na jejím základě založit svoje první obchodní centrum v Brusselu, Belgie.\n\nV roce 1994 vstoupil Regus do Latinské Ameriky s centrem v São Paulu a v roce 1999 vstoupil do Asie s prvním centrem v Pekingu.\n\nRegus a jeho značky (HQ a Regus Express) poskytuje plně vybavené kanceláře s administrativními službami, virtuální kanceláře, zasedací místnosti a zázemí pro videokonference na bázi pronájmu.\n\nSpolečnost působí ve 120 zemích a je tak největším světovým poskytovatelem flexibilních pracovních prostor.\n\n"}
{"id": "997436", "url": "https://cs.wikipedia.org/wiki?curid=997436", "title": "DVTV", "text": "DVTV\n\nDVTV (stylizováno též DV) je audiovizuální zpravodajský a žurnalistický projekt moderátorské dvojice Martina Veselovského a Daniely Drtinové a editorů Jana Rozkošného a Jana Ouředníka. Od roku 2014 dodává videoobsah pro online deník \"Aktuálně.cz\" vydavatelství Economia. Od roku 2016 do září 2017 zde působil také Filip Horký, od roku 2017 Emma Smetana.\n\nDne 6. května 2014 vydavatelství Economia podepsalo tříletou smlouvu se společností Diskurz TV o výrobě videoobsahu. Cílem projektu DVTV, jehož provozovatelem je firma Online Partners, s. r. o., je dodávat videoobsah pro vydavatelství Economia pro jeho online deník \"Aktuálně.cz\". Jednateli společnosti jsou všichni čtyři členové projektu Drtinová, Veselovský, Rozkošný a Ouředník (do roku 2015 také Lenka T. Vinšová). Hlavní moderátorskou dvojicí jsou Martin Veselovský a Daniela Drtinová. Tým vytvořili bývalí členové pořadu \"Události, komentáře\" na České televizi.\n\nPodle smlouvy je projekt DVTV nezávislým dodavatelem určitého množství videí a Economia mu platí fixní částku. Financovaný je čistě z reklamy. Asi po roce fungování, od konce května 2015, vyhlásil crowdfundingovou kampaň na serveru Startovač Za první 2 hodiny vybral 222 tisíc korun, přes noc během prvních 12 hodin asi 326 tisíc a stanovený milních 750 tisíc překonal za necelých 39 hodin. Necelé dva dny před koncem měsíční kampaně dosáhl na 2 miliony Kč.\n\nOd října 2015 do září 2017 působil v redakční skupině DVTV reportér Filip Horký, který poté odešel do Seznamu Zprávy.\n\nKoncem října 2016 vydavatelství Economia oznámilo podepsání další tříleté smlouvy.\n\nV únoru 2017 ohlásil vedoucí projektu Jan Rozkošný přípravu nového studia v jednom z rohů redakčního openspace vydavatelství Economia, a to zhruba od dubna či května téhož roku (v době obnovení původně tříleté smlouvy). Ohlásil také spuštění nových formátů a pořadů, např. živě vysílaných interaktivních rozhovorů již od března. Do týmu byla nově přijata někdejší moderátorka zpráv na TV Nova Emma Smetana, řady editorů a dramaturgů rozšířila bývalá reportérka české mutace \"Newsweeku\" Kateřina Šantúrová a šéfredaktor \"Student Times\" Filip Zajíček. Od ledna se editory DVTV stali Markéta Burleová a Filip Vích, oba v týmu působili již dříve, Burleová od jeho založení, kam přešla společně s týmem \"Událostí\", komentářů z České televize. Filip Vích tým DVTV opustil v červnu 2017, kdy odešel do Seznam Zpráv. V nich vytvořil společně s Horkým a kameramanem Tomášem Svobodou tým krizového reportéra.\n\nV září 2017 tým rozšířil Jiří Trachtulec, který do DVTV přišel z České televize.\n\nObsahem vysílání jsou rozhovory s hosty, duely a debaty, které se odehrávají jak v newsroomu vydavatelství Economia, tak přímo na místech konání důležitých událostí. Každodenní vysílání se zaměřuje na současná politická, ekonomická, ale i společenská témata. Videa jsou publikována na webech Economie, které týmu DVTV garantuje redakční nezávislost. Hosty jsou kromě jiných také redaktoři novin a časopisů Economie.\n\nKromě publikování obsahu na webech Economia jsou pořady DVTV dostupné také v nabídce O TV a od začátku června 2016 i v síti UPC.\n\nProgramově mimořádnými počiny byly v prvních třech letech např. živé přenosy z voleb amerického prezidenta v listopadu 2016 a poté i z jeho inaugurace v lednu 2017.\n\nZa první týden oficiálního vysílání bylo diváky spuštěno 400 tisíc videí DVTV, z toho 90 % na webu a 10 % na mobilech a tabletech, asi třetina byla při stopáži kolem 7 až 12 minut přehrána až do konce.\n\nPo roce provozu DVTV vzrostla sledovanost videosekce Aktuálně.cz více než dvojnásobně, v dubnu 2015 zaznamenala podle NetMonitoru 499 533 reálných uživatelů. Podle tvůrců dosáhlo více než 100 z publikovaných videí nejméně 50 tisíc zobrazení, 20 z nich přesáhlo 100 tisíc a některé nejúspěšnější přes 250 tisíc zobrazení.\n\n\"Lidovky.cz\" v listopadu 2016 publikovaly srovnání uživatelů Facebooku podle inklinaci k politickým stranám a uvedly přehled zpravodajských médií publikujících na této sociální síti, jejichž příspěvky uživatelé nejčastěji „lajkují“. DVTV byla na prvním místě mezi příznivci tradičních stran KDU-ČSL, ODS, Pirátů, Strany zelených, Svobodných a TOP 09. U příznivců ANO byla DVTV druhá nejsledovanější, u příznivců ČSSD na 5. místě. U příznivců SPO, KSČM a stran označených za antisystémové DVTV v pořadí výrazně klesala až k DSSS, u jejíchž příznivců v první dvacítce vůbec nefigurovala. U všech těchto stran byly naopak nejoblíbenější \"Parlamentní listy\".\n\nJan Rozkošný v únoru 2017 označil leden téhož roku za nejúspěšnější v historii DVTV, když projekt zaznamenal 5,5 milionu unikátních zobrazení stránek. Průměrná strávená doba na jedné stránce s videem byla v té době přes 11,5 minuty. DVTV měla tehdy asi 130 tisíc fanoušků na Facebooku a 100 tisíc followerů na Twitteru.\n\nV anketě Křišťálová Lupa v listopadu 2015 vyhrála Cenu popularity a Projekt roku. Martin Veselovský byl navíc jmenován Osobností roku.\n\nV ročníku 2016 téže ankety získala DVTV opět Cenu popularity a navíc zvítězila i v kategorii Zpravodajství, dříve obsazované serverem \"iDNES.cz\".\n\nV roce 2017 DVTV obhájila vítězství v kategorii Zpravodajství a získala potřetí i Cenu popularity.\n\n"}
{"id": "997448", "url": "https://cs.wikipedia.org/wiki?curid=997448", "title": "Seznam německých hudebních skladatelů", "text": "Seznam německých hudebních skladatelů\n\nTento seznam německých hudebních skladatelů zahrnuje skladatele klasické hudby z německy hovořících oblastí, bez ohledu na jejich původ z dnešního teritoriálního hlediska.\n\nPodobná hesla:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "997467", "url": "https://cs.wikipedia.org/wiki?curid=997467", "title": "Robert Campin", "text": "Robert Campin\n\nRobert Campin, dříve označovaný jako Mistr z Flémalle (podle tří deskových obrazů z opatství Flémale u Lutychu) či Mistr mérodeského oltáře (kolem 1375 nebo 1378-79, Tournai (?) – 26. dubna 1444, Tournai), byl nizozemský malíř, vedle Jana van Eycka ústřední postava Severské renesance.\n\nNejstarší doklady o Campinovi pocházejí z první dekády 15. století: roku 1406 je uváděn jako svobodný mistr malířského cechu v Tournai. Z toho se soudí, že tehdy musel být ve věku něco přes 25 let.\n\nRoku 1410 se v této obci stal měšťanem, takže možná přímo z Tournai nepocházel. Působil pak v řadě městských úřadů a získal od města mnoho zakázek. Roku 1427 se stali jeho žáky Jacques Daret a „Rogelet de la Pasture“ – zřejmě Rogier van der Weyden. V červenci 1432 byl odsouzen k ročnímu zákazu činnosti za to, že udržoval poměr s jistou Leurence Poletteovou, ačkoli jeho právoplatnou manželkou byla Ysabiel de Stocquainová. V této době se osamostatnili jeho žáci Rogier van der Weyden a Jacques Daret, kteří si v době mistrovy nepřítomnosti založili vlastní dílny. Zbytek trestu byl Campinovi odpuštěn v říjnu 1432, od té doby však získával mnohem méně zakázek než dříve.\n\nV díle Roberta Campina, které vychází ze středověkých knižních iluminací, je po doznění gotického slohu poprvé patrný nizozemský měšťanský realismus. Campin vyniká především realistickým podáním a zobrazením detailů jakého nedosáhl žádný malíř před ním. Jeho přínosem je plastická modelace tělesných tvarů, monumentálnost a expresivnost obsahu a prohloubení obrazového prostoru pomocí architektur nebo průhledů do krajiny. Za jedinečné dílo je v tomto smyslu považován obraz Narození Krista z Dijonu, kde je v pozadí zelená krajina se zmlazenými stromy a vlnící se cestou, přes kterou padají stíny časného ranního světla. \n\nNa Oltáři z Merode, objednaném některým členem rodiny Maline z Igelbrechtu, je zobrazen interiér s množstvím žánrových detailů. Na levém křídle donátoři klečí v předsíni a pootevřenými dveřmi pozorují výjev Zvěstování, které tvoří centrální panel. Vedle čtoucí Panny Marie je stůl s otevřenou knihou, uhašenou kouřící svíčkou a bílé lilie v malovaném džbánku. Na pravém křídle je sv. Josef, který ve své truhlářské dílně vyrábí pasti na myši – jako odkaz na výrok sv. Augustina o Josefovi jako pasti na Ďábla. \n\nCampin vedl velkou malířskou dílnu a na řadě obrazů mají podíl jeho žáci. Z jeho vlastní ruky se dochovalo několik podobizen, které vynikají realistickou charakteristikou. Robert Campin byl starší než Jan van Eyck, ale v pozdním období jím byl ovlivněn.\n\nNa jeho dílo navázal jeho žák Rogier van der Weyden i další nizozemští malíři aktivní v 15. století. Ovlivnil také pozdně gotické malířství ve střední Evropě.\n\n"}
{"id": "997468", "url": "https://cs.wikipedia.org/wiki?curid=997468", "title": "Kollárovci", "text": "Kollárovci\n\nKollárovci jsou hudební skupina, hrající od roku 1997. Své první CD vydali až v roce 2002. Hrají a skládají hlavně folklórní písně, blízké folklóru východního Slovenska. Při zpěvu používají často goralské nářečí (nářečí slovenštiny), které je směsí slovenštiny, polštiny a ukrajinštiny podobající se těšínskému nářečí. Ve zpěvu se členové skupiny střídají. Mají mimořádný cit pro melodii. Zatím vydali 7 hudebních CD. Skupinu tvoří především 3 bratři z rodiny Kollárovců. Několikrát se proslavili na hudebních festivalech v zahraničí (viz folklórní festival v Chambly), hrají i na soukromých koncertech. Nejčastěji mimo Slovensko koncertují v Polsku a v Česku, kde pravidelně hrají v televizním pořadu Šlágr TV.\n\n\n\n"}
{"id": "997472", "url": "https://cs.wikipedia.org/wiki?curid=997472", "title": "Arturo Benedetti Michelangeli", "text": "Arturo Benedetti Michelangeli\n\nArturo Benedetti Michelangeli (5. ledna 1920, Brescia – 12. června 1995, Lugano) byl italský klavírista.\n\nV dětství se chtěl stát houslistou, ale kvůli nemoci musel přejít na klavír. V letech 1930–1933 studoval milánskou konzervatoř, jeho učitelem byl Giovanni Anfossi. Roku 1939 získal první cenu na klavírní soutěži v Ženevě. Jeho světová kariéra začala londýnským debutem roku 1946. Měl na klavíristu světové třídy poměrně úzký repertoár, což lze přičíst jeho perfekcionismu; jeho interpretace se však vyznačují zvukovou barevností, jasnou hudební strukturou a dokonalou technikou.\n\nV roce 1964 Arturo Benedetti Michelangeli založil Mezinárodní klavírní akademii v Brescii. K žákům jeho mistrovských tříd patřili mj. Ivan Moravec, Martha Argerichová a Maurizio Pollini.\n"}
{"id": "997473", "url": "https://cs.wikipedia.org/wiki?curid=997473", "title": "Vinogradov", "text": "Vinogradov\n\nVinogradov () může být:\n"}
{"id": "997483", "url": "https://cs.wikipedia.org/wiki?curid=997483", "title": "Seznam léčivých rostlin (CH+I+J)", "text": "Seznam léčivých rostlin (CH+I+J)\n"}
{"id": "997486", "url": "https://cs.wikipedia.org/wiki?curid=997486", "title": "Shots", "text": "Shots\n\nShots je aplikace pro sdílení \"selfie\", tedy fotek přední kamerou mezi svými přáteli a lidmi, kteří vás sledují. Aplikace je zatím dostupná pouze pro iOS.\n\nAplikaci vytvořili dva bratři – John Shahidi a Sam Shahidi, ale pouze první jmenovaný pracuje jako CEO společnosti.\n\nShots je sociální platforma pouze pro iOS, která slouží primárně mladistvým sdílet své \"selfie\" fotky.\n\nFocení v aplikaci je umožněno pouze přední kamerou. Shots nedovoluje přidávat staré, stažené fotky a ani jim neumožní je nijak upravovat, překreslovat a dopisovat do nich texty a to z důvodu prevence proti falešným účtům. Aplikace také neumožňuje přidávání komentářů, aby se předešlo problémům s kyberšikanou.\n\nShots nezobrazuje počet sledování a sledujících uživatele, jde je ovšem rozkliknout a spočítat počty uživatelů.\n\nSpolečnost byla poprvé finančně zasponzorována v roku 2012. Obnos, který byl do Shots vložen byl 1,6 milionů dolarů a investoval je Shervin Pishevar, Floyd Mayweather, Omar Epps, NALA Investmens a Tom McInerney. Bohužel aplikace nepřinesla očekávání od investorů a tak se od smlouvy a dalšího rozvoje odstoupilo.\n\nDo společnosti podruhé a úspěšně investoval mladý popový zpěvák Justin Bieber, kdy do společnosti vložil 1,1 milionu dolarů. Tento mladík už dříve podporoval hry společnosti Shots Mobile Inc. a také vynaložil některé ze svých finančních obnosů do herních aplikací na Twitteru.\n\nShots vyšel na App Store poprvé v Listopadu 2013.\n"}
{"id": "997489", "url": "https://cs.wikipedia.org/wiki?curid=997489", "title": "Karl-Josef Kuschel", "text": "Karl-Josef Kuschel\n\nKarl-Josef Kuschel (* 6. března 1948, Oberhausen) je německý teolog, člen akademické rady Institutu pro ekumenické bádání univerzity v Tübingenu.\n\nJe autorem děl \"Geboren vor aller Zeit? Der Streit um Christi Ursprung\" (\"Narozen přede všemi časy? Spor o Kristův původ\" 1990), \"Der Streit um Abraham. Was Juden, Christen und Muslime trennt - und was sie eint\" (\"Spor o Abrahama. Co židy, křesťany a muslimy odděluje - a co je spojuje\" 1994) a uspořádal dílo \"Teologie 20. století. Antologie\" (1995).\n\n\n"}
{"id": "997493", "url": "https://cs.wikipedia.org/wiki?curid=997493", "title": "Markéta Prášková", "text": "Markéta Prášková\n\nMarkéta Prášková (* 23.srpna 1981 Ledeč nad Sázavou) je česká spisovatelka žánru fantasy.\nV roce 1999 odmaturovala na sedmiletém gymnáziu ve Světlé nad Sázavou, poté vystudovala Vyšší zdravotnickou školu v Havlíčkově Brodě a nakonec pedagogickou fakultu Univerzity Hradec Králové. Od té doby pracuje ve školství. Již za studií na vysoké škole napsala první knihy fantasy série Klobouky z Agarveny, jejíž první dva díly vydalo v roce 2007 a 2008 v nakladatelství Fragment. O pět let později si celou čtyřdílnou knižní sérii převzalo nakladatelství Grada. \n\nŽije ve Světlé nad Sázavou, je vdaná a má tři děti. Kromě literatury se aktivně věnuje hudbě.\n\n\n"}
{"id": "997495", "url": "https://cs.wikipedia.org/wiki?curid=997495", "title": "Řehoř III. Laham", "text": "Řehoř III. Laham\n\nŘehoř III. (občanským jménem \"Lufti Laham\") (* 15. prosince 1933, Daraja, Sýrie) je emeritní melchitský řeckokatolický patriarcha Antiochie a celého Východu, Alexandrie a Jeruzaléma.\n\nJeho celý titul zní: \"Jeho Blaženost, Řehoř III, emeritní patriarcha Antiochie, Alexandrie a Jeruzaléma, Cilicie, Sýrie, Iberie, Arábie, Mezopotámie, Pentapolis, Etiopie, celého Egypta a celého Orientu, Otec otců, Pastýř pastýřů, Biskup Biskupů, 181. přímý nástupce sv. Petra na stolci v Antiochii\".\nV roce 1949 složil první mnišské sliby a v roce 1954 věčné sliby v monastýru svatého Spasitele v Saidě v jižním Libanonu. Po absolvování filozofických a teologických studií v Libanonu pokračoval ve studiích na Papežském východním institutu v Římě, kde roku 1961 získal doktorát z východní teologie. Na kněze byl vysvěcen 15. února 1959 v monastýru Grottaferrata u Říma. Po skončení studií byl jmenován tajemníkem ekumenické a liturgické komise melchitského patriarchátu. V roce 1974 byl jmenován patriarchálním vikářem v Jeruzalémě. Synoda melchitské řeckokatolické církve ho 9. září 1981 zvolila za arcibiskupa a 27. listopadu přijal svěcení z rukou patriarchy Maxima V.\n\nPo rezignaci Maxima V. Hakima (patriarchou v letech 1967–2000) synod biskupů zvolil 29. listopadu 2000 za nového patriarchu jeruzalémského arcibiskupa Luftiho Lahama. Slavnostní uvedení do úřadu se uskutečnilo v tentýž den. Jméno Řehoř si vybral podle jednoho ze svých předchůdců patriarchy Řehoře II. Jussefa (1864–1897).\n\nDne 6. května 2017 rezignoval jako patriarcha, přičemž v pozadí rezignace byl odpor biskupů, kteří mu vyčítali množství neúmyslných chyb při vedení církve a zacházení s církevními financemi. Byl mu udělen status emeritního patriarchy.\n\nMezi lety 2000–2017 byl po svém předchůdci Maximovi V. duchovním protektorem ekumenického Vojenského a špitálního řádu svatého Lazara Jeruzalémského. Řeckokatoličtí melchitští patriarchové jsou protektory Řádu sv. Lazara od roku 1847.\n\nV roce 2013 patriarcha navštívil Českou republiku, aby se zúčastnil investitury maltsko-pařížské obedience ve strahovském klášteře, kde jmenoval kardinála Miloslava Vlka hlavním kaplanem české jurisdikce a tím mu předal duchovní správu nad českým velkobailivikem. Při této návštěvě uspořádal také konferenci o situaci v Sýrii.\n\nPo rezignaci na úřad patriarchy se Řehoř III. stal emeritním protektorem. Ochranu nad řádem převzal nový patriarcha Joseph Absi.\n\nŘehoř III. je autorem několika knih zejména z oblasti liturgiky a východní křesťanské spirituality. Známý je díky svým ekumenickým aktivitám a také jako iniciátor mezináboženského dialogu s islámem. Hodně cestuje do zahraničí a upozorňuje zejména na situaci křesťanů na Blízkém východě.\n\n"}
{"id": "997498", "url": "https://cs.wikipedia.org/wiki?curid=997498", "title": "Elias Zoghby", "text": "Elias Zoghby\n\nElias Zoghby (9. ledna 1912, Káhira – 16. ledna 2008, Bejrút) byl melchitský řeckokatolický arcibiskup, teolog, spisovatel, ekumenista.\n\nNa kněze byl vysvěcen v roce 1936, na biskupa v roce 1954. Od roku 1954 působil jako patriarchální vikář v Alexandrii v Egyptě, v letech 1968 - 1988 byl arcibiskupem v Baalbeku (Libanon), pak se kvůli věku vzdal úřadu a přestěhoval do Bejrútu. Byl jedním z předních teologů melchitské řeckokatolické církve na Druhém vatikánském koncilu.\n\nElias Zoghby byl všestranným spisovatelem, nejznámější jsou jeho díla věnovaná obnově jednoty mezi katolickou a pravoslavnou církví. Jeho úsilí po obnovení jednoty vyvolalo velkou odezvu na Druhém vatikánském koncilu. Asi nejznámější je jeho iniciativa - vyznání Pravoslavný ve společenství s Římem? Ano! Unie? Ne! Z roku 1995, která vyvolala dost bouřlivé reakce na obou stranách. Na jejím základě v roce 1996 melchitská řeckokatolická církev navrhla znovusjednocení s pravoslavnou církví Antiochijského patriarchátu. Známou se stala i jeho kniha \"Tous Schismatiques?\" (Všichni jsou schismatici?).\n"}
{"id": "997499", "url": "https://cs.wikipedia.org/wiki?curid=997499", "title": "Proserpine (Lully)", "text": "Proserpine (Lully)\n\nProserpine \"(česky Proserpina, či Persefona, LWV 58)\" je francouzská opera (tragédie lyrique) od Jeana-Baptiste Lullyho, libreto sepsal jeho blízký spolupracovník Philippe Quinault. Námětem pro libreto se stal mýtus o Persefoně. Opera měla premiéru 3. února 1680, na zámku Saint-Germain-en-Laye.\n\nDěj opery se točí kolem únosu Proserpiny Plutonem. Vedlejší dějové linie se věnují lásce mezi Ceres a Jupiterem a milostnými intrikami mezi Alphéem a Aréthusem.\n\nJean-Baptiste Lully byl po aféře související s operou \"Isis\", při níž upadl jeho preferovaný libretista Philippe Quinault do nemilosti u dvora, nucen spolupracovat s jinými libretisty, jimiž byli Thomas Corneille a jeho synovec Bernard le Bovier de Fontenelle. I tak vznikly dvě následující opery, \"Psyché\" a \"Bellérophon\", na základě starších Quinaultových děl. Někdy v roce 1679, v rané fázi příprav nové opery pro karneval následujícího roku, dosáhl Quinault po veřejném odprošení od Ludvíka XIV. odpuštění a mohl se vrátit ke své práci.\n\nNámět opery již byl v té době určen, a ostatně vycházel zprostředkovaně z Quinaultovy iniciativy. Již roku 1670 zadal totiž král svým umělcům úkol sepsat dílo, které by využilo efektní stroje a dekorace Carla Vigaraniho pro podsvětní (pekelné) scény, ležící ladem od neúspěšné premiéry Cavalliho \"Zamilovaného Herkula\" (\"Ercole amante\") roku 1661. Tehdy přišel Quinault s nápadem dramaticky ztvárnit téma únosu Proserpiny; nakonec však zvítězil Molièrův návrh vedoucí k první podobě „tragického baletu“ \"Psyché\". V roce 1679 se tak Quinault k námětu vrátil. Od svých předchůdců Corneille a Fontenella převzal celkové rozvržení dramatu i nápady s vedlejší zápletkou Alphea a Arethusy a se scénou v Elysejských polích, veršovaná podoba textu je však plně jeho dílem.\n\nNávrat Quinaulta ke spolupráci s Lullym se uskutečnil současně s odchodem scénografa a dlouhodobého Lullyho spolupracovníka Carla Vigaraniho. Jeho smlouva se skladatelem vypršela roku 1680 a Lully ji neobnovil. \"Proserpina\" tak byla první operou, jejíž výpravu zcela navrhl Jean Bérain. Navrhl řadu dekorací a scénických efektů, které měly velký úspěch (revue \"Le Mercure galant\" ho po jejich podrobném výčtu prohlásila za „univerzálního génia“): boj Jupitera s obry a zemětřesení v 1. dějství, výbuch Etny a zničení úrody ve 3. dějství, Elysejská pole a Plutův pekelný palác, příchody a odchody bohů na létajících vozech nebo apoteóza všech bohů v závěru opery.\n\nNa rozdíl od předchozího \"Bellérophona\", který byl poprvé uveden ve veřejném divadle Théâtre du Palais-Royal v Paříži, se premiéra \"Proserpiny\" konala u královského dvora, totiž v \"salle de balles\" zámku v Saint-Germain-en-Laye 3. února 1680. Podle účtů královského Menus Plaisirs stála příprava \"Proserpiny\" 47 321 livrů (tedy ani ne třetinu toho, co například \"Isis\"). Opera se u dvora hrála v průběhu karnevalu střídavě s \"Bellérophonem\", pro nějž to byla premiéra u královského dvora.\n\nObě opery zde měly značný úspěch. Lully při publikaci libreta k \"Proserpině\" neopomněl ve věnování z propagačních důvodů zdůraznit, že opera „měla již to štěstí, že se [králi] jevila příjemnou“, a že král „jí již ráčil udělit slavnou pochvalu, již následovala chvála celé Francie“. Král přitom dával přednost hrdinským námětům, a proto před \"Proserpinou\" preferoval \"Bellérophona\". Osud dvou hlavních hrdinek \"Proserpiny\" – Ceres, která trne strachy o své dítě, nese těžce její ztrátu a trpí nezájmem svého mužského protějšku, a její dcery Proserpiny, která musí v raném mládí náhle opustit své prostředí, provdat se za neznámého muže a ztratit veškerý styk se svým prostředím, rodinou a přáteli – byl blízký především ženské části publika. Madame de Sévigné ji ve své korespondenci označila za „operu převyšující všechny ostatní“. Velké zalíbení v ní našla manželka králova syna Marie Anna Viktorie Bavorská, na počest jejíhož prvního příjezdu do Francie byla na zámku ve Fontainebleau uspořádána 15. listopadu 1680 repríza \"Proserpiny\". Podle diplomatických zpráv mnichovskému dvoru král svou novou snachu „posadil po své levici, aby s ní mohl rozprávět v průběhu představení a zjistit její pocity: obdivovala se předehře, říkala, že hudebníci zpívali velmi dobře, výprava se jí zdála velmi dobře vymyšlená; celkově měla velmi přesné a správné názory na krásná místa tohoto kusu“.\n\nPodobně jako v případě \"Isis\" a \"Psyché\" bylo pozadí děje hledáno v poměrech u královského dvora. Autoři bezesporu vykreslili paralelu mezi králem zvítězivším nad nepřáteli v nizozemských válkách a Jupiterem zvítězivším nad Titány, vedle toho však byla v postavě Ceres, zanedbávané Jupiterovy milenky strachující se o osud svého dítěte, shledávána podoba Madame de Montespan.\n\n\"Proserpina\" byla poprvé představena u královského dvora, brzy poté se však zařadila na repertoár Académie royale de musique. Její reprízy se konaly v Théâtre du Palais-Royal od listopadu 1680 a v úloze Arethusy se tehdy poprvé představila významná zpěvačka Lullyho doby, Marthe Le Rochois. Další nastudování se v pařížské opeře konala pravidelně až do poloviny 18. století: v letech 1681, 1699, 1715, 1727, 1741, 1742 a naposledy v roce 1758; titulní roli tehdy zpívala nejvýznamnější pěvkyně té doby Sophie Arnould. Opera se hrála i u královského dvora (1740 ve Fontainebleau).\n\nOpera byla natolik populární, že podle ní vznikly parodie, které hrála společnost Opéra-Comique. Ta roku 1727 dokonce byla pozvána k hostování v budově pařížské opery, kde – souběžně s reprízami skutečné \"Proserpiny\" – uvedla loutkovou parodii \"Les Noces de Pluton et de Proserpine\" (libreto napsali Louis Fuzelier a Jean-Philippe d'Orneval). Rovněž repríza roku 1741 byla provázena parodií pod názvem \"Farinette\", již sepsal Charles-Simon Favart.\n\n\"Proserpina\" se hrála rovněž v provinčních francouzských divadlech, doložena jsou představení v Lyonu roku 1694, v Rouenu o rok později, v Marseille v letech 1699 a 1700. Stala se vůbec první operou provedenou v Antverpách (1682), mezi léty 1683 a 1684 se hrála v Bruselu a v letech 1688 a 1703 v Amsterdamu a Haagu. Kromě toho se hrála v rezidenci hanoverského vévody ve Wolfenbüttelu (1685) a podle zachované partitury s poznámkami ještě před rokem 1686 rovněž v markrabské rezidenci v Ansbachu.\n\nPoté však nebyla hrána téměř čtvrt tisíciletí. První – dosud jediné a pouze koncertní – představení \"Proserpiny\" nastudoval dirigent Hervé Niquet s orchestrem Le Concert Spirituel a konalo se nejprve 5. března 2006 v pařížském Cité de la musique a 22. září téhož roku v manéži velké stáje zámku ve Versailles. V produkci – jež dala vzniknout i dosud jediné CD nahrávce – zazářila zejména Stéphanie d'Oustrac v roli Cérès. Niquet souběžně nastudoval i zmíněnou marionetovou parodii z roku 1727.\n\nQuinaultovo libreto na počátku 19. století přepracoval do modernější, tříaktové podoby libretista Nicolas-François Guillard (1752–1814) pro skladatele Giovanniho Paisiella. Toho pozval do Paříže Napoleon Bonaparte roku 1802, skladatel však brzy přešel do služeb Napoleonova bratra Josefa, krále neapolského, a \"Persefona\" – jež měla premiéru 28. března 1803 v pařížské opeře – tak zůstala jedinou Paisiellovou francouzskou operou.\n\n\"Proserpine\" je – slovy dirigenta a specialisty na francouzský barokní repertoár Hervého Niqueta – vzorová francouzská \"tragédie en musique\". Quinaultovo libreto – méně dramaticky vyvážené než v jiných jeho operách – je tentokrát zalidněno výhradně božstvy. Ústřední příběh se odehrává mezi třemi postavami, bohyní Ceres, její dcerou Proserpinou a Plutonem, který Proserpinu unese. Čtvrtou hlavní postavou je Jupiter, Proserpinin otec; ačkoli se objevuje až v posledním dějství, je přítomen v rozhovorech i svými skutky od počátku opery. Paralelu hlavnímu páru tvoří poněkud neorganicky doplněná milenecká dvojice Arethusy a Alphea. Velmi prostá zápletka je rozhojněna různými, jen volně souvisejícími epizodami poskytujícími příležitosti ke scénickým efektům a naplňujícími pětiaktový děj. Děj tentokrát nemá hrdinské téma a až na prolog není „královskou propagandou“ jako některé jiné Lullyho opery.\n\nNejlépe dramaticky propracovaná – a i skladatelem nejlépe hudebně obdařená – je postava Ceres, které patří jak úvodní obraz, tak drásavá scéna návratu ve 3. dějství, nářek přecházející ve scénu šílenství na konci téhož dějství a žalostný zpěv ve 5. aktu. Titulní hrdinka je svou matkou zatlačena poněkud do pozadí, je však hlavní postavou divertissement ve 2. dějství a ve 4. dějství má nejprve nářek (\"Ma chère liberté\"), pak sebevědomou árii, v níž proměňuje Ascalapha v sýce, a následně slavný milostný dialog s Plutonem \"Venez-vous contre moi défendre un téméraire\". Pluto je kreslen spíše jako romantický milenec než jako vládce pekel. Ostatní postavy jsou hudebně traktovány méně výrazně.\n\nJinak Proserpina pokračuje v novém Lullyho přístupu k opeře započatém \"Bellérophonem\" a prohlubuje ho. Přestože byla určena pro královský dvůr, značně klesl počet baletních vstupů (zpravidla jen dva v každém dějství) i počet tanečníků, který nepřesahuje 12. Rovněž méně hudebních nástrojů vystupuje přímo na jevišti – jedinou významnou výjimkou je sbor blažených stínů na počátku 4. dějství, doprovázený šesti flétnami. Zato úloha sboru v opeře významně vzrostla: je mnohem početnější než balet (až 36členný), mnohem polyfonnější (až pětihlasý), nachází se ve většině scén a je přítomen na scéně po více než polovinu celkové délky opery, navíc hraje významnou úlohu v nejdramatičtějších momentech. Vedle sborů zaujme výrazná přítomnost užších ansámblů (tři Proserpininy nymfy, čtyři členové Plutonova doprovodu, tři podsvětní soudci, tři furie, tři blažené stíny) rozlišených hlasovým složením. V sólových úlohách sled klasických recitativů a árií osvěžuje například expresivní doprovázený recitativ Ceres na konci 3. dějství nebo dialog mezi Ascalaphem a Proserpinou ve 2. scéně 4. aktu, sestávající v podstatě ze dvou hudebně souvisejících árií po instrumentálním úvodu.\n\nRovněž instrumentální zpracování se oproti předchozím Lullyho operám rozvinulo, \"Proserpina\" se vyznačuje zvláště bohatou orchestrací. Rozrůznění hudby dosahuje ve finále až devíti reálných partů – pět pro smyčce a continuo, tři pro trubky a jeden pro bicí soupravu. Vyskytují se vedle předehry i jiná čistě instrumentální místa, například úvod k 4. dějství. Orchestrální efekty jsou zapojeny i do děje: hudba vykresluje přílet Merkura, let Ascalapha proměněného v sýčka, pekelný hukot, ve scéně hledání Proserpiny tvoří její družině ozvěnu.\n\nMír a jeho průvodci Štěstí, Hojnost, Hry a Rozkoše jsou ukovány v kobce Sváru; volají na pomoc „hrdinu, jehož chrabrost ohromuje vesmír“ (árie Míru se sborem \"Héros, don’t la valeur étonne l'Univers\"). Družina triumfujícího Sváru – totiž Nenávist, Hněv, Smutky, Žárlivost, Zlost, Zoufalství a další – posměšně tančí kolem zajatců (recitativ Sváru \"Soupirez, triste paix, malheureuse captive\" a sbor \"O rigueurs inhumaines!\"). Je však slyšet vojenské polnice – hudbu vítězství. Samo Vítězství sestupuje z rozkazu vítěze, aby osvobodilo Mír a naopak vrhlo do okovů Svár (árie se sborem \"Venez, aimable paix, le vainqueur vous appelle\"). Svár a jeho družina bezmocně protestují, zatímco družiny Míru a Vítězství zvěstují mír pro celé univerzum (sbor \"Après avoir vaincu mille peuples divers\"). Chvalořečí pak slavného vítěze (duet Vítězství a Míru se sborem \"Le vainqueur est comblé de gloire\"). Osvobozená božstva radostně tančí gavotu a menuet, Štěstí a Hojnost zpívají o tom, že nyní je čas předat vládu bohu lásky (duet \"Il est temps que l'Amour nous enchaîne\"). Mír zve k hrám a rozkoším (árie a sbor \"On a quitté les armes\") a Štěstí doplňuje atmosféru chvalozpěvem na slastná muka lásky (árie \"Que l'Amour est doux à suivre\").\n(Cereřin palác) Bohyně Ceres ve společnosti Cyané a Crinise se raduje z vítězství svého dávného milence Jupitera nad obry (árie Ceres a tercet \"Goûtons dans ces aimables lieux\"). Z nebes sestupuje posel bohů Merkur se vzkazem od Jupitera. Ceres se diví, že si na ni její milenec v tak důležité chvíli vzpomněl, a Merkur ji ujišťuje, že Jupiter na náklonnost k ní nezapomíná (árie \"Dans les soins les plus grands\"). Děkuje jeho jménem Ceres za to, jak se postarala o úrodu na Sicílii, posílá ji zařídit totéž do Frýgie a zdůrazňuje, jaká je to pro ni pocta. Ceres by od Jupitera spíše než poctu očekávala lásku (árie \"L'amour qui pour lui m'anime\"), Merkur jeho nedbalost omlouvá státnickými záležitostmi (árie \"Il sent l'ardeur qu'un tendre amour inspire\"), a když to Ceres odmítne jako výmluvu (árie \"Quand de son cœur je devins souveraine\"), argumentuje žárlivostí jiných bohů. Ceres i o tomto důvodu silně pochybuje, nicméně hodlá Jupiterovu prosbu vyplnit (duet Ceres a Merkura \"Que ne quitterait-on pas\").\n\nCeres zanechává nymfě Arethuse péči o svou dceru Proserpinu. Arethusa si stěžuje na to, že ji svou láskou sužuje bůh Alpheus, ale Ceres dobře vidí, že nymfa jeho náklonnost opětuje, a proto jí radí, aby byla za tak věrného milence vděčná (árie Arethusy \"Eh! de grâce, laissez-moi plutôt éviter\" a její duet s Ceres \"Aimez sans vous contraindre\"). Arethusa osamí a stěžuje si, jak je obtížné si zachovat hrdost a nepřístupnost tváří v tvář nápadníkovi, jehož city ve skutečnosti opětuje (árie \"Vaine fierté, faible rigueur\"). Alpheus přichází, a když jeho vyznání Arethusa znovu odmítá, předstírá, že se tedy bude ucházet o Prosepinu. Arethusa ho varuje, že u Proserpiny mít štěstí nebude (árie \"Si Proserpine est belle\"), ale to Alphea zdá se neodradí: naopak nymfu žádá, aby se za něj u Proserpiny přimluvila – ledaže by ona sama chtěla změnit názor na sňatek s ním… Zmatená nymfa jej opět odmítá, ačkoli méně přesvědčivě (duet \"Non, je ne veux jamais entendre\").\n\nV čele božstev a lidu Sicílie přichází Proserpina, aby se s Ceres rozloučila před jejím odjezdem do Frýgie (árie se sborem \"Ceres va nous ôter sa divine présence\"). Ceres děkuje, svěřuje Proserpinu všem do péče a na odjezdu vyzývá všechny, aby chválili vítězného Jupitera. Všichni mu tedy zpívají na počest (sbor \"Célébrons la victoire\" a balet). Tu zaútočí vůdce obrů a zničí část Cereřina paláce. Na výzvu všech shromážděných (sbor \"Jupiter, lancez le tonnerre\") uhodí Jupiter bleskem do hory Etny a vzpouru obrů definitivně potlačí.\n(Cereřiny zahrady) Crinise chválí mír, který zavládl po Jupiterově vítězství nad obry, ale Alpheus dosud nedosáhl pokoje, protože ho Arethusa stále odmítá. Crinise mu radí, aby si našel jinou lásku, ale Alpheus toho není schopen a závidí těm, kdo dokáží být v lásce nestálí (árie Alphea a jeho duet s Crinnisem \"Heureux qui peut être inconstant!... Qu'il coûte cher d'être fidèle!\"). Přichází Plutonův pomocník Ascalaphe, který je na obchůzce po zemi – za důvod udává kontrolo toho, zda nedávná zemětřesení nezpůsobily trhliny v klenbě podsvětí, jimiž by stíny mohly unikat na zem. Vedle toho však projevuje – k Alpheově nelibosti – milostný zájem o Arethusu, neboť ani podsvětní bytosti nemohou odolat Amorovi (árie \"L'astre brillant qui vous luit\"). Alpheus se jej od toho snaží odradit, ale Ascalaphe ví, že jeho sok u nymfy dosud nepochodil a že tedy má naději na úspěch. Odchází a Alphea se zmocňuje žárlivost (árie \"Amants qui n'êtes point jaloux\").\n\nPřichází Arethusa a Alpheus jí hned vyčítá domnělou přízeň k Ascalaphovi, načež on připomíná Alpheovu proklamovanou lásku k Proserpině (árie Arethusy \"Votre nouvelle chaîne est si belle et si forte!\"). Žárlivá scéna vyvrcholí ve dlouho odkládaném vzájemném vyznání lásky (duet \"C'est un autre que mois qui règne dans votre âme\"). Když vzápětí přichází Ascalaphe, nachází oba milence v nejlepší shodě a jeho nabídku k sňatku Arethusa pochopitelně odmítá. Odvržený nápadník se tedy spokojuje se životem bez lásky (tercet \"Pour être heureux il faut qu'on aime bien\").\n\nPřichází sám vládce podsvětí Pluto a hovoří s Arethusou. Udává stejný oficiální důvod své přítomnosti jako Ascalaphe, i on má ovšem ještě jiný cíl – setkat se s Proserpinou, kterou nedávno zahlédl a zahořel k ní láskou. Arethuisa ho varuje, že tato hrdá dívka není přístupná lásce, ale pomůže mu, aby se skryl v listoví a mohl Proserpinu sledovat. V dialogu s Ascalaphem se Pluto přiznává, že podlehl Amorově střele, a jeho důvěrník se tomu nediví: Amor je mocný bůh (árie Ascalapha \"Contre l'amour quel cœur peut se défendre?\", árie Plutona \"De ce dieu si puissant je méprisais les feux\" a duet \"L'Amour comblé de gloire\"). – Proserpina přichází v doprovodu nymf, které tančí a opěvují mír a krásy přírody (sbor \"Les beaux jours et la paix\", árie Proserpiny se sborem \"Belles fleurs, charmant ombrage\" a árie Proserpiny se sborem \"Que notre vie\"). Náhle ze skrýše vystoupí Pluto a s ostatními podsvětními božstvy se Proserpiny přes její zoufalý nářek zmocní. Jediné přímé svědkyni, nymfě Cyané, Pluto zakáže pod trestem ztráty hlasu prozradit, co se stalo. Poté unese Proserpinu na svém pekelném voze.\n(Soptící Etna a její okolí) Alpheus, Arethusa, Crinise, nymfy i lesní bůžkové marně hledají Proserpinu (sbor \"Proserpine, répondez-nous?\"). Arethusa, která Plutona k Proserpině přivedla, se dovtípila, co se stalo, a ze strachu před hněvem Ceres odchází hledat svou svěřenku do podsvětí; Alpheus přirozeně trvá na tom, že půjde s ní, protože se od sebe nemohou odloučit (recitativ Arethuse \"N'aurais-je point innocement\", árie Alphea \"Pouvez-vous oublier qu'il faut que je vous suive?... Que l'absence de ce qu'on aime\" a duet \"Le bonheur est partout où l'amour est en paix\"). Je vidět vůz vracející se Ceres a všichni se rozprchnou, aby se s ní nemuseli setkat (sbor \"Cérès revient! ah quelle peine!\").\n\nCeres přichází a hned hledá svou dceru, kterou miluje především jako upomínku na Jupiterovu lásku. Splnila svůj úkol a učinila Frygy šťastnými, ale opuštěné místo ji znepokojue: svolává proto všechny k sobě (recitativ \"Je vais revoir ma fille\" a árie \"J'ai rendu les humains heureux\"). Nymfy a lesní bůžkové zdráhavě přicházejí, nikdo však není schopen Ceres říci, kam se Proserpina poděla (sbor \"O Cérès! ô mère trop tendre!\"). Ceres spatří Proserpinin šál v rukou Cyané a vyptává se jí na svou dceru. Cyané prozradí, že Proserpina byla unesena, než však stačí vyslovit jméno únosce, promění se v potůček. Ceres je zmatena, postupně propadá zoufalství, žádá bohy o pomoc a současně je jednoho po druhém podezřívá; nakonec v hněvu přikazuje spálit všechny dary, které lidstvu přinesla (recitativ a árie \"Les dieux n'ont pu souffrir… Ah! quelle injustice cruelle!\"). Ke zděšení božstev a za bědování lidu Cereřina družina zapaluje za pomoci ohně z Etny veškerou úrodu (scéna Ceres a sboru \"Que tout se ressente… Ah! quelle épouvantable flamme!\").\n(Elysejská pole) Na Elysejských polích, místě posmrtného odpočinku počestných lidí, za zvuků flétny zpívají a tančí blažené stíny (\"Loin d'ici, loin de nous\"). Naproti tomu Proserpina naříká nad svou ztracenou svobodou (árie \"Ma chère liberté, que vous aviez d'attraits!\"). Ascalaphe – jemuž přizvukují blažené stíny – se ji snaží přesvědčit, aby opětovala lásku mocného Plutona (árie \"Aimez qui vous aime\"). I Arethusa a Alpheus byli Plutonem angažováni, aby Proserpinu přemluvili k povolnosti (tercet \"Rien n'est impossible à l'amour constant\"). Proserpina však dále naříká a chce se vrátit na zem. Ascalaphe ji ale upozorňuje, že na zem se již vrátit nesmí, protože pozřela podsvětního ovoce – ačkoli nevědomky, protože jí ho sám podstrčil a ihned o tom informoval Plutona. S Arethusou a Alpheem ji tedy vyzývají smířit se se skutečností, že podsvětí již nikdy neopustí. Proserpina si zoufá, její hněv se však obrací na Ascalapha, jemuž vyčítá podvod a proměňuje jej v sýčka (recitativ \"Je ne verrai jamais la lumière céleste!\").\n\nPluto přichází promluvit s Prosepinou. Snaží se ji přesvědčit k lásce a představuje jí svou říši, která je mocná i krásná; stejně jako Neptun v moři, je i on v podsvětí pánem nezávislým na Jupiterovi. Ale Proserpina jej neoblomně odmítá a touží se navrátit k matce (dialog \"Venez-vous contre moi défendre un téméraire?\" s Plutonovou árií \"Je suis roi des Enfers, Neptune est roi de l'Onde\" a duetem \"Mon cœur fidèle\"). Pluto přesto svolává blažené stíny a podsvětní božstva, aby se poklonily své nové paní, přinesly jí bohaté dary a přesvědčily, že manžel je cennější než matka a že být královnou podsvětí je záviděníhodná věc (Plutonův recitativ a árie se sborem \"Que l'on suspende ici les tourments éternels… Rendez hommage à votre reine\", sbor blažených stínů \"C'est assez de regrets\").\n(Plutonův palác) Pluto varuje shromážděné obyvatele své říše – podsvětní božstva včetně tří Furií – že Jupiter chce odnést z podsvětí Proserpinu, ačkoli nad podsvětím nemá žádnou moc. On sám, vládce nebes a hromů, miloval a svedl tolik žen, a vládci podsvětí nechce ponechat tu jedinou, kterou si Pluto zalíbil (recitativ a árie \"Vous qui reconnaissez ma suprême puissance… C'est la première fois que j'aime\"). Všichni souhlasí, že Proserpinu je třeba si podržet a že co peklo schvátí, to už nenavrátí (sbor \"Gardons Proserpine\"). Tři podsvětní soudci rozhodují, že Proserpina požila podsvětního ovoce a nesmí se vrátit na svět (tercet \"Proserpina a goûté des fruits de votre empire\"). Všichni vášnivě podporují Plutona, nemají z Jupitera strach a jsou ochotni se pustit do boje (Pluto a sbor \"Que le ciel menace, qu'il tonne… Renversons toute la nature\").\n\n(Pustina) Ceres naříká nad ztrátou své dcery i nad nezájmem Jupitera o její osud (árie \"Déserts écartés, sombres lieux\"). Až k ní dolehne bojovný zpěv podsvětních božstev a vzápětí se z podsvětí vracejí Alpheus a Arethusa, aby Ceres konečně sdělili, že Proserpininým únoscem je Pluto. Ceres je zoufalá, protože je-li její dcera v podsvětí, znamená to, že ji více neuvidí. Alpheus a Arethusa ji utěšují, že Pluto Proserpinu miluje a že Cereřina dcera je nyní královnou velké říše (duet \"Quel cœur se peut assurer\"), ale Ceres utěší teprve informace, že Jupiter požádal Plutona o navrácení Proserpiny.\n\nZ nebes sestupuje Merkur a zvěstuje Ceres jednomyslný rozsudek bohů. Proserpina se sice musí provdat za Plutona, ale bude jí povoleno trávit vždy půl roku v podsvětí u manžela a půl roku na zemi u své matky. Ceres je spokojena (recitativ Merkura \"Tous les dieux sont d'accord\" a árie Ceres \"Après une peine extrême\"). Otevřou se nebesa a Jupiter, obklopen bohy včetně Plutona a Proserpiny, vyhlašuje současně se sňatkem tohoto páru konec sváru a začátek míru na zemi, na nebi i v podsvětí (árie Jupitera se sborem \"Cérès, que de vos pleurs le triste cours finisse… Que l'on enchaîne pour jamais\").\n\n\n\n"}
{"id": "997502", "url": "https://cs.wikipedia.org/wiki?curid=997502", "title": "Anton Mária Vácval", "text": "Anton Mária Vácval\n\nAnton Mária Vácval, SDB (30. května 1908 Ostratice − 6. února 2000 Pezinok) byl slovenský římskokatolický kněz, salesián.\n\nRoku 1920 odešel do salesiánského ústavu Božského Srdce v Římě. Tam absolvoval gymnaziální studia. Od roku 1931 studoval teologii v Lublani, kde byl 7. července 1935 vysvěcen za kněze. Poté působil v salesiánských střediscích na Slovensku. Nejprve v Šaštíně, roku 1939 v Hronském Beňadiku, roku 1941 ve farnosti Trnavě-Kopánka. Od června do září 1945 zastupoval v Myjavě. Od roku 1945 působil v Michalovcích. Roku 1949 se stal správcem farnosti v Bratislavě-Jarovce, roku 1952 v Ardanovích a roku 1958 v Dedince. Roku 1961 ztratil státní souhlas k pastoraci a musel odejít do výroby. Od roku 1962 byl duchovním u sester premonstrátek v Ústavu sociální péče v Lipové. Roku 1988 odešel na důchod do Šuran, kde vypomáhal v pastoraci. Později se přestěhoval do charitního domova v Pezinku, kde 6. 2. 2000 zemřel. Pochován je ve svém rodišti.\n\nV osmdesátých letech 20. století letech publikoval desítky článků v Katolických novinách a v Duchovním pastýři. Zaměřil se zejména na osobnost Dona Boska a jeho dílo, na svatého Dominika Savia a Žofii Bošňákovou. Je autorem životopisu Žofie Bošňákové, který dokončil roku 1968 a rozšiřoval se jako samizdat; knižně vyšel až roku 1991 v Šuranech. Jeho další větší díla zaměřené na osobnosti svatých zůstaly v rukopise. Jeho „Píseň věků“ je ojedinělé dílo sborové recitace, které bylo zfilmováno. Také psal i divadelní hry a několik dokumentačních prací.\n"}
{"id": "997503", "url": "https://cs.wikipedia.org/wiki?curid=997503", "title": "Ďurkovec", "text": "Ďurkovec\n\nĎurkovec ( , 1188,7 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Pľaša (1162 m) na severozápadě a Jarabá skala (1199 m) na východě. Jižním směrem vybíhá z hory dlouhá lesnatá rozsocha směřující přes vrcholy Veľký Bukovec (1011 m) a Kýčera (980 m) k vrcholu Vyšná Brackaňa (911 m), za nímž přes několik nižších vrcholů klesá do údolí říčky Ulička. Severní svahy Ďurkovce klesají do údolí potoka Chomów, jihozápadní do údolí Poloninského potoka a jihovýchodní do údolí Ďurkovského potoka. Vrcholem prochází hranice mezi slovenským NP Poloniny a polskou CHKO Cisna-Wetlina. Na slovenské straně se rozkládá NPR Jarabá skala.\n\n\n\n"}
{"id": "997504", "url": "https://cs.wikipedia.org/wiki?curid=997504", "title": "Zakleté moře", "text": "Zakleté moře\n\nZakleté moře (1966, Tle Secret Sea) je dobrodružný román pro mládež od anglického spisovatele Richarda Armstronga odehrávající se v jižních polárních mořích. Kromě napínavého děje je v knize velmi podrobně popsán lov velryb a zpracování ulovených zvířat.\n\nVypravěčem příběhu je mladík jménem Thor, který se stejně jako jeho předkové chce stát velrybářem. Když je mu osmnáct let, nalodí se v Southamptonu na tovární loď svého strýce Krogana \"Orión\", pod jehož vedením se vydává do Antarktidy obrovská lovecká výprava. Tovární loď je doprovázena tankovou lodí \"Rigel\" s plnými nádržemi paliva, zásobovací lodí \"Bellatri\" s obrovským množstvím zásob, náhradních dílů a výstroje a flotilou sedmi lovných člunů.\n\nThor brzy zjistí jak je velrybářství těžké a kruté a jak při něm záleží i na štěstí. Celá výprava trpí naprostým nedostatkem velryb. Členové výpravy donutí Krogana, aby je zavedl do tajného moře, o kterém ví jen on. To se otvírá jen jednou za rok a nakrátko, ale je plné velryb. Krogan to nejprve odmítá, protože nechce rušit místo zasvěcená ochraně těchto tvorů, ale když onemocní srdeční chorobou, podlehne nátlaku. Thor také zjistí, že jde o místo, kde zmizel jeho otec.\n\nV tajném moři je tak obrovské množství velryb, že všichni pracují do úmoru. Ale výpravu současně začíná pronásledovat řetěz nešťastných náhod, který si vybírá svou daň na lodích i na lidech. Postupně přijdou o čtyři lovné čluny i s většinou posádky. Na tovární lodi dochází ke smrtelným úrazům. Pak strýc Krogan na srdeční chorobu zemře a zdecimovaná výprava prchá na sever, aby se dostala do teplejších vod dřív, než plochy jižních polárních moří zamrznou a uvězní je. Přitom se potopí další lovný člun i s posádkou. Všichni začínají věřit tomu, že tajné moře je začarované a výpravu trestá za to, že do něj pronikla.\nKdyž se konečně dostanou na volné moře a zamíří k ostrovu Jižní Georgie dojde na \"Oriónu\" k výbuchu v kotelně, při kterém loď se v bouři rozlomí. Thor se zachrání v malém nafukovacím záchranném člunu a když jej najde záchranná loď, zjistí, že je jediný, kdo přežil.\n"}
{"id": "997505", "url": "https://cs.wikipedia.org/wiki?curid=997505", "title": "Hrúbky", "text": "Hrúbky\n\nHrúbky ( , 1186 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Čierťaž (1071 m) na západě a Kamenná lúka (1201 m) na východě. Jižní svahy spadají do údolí potoka Stužická rieka, severní do údolí potoka Górna Solinka. Vrcholem hory prochází hranice mezi slovenským NP Poloniny a polským NP Bieszczady. Na slovenské straně se rozkládá NPR Stužica.\n\n\n"}
{"id": "997507", "url": "https://cs.wikipedia.org/wiki?curid=997507", "title": "Kalhotková role", "text": "Kalhotková role\n\nKalhotková role (v mezinárodním prostředí, zvláště ve Francii, rôle travesti, en travesti, travesti, či travesty) je divadelní termín, který označuje herce, kteří hrají roli opačného pohlaví (tj. pokud muž hraje ženskou roli, nebo žena roli mužskou), zejména v operách. Označení „kalhotkové role“ pro role druhého typu, tj. pokud žena hraje muže, je rozšířeno v českém divadelním prostředí. V němčině se pro takové role používá výraz \"Hosenrolle\".\n\nZe společenských důvodů hráli muži ženské role již v antickém Řecku a Římě. V barokním období již ženy divadlo hrály, avšak některé role byly záměrně psány právě jako \"rôle travesti\".\n\n\n"}
{"id": "997509", "url": "https://cs.wikipedia.org/wiki?curid=997509", "title": "Zdeňka Kočandrlová-Moutelíková", "text": "Zdeňka Kočandrlová-Moutelíková\n\nZdeňka Kočandrlová, rozená Moutelíková (* 3. listopadu 1934) je bývalá československá hráčka basketbalu (vysoká 168 cm). Je zařazena na čestné listině mistrů sportu. Patřila mezi opory reprezentačního družstva Československa, za které odehrála v letech 1953 až 1959 celkem 95 utkání a má významný podíl na dosažených sportovních výsledcích.\n\nZdeňka Kočandrlová se dvakrát zúčastnila mistrovství světa a třikrát mistrovství Evropy v basketbale žen, na nichž získala celkem 5 medailí, z toho jednu stříbrnou za druhé místo na ME 1954 v Bělehradě a čtyři bronzové medaile za třetí místa (MS 1957 v Brazílii, MS 1959 v Moskvě1959 a ME 1958 v Polsku a ME 1958 v Bulharsku). Reprezentační kariéru zakončila na Mistrovství světa v basketbalu žen v roce 1959 v Moskvě (3. místo).\n\nV československé 1. lize žen hrála celkem 8 sezón, z toho pět sezón v letech 1952 až 1957 za Slovan Orbis Praha, v nichž s týmem, který vedl trenér Svatopluk Mrázek, získala v ligové soutěži třikrát titul mistra Československa, jedno druhé a jedno třetí místo. Další tři sezóny (1957–1960) hrála ligu za tým Lokomotiva Liberec.,\n\nV roce 2005 byla uvedena do Síně slávy České basketbalové federace. \n\nJejím manželem byl český chirurg Vladimír Kočandrle, se kterým má dceru Petru a syna Vladimíra.\n\n\nčesky\nanglicky\n"}
{"id": "997511", "url": "https://cs.wikipedia.org/wiki?curid=997511", "title": "Čečenská Wikipedie", "text": "Čečenská Wikipedie\n\nČečenská Wikipedie (čečensky \"Нохчийн Википеди\") je jazyková verze Wikipedie v čečenštině. Byla založena 28. února 2005. V lednu 2020 obsahovala přes 254 000 článků a pracovali pro ni 3 správci. Registrováno bylo přes 21 600 uživatelů, z nichž bylo asi 40 aktivních. V počtu článků byla 37. největší Wikipedie.\n\n"}
{"id": "997513", "url": "https://cs.wikipedia.org/wiki?curid=997513", "title": "Jinonický akcíz", "text": "Jinonický akcíz\n\nJinonický akcíz byl starý dům stojící osamoceně na okraji Jinonic, kde původně sídlil prvorepublikový celní úřad. Dům byl zbourán v roce 2001, a to navzdory úzkému spojení jeho historie s domácím odbojem za protektorátu. V domě tehdy působila nekomunistická odbojová skupina, která až do roku 1941 odesílala ilegální vysílačkou Sparta I tajné depeše do vojenské radiové ústředny ve Woldinghamu u Londýna.\n\nV noci z 3. na 4. října 1941 zde došlo k tragedii. Gestapo tehdy zachytilo opakované vysílání z okolí Jinonic a podařilo se mu tuto ilegální vysílačku zaměřit. Na lokalizované místo dorazila zatýkací komanda gestapa, která akcíz obsadila. Následně došlo k zatčení právě v akcízu přítomných účastníků domácího odboje. Likvidací radiostanice Sparta I došlo k definitivnímu přerušení radiotelegrafního kontaktu s Londýnem. Jako vzpomínku na hrdinské činy zdejších bojovníků proti nacismu byla po válce na dům umístěna pamětní deska. Ta se jediná z tehdejšího jinonického akcízu dochovala a je přenesena do místní sokolovny.\n\nPo zřízení Protektorátu Čechy a Morava 15. března 1939 se začal formovat nekomunistický, demokraticky orientovaný český odboj, kterého se účastnili i lidé žijící ve Stodůlkách a Jinonicích. Centrem odboje byla budova akcízu na rozcestí Řeporyjské a Staré Stodůlecké ulice, tedy na hranicích tehdejší Velké Prahy. Budova původně sloužila pro výběr poplatků za zboží dovážené z venkova do Prahy. Protože však výběr potravinové daně pomalu končil (na území Protektorátu Čechy a Morava došlo k ukončení jejího výběru k 28. květnu 1942) a budova akcízu stála stranou, osamoceně v polích za obcí, vybrali si ji zdejší protinacističtí odbojáři za své centrum. Pro umístění ilegální vysílačky ovšem tento objekt příliš vhodný nebyl, neboť pro svou viditelnost z dálky byl snadno zaměřitelný.\n\nPo skončení války byla na dům jinonického akcízu umístěna pamětní deska. V poválečných letech došlo k přestavění objektu na obytný dům. Dům byl podsklepen a obsahoval i betonový kryt využívaný po válce obyvateli jako sklad a prádelna. Do patra vedlo z přízemí velké dřevěné schodiště s vyřezávaným zábradlím. V prvním patře se na pravé straně nacházely dvě malé místnosti, a sice spíž a záchod. Objekt vlastnila policie, později přešel do majetku národního výboru. Obyvatelé akcízu se vystěhovávali a budova tak postupně ztrácela svou obytnou funkci. Následně se stala zázemím při stavbě metra trasy B (pro své kanceláře ji využívala společnost Metrostav). Jakmile se při projekci inženýrských sítí k zásobování energiemi pro metro a nové sídliště ukázalo, že jim budova stojí v cestě, byla v roce 2001 stržena. A to i přesto, že v té době měla již částečně opravenou střechu. Ze všech akcízů, které stály kolem Prahy, byl zbourán jen tento jediný, historicky významný. Na místě, kde dříve stával je pouze travnatá plocha osázená stromy. Jen reliéf terénu dává tušit, že tu kdysi nějaká stavba stála. Pamětní deska na počest gestapem zavražděných a umučených hrdinů byla z akcízu přemístěna do vstupních prostor stanice metra Nové Butovice a posléze do budovy TJ Sokol Jinonice, kde se nachází dodnes.\n\nJinonická odbojová skupina organizace Ústředního vedení odboje domácího (ÚVOD) vznikla již v roce 1939. Jejím zakladatelem byl tehdejší velitel akcízu Karel Prokop se svým synem Miroslavem, toho času studentem obchodní školy, členem Skauta a Sokola. Spolu s nimi patřil mezi členy Jiří Morstein, který provozoval hostinec „Na Staré“ a také jej využíval k ilegální činnosti. K dalším členům odbojové skupiny se řadili i vojáci československé armády, kteří neodešli do zahraničí ale pracovali jako součást protinacistického nekomunistického odboje. V roce 1941, rok před událostmi spojenými s atentátem na Heydricha, zajišťovala jinonická skupina jediné spojení Protektorátu se zpravodajskou centrálou v Londýně. Skupina se také podílela na vydávání ilegálního odbojového časopisu \"V boj\". Aktivity jinonické odbojové skupiny dosáhly vrcholu během roku 1941, kdy získávali sbírkami finanční prostředky pro podporu uprchlíků skrývajících se před gestapem, starali se o obživu těchto běženců a obstarávali jim byty.\n\nNedaleko akcízu stával hostinec „Na Staré“. Z jeho podkrovní místnosti někdy vysílali Jindřich Klečka s druhým radiotelegrafistou Otto Linhartem ale prostory využívali také k přechovávání radiostanic. Operátoři pomocí zde umístěné radiostanice Sparta II navazovali v letech 1940–1941 spojení s vojenskou radiovou ústřednou (VRÚ) ve Woldinghamu u Londýna. I tento úkryt ovšem gestapo odhalilo. Hostinského Jiřího Morsteina sice nacisté věznili v koncentračním táboře, ale po válce se vrátil domů. Změnil si jméno na Jiří Chaloupka a odstěhoval se do Ústí nad Labem.\n\nPostupem času měnila vysílačka Sparta I svá vysílací stanoviště. Do budovy jinonického akcízu byla radiostanice definitivně přesunuta 1. srpna 1941. V přízemí budovy se nacházela kancelář finanční stráže, v prvním poschodí byt velitele stanice Karla Prokopa, ve kterém bydlel se svou manželkou Emilií a jejich synem Miroslavem. V bytě se také nacházela vysílačka Sparta I, obsluhovaná někdejším četařem československé armády Jindřichem Klečkou a Otto Linhartem. Pomocníkem radiotelegrafistů byl Antonín Němeček. Na ilegální činnosti v akcízu se podílel také celní úředník Stanislav Medřík. Aktivita skupiny v jinonickém akcízu vyvrcholila v posledních zářijových dnech roku 1941. Tou dobou již gestapo vědělo, že se na jihozápadním okraji Prahy pravidelně ozývá vysílač, jehož akční rádius dosahuje do Londýna. Nad Jinonicemi proto kroužilo letadlo se speciálními zaměřovacími anténami. Dnešní přírodní památkou – Prokopským údolím (nacházejícím se nedaleko Jinonic) projížděla tehdy (pod velením hauptmana Leonharda Kosche ) křížem krážem různě maskovaná policejní auta vybavená zaměřovacími goniometry a pátrala po ilegální vysílačce.\n\nV osudný den 3. října 1941 odesílala vysílačka Sparta I depeše ve dvou vlnách. Nejprve dopoledne odvysílala celkem jedenáct depeší a podruhé ten den zahájila své vysílání v 15.30 a ukončila ho ve 23.35. Před půlnocí na 4. října vyšel Karel Prokop před budovu akcízu za Stanislavem Medříkem, který zde hlídkoval. Uvnitř budovy zůstal zbytek Prokopovy rodiny, tedy jeho manželka Emílie s jejich synem Miroslavem, a pomocník telegrafistů Antonín Němeček. \n\nTěsně před půlnocí se gestapu podařilo vysílačku Sparta I konečně zaměřit. Hlídkující Stanislav Medřík následně zpozoroval od Jinonic pomalu přijíždějící auto k akcízu. Upozornil na něj Karla Prokopa a nabádal ho, aby Jindřich Klečka přerušil vysílání. Prokop ale odmítl s odůvodněním, že vysílání musí být dokončeno. Následující události nabraly rychlý spád. U akcízu náhle zastavilo policejní auto a po něm i druhé. Vyskákali z nich úředníci gestapa v čele s osmadvacetiletým kriminálním komisařem SS-Hauptsturmführerem Dittmarem Bingelem, který měl na starosti zvláštní skupinu pátrající po černé vysílačce v pražském okolí. Akci kromě Bingela vedl také čtyřicetiletý kriminální tajemník Josef Chalupský. \n\nJeden z gestapáků přinutil Karla Prokopa jít nahoru do bytu a druhý chytil Stanislava Medříka a táhl ho do kanceláře. Náhle se však Prokop svému strážci v tmavé chodbě vysmekl a uskočil ke dveřím do dvora. V mžiku jimi proběhl, zabouchl je za sebou a otočil klíčem. Následně prchal zadem z domu, aniž hlídka před akcízem tušila, co se uvnitř domu děje. Když zaskočený příslušník gestapa vyběhl ven, měl již Karel Prokop pěkný náskok. Na dům zamířily světlomety automobilů a gestapo obklíčilo celé okolí vily. V té době však velitel finančníků vyběhl přes zahradu do polí a v nich se svým pronásledovatelům ztratil. Karel Prokop uprchl k členovi jinonické odbojové skupiny do Slivence a odtamtud pokračoval pěšky až do Karlštejna (což je asi 20 kilometrů). Tady nastoupil do vlaku směr Plzeň, kde se ukryl jako pacient na klinice profesora MUDr. Františka Šimera a jeho asistenta MUDr. Viléma Hlinky.\nDne 4. července 1942 však přesto Karla Prokopa zatkli. Podle dochované osobní karty byl obžalován z přípravy spiknutí a při tzv. „krvavých nocích“ dne 8. září 1943 jej popravili ve věznici v Berlíně-Plötzensee.\n\nČlen finanční stráže Stanislav Medřík byl po svém zatčení propuštěn. Jeho zatčení bylo výsledkem nešťastné shody náhod. Nemohli mu totiž nic dokázat, protože on byl v akcízu ve službě. Znovu jej však zatkli asi dva týdny po zátahu na Spartu I, a to zřejmě pro udání, že nedovoleně přechovává zbraně (deset pistolí včetně nábojů měl původně ukryté v králíkárně. Tam šlo gestapo při domovní prohlídce najisto. Nic ale nenalezlo, protože je Medřík včas přemístil do suché žumpy, kde ovšem gestapo zbraně nehledalo). Medříka umístili na Pankrác, odtud jej přesunuli do Terezína, a když tam začali budovat ghetto, převezli ho do Mauthausenu. Dne 8. května 1942 obdržela jeho manželka a tehdy dvanáctiletý syn Zdeněk zprávu, že jejich otec 5. dubna 1942 zemřel.\n\nTelegrafista Jindřich Klečka (krycí jméno František Dušek) po napadení akcízu gestapem část depeší zničil. Uprchl po dřevěných schodech z přízemí do patra a zamkl a zabarikádoval se na zdejším záchodě spolu s Antonínem Němečkem. (Zde se pokoušeli pokračovat\nv ničení zbylých konceptů. ) Když je gestapo objevilo, za velkého řevu a bouchání do dřevěné stěny na chodbě několikrát vystřelili do zámku záchodových dveří. V bezvýchodné situaci si Klečka prostřelil hlavu vlastní pistolí. Když se k němu Bingel a Chalupský dostali, ještě žil. Gestapáci se zmocnili zoufalého Němečka a jeli pro lékaře. Nejbližšího z nich MUDr. Vladimíra Milera ale zapřela \njeho žena, a tak přijel MUDr. Václav Jeníček. Kriminální komisař gestapa Dittmar Bingel sice vyzýval lékaře, že Klečku potřebují živého, ale MUDr. Václav Jeníček tvrdil, že není možnost záchrany života a statečnému radiotelegrafistovi vpíchl morfiovou injekci. (nejspíše proto, aby se Klečka do rukou Gestapa nedostal živý ) a telegrafista skutečně zanedlouho zemřel.\n\nAntonína Němečka odvezlo gestapo na Pankrác do samovazby. Prošel velmi krutými výslechy v Petschkově paláci. Dne 19. ledna 1942 jej odsoudili k trestu smrti a 12. února 1942 popravili v Mauthausenu.\n\nMiroslav Prokop měl připravený úkryt. Ale objevil jej příliš horlivý protektorátní policista Kraus až skoro k ránu schovaného na půdě ve výklenku za komínem. Člen finanční stráže Stanislav Medřík uvádí, že se Prokop schoval pod necky. Kraus Mirka Prokopa okamžitě vydal gestapu a to jej odvezlo na Pankrác do samovazby. Prošel velmi krutými výslechy v Petschkově paláci. Byl odvezen do Terezína, pak do Mauthausenu a odtud se již nevrátil, neboť ho odsoudili k trestu smrti a 13. února 1942 popravili v Mauthausenu smrtící benzinovou injekcí (vpíchnutou do srdce).\n\nEmilii Prokopovou rovněž při akci zatklo gestapo a hned ji na místě podrobilo výslechu. Cílem zásahu gestapa v akcízu však nebylo jen zlikvidovat členy odboje, ale především získat cenné depeše. Význačnou depeši, kterou na akcíz dopravil kurýr, ve zmatku akce a tmě spolkla paní Emilie Prokopová, na což ale gestapo nepřišlo. Jejím dalším místem pobytu byla Pankrác. Zanedlouho ji pak transportovali i s dalšími ženami do koncentračního tábora Ravensbrück. Tam se poznala s paní Boženou Klečkovou, manželkou telegrafisty Jindřicha Klečky. Obě ženy válku přežily a v koncentračním táboře Ravensbrück se dočkaly osvobození.\n\nO zásahu v akcízu vydalo gestapo hlášení, v němž se zmiňuje o zatčení překvapené obsluhy vysílačky včetně dvou bývalých československých vojáků a, jak zpráva uvádí, asi osmnáctiletého syna celníka Prokopa. Dále je zmíněno, že inspektor finanční stráže Karel Prokop se zachránil útěkem z budovy a že radiotelegrafista Jindřich Klečka spáchal v bezvýchodné situaci sebevraždu čímž unikl zatčení. Hlášení dále obsahuje zmínku o zajištění tajné vysílačky, která se v době zásahu ještě nacházela pod proudem.\n\nVyhodnocení zásahu gestapa vedlo k zatčení dalších osob a zajištění vysílacího materiálu v obci Jílové u Prahy. Druhého dne po přepadení jinonického akcízu (4. října 1941) se rozběhla nová vlna zatýkání podporovatelů ilegální vysílačky. (V nedalekých Hlubočepích byl mimo jiné zatčen Antonín Springer a jeho žena Anna Springerová). Vlna zatýkání se záhy přenesla i na další odbojové organizace.\n\nŠtábní kapitán Václav Morávek se snažil od října 1941 po zániku jinonické radiostanice Sparta opětovně navázat přerušené radiotelegrafické spojení s Anglií. Avšak žádný z pokusů nevedl ke zdárnému výsledku. Jeho vysílačka totiž neměla velký výkon a tak pokud u Londýna i něco zachytili, byla to jen torza ze zasílaných depeší. Odhalením vysílačky Sparta I tak prakticky přestalo, až na ojedinělé výjimky, fungovat radiotelegrafické spojení ÚVODu s londýnským ústředím (i s Agentem A-54 Paulem Thümmelem). To vedlo k následnému výsadku operace Silver A v prosinci roku 1941, vybaveného známější radiostanicí \"Libuše\".\n\nK rozluštění depeší vysílaných radiostanicí Sparta I došlo nejpravděpodobněji kolem 17. října 1941. Kvalita šifrovacích klíčů československého šifrovacího systému v letech 1939–1945 odpovídala znalostem jejich tehdejších autorů, kteří vesměs nevěděli nic o metodách luštění šifer a ani si nepřipouštěli slabiny při jejich nevhodném (např. vícenásobném) použití. K chybám patřilo odeslání více depeší stejné délky šifrované během jediného dne, dále nechtěné zákonitosti vzniklé přepisem textů pomocí pevné číselné abecedy, chybou bylo též užívání stejných metod šifrování jako před válkou, stejně tak odesílání popisu nových šifrovacích klíčů proti všem zásadám konspirace, dále výpovědí zatčených o systému šifrování a také neoddělení procesu šifrování od procesu rádiového předávání zpráv. Vlivem těchto nedostatků mohla dobře zapracovaná skupina německých kryptologů („dešifrantů“) takto šifrované zprávy luštit.\n\nDokumenty nalezené v jinonickém akcízu spolu s dalšími indiciemi umožnily gestapu odhalit totožnost Agenta A-54 Paula Thümmela. Den po útoku na jinonický akciz totiž v bytě Zdeňka Linharta, kde bydlel i radiotelegrafista Jindřich Klečka, nalezlo gestapo radiodepeše, jimiž se předávaly důležité informace Agenta A-54 vedoucím české zpravodajské služby v Londýně. Dne 8. října 1941 zatklo náhodně gestapo v letenském bytě majora letectva RNDr. Josefa Jedličku, který se sice při zatýkání chtěl zastřelit, ovšem pohotovým zásahem kriminálního tajemníka Petereita se mu to nezdařilo. Během výslechů majora Josefa Jedličky se gestapo dozvědělo, že dopadlo sovětského zpravodajského rezidenta. Při prvním výslechu major Josef Jedlička prozradil nejen členy své sítě, ale vypověděl také, že se má v nejbližší době sejít s \"Kaprem\" (krycí jméno pro plukovníka Josefa Churavého), jedním z vedoucích činitelů domácího odboje. Dalším ze zatčených byl i docent mineralogie RNDr. Radim Nováček, který během těžkého výslechu doznal, že dešifroval depeše adresované z Londýna profesoru Vladimíru Krajinovi. Na základě výpovědi majora Josefa Jedličky byl plukovník Josef Churavý zatčen 9. října 1941 v 21 hodin na pražském nábřeží Na Františku. Gestapo se marně snažilo využít plukovníka Churavého k identifikaci agenta A-54, i když i on jej viděl jednou během předávání peněz v automobilu. Usvědčujícím důkazem byla gestapem u Churavého nalezená stvrzenka na předanou finanční částku, kterou neznámý podepsal svým krycím jménem.\n\nPamětní deska (z černého mramoru) věnovaná pěti obětem přepadení jinonického akcízu je nyní majetkem Dopravního podniku hl. m. Prahy. Původně se nacházela na budově akcízu v Řeporyjské ulici číslo popisné 55. Od roku 1988 se nacházela v opěrné zdi stanice metra Nové Butovice. Z tohoto nedůstojného místa byla v roce 2001 se souhlasem Obvodního úřadu pro Prahu 5 přemístěna do předsíně budovy Sokola (Butovická 33/100, Praha 5 – Jinonice).Na desce je text:\n\nDne 3. října 2014 byl na veřejném prostranství (bulváru) poblíž stanice metra Nové Butovice v Praze 13 slavnostně odhalen nový pískovcový pomník (GPS souřadnice ) z dílny akademického sochaře Milana Váchy s bronzovou pamětní deskou připomínající tragické události zátahu gestapa na jinonický akcíz v noci z 3. na 4. října 1941. Nová pamětní deska obsahuje (obdobně jako ta původní, umístěná v budově TJ Sokol Jinonice) jména pěti odbojářů – hrdinů protinacistické odbojové skupiny ÚVOD (Ústředního vedení odboje domácího) z pražských Jinonic, kteří od ledna roku 1941 až do začátku října 1941 poslali zpravodajské centrále do Londýna asi 8,5 tisíce zašifrovaných radiových depeší. Na nové pamětní desce je (kromě jmen odbojářů) také reliéf dnes již neexistující budovy – jinonického akcízu, ze kterého radiové depeše až do osudné noci ilegálně odesílali.\nNa nové pamětní desce je text:\n\n\n\n"}
{"id": "997523", "url": "https://cs.wikipedia.org/wiki?curid=997523", "title": "Pohanský hrad", "text": "Pohanský hrad\n\nPohanský hrad výrazná sopečná čedičová plošina a stejnojmenná národní přírodní rezervace ležící v Cerové vrchovině, patří mezi její nejcennější území. Rezervace má plochu 223,35 ha a byla vyhlášen v roce 1958 na území obcí Stará Bašta, Hajnáčka a Šurice. Důvodem vyhlášení byla \"ochrana nejzachovalejší a nejtypičtější náhorní plošiny na čedičovém příkrovu na Slovensku,které představuje území s vysokou krajinářskou a geomorfologickou hodnotou a současně jeden z nejrozsáhlejších souvislých lesních komplexů s přirozeným dřevinným složením v Cerové vrchovině.\"\n\nPohanský hrad je náhorní plošina, s nejvyšší nadmořskou výškou asi 580 m n. m., s parkovou úpravou. Plošina je jen málo ovlivněna činností člověka. Je tvořen čedičovými horninami, po obvodě jsou erozí rozděleny na řadu skalních věží, bradel a puklin. Bradla jsou vysoká až 30 metrů. Pod stěnami jsou kamenná moře, která vznikla rozpadem kamenných bloků. Na území se nachází 31 čedičových nekrasových jeskyní, které vznikly díky svahovým pohybům. Nejdelší jeskyně je \"Sloupová\" (182 m). Jeskyně byly osídlené od eneolitu po dobu laténskou. Nachází se zde pozůstatky kamenného valu z doby pobytu Keltů. Na vrcholu bylo slovanské hradiště, jež sloužilo husitům v době jejich nájezdů jako opěrný bod.\n\nZ plošiny Pohanského hradu je omezený výhled do kraje. Nejkratší přístup na hrad je po zelené turistické značce z obce Hajnáčka.\n\n\n"}
{"id": "997525", "url": "https://cs.wikipedia.org/wiki?curid=997525", "title": "Stará Bašta", "text": "Stará Bašta\n\nStará Bašta je obec na Slovensku v okrese Rimavská Sobota, žije v ní 319 obyvatel (2013), leží pod vrchem Pohanský hrad, na úpatí Cerové vrchoviny. Je listině doložená k roku 1341, dle jiných zdrojů 1455, vznikla asi ve 12. století. Obec patřila k Gemerskému hradu, později k panství hradu Hajnáčka. V letech 1554-1594 byla okupována Turky, později patřila pod panství Šomošky. V obci se nacházejí nálezy pilinské kultury z mladší doby bronzové.\n"}
{"id": "997527", "url": "https://cs.wikipedia.org/wiki?curid=997527", "title": "Šurice", "text": "Šurice\n\nŠurice (maďarsky \"Sőreg\") jsou obec na Slovensku v okrese Lučenec v Cerové vrchovině. V roce 2013 zde žilo 502 obyvatel. První písemná zmínka o obci pochází z roku 1245.\n\nNad obcí se zvedá 84 metrů vysoké tufové skalní bradlo Soví hrad.\n\n"}
{"id": "997529", "url": "https://cs.wikipedia.org/wiki?curid=997529", "title": "Helene Demuth", "text": "Helene Demuth\n\nHelene \"Lenchen\" Demuth (31. prosince 1820 St. Wendel – 4. listopadu 1890 Londýn) byla nejprve služka Karla Marxe a po jeho smrti v roce 1883 se stala služkou rovněž Friedricha Engelse.\n\nV roce 1851 porodila v Londýně syna Fredericka Lewise Demutha (1851–1929), jehož otcem byl sice Karel Marx, ale pro ochranu dobrého jména ženatého Marxe a jeho rodiny se k otcovství nakonec lživě přihlásil Friedrich Engels. Těsně po narození byl tento chlapec umístěn do dělnického sirotčince, vyučil se nástrojařem a povolání vykonával. Jeho nevlastní sestra Eleanor Marxová ho později vyhledala a navázala s ním dlouhodobé kontakty.\n"}
{"id": "997530", "url": "https://cs.wikipedia.org/wiki?curid=997530", "title": "Řeřišničník písečný", "text": "Řeřišničník písečný\n\nŘeřišničník písečný (\"Cardaminopsis arenosa\") je poměrně drobná, obvykle bíle kvetoucí rostlina osídlující suché, neúživné, kamenité půdy. Je to druh z rodu řeřišničník (\"Cardaminopsis\"), který někdy bývá považován za součást rodu huseníček; tam je uváděn pod jménem \"Arabidopsis arenosa\".\n\nDruh pochází pravděpodobně ze střední Evropy, odkud se rozšířil téměř do celé Evropy, na sever po střední Skandinávii, na jih po Alpy a severní Balkán a na východ po Ukrajinu. Vyskytuje se obvykle na kamenitých stráních, sutinách, písčitých říčních naplaveninách, štěrkovitých náspech, v lomech i na zvětralých kamenitých zdech. Roste na sušších půdách různého typu, obvykle na vápencovitém podloží.\n\nV České republice vyrůstá nejčastěji v údolí větších řek, v Čechách okolo Berounky, Jizery, Otavy, Sázavy a Vltavy, na Moravě kolem Dyje, Jihlavy, Moravy, Opavy a Svratky. Druhotně se rozšiřuje podél železničních tratí a osídluje místa na jejich náspech. Roztroušeně jej lze nalézt ve vyšších polohách termofytika a mezofytika i na dalších místech republiky.\n\nVětšinou dvouletá a někdy i krátce vytrvalá, 15 až 40 cm vysoká, trsnatá rostlina s rozvětveným vřetenovitým kořenem. Přímé a občas silně větvené lodyhy jsou porostlé jednoduchými i rozvětvenými chlupy. Přízemní listy v růžici a spodní lodyžní mají krátké řapíky, jsou kopinaté nebo obkopinaté, po obvodě zubaté až lyrovitě hluboko peřenosečné (někdy i vícekrát dělené). Řidčeji bývají celokrajné nebo jemně pilovité a mívají délku od 10 do 25 mm. Horní lodyžní listy jsou podlouhlé či obkopinaté a po obvodu celistvé. Listy jsou obdobně jako lodyhy chlupaté.\n\nOboupohlavné čtyřčetné květy na stopkách až 5 mm dlouhých vytvářejí na vrcholu lodyhy (v počtu 15 až 40) bohatý hrozen, který se v době kvetení prodlužuje. Drobné kališní lístky jsou přitisklé. Korunní lístky s krátkým nehtem, asi 5 až 7 mm dlouhé, jsou nejčastěji bílé a řidčeji růžové či nafialovělé, klínovité až obvejčité, s vrcholem uťatým nebo mělce vykrojeným. Kvetou od května do července, opylovány jsou létajícím hmyzem nebo samosprašně.\n\nPlod je 2 až 4 cm dlouhá šešule rostoucí na stopce asi 1 cm dlouhé. Směřuje vodorovně nebo šikmo vzhůru, někdy je mírně směrem nahoru prohnutá a na konci má až 1 mm dlouhý pozůstatek suché čnělky. Pukající šešule má chlopně se zřetelnou střední žilkou a obsahuje semena seřazená v jedné řadě. Rostlina se rozmnožuje výhradně semeny.\n\nŘeřišničník písečný je variabilní druh, který vytváří větší množství morfotypů. V Česku se vyskytují dva odlišné typy uznávané za samostatné poddruhy:\nŘeřišničník písečný Borbásův se od nominátního poddruhu nejzřetelněji odlišuje kratšími chlupy na lodyze a menším počtem květů.\n\n\n \n"}
{"id": "997532", "url": "https://cs.wikipedia.org/wiki?curid=997532", "title": "David Hovorka", "text": "David Hovorka\n\nDavid Hovorka (* 7. srpna 1993, Kladno) je český fotbalový obránce či záložník, od června 2019 působící v týmu SK Slavia Praha, kam přestoupil z Jablonce. Nastupuje na postu středního obránce.\n\nJe odchovancem Sparty Praha, kam přišel v devíti letech v roce 2002 z týmu Kablo Kročehlavy (nyní SK Kročehlavy), jeho příbuzní fotbal nehráli, věnovali se lednímu hokeji.\n\nV roce 2012 se propracoval do seniorské kategorie Sparty, kde nastupoval za rezervu. V zimním přestupovém období ročníku 2012/13 se připravoval s A-týmem. S \"áčkem\" trénoval i o rok později, ale ani v jednom případě tehdejšího trenéra mužstva Vítězslava Lavičku nepřesvědčil. Nadále nastupoval za rezervu, kde byl kapitánem. 11. 9. 2013 v zápase České fotbalové ligy za B-mužstvo Sparty proti Meteoru Praha (výhra 3:0) vstřelil neobvyklý gól hýžděmi, když se centr po rohovém kopu odrazil od jeho pozadí a letenský tým vedl 1:0. Za \"áčko\" nenastoupil k žádnému soutěžnímu střetnutí.\n\nV lednu 2014 odešel na půlroční hostování s opcí na přestup do klubu FC Hradec Králové. V dresu \"Votroků\" debutoval pod trenérem Lubošem Prokopcem v druholigovém utkání 19. kola hraného 21. 3. 2014 proti týmu SK Dynamo České Budějovice (remíza 1:1), odehrál celý zápas. Na jaře 2014 postoupil s Hradcem Králové do nejvyšší soutěže. Za klub nastoupil k sedmi ligovým zápasům, ve kterých se gólově neprosadil.\n\nV létě 2014 odešel hostovat do mužstva FK Viktoria Žižkov, kde působil rok. Za Viktorku debutoval pod koučem Jindřichem Trpišovským 3. srpna 2014 v utkání 1. kola druhé ligy proti Sigmě Olomouc (výhra 2:1), odehrál 90 minut. Za celek nastoupil k 29 střetnutím v lize, branku nevstřelil.\n\nV létě 2015 Spartu definitivně opustil a zamířil do klubu FC Slovan Liberec, kde podepsal smlouvu na tři roky a dostal dres s číslem 11. Do týmu hráče přivedl trenér Trpišovský společně s dalšími fotbalisty, kteří s ním působili ve Viktorii Žižkov (Lukášem Bartošákem a Zdeňkem Folprechtem).\n\nV dresu Slovanu debutoval v nejvyšší soutěži v utkání 1. kola hraného 26. 7. 2015 proti týmu FK Mladá Boleslav (výhra 4:2), nastoupil na celý zápas. V lednu 2016 prodloužil kontrakt do léta 2019. Své první dva ligové góly v sezoně a zároveň v první lize vsítil 11. 5. 2016 v předposledním 29. kole na domácím hřišti proti Fastavu Zlín (výhra 4:3), když nejdříve v 76. minutě vyrovnával na 3:3, a o čtyři minuty později brankou na 4:3 rozhodl zápas. V ročníku 2015/16 s Libercem skončil na 3. místě a postoupil s ním do 3. předkola Evropské ligy UEFA. Celkem v sezoně odehrál za tým 25 ligových zápasů.\n\nS mužstvem postoupil přes izraelský tým Hapoel Ironi Kirjat Šmona FC (výhry 2:1 a 3:0) a chorvatský klub HNK Hajduk Split (výhry 2x 1:0) do skupinové fáze Evropské ligy UEFA. Liberec byl nalosován do základní skupiny F, kde se střetl s SC Bragou (Portugalsko), Olympique de Marseille (Francie) a FC Groningenem (Nizozemsko). V konfrontaci s těmito kluby skončili severočeši na 3. místě a do jarní vyřazovací části nepostoupili. David odehrál v základní skupině čtyři střetnutí, chyběl ve dvou zápasech proti Groningenu z důvodu zranění. Kvůli stejnému problému nenastoupil ani v rozmezí 10.-14. kola v ligových střetnutích.\n\nPoprvé v ročníku se střelecky prosadil v 5. kole, kdy jedinou brankou utkání rozhodl o výhře Liberce na půdě 1. FK Příbram.\n\nSe Slovanem i tentokát postoupil do skupinové fáze Evropské ligy UEFA. Severočeši porazili ve třetím předkole 2:1 a 2:0 Admiru Wacker Mödling z Rakouska. Ve čtvrtém předkole (play-off předkolo) uspěli proti kyperskému AEK Larnaka (výhry 1:0 a 3:0). Liberec byl nalosován do základní skupiny J společně s ACF Fiorentinou (Itálie), PAOKem Soluň (Řecko) a Karabachem Agdam (Ázerbájdžán). V 1. kole skupinové fáze EL odehrál 15. září 2016 celé střetnutí proti Karabachu. Slovan dvakrát vedl, nakonec duel skončil smírně 2:2. V dalším zápase hraném 29. 9. 2016 nastoupil Hovorka v zápase na domácí půdě proti PAOKu, utkání skončilo prohrou 1:2. Ve 3. kole odehrál ve střetnutí proti Fiorentině (prohra 1:3) 90 minut. V odvetě proti Fiorentině se v 9. minutě střetnutí zranil a pozdějí vyšetření ukázali poranění křížového vazu a jistotu absence minimálně do konce ročníku. Celkem v sezoně za Liberec odehrál 11 střetnutí v lize.\n\nV únoru 2017 se vrátil do Sparty, která využila opci na zpětné odkoupení Hovorky. S týmem podepsal kontrakt do konce ročníku 2019/20 a sešel se zde s trenérem Davidem Holoubkem, který ho kdysi vedl v mládeži Sparty.\n\nV létě 2018 odešel hostovat do mužstva FK Jablonec. Začátkem roku 2019 klub uplatnil opci a přivedl hráče na přestup v rámci výměny za Matěje Hanouska a Davida Lischky .\n\nAktuální k 9. únoru 2017\n\n"}
{"id": "997543", "url": "https://cs.wikipedia.org/wiki?curid=997543", "title": "Josef Omachlík", "text": "Josef Omachlík\n\nJosef Omachlík je bývalý český fotbalista, obránce.\n\nV lize hrál v letech 1939–1946 za SK Prostějov. Nastoupil v 82 ligových utkáních.\n\n"}
{"id": "997544", "url": "https://cs.wikipedia.org/wiki?curid=997544", "title": "Arboretum Norr", "text": "Arboretum Norr\n\nArboretum Norr je arboretum v obci Baggböle u řeky Ume, asi 8 km západně od švédského města Umeå. Leží na ploše 20 hektarů, a roste zde přibližně 1 600 rostlin 280 druhů původem převážně z nejsevernějších oblastí Země. Zkoumá se jejich schopnost přežít v této oblasti a případně rozšířit množství volně rostoucích druhů ve Skandinávii.\n\nArboretum Norr bylo vybudováno v roce 1975 spoluprací Umeå universitet, Sveriges lantbruksuniversitet a města Umeå. Arboretum oficiálně provozuje městská nadace za přispění dalších subjektů a je pod dozorem \"Sveriges lantbruksuniversitets institution för norrländsk jordbruksvetenskap i Umeå\".\n\n"}
{"id": "997548", "url": "https://cs.wikipedia.org/wiki?curid=997548", "title": "Seznam představitelů Ukrajiny", "text": "Seznam představitelů Ukrajiny\n\nSeznam představitelů Ukrajiny představuje chronologický přehled osob působících v nejvyšší funkci Ukrajiny, kterou je dnes prezident.\n\nUkrajinská sovětská socialistická republika se 30. prosince 1922 stala součástí SSSR.\n\n"}
{"id": "997551", "url": "https://cs.wikipedia.org/wiki?curid=997551", "title": "Volby do zastupitelstev obcí v Česku 2014", "text": "Volby do zastupitelstev obcí v Česku 2014\n\nVolby do zastupitelstev obcí se v Česku uskutečnily ve dnech 10. a 11. října 2014 společně s volbami do třetiny Senátu. Termín voleb oznámil prezident Miloš Zeman 12. června 2014.\n\nV těchto volbách bylo rozděleno více než 62 300 mandátů. Více než 5 000 jich obhajovala ODS, přibližně 4 500 ČSSD, 4 000 KDU-ČSL a více než 3 000 KSČM. Celkem kandidovalo na tato místa více než 234 000 kandidátů, z nichž byla téměř třetina žen. Poprvé mohli volit i občané zemí Evropské unie, jež mají na území obce přechodný pobyt; dříve mohli do zastupitelstev volit pouze občané zemí EU s trvalým pobytem na území obce.\n\nBylo uvedeno, že sněmovní strany vyhradily na komunální a senátní volby v roce 2014 přibližně 134 milionů Kč, nejvíce dle iDNES.cz vyhradila na komunální volby 35 milionů Kč ČSSD, ANO vyhradilo na volby v roce 2014 25 milionů Kč, TOP 09 16 milionů Kč, KDU-ČSL 3,5 milionu Kč na komunální volby a 4,5 milionu na volby senátní, hnutí Úsvit věnovalo na volby v roce 2014 celkem 7 milionů Kč, ODS uvedla, že centrálně nevyhradila žádnou částku a financování tak ponechala na lokálních sdružení.\n\nVolební účast dosáhla zhruba 44 procent. Podle agentury STEM přitom byla očekávaná volební účast přibližně 60 %, asi 20 % nevědělo jistě, zda k volbám do zastupitelstev půjde, 20 % uvedlo, že se voleb nezúčastní. Uvedeno bylo i to, že mezi staršími voliči bude vyšší volební účast, u osob nad 60 let byla očekávaná volební účast ve výši 68 %, naopak u osob mladších 30 let se očekávala volební účast nižší, tj. 50 %. Agentura STEM vyzpovídala celkem 1024 respondentů a to mezi 3. a 10. zářím, informovanost o volbách byla poměrně vysoká, 89 % respondentů vědělo o tom, že se volby konají.\n\nZměny a větší velikost volebních obvodů přinesly na některých místech problémy, v Olomouci byl magistrát nucen z důvodu velké plochy volebních lístku pořídit více volebních uren a větší plenty. Velikost lístků dosáhla oproti předchozím letům velikosti papíru A1, dříve tomu tak nebylo, neboť se nevolilo v jednom volebním obvodě.\n\nV rámci předvolebního boje a kampaní došlo i k několika skandálům, mimo jiné si kandidát za ODS z Mariánských Lázní a současně ředitel \"Správy městských sportovišť\" nechal prezentovat na stránkách příspěvkové organizace prezentovat svůj volební banner. Dalším skandálem, který pronikl do médií byl i zvláštní citát radního za ČSSD z Ústí nad Labem Pavla Dlouhého, který prezentoval lídryni ČSSD a kandidátku na primátorku Ústí nad Labem Marii Čápovou tak, že prohlásil, že je krásná. Později se za tento výrok omluvil. MF DNES také zmínila, že v Bílině se objevily první případy tzv. kupčení s hlasy, objevili se svědkové, kteří přiznali, že jim byla nabídnuta částka ve výši 300 Kč, pokud budou hlasovat za místní sdružení \"Bílinských sociálních demokratů\" (uváděná zkratka \"BSD\"), již dříve se podobná situace objevila v Krupce na Teplicku, kdy se volby opakovaly v roce 2010 celkem třikrát. Obdobný problém nastal i v Novém Sedle na Sokolovsku, kde se z radnice ztratilo či bylo ukradeno 80 volebních lístků a starosta se obává tzv. kupčení s lístky.\n\nVe dvanácti obcích v Česku nebyla sestavena žádná kandidátka, volby se zde proto nekonaly.\n\nV několika volebních okrscích se objevilo podezření na tzv. kupčení s hlasy tj. uplácení voličů spojené s nuceným hlasováním ku konkrétnímu subjektu, podezření se objevilo v Bílině (několikanásobně), Teplicích, Kadani, Ústí nad Labem, Lovosicích, Litvínově, Českém Těšíně a na několika dalších místech. Zjišťování tohoto činu většinou prováděli lidé z protikorupčních uskupení jako je například skupina Naši politici, která natočila protiprávní jednání spojené s kupčením v Kadani či Bílině.\n\nPolicie prověřuje několik případů tzv. kupčení.\nUvedeny jsou volební subjekty a sdružení, které získaly nejméně půl procenta z celkových hlasů. V případě statutárních měst jsou zahrnuty jak hlasy do zastupitelstev jednotlivých městských částí, tak hlasy do magistrátních zastupitelstev:\n\nPodle zákona o volbách do zastupitelstev obcí bylo voleno i Zastupitelstvo hlavního města Prahy, mající kompetence kraje. Při volbě do tohoto zastupitelstva byla Praha pouze jedním volebním obvodem. Stalo se tak znovu po osmi letech, neboť v roce 2010 byla Praha rozdělena do 7 volebních obvodů. Toto dělení mělo podle kritiků zabránit malým stranám, aby se do zastupitelstva dostaly.\n\nÚdaje se týkají voleb do zastupitelstev statutárních měst (nikoli jejich částí). Jmenovitě jsou uvedeny volební subjekty a sdružení, které získaly nejméně 3 % z celkových hlasů.\n\nSpolu s termínem voleb byla v několika obcích vyhlášena místní referenda, z nichž mělo být největším referendum o poloze hlavního nádraží v Brně. K tomuto brněnskému však nakonec chyběl potřebný počet podpisů, neboť magistrát některé z nich neuznal. V obdobném sporu v Ústí nad Labem rozhodl tamní krajský soudu ve prospěch jeho organizátorů a sám také referendum vyhlásil. Brněnský krajský soud sice nakonec rozhodl o dostatečnosti počtu podpisů ve druhém, doplněném návrhu referenda, ale toto rozhodnutí padlo až několik dní volbách a soud také odmítl referendum sám vyhlásit, proto jej nakonec vyhlásilo až nově zvolené městské zastupitelstvo, a to na svém prvním zasedání na 7. a 8. října 2016, tedy za dva roky.\n\nMístní referenda jsou vyhlašována v souladu se zákonem o místním referendu, kdy volit v místním referendu může ta osoba, která může volit do místního zastupitelstva. Dle zákona se místní referendum smí konat ve stejný čas jako volby do místního zastupitelstva. Místní referendum se smí konat v případě, že se o jeho vyhlášení usnese zastupitelstvo obce či statutárního města nebo v tom případě, že přípravný výbor podá k rukám zastupitelstva návrh místního referenda a to posléze rozhodne o jeho vyhlášení. Návrh může být podán v případě, že jej podpisem podpořila část obyvatel daná zákonem.\n\nVyhlášení referenda, jeho výsledek a provedení přijatého rozhodnutí je starosta obce povinen oznámit Ministerstvu vnitra. Ministerstvo vnitra tak eviduje vyhlášená referenda, nicméně dle mluvčí Ministerstva vnitra ČR seznam referend v rukách ministerstva nemusí být úplný, neboť se stává, že referendum ministerstvu není nahlášeno.\n\nNeúplný seznam referend vyhlášených v době voleb do místních zastupitelstev ve dnech 10. a 11. října 2014.\n\n\n\n"}
{"id": "997555", "url": "https://cs.wikipedia.org/wiki?curid=997555", "title": "Volby do Zastupitelstva hlavního města Prahy 2014", "text": "Volby do Zastupitelstva hlavního města Prahy 2014\n\nVolby do zastupitelstva hlavního města Prahy v roce 2014 proběhly v rámci obecních voleb v pátek 10. října a sobotu 11. října 2014. Pražané nově volili 65 zastupitelů místo dřívějších 63. Do zastupitelstva hl. m. Prahy se podařilo dostat sedmi subjektům.\n\nÚzemí města bylo pouze jedním volebním obvodem. Stalo se tak znovu po osmi letech, neboť v roce 2010 byla Praha rozdělena do 7 volebních obvodů. Toto dělení mělo podle kritiků zabránit malým stranám, aby se do zastupitelstva dostaly. Zatímco v roce 2010 se o hlasy voličů ucházelo 23 stran a hnutí s 1074 jmény, v roce 2014 bylo politických subjektů 31 a nabízely výběr z 1847 kandidátů.\n\nVolební účast činila 37,72 % oprávněných voličů, což je druhý nejnižší výsledek od Sametové revoluce, hned za volební účastí v roce 2002, která činila 35,29 % oprávněných voličů. V porovnání s předcházejícími volbami v roce 2010 účast poklesla o 6,71 procentních bodů z tehdejších 44,43 %.\n\nVe volbách zvítězilo při své premiéře v komunálních volbách hnutí ANO 2011. Druhá v těsném závěsu byla TOP 09. Na třetím, čtvrtém a pátém místě skončili v malých rozestupech Trojkoalice (SZ, KDU-ČSL a STAN), ODS a ČSSD. Kvůli eliminaci přirozené uzavírací klauzule jedním volebním obvodem a vysokým počtem zastupitelů se do zastupitelstva dostali i KSČM a Piráti, kteří jen těsně překročili 5 % uzavírací klauzuli, když získali 5,91 % a 5,31 % hlasů. Pro porovnání: ve volbách v roce 2010 (se 7 obvody) se do zastupitelstva nedostal subjekt, který získal 5,90 % hlasů.\n\nKonečné výsledky jsou uvedeny v tabulce:\n\nV tabulce jsou uvedeni první dva náhradníci za každou kandidátku, která získala mandáty.\n\n"}
{"id": "997558", "url": "https://cs.wikipedia.org/wiki?curid=997558", "title": "Hinterhermsdorf", "text": "Hinterhermsdorf\n\nHinterhermsdorf (starší český název \"Zadní Heřmanov\") je místní část velkého okresního města Sebnitz v zemském okrese Zemský okres Saské Švýcarsko-Východní Krušné hory \"(Sächsische Schweiz-Osterzgebirge)\" v Sasku. Žije zde obyvatel.\n\nVes se nachází na východním okraji Saského Švýcarska, v pohraničí s Českou republikou. Místo je velmi populární turistickou destinací, protože je v blízkosti dvou národních parků, Saského a Českého Švýcarska (Sächsische und Böhmische Schweiz). Jsou zde možnosti mnoha výletů.\n\nPřes hranice do České republiky vedou tři cyklistické a pěší stezky. Údolím Křinického potoka (Kirnitzschtal) buď do Zadních Jetřichovic a nebo do Doubice; přes Kyjovské údolí pak do Krásné Lípy a přes Weifberg do města Mikulášovice.\n\n\n\n"}
{"id": "997560", "url": "https://cs.wikipedia.org/wiki?curid=997560", "title": "Gabriella Jiráčková", "text": "Gabriella Jiráčková\n\nGabriella Jiráčková, známá také jako Lolo Ta Bella, rozená Gabriela Jiráčková (* 21. listopadu 1999 Praha) je česká živá Barbie, zpěvačka, herečka a modelka.\n\nV rámci pěvecké kariéry spolupracovala s Petrem Kolářem, Vladimírem Hronem, Bohušem Matušem, Robertem Caporalim nebo Peterem Dvorským.\n\nZasedla do poroty v televizní soutěži \"Solasido\" a zúčastnila se televizní talentové show \"SuperStar\", kde skončila mezi poslední stovkou soutěžících. Vyhrála soutěže \"Vítr do plachet, Zelený slavík\" nebo \"Slunce umění\". Účinkovala také v televizních pořadech \"Zlatý oříšek\" a \"Solasido\".\n\nMá za sebou epizodní role v televizních seriálech \"Špačkovi v síti času\" a \"Ulice\". \n\nOd roku 2015 se věnuje modelingu, převážně pak fotomodelingu. Zaměřuje se převážně na glamour, fashion, beauty a portrétní fotografie. \n\n"}
{"id": "997561", "url": "https://cs.wikipedia.org/wiki?curid=997561", "title": "Thomas Wolfe", "text": "Thomas Wolfe\n\nThomas Clayton Wolfe (3. října 1900, Asheville - 15. září 1938, Baltimore) byl americký spisovatel.\n\nNapsal čtyři dlouhé romány a mnoho novel, dramatických prací a fragmentů románů. Je známý mícháním vysoké originální, poetické, rapsodické a impresionistické prózy s autobiografickým psaním. Jeho knihy napsané a publikované ve dvacátých a třicátých letech 20. století živě reflektují tehdejší americkou kulturu a společnost a jsou filtrovány přes Wolfův senzitivní, sofistikovaný a analytický úhel pohledu. Stal se velmi slavným ještě v průběhu vlastního života.\n\nPo jeho brzké smrti jeho současník William Faulkner řekl, že Wolfe byl nejlepší spisovatel jejich generace. Wolfe měl značný vliv i na slavného beatnického spisovatele Jacka Kerouaca, autory Raye Bradburyho či Philipa Rotha. Zůstává jedním z nejdůležitějších spisovatelů moderní americké literatury, byl též jedním z prvních mistrů autobiografické fikce. Je považován za nejslavnějšího autora pocházejícího ze Severní Karolíny.\n\nThomas Wolfe se narodil v Asheville v Severní Karolíně jako nejmladší z osmi dětí otce Williama Olivera Wolfa (1851–1922) a Julie Elizabeth Westallové (1860–1945). Jen šest z dětí se dožilo dospělosti. Wolfovi bydleli na 92 Woodfin Street, kde se narodil i Tom. Jeho otec byl neúspěšný kameník, který rozjel byznys s náhrobky. Jeho matka pronajímala pokoj a pracovala s nemovitostmi. V roce 1904 otevřela ubytovnu v St. Louis \"Pro Světový mír\". Zatímco rodina byla v St. Louis, dvanáctiletý Thomasův bratr Grover zemřel na tyfus. V roce 1906 Julia Wolfová koupila dům nazvaný \"Old Kentucky Home\" nedaleko 48 Spruce Street v Asheville. Vybudovala v něm penzion a bydlela v něm spolu s Thomasem, zatímco zbytek rodiny zůstal bydlet ve Woodfin Street. Wolfe žil ve Spruce Street, dokud neodešel na univerzitu v roce 1916. Je tam nyní jeho památník. Wolfe si byl blízký s bratrem Benem, který ovšem zemřel rovněž brzy (jako 26letý) - tuto událost zaznamenal Thomas ve svém románu \"K domovu pohleď, anděli\". Julia Wolfeová koupila a prodala později mnoho domů a nakonec se stala úspěšnou obchodnicí s nemovitostmi.\n\nWolfe začal se studiem na University of North Carolina na hoře Chapel, když mu bylo 15 let. Byl členem \"Dialectical Society\" a studentského bratrstva \"Pí Kappa Fí\". Jako první literární cíl si určil být dramatikem - na podzim roku 1919 se zapsal do kurzu psaní her. Jeho jednoaktovka \"Návrat Bucka Gavina (The Return of Buck Gavin)\", byla předvedena nově vytvořeným souborem \"Carolina Playmakers\", pak i spolužáky, s Wolfem v hlavní roli. Editoval na univerzitě studentské noviny \"The Daily Tar Heel\" a vyhrál \"The Worth Prize for Philosophy\" za esej s titulem \"Krize v průmyslu\" (\"The Crisis in Industry\"). Jiná jeho hra \"Třetí noc (The Third Night)\" byla inscenována v prosinci 1919. Wolfe byl uveden do univerzitního čestného klubu \"Golden Fleece honor society\" (\"Ctihodný spolek zlatého rouna\").\n\nPromoval na Univerzitě Severní Karolíny s akademickým titulem bakaláře svobodných umění v červnu 1920. V září téhož roku nastoupil na \"Graduate School for Arts and Sciences\" na Harvardově univerzitě, kde studoval psaní her pod vedením George Pierce Bakera. Dvě verze Wolfovy hry \"Hory (The Mountains)\" byly předvedeny skupinou Baker 's 47 v roce 1921.\n\nV roce 1922 Wolfe získal magisterský titul z Harvardu. Jeho otec zemřel v červnu toho roku v Asheville. Tato událost silně ovlivnila jeho tvorbu. Wolfe pokračoval ve studiu další rok se skupinou \"Baker's 47 Workshop\", která inscenovala jeho hru s deseti akty \"Vítejte v našem městě (Welcome to Our City)\" v květnu 1923.\n\nV listopadu 1923 se Wolfe přestěhoval do New Yorku. Usiloval o inscenaci svých her na Broadwayi. V únoru 1924 začal učit angličtinu jako suplující učitel na New York University (NYU), v čemž pokračoval následujících sedm let.\n\nWolfe se od roku 1923 snažil tři roky o inscenování svých děl, avšak bez úspěchu, mj. i kvůli jejich přílišné rozsáhlosti. Divadlo \"Theatre Guild\" také odmítlo jeho hru \"Vítejte v našem městě\". Nakonec v říjnu 1924 odplul do Evropy, kde chtěl pokračovat v psaní. Z Anglie odcestoval do Francie, Itálie a Švýcarska. Na své cestě zpět potkal Aline Bernsteinovou (1882–1955), scénickou výtvarnici divadla \"Theatre Guild\". Měla dvě děti se svým o 18 let starším manželem, burzovním makléřem. Od října 1925 žili spolu s Wolfem, vztah trval následujících pět let. Byl sice turbulentní a někdy bojovný, ale měl silný vliv na Wolfeho tvorbu. Po návratu z Evropy v létě 1926 začal Wolfe psát první verzi románu \"O Lost\", který se vyvinul do díla s názvem \"Look Homeward, Angel\" (\"K domovu pohleď, anděli\") . Šlo o autobiografický román, rodinnou kroniku, ve které se Wolfe vrátil ke vzpomínkám na život v Asheville, včetně osudů obyvatel matčina penzionu na Spruce Street. V knize se městečko nazývá Altamont a penzion \"Dixieland\". Svou rodinu pojmenoval Gantovi, sebe Eugen, otce Oliver a matku Eliza.\n\nOriginální rukopis \"O Lost\" měl o sto stran (66 tisíc slov) víc a Wolfe v něm více experimentoval, než v konečné verzi \"Look Homeward, Angel\". Editace byla provedena Maxwellem Perkinsem z vydavatelství Scribner 's, nejprominentnějším knižním editorem těch dob, který také pracoval s Ernestem Hemingwayem a Francisem Scottem Fitzgeraldem. Wolfe mu vyjádřil svou vděčnost za disciplinovanou editaci. Říká se, že Wolfe v něm našel vzor postavy otce v tomto románu. Perkins byl otcem pěti dcer, Wolfe si k němu patrně vytvořil synovský vztah také. Perkins zkrátil děj a zaměřil se na charakter Eugena, jehož předobrazem byl sám Wolfe.\n\nRomán byl publikován jedenáct dní před krachem burzy v roce 1929. Byl dedikovaný Aline Bernsteinové. Brzy po vydání románu se však Wolfe vrátil do Evropy a svůj vztah s Bernsteinovou ukončil. Publikace románu způsobila v jeho rodném městě Asheville rozruch, protože se v něm dalo demaskovat více než dvě stě místních postav. I někteří členové Wolfovy rodiny byli rozrušení ze svých portrétů v románu, ale jeho sestra Mabel mu napsala, že si je jistá, že měl nejlepší úmysly. Wolfe se pak Ashevillu raději vyhýbal osm let.\n\n\"Look Homeward, Angel\" se stal bestesellerem krom USA také ve Spojeném království a Německu.\n\nPo více než čtyřech letech (Wolfe v té době žil v Brooklynu) vydalo nakladatelství Scribner's jeho druhý román \"The October Fair\". Byl to vícedílný rozsáhlý epický příběh. Po zvážení obchodních možností, Perkins podmínil vydání jeho extrémním zkrácením a vytvořením jednoduchého bestsellerového rozsahu, který byl nakonec nazván \"Of Time and The River (O času a řece)\". Román byl skutečně komerčně úspěšný, ještě více než \"Look Homeward, Angel\". Postava Esther Jackové byla založena na osobě Aline Bernsteinové.\n\nOd roku 1934 zastupoval Wolfovy zájmy literární agent Maxim Lieber. Na jeho radu Wolfe opustil vydavatelství Scribner's a upsal se vydavatelství Harper and Row. Jedním z důvodů odchodu bylo též připisování úspěchu jeho románů Perkinsovi a jeho editaci, což Wolfe těžce nesl.\n\nWolfe strávil ve 30. letech hodně času v Evropě, zvláště v Německu, kde měl mnoho přátel. Nicméně v roce 1936 byl svědkem incidentu diskriminace židovské menšiny, co ho rozrušilo a změnil na Německo svůj názor. Vrátil se do Ameriky a vydal povídku popisující zmíněný incident pod názvem \"I Have to Tell You\" v periodiku \"The New Republic\". Kvůli jejímu publikování byly Wolfovy knihy německou vládou zakázány, stejně tak byl Wolfovi zakázán pobyt v zemi.\n\nV roce 1937 poprvé od vydání svého prvního románu navštívil rodné Asheville.\n\nV roce 1938 odevzdal velký objem rukopisného materiálu, více než jeden milion slov, svému editorovi Edwardovi Aswellovi, načež opustil New York a odešel na západ. Po cestě se zastavil na Pardue university kde dával hodiny tvůrčího psaní. Pak strávil dva týdny cestováním po 11 amerických národních parcích na západě. Wolfe psal Aswellovi, že se dosud ve své tvorbě příliš soustředil na svou rodinu, a že teď by chtěl získat širší perspektivu. V červenci však onemocněl na zápal plic, když byl právě na návštěvě u bratra Freda v Seattlu. Strávil tam tři týdny v nemocnici. Jeho sestra Mabel zavřela svůj penzion ve Washingtonu a odjela do Seattlu, aby se o něj starala. Nastaly však další komplikace a byla mu diagnostikována tuberkulóza mozku.\n\n6. září ho poslali do Baltimore do Johns Hopkins Hospital k nejslavnějšímu neurologovi v zemi dr. Walteru Dandymu. Operace odhalila, že choroba napadla již celou pravou stranu mozku. Aniž znovu získal po operaci vědomí, zemřel 18 dní před svými 38. narozeninami. Jeho poslední dílo, cestovní deník z dvoutýdenního výletu po přírodních rezervacích, bylo nalezeno v jeho věcech krátce po skonu.\n\nVe svých posledních dnech Wolfe napsal dopis Perkinsovi, ve kterém ho požádal o to, aby editorem jeho dosud nepublikovaných děl byl znovu on.\n\nThomas Wolfe je pohřben v \"Riverside Cemetery\" v Asheville, vedle svých rodičů.\n\nBěhem svého života Wolfe viděl publikovanou jen polovinu svých prací. Byl první americký autor, který zanechal po sobě svá dvě kompletní nepublikovaná díla. Tyto dva romány \"The Web and The Rock\" a \"You Cant't Go Home Again\" byly zveřejněny posmrtně Perkinsem. Harper and Row navíc vydal původní román \"October Fair\", v úpravě Edwarda Aswela. \"O Lost\", originál \"Look Homeward, Angel\", byl rekonstruován Francisem Scottem Fitzgeraldem a M. Bruccolim a publikován v roce 2000 při příležitosti stého výročí narození autora. Bruccoli řekl, že Perkins byl talentovaný editor a publikování kompletního románu neznačí nic jiného než restaurování díla podle literárního kánonu. Prapůvodní rukopis \"The October Fair\" se ztratil, proto nemohl být rekonstruován a čtenáři tak původní podobu před zásahy editorů nikdy nepoznali.\n\nTěsně po zveřejnění románu \"Look Homeward, Angel\" ho většina recenzentů považovala za skvělý, včetně Johna Chamberlaina, Carla Van Dorena a Stringfellow Barra. Margaret Wallaceová napsala v \"The New York Times Book Review\", že Wolfe vytvořil tak zajímavý a silný příběh o nudném provinčním místě, jaký nebyl dosud vytvořen. \"Scribner's magazine\" srovnával Wolfeho s Waltem Whitmanem, což později činili i jiní literární badatelé.\n\nKdyž byl publikován tento román v Spojeném království v červenci 1930, měl podobně příznivé kritiky. Richard Aldington napsal, že \"román je výtvorem velké vitality, je akční a prostoupený láskou k životu.\"\n\nSinclair Lewis ve své řeči při přijetí Nobelovy ceny v roce 1930 Wolfeho zmínil a prohlásil, že \"měl šanci stát se největším americkým spisovatelem ... Skutečně nevím, proč se nestal jedním z největších na světě.\"\n\nPo vydání druhého románu \"Of Time and the River\" (O času a řece), někteří kritici již nacházeli nedostatky. Clifton Fadiman napsal v The New Yorkeru, že si není jistý, co bylo knihou myšleno, a že celá desetiletí nebyla v americké literatuře tak upovídaná kniha. Malcolm Cowley z \"The New Republic \" mínil, že kniha by mohla být dvakrát tak dobrá, pokud by byla o polovinu kratší. Nicméně označil Wolfeho za jediného současného spisovatele, který mohl být zmiňovaný jedním dechem s Dickensem a Dostojevským. Robert Penn Warren mínil, že jsou v díle některé brilantní fragmenty.\n\nWolfeho bratr Fred založil nadaci \"Old Kentucky Home\", která se měla zasadit o zřízení Wolfeho památníku. Ten byl otevřen pro návštěvníky roku 1950. Od roku 1976 je ve vlastnictví státu Severní Karolína a je i \"Národní historickou památkou\". V roce 1998 bylo zničeno 200 exponátů a jídelna během uličního festivalu \"Bele Chere\", pachatelé jsou neznámí. Restaurování přišlo na 2,4 milionu. V roce 2003 byl dům opět otevřen pro návštěvy.\n\"Návrat anděla\" od Sandry Masonová je divadelní hra vysvětlující reakce Wolfovy rodiny a občanů města Asheville na zveřejnění jeho románu \"Look Homeward, Angel.\" Každý rok je hrána v den Wolfeho narození v jeho Památníku.\n\n\"The Western North Carolina Historical Association\" založila Literární cenu Thomase Wolfa, kterou uděluje každoročně od roku 1955.\n\nPoštovní úřad Spojených států ocenil Wolfeho poštovní známkou ke stému výročí jeho narození v roce 2000.\n\n\n\n"}
{"id": "997563", "url": "https://cs.wikipedia.org/wiki?curid=997563", "title": "Amazing Spider-Man 2", "text": "Amazing Spider-Man 2\n\nAmazing Spider-Man 2 (v anglickém originále The Amazing Spider-Man 2) je americký akční sci-fi film z roku 2014, který natočil Marc Webb. Snímek vychází z komiksů o superhrdinovi Spider-Manovi, vydávaných vydavatelstvím Marvel Comics, a je sequelem filmu \"Amazing Spider-Man\" z roku 2012. V titulní roli se opětovně představil Andrew Garfield. Do amerických kin byl film, jehož rozpočet činil 200 milionů dolarů, uveden 2. května 2014, přičemž celosvětově utržil 708 982 323 dolarů.\n\nSnímek \"Amazing Spider-Man 2\" se měl stát základním kamenem širšího fikčního světa. Již v roce 2013 byly oznámeny další dva navazující filmy o Spider-Manovi, s premiérami ohlášenými na roky 2016 a 2018, a dva spin-offy. Kvůli nízkým tržbám druhého dílu \"Amazing Spider-Mana\" ale studio Sony Pictures tyto plány zrušilo. Postava Spider-Mana byla v roce 2015 propůjčena do snímků fikčního světa Marvel Cinematic Universe od Marvel Studios.\n\nPeter Parker coby Spider-Man chrání New York před zločinci, zároveň však chodí se Gwen Stacyovou, která o jeho identitě maskovaného hrdiny ví. Pavoučí muž pronásleduje muže, který zběsile ujíždí v dodávce a ničí město. Porazí ho a zároveň zachrání Maxe Dillona, který je shodou okolností opodál. Max pracuje jako elektrikář ve velké technologické firmě Oscorp. Jednoho dne chce opravit elektrické vedení v budově společnosti, jenže je proudem zasažen a spadne mezi elektrické paúhoře, kteří ho pokoušou. Stane se z něj Electro, který dokáže ovládat elektřinu, z níž získává sílu.\n\nVe stejné době zemře majitel Oscorpu Norman Osborn a společnost převezme jeho syn Harry, dávný kamarád Petera Parkera. Spider-Man absolvuje souboj s Electrem, kterého porazí, a ten je odvezen do vězení. Peter se zastaví za Harrym a ten mu oznámí, že umírá na stejnou nemoc, jako jeho otec. Harry si myslí, že Spider-Manova krev, ovlivněná geneticky modifikovaným pavoukem, jenž ho kousl, by ho mohla vyléčit a po Peterovi, který prodal několik jeho fotek do novin, chce, aby ho přivolal. Peter se po chvíli váhání skutečně za Harrym vrátí v kostýmu Spider-Mana a vysvětlí mu, že jeho krev by ho pravděpodobně zabila. Harry se rozzuří a Spider-Man odejde.\n\nPeter chce také zjistit více o svém otci Richardovi, který působil jako vědec v Oscorpu a před lety zemřel při nehodě. Od své tety May zjistí nějaké podrobnosti a díky nim najde tajnou stanici metra, která sloužila jako otcova laboratoř. V ní se skrýval před Normanem Osbornem a společností Oscorp, protože zjistil, že jeho projekt genetického inženýrství chtějí využít pro vojenské účely. Harry osvobodí Electra, aby mu pomohl chytit Spider-Mana, a následně si aplikuje jed geneticky modifikovaných pavouků, který ho promění do podoby skřeta. Zároveň najde oblek a vybavení, které sestavil jeho otec.\n\nElectro se utká ve městě se Spider-Manem, který ho ale definitivně porazí. Na kluzáku dorazí i šílený Harry, který díky přítomnosti Gwen odhalí Spider-Manovu identitu. Peter jej však rovněž dokáže porazit, ale Gwen při souboji zemře. Harry je zatčen a umístěn do vězení.\n\n\nSequel filmu \"Amazing Spider-Man\" byl potvrzen v roce 2012. V září toho roku Andrew Garfield potvrdil, že se vrátí do role Spider-Mana. Emma Stone podepsala smlouvu na dva sequely. Herec J. K. Simmons vyjádřil svůj zájem o zopakování role J. Jonaha Jamesona z Raimiho spider-manovské trilogie. V říjnu 2012 se mluvilo o využití Electra jako padoucha, jeho roli nakonec získal Jamie Foxx. V prosinci roku 2012 prozradil režisér Marc Webb, že postavu Harryho Osborna si zahraje Dane DeHaan. Paul Giamatti byl obsazen v únoru 2013, roli Normana Osborna získal Chris Cooper. V říjnu 2012 jednala Shailene Woodley o roli Mary Jane Watsonové, kterou sice získala, ale nakonec byla tato postava z filmu odstraněna. Režisér Webb vysvětlil, že se chtěl soustředit na vztah Petera a Gwen.\n\nNatáčení filmu začalo v únoru 2013. Jako první ze spider-manovských filmů byl natáčen kompletně ve státě New York, přičemž většina hlavních scén byla filmována ve městě Rochester. Na konci června téhož roku bylo hlavní natáčení ukončeno.\n\nV severoamerických kinech utržil snímek \"Amazing Spider-Man 2\" během prvního víkendu 91,6 milionu dolarů. Celkově utržil film v Severní Americe 202 853 933 dolarů a v ostatních zemích 506 128 390 dolarů. Celosvětové tržby tedy činily 708 982 323 dolarů.\n\nV České republice byl film uveden do kin distribuční společností Falcon. Za první promítací víkend zhlédlo film 22 569 diváků, kteří nechali v kinech přibližně 3,5 milionu korun. Celkově snímek v ČR utržil přibližně 11,3 milionů korun.\n\nServer \"Kinobox.cz\" dal snímku \"Amazing Spider-Man 2\" hodnocení 68 %, založené na 23 českých a slovenských recenzích. Server \"Rotten Tomatoes\" udělil filmu známku 5,8/10 (na základě 280 recenzí, z nichž 145 bylo spokojených, tj. 52 %). Od serveru \"Metacritic\" dostal film 53 bodů ze 100 (na základě 49 recenzí).\n\n"}
{"id": "997573", "url": "https://cs.wikipedia.org/wiki?curid=997573", "title": "Guitars – the Museum", "text": "Guitars – the Museum\n\nGuitars – the Museum (hovorově \"Gitarrmuseet\") je muzeum hudebních nástrojů v centru švédského města Umeå. Sídlí v budově bývalé školy Vasaskolan. Kromě muzea je tu rockový klub, restaurace a hudební obchod. Muzeum bylo otevřeno v lednu 2014.\n\nJe provozováno jako společný podnik pod vedením lidí z obchodu s hudbou 4Sound a rockového klubu \"Scharinska\". Město Umeå podporovalo muzeum při rekonstrukci a adaptaci objektu a spolufinancuje jeho provoz.\n\nMuzejní sbírky jsou tvořeny především elektrickými kytarami z 50. a 60. let 20. století, stejně jako menší sbírkou elektrických basových kytar, zesilovačů a dalších předmětů týkajících se historie elektrických kytar. Sbírka byla shromažďována bratry Mikaelem a Samuelem Ahdenovými od roku 1970.\n\nMezi kytarami ve sbírce jsou 1958 Gibson Flying V, 1960 Les Paul a 1950 Fender Broadcaster. S celkovým počtem více než 500 kytar přitahuje muzeum mezinárodní pozornost a je popisováno jako největší svého druhu na světě.\n\nKromě vlastních muzejních sbírek je zde také prostor pro dočasné výstavy.\n\n"}
{"id": "997575", "url": "https://cs.wikipedia.org/wiki?curid=997575", "title": "Tkemali", "text": "Tkemali\n\nTkemali (gruzínské písmo ტყემალი) je sladkokyselá, mírně pálivá omáčka, pocházející z Gruzie. Připravuje se z \"alyči\", což jsou plody myrobalánu, které se rozvaří, přepasírují a smíchají s utřeným česnekem a dalšími ingrediencemi (koriandr setý, polej obecná, kopr vonný, chilli papričky), dosolí se a dosladí podle chuti. Výsledkem je tmavě červená pasta, která se používá za studena jako příloha k zeleninovým i masitým pokrmům, například šašliku.\n\n"}
{"id": "997579", "url": "https://cs.wikipedia.org/wiki?curid=997579", "title": "Evelynne", "text": "Evelynne\n\nEvelynne je pětičlenná pražská hudební skupina, kterou charakterizuje osobitý elektronický zvuk s prvky popu. \n\nKapela vstoupila na scénu na podzim roku 2012 s úspěšným debutovým albem \"Anonymity\". Na začátku roku 2013 zahájila spolupráci s bookingovou agenturou Ameba Production (díky její zásluze prorazily kapely Divokej Bill, Horkýže Slíže, Vypsaná fiXa a další). Bezprostředně poté následovala další spolupráce, tentokrát s agenturou Championship, pod jejichž křídly se zviditelnily hvězdy jako Ben Cristovao či Xindl X. \n\nV prosinci roku 2013 pod taktovkou producenta Borise Carloffa vydali druhé album \"Identity\", které je dostalo do širokého povědomí. Současně v tomto roce se stali jedním z vítězů českého YouTube Festu 2013 a objevem roku 2013 internetového časopisu Topzine. Dále se zařadili do Top 10 nejlepších domácích nováčků 2013 od I-Report, zahráli na cenách Anděl 2013 a získali nominaci v soutěži Český Tučnák. Mezi další úspěchy v dlouhodobějším horizontu lze zařadit postup do evropského finále International Live Awards ve Vídni, umístění v TOP 10 RGM Live Space, finále v soutěži Emergenza a mnoho dalších. \n\nEvelynne si jako support přizvala kapela Mandrage pro své turné Siluety Tour 2014. Dále se ukázali v featuringu s kapelou Skyline před 5 000 lidmi a sdíleli pódia s kapelami jako Charlie Straight, UDG, Toxique, atd. Kapela odehrála i úspěšné koncerty v zahraničí a předskakovala v Praze několika zahraničním kapelám. Evelynne si také zahráli na festivalech jako Rock for People, t-music Back to School, Smíchov Open Air, Masters of Rock, slovenský Grape festival a další. V roce 2014 dokonce měla vystoupit na Szigetu v Budapešti, který patří mezi největší evropské festivaly.\n\nNa rok 2014 plánovala kapela vydat klip k úspěšnému hitu „Get up“ z desky \"Identity\". Měla také podniknout výjezdy do zahraničí a chystala se účastnit mnoha domácích festivalů.\n\n"}
{"id": "997581", "url": "https://cs.wikipedia.org/wiki?curid=997581", "title": "Przemyślanin", "text": "Przemyślanin\n\nPrzemyślanin je dálkový vlak, který provozuje polský železniční dopravce PKP Intercity v kategorii vnitrostátních dálkových vlaků, zkráceně TLK (Tanie Linie Kolejowe). Tento vlak na své trase mezi městy Přemyšl a Svinoústí překoná vzdálenost 1008 km, často je nazýván „polským Orient Expresem“.\n\nŚwinoujście – Międzyzdroje – Wolin Pomorski – Wysoka Kamieńska – Goleniów – Szczecin Główny – Szczecin Dąbie – Stargard – Choszczno – Dobiegniew – Krzyż – Wronki – Szamotuły – Poznań Główny – Środa Wlkp. – Jarocin – Pleszew – Ostrów Wlkp. – Ostrzeszów – Kępno – Kluczbork – Lubliniec – Tarnowskie Góry – Bytom – Chorzów Miasto – Katowice – Mysłowice – Jaworzno Szczakowa – Trzebinia – Krzeszowice – Kraków Główny – Kraków Płaszów – Bochnia – Brzesko Okocim – Tarnów – Dębica – Ropczyce – Sędziszów Małopolski – Rzeszów Główny – Łańcut – Przeworsk – Jarosław – Przemyśl Zasanie – Przemyśl Główny.\n\n\n"}
{"id": "997590", "url": "https://cs.wikipedia.org/wiki?curid=997590", "title": "Tomáš Laně", "text": "Tomáš Laně\n\nTomáš Laně (* 29. prosince 1944, Praha) je český turkolog, diplomat a překladatel, první velvyslanec České republiky v Turecku. \n\nv roce 1966 ukončil Filozofickou fakultu Univerzity Karlovy, obor turečtina-ruština. V rámci následné aspirantury tamtéž absolvoval roční stáž na Státní univerzitě v Baku, tehdy Ázerbájdžánská SSR (1967–1968). Po odchodu z fakulty v důsledku normalizačních změn pracoval jako dokumentátor a překladatel v Hydrometeorologickém ústavu v Praze,v letech 1978–1980 a 1982–1986 jako odborný tlumočník turečtiny pro podnik zahraničního obchodu Škodaexport na výstavbě elektrárny Soma B v Turecku, mezi tím a později do roku 1990 jako překladatel, pracovník, zástupce ředitele a krátce i ředitel zahraničního odboru v Českém hydrometeorologickém ústavu. \n\nV letech 1990–1995 vyučoval obnovený obor turkologie na Filozofické fakultě Univerzity Karlovy. V letech 1995–1999 působil jako první velvyslanec České republiky v Turecku, v letech 2002–2006 byl mimořádným a zplnomocněným velvyslancem České republiky v Jordánsku. V roce 2003 obdržel diplomatickou hodnost velvyslance, na závěr působení v Jordánsku mu jordánský král Abdalláh II. udělil nejvyšší jordánské vyznamenání Řád nezávislosti I. stupně. V letech 1977–2000 působil jako soudní tlumočník turečtiny, od roku 1987 jako tlumočník turečtiny na mezistátních jednáních.\n\nDo roku 2013 vyučoval externě turecký jazyk na Filozofické fakultě Univerzity Karlovy v Praze a na Státní jazykové škole v Praze.\n\n\n"}
{"id": "997593", "url": "https://cs.wikipedia.org/wiki?curid=997593", "title": "Ron Clarke", "text": "Ron Clarke\n\nRonald William Clarke (21. února 1937 Melbourne – 17. června 2015 Gold Coast) byl australský atlet, specialista na dlouhé běhy. Vytvořil sedmnáct oficiálních světových rekordů na tratích od dvou mil do 20 km a byl uznáván jako nejlepší světový vytrvalec šedesátých let, nikdy se však nestal olympijským vítězem.\n\nV roce 1956 byl jako juniorský světový rekordman poctěn právem zapálit olympijský oheň v Melbourne. Na Hrách Commonwealthu získal v letech 1962 až 1970 čtyři stříbrné medaile v běhu na tři míle a šest mil. Na LOH 1964 v Tokiu skončil na třetím místě v běhu na deset kilometrů a devátý v maratónu. V letech 1965 až 1969 získal pět titulů mistra Austrálie na pět kilometrů v řadě. Na LOH 1968 v Mexico City skončil pátý na pět kilometrů a šestý na deset kilometrů. V tomto závodě se projevila jeho nedostatečná příprava na extrémní vysokohorské podmínky: po proběhnutí cílem se zhroutil v důsledku kyslíkového dluhu a upadl do bezvědomí. Už nikdy se z tohoto otřesu úplně nezotavil a krátce nato ukončil závodní činnost. Emil Zátopek, který byl Clarkovým nadšeným obdivovatelem, mu jako odškodné věnoval svoji zlatou medaili z helsinské olympiády.\n\nZa své sportovní úspěchy obdržel Řád Britského impéria a Řád Austrálie. V roce 2004 byl jako nezávislý kandidát zvolen starostou města Gold Coast a úřad zastával do roku 2012.\n\n"}
{"id": "997595", "url": "https://cs.wikipedia.org/wiki?curid=997595", "title": "Jan z Readingu", "text": "Jan z Readingu\n\nJan z Readingu [Reding] († 1346, Avignon) byl anglický františkán, teolog a filozof. Patřil mezi oponenty Viléma z Ockhamu a obhájce Duns Scota. \n\nV letech 1317 - 1321 napsal na Oxfordské univerzitě dvě verze komentáře k \"Sentencím\" Petra Lombardského. Kolem roku 1322 přesídlil do Avignonu, kde působil jako teologický poradce papeže Jana XXII. a možná vyučoval v tamním františkánském konventu. Je možné, že v Avignonu podnítil vyšetřování Ockhamova komentáře k Sentencím.\n\nByl zastáncem jednoty věd. \n"}
{"id": "997597", "url": "https://cs.wikipedia.org/wiki?curid=997597", "title": "BMW R 1100 RS", "text": "BMW R 1100 RS\n\nBMW R 1100 RS je motocykl kategorie sportovně cestovní motocykl, vyvinutý firmou BMW, vyráběný v letech 1993-2001. Jeho předchůdcem byl model BMW R 100 RS, nástupcem se stal model BMW R 1150 RS. Sesterské modely jsou naked bike BMW R 1100 R a cestovní BMW R 1100 RT.\n\n\n"}
{"id": "997601", "url": "https://cs.wikipedia.org/wiki?curid=997601", "title": "Krasoskalník pyrenejský", "text": "Krasoskalník pyrenejský\n\nKrasoskalník pyrenejský (\"Petrocallis pyrenaica\") je jediný druh rodu krasoskalník (\"Petrocallis\") z čeledi brukvovité (\"Brassicaceae\"). Je to pohledná nízká polštářovitá bylina s bílými nebo nafialovělými květy, rozšířená ve vápencových oblastech Alp, Pyrenejí a Karpat. Roste vzácně i na Slovensku v Belianských Tatrách. Náleží mezi oblíbené a atraktivní skalničky.\n\nKrasoskalník pyrenejský je nízká polštářovitě rostoucí bylina s bohatě větveným, krátkým a dřevnatějícím stonkem. Dorůstá výšky 2 až 8 cm. Listy jsou uspořádané v přízemní růžici a jsou tuhé, klínovité, brvité, se 3 až 5 výraznými laloky. Květy jsou bílé až světle fialové, čtyřčetné, uspořádané v krátkém hroznu. Stopka květenství je přímá a vyrůstá z paždí přízemních listů. Kalich je zelený, dlouhý 2 až 2,5 mm. Koruna je dlouhá 4 až 5 mm, korunní plátky jsou obvejčité, na bázi nehetnaté. Prašníky jsou žluté. Šešulky jsou obvejčité, zploštělé, 4 až 5 mm dlouhé a obsahují obvykle 2 semena (zřídka více, až 4). Kvete v červnu až červenci.\n\nKrasoskalník je rozšířen ve střední, jihozápadní a jihovýchodní Evropě v Alpách a v Pyrenejích. Izolovaná arela je na Slovensku. Existují herbářové doklady z Rumunska z jižních Karpat, výskyt však již dlouho nebyl potvrzený a může jít o omyl. Nejstarší známá herbářová položka ze Slovenska je z roku 1813. Vyskytuje se zde na několika lokalitách výhradně v Belianských Tatrách a je veden jako kriticky ohrožený druh.\n\nV Alpách roste v nadmořských výškách 1700 až 2600 metrů a někdy je splavován i níže. Z Pyrenejí je udávána nadmořská výška až 2900 metrů. V Belianských Tatrách roste na vápencovém a dolomitovém podkladu na jižní až jihozápadní straně v nadmořských výškách 1700 až 2000 metrů.\n\nKrasoskalník se vyskytuje výhradně na karbonátovém podloží v alpínském a subalpínském stupni. Nejčastěji roste ve skalních štěrbinách, řidčeji i na skalních teráskách nebo v suti. Z fytocenologického hlediska je to charakteristický druh společenstev karbonátových skal a drolin svazu \"Potentilion caulescentis\". V Belianských Tatrách je doprovázen např. pelyňkem skalním (\"Artemisia petrosa\"), chudinou plstnatou (\"Draba tomentosa\") a tuřičkou ostřicovou (\"Kobresia simpliuscula\").\n\nV 19. století byl popsán Boissierem další druh krasoskalníku, \"Petrocallis fenestrata\", rozšířený v jihozápadní Asii. Dnes je řazen do jiného rodu pod názvem \"Elburzia fenestrata\".\n\nKrasoskalník je oblíbená, velmi pohledná a poměrně snadno pěstovatelná skalnička. Vyžaduje neutrální nebo zásaditou, propustnou půdu, slunné a sušší stanoviště a zimní ochranu před nadměrnou vlhkostí. Množí se jarním výsevem semen nebo řízkováním v pozdním létě.\n"}
{"id": "997605", "url": "https://cs.wikipedia.org/wiki?curid=997605", "title": "Black Panther Party", "text": "Black Panther Party\n\nBlack Panther Party (česky \"Strana černých panterů\"), původně Black Panther Party for Self-Defense (\"Strana černých panterů za sebeobranu\"), byla politická organizace, kterou v roce 1966 založili Bobby Seale a Huey P. Newton. Strana působila v USA mezi lety 1966 a 1982. Další příbuzné organizace byly založeny ve Spojeném království (70. léta) a Alžírsku (v letech 1969 až 1972).\n\nV době zrodu hnutí, v říjnu 1966, bylo jeho hlavní aktivitou organizovat ozbrojenou domobranu, která měla monitorovat chování policistů v Oaklandu a předcházet tak policejní brutalitě. Nejpozději v roce 1969 se však hnutí přeorientovalo na sociální hnutí, kdy organizovalo řadu podpůrných aktivit pro afroamerickou komunitu. Jedním z takových sociálních programů byly například bezplatné snídaně pro děti. Další aktivitou bylo zakládání bezplatných klinik pro potřebné. Hnutí bylo nejvíce aktivní, a získalo největší podporu, ve velkých městech, jako Oakland, New York, Los Angeles, Seattle, Filadelfie a Chicago.\n\nTehdejší ředitel FBI J. Edgar Hoover označil hnutí za největší hrozbu vnitřní bezpečnosti země. Černí panteři byli jedním z cílů jeho kontrašpionážního programu COINTELPRO a byli vystaveni sledování, infiltraci, policejnímu obtěžování, křivým svědectvím a dalším praktikám, které měly za cíl podrýt autoritu vůdců strany a kriminalizovat a zdiskreditovat hnutí.\n\nČlenové Černých panterů byli zapleteni do řady střetů s policií. Z vraždy policisty byl v roce 1967 obviněn a o rok později odsouzen i zakladatel strany Huey P. Newton, ovšem v roce 1970 bylo při novém přelíčení obvinění staženo. Další člen Panterů Eldridge Cleaver vedl v roce 1968 přepadení oaklandských policistů. Z potyčky vyšli dva zranění policisté a jeden mrtvý člen Černých panterů. Cleaver byl téhož roku obviněn z pokusu o vraždu a proto raději zvolil exil na Kubě a v dalších státech, kde pobýval do roku 1975. Násilí se nevyhlo ani členům organizace, například v roce 1969 byl mučen a zavražděn Alex Rackley, kterého ostatní Panteři považovali za informátora policie. \n\nSvého času bylo významným hnutím americké mimoparlamentní opozice a stala jednou z hlavních ikon alternativní kultury 60. let. Útisk hnutí ze strany státu vedl k rozmachu členské základny, stejně jako soudní přelíčení se členy. Základnu tvořili Afroameričané a zastánci levice. Vrcholem hnutí byl rok 1970, kdy mělo místní organizace v 68 městech a čítalo na tisíce členů. Nicméně stále častější negativní zprávy o činnosti hnutí v médiích vedly ke ztrátě podpory většinové společnosti a hnutí se tak propadlo do izolace. Stejně tak rozvratně působily úspěšné akce FBI v rámci programu COINTELPRO. Další propad v podpoře hnutí nastal po odhalení propojení Panterů s distribucí drog a vydíráním místních obchodníků. Většina místních organizací se rozpustila během sedmdesátých let 20. století. V roce 1980 již strana měla pouze 27 členů. \n\nOrganizaci založili v říjnu 1966 v kalifornském Oaklandu aktivisté Huey P. Newton a Bobby Seale a původně měla sloužit hlavně jako domobrana pro ochranu černošských čtvrtí a komunit před rasismem a policejní brutalitou. Newton a Seale se seznámili při studiích na Merritt College, kde se přidali do organizace Afro-American Association. Postupně se začali přiklánět k filozofii revolučního anti-imperialismu. V téže době začali spolupracovat s militantnější organizací Revolutionary Action Movement. Během studií se také zapojovali do komunitních sociálních programů. \n\nImpulzem k založení Černých panterů byla policejní vražda mladého neozbrojeného Afroameričana Matthewa Johnsona v San Francisku a následné nepokoje. Newton v lidech z ghetta viděl potenciální sílu, která dokáže čelit policejní brutalitě. Ovlivněn aktivitami Roberta F. Williamse, který utvořil domobranu na ochranu před Ku-klux-klanem, a jeho knihou \"Negroes with Guns\" (1962), začal Newton studovat zákony Kalifornie týkající se držení a používání zbraní. Na první vlastní zbraně si Newton a Seale vydělali přeprodejem Rudých knížek, které prodávali levicovým aktivistům z Univerzity v Berkeley. \n\nV říjnu 1966 zavítal do Berkeley aktivista Stokely Carmichael, který byl hlavní tváří hnutí Black Power a volal po odporu se zbraněmi v rukou. Povzbuzeni tímto přístup se Newton a Seale rozhodli naplno pustit do založení Černých panterů. Přijali symbol Černých panterů jako své logo a zavedli typické uniformy, které tvořily černé kalhoty, černá kožená bunda a černý baret. Jejich prvním rekrutem byl šestnáctiletý Bobby Hutton, který v roce 1968 zemřel při přepadení oaklandských policistů, které organizoval Eldridge Cleaver. \n\nV lednu 1967 byla v Oaklandu otevřena první oficiální centrála Černých panterů a začal být vydáván tisk \"The Black Panther: Black Community News Service\". Zprvu bylo hlavním cílem hnutí využít práva na nošení zbraní na veřejnosti při tvorbě domobrany, která měla chránit občany před policejní brutalitou. Černí panteři takto sledovali policejní hlídky, při jejich obchůzkách ghetty a při kontrolách citovali zákony, které dokazovali, že nedělají nic protiprávního. Tyto aktivity zatím přilákaly jen malé množství nových členů. První zájem médií přitáhli v únoru 1967, kdy byli členové Černých panterů najati jako bodyguardi při návštěvě Betty Shabazz, vdovy po Malcolmovi X. V dubnu 1967 byl v Richmondu policií zastřelen dvacetidvouletý neozbrojený Afroameričan, přičemž se nevedlo žádné vyšetřování. Pozůstalí si proto najali Černé pantery, aby k případu přilákali pozornost. Ti poté vedli několik setkání s obyvateli ghetta, které vzdělali v jejich právech na nošení a užívání zbraní. Zejména využití práva na nošení nabité zbraně.\n\nHlavní moment zpopularizování hnutí nastal v květnu 1967, kdy se Panteři rozhodli uspořádat demonstraci před kalifornským státním shromážděním. Několik Černých panterů tehdy vstoupilo do budovy shromáždění s nabitými zbraněmi, což vedlo k jejich zatčení a odsouzení k přestupkům. Incidentu se chopila média a tím Černé pantery proslavila. V polovině května poté Panteři vydali program o deseti bodech \"Co chceme, v co věříme\", který obsahoval požadavky na zlepšení postavení Afroameričanů a apel na změny společenského systému.\n\nV roce 1967 FBI pověřila svůj kontrašpionážní program COINTELPRO, aby neutralizoval „nenávistné skupiny černosšských nacionalistů“. V září 1968 označil J. Edgar Hoover, ředitel FBI, hnutí za největší hrozbu vnitřní bezpečnosti země. Do roku 1969 se Černí panteři stali hlavním cílem domácích operací FBI proti černošským nacionalistům; byli cílem 223 z 295 akcí. Dalšími cíli byla hnutí Southern Christian Leadership Conference, Student Nonviolent Coordinating Committee a Nation of Islam. Cílem FBI bylo zabránit sjednocení organizací, vytvořit umělé spory mezi organizacemi, snižovat autoritu lídrů a kriminalizovat aktivity hnutí. \n\nV říjnu 1967 byl oaklandský policista John Frey zastřelen během dopravní kontroly Hueyho P. Newtona, která vyústila v incident. Newton a jeden další policista byli během potyčky poraněni. Newton byl o rok později odsouzen z úmyslné vraždy, nicméně již v roce 1970 byl při opakovaném přelíčení propuštěn. Během konání prvního soudu v roce 1968 Newton tvrdil, že byl falešně obviněn. To vedlo k protestní kampani s názvem Free Huey! V téže době se hnutí propojilo s marxisticko-leninskou stranou Progressive Labor Party a levicovou Peace and Freedom Party. Zapojili se tím do protiválečných aktivit. V roce 1968 byla založena místní organizace v Los Angeles. Tu založil Bunchy Carter, který v té době vedl pouliční gang Slauson. V dubnu 1968 další člen Panterů, Eldridge Cleaver, vedl přepadení oaklandských policistů. Z potyčky vyšli dva zranění policisté a jeden mrtvý člen Černých panterů (Bobby Hutton). Cleaver byl téhož roku obviněn z pokusu o vraždu a proto raději zvolil exil na Kubě. V roce 1968 došlo ke zkrácení názvu hnutí na Black Panther Party. Téhož roku byly zakládány místní organizace v desítkách dalších měst a členství se do roku 1969 vyhouplo na 5000 osob. Hnutí vytvořilo také nový manifest, který se soustředil na sociální, ekonomickou a rasovou spravedlnost. V téže době spustili svů sociální program \"Sloužit lidem\", kdy podávali bezplatné snídaně pro děti, organizovali vzdělávací aktivity, podporovali vznik bezplatných klinik apod. V roce 1969 byly otevřeny první Školy osvobození, které si kladly za cíl vzdělávat Afroameričany v jejich historii, kultuře a sociálním uvědomění. Jednou z takových škol byl také Intercommunal Youth Institute v Oaklandu. Vedle specifických předmětů se školy věnovaly také matematice, vědě a angličtině. Institut fungoval až do roku 1982.\n\nPopularita Panterů se projevila i na letních olympijských hrách v roce 1968, kde sportovci Tommie Smith a John Carlos na stupních vítězů během přehrání americké hymny pózovali se zatnutou pěstí nad hlavou, pozdravem Černých panterů a hnutí Black Power. Za to si oba sportovci od Mezinárodního olympijského výboru vysloužili doživotní zákaz účasti na olympijských hrách. Během sedmdesátých let se Panteři dočkali také mediální podpory od herečky Jane Fondové a dalších. V roce 1968 byla také osobnostmi z hnutí hippies založena White Panther Party.\n\nV lednu 1969 se naplno projevil spor mezi Pantery a černošskou nacionalistickou organizací US Organization, který byl živen FBI. Při přestřelce na Univerzitě v Los Angeles byli zavražděni dva vůdcové Panterů z Los Angeles Bunchy Carter a John Huggins. V květnu téhož roku byli při další vzájemné přestřelce zastřeleni další dva Panteři. V prosinci 1969 byli usmrceni další dva Panteři, tentokrát policií, během razie v domě vůdce chicagských Panterů Freda Hamptona. Zastřeleni byli Hampton a Mark Clark. Vyšetřování ukázalo, že při přestřelce byla jen jedna kulka vypálena Pantery, zatímco policie vypálila kolem 80 nábojů. Navíc Clark vypálil onu jednu kulku jen zmáčknutím spouště v posmrtném reflexu. Jednadvacetiletý Hampton byl zastřelen v posteli, když neozbrojený spal vedle své těhotné snoubenky. Sedm dalších Panterů, kteří v té době spali v domě, bylo zbito a zraněno. Panteři byli obviněni z napadení a pokusů o vraždy policistů, nicméně tato obvinění byla později stažena jako neodůvodněná. V roce 1979 muselo město Chicago vyplatit pozůstalým finanční kompenzaci.\n\nV květnu 1969 tři členové místní organizace Panterů v New Havenu mučili a zavraždili devatenáctiletého člena Alexe Rackleyho, kterého podezřívali, že je policejní informátor. Obviněni byli Warren Kimbro, George Sams Jr. a Lonnie McLucas. Sams u soudu uvedl, že pokyn k vraždě vydal sám Bobby Seale. Panteři v reakci řekli, že Sams je informátor policie a agent provokatér. Kimbro a Sams byli odsouzeni za vraždu. U Sealeho porota nevynesla rozsudek a soudce zamítl soud opakovat.\n\nV roce 1970 se delegace Černých panterů vydala po cestě po Asii. Navštívili Vietnamskou demokratickou republiku, Severní Koreu a Čínskou lidovou republiku. Cílem delegace bylo navázat spolupráci s komunistickými režimy na boji proti americkému imperialismu. Jedním ze členů delegace byl i Eldridge Cleaver. Následně se delegace vydala také do Alžírska na první Pan-africký kulturní festival. Později se Cleaver sešel také s Jásirem Arafatem a vyjádřil podporu jeho Organizaci pro osvobození Palestiny.\n\nNa začátku sedmdesátých let došlo k rozkolu uvnitř hnutí. Někteří členové (např. Huey P. Newton) se chtěli soustředit na domácí sociální činnost uvnitř komunit, zatímco jiní (např. Eldridge Cleaver), chtěli rozšířit militantní aktivity proti policii. Cleaver podněcoval konflikt svými proslovy, kdy vedení strany obvinil z přijetí reformismu, namísto revolučního charakteru. Cleaver byl následně vyloučen z vedoucích složek strany, nicméně sám převzal velení Black Liberation Army (BLA), která do té doby sloužila jako tajná ozbrojená složka Panterů. Panteři a BLA se následně porvali o členy, což vedlo ke čtyřem úmrtím. \n\nV roce 1972 došlo k uzavření desítek neloajálních místních organizací, přičemž docházelo k nucenému převelení členů strany do centrály v Oaklandu. Například takto byla rozpuštěna organizace v Los Angeles. Většina členů se přepravila do Oaklandu, nicméně ozbrojené křídlo (bývalí členové gangu Slausons) zůstalo v LA, kde se následně přidali do vznikajícího gangu Crips. Černí panteři se v Oaklandu začali soustředit na politiku. Vytvořili pětiletý plán, který jim měl zajistit úspěch v obecních volbách. Kandidátní listinu vedl Bobby Seale, který tím kandidoval na starostu Oaklandu. Nicméně ve volbách neuspěli. Několik míst získali jen v místních komisích.\n\nV roce 1974 byli Newton a další Panteři zatčeni a obviněni z napadení policistů. Newton v reakci zvolil exil na Kubě. Vedení strany po něm převzala Elaine Brownová. I ona se snažila dostat do městské politiky a neúspěšně kandidovala do zastupitelstva. Před volbami v roce 1977 podporovali kandidáta Demokratické strany Lionela Wilsona, který se stal prvním afroamerickým starostou Oaklandu. Pod velením Brownové došlo také k zvýšení role žen v hnutí, které dosadila do důležitých stranických funkcí. Brownová v roce 1974 najala jako účetní Betty Van Patterovou. V roce 1975 byl objeven její hrob. Policie nesesbírala dostatek důkazů pro obviěnní kohokoliv z vraždy, ale obecně se předpokládalo, že ji nechalo zavraždit vedení Panterů v obavě z možného úniku účetních informací. \n\nV roce 1977 se Huey Newton vrátil z exilu na Kubě, aby zjistil, že straně hrozí další rozkol. Někteří mužští členové byli nespokojeni s dominantní rolí žen ve straně pod vedením Brownové. Po sporech se Brownová rozhodla odejít ze strany a odletět do Los Angeles. Stranu postupně opouštělo čím dál tím více členů. V roce 1980 jich měla již jen posledních 27. Poslední ze škol otevřených Pantery byla uzavřena v roce 1982. Ve stejném roce byla činnost strany ukončena. Sám Huey Newton byl v srpnu 1989 zavražděn, kdy ho zastřelil Tyrone Robinson, člen gangu Black Guerrilla Family. Aktivity strany byly inspirací pro řadu dalších organizací. V roce 1989 pak byla založena New Black Panther Party. Mnoho bývalých členů hnutí zůstalo předními afroamerickými aktivisty nebo se stalo významnými komunitními politiky.\n\n\n"}
{"id": "997614", "url": "https://cs.wikipedia.org/wiki?curid=997614", "title": "Lowellova observatoř", "text": "Lowellova observatoř\n\nLowellova observatoř () je astronomická observatoř nacházející se ve Flagstaffu v Arizoně (USA). Byla založena v roce 1894 a zabývá se hlavně astrometrií, fotovoltaickou fotometrií hvězd a studiem planet. Patří k ní dvě nedaleké stanice Anderson Mesa a Flagstaff Station.\n\n\nDalší přístroje jsou umístěny na stanici Anderson Mesa, vybudované 19 km jihovýchodně od observatoře:\n\nNa stanici Flagstaff Station, vzdálené 8 km od Lowellovy observatoře, má United States Naval Observatory umístěný 155 cm astrometrický reflektor (od roku 1964) a 102 cm a 61 cm reflektory (od roku 1971). Od roku 1965 působí při Lowell Observatory \"Planetary Research Center\", které koordinuje mezinárodní fotografický výzkum planet a má největší sbírku fotografií planet. Na výzkum planet se používá i 25,9 m radioteleskop pracující v centimetrových vlnách.\n\n"}
{"id": "997620", "url": "https://cs.wikipedia.org/wiki?curid=997620", "title": "Théseus (Lully)", "text": "Théseus (Lully)\n\nThéseus \"(franc. Thésée, LWV 51)\" je francouzská opera od Jeana-Baptiste Lullyho, libreto sepsal Philippe Quinault podle Proměn od Publia Ovidia Nasa. Opera měla premiéru 11. ledna 1675, hranou herci z Pařížské národní opery na zámku Saint-Germain-en-Laye. Veřejně byla hrána v dubnu v divadle Palais-Royal.\n\nDěj se točí kolem milostného trojúhelníku: Egée (Aigeus) se chce oženit se svou svěřenkyní, princeznou Aegle \"(Aiglé, Æglé)\", zatímco čarodějka Médée \"(Médeia)\" chce oženit mladého válečníka Thesea, ale Théseus a Aegle se mají rádi vzájemně. Médée pokusí přinutit zamilované vzdát se sebe: nejprve pomocí své magie, následně tím, že přesvědčí Egéa, aby zabil Théséa jako potenciální hrozbu pro trůn.\n\n\"Théseus\" patřil mezi velmi úspěšné Lullyho opery, což se odrazilo i na počtu nových nastudování. Po inscenacích u královského dvora roku 1677 (v Saint-Germain-en-Laye a Fontainebleau) se vrátila do Paříže (Théâtre du Palais-Royal) v říjnu 1679. U královského dvora (tentokrát ve Versailles provedl soubor Opery \"Thésea\" znovu roku 1688, rok po Lullyho smrti, a následovala řada dalších repríz na domovské scéně v Paříži (1698, 1707, 1720, 1729, 1744). Poslední zmíněná inscenace podnítila vznik parodií, které se hrály v obou dalších hudebních divadlech tehdy působících v Paříži: pro Théâtre des Italiens sestavil kus \"Arlequin Thésée\" Valois d'Orville a pro Théâtre national de l'Opéra-Comique napsali komedii \"Thésée\" Charles Favart, Pierre Laujon a Parvy.\n\nVedle Paříže se \"Thésus\" objevil i na jiných francouzských jevištích. Prvním z nich byla opera v Lyonu, kde se hrál v letech 1691 a 1692. V první třetině 18. století se přidaly Lunéville (1708), Lille (1718), Marseille (1720), Dijon (1730?) a Mety. Poslední doložená provedení jsou opět z Lyonu (1740, 1745, 1749).\n\nJeště za Lullyho života se \"Théseus\" dostal i na mimofrancouzská jeviště. 18. května 1682 se při příležitosti návštěvy princezny Oranžské hrál v prvním bruselském operním divadle na Quai au Foin. V Bruselu jej uvedli opět v letech 1697 a 1713, roku 1698 v Gentu a roku 1703 v nizozemském Haagu. Kromě toho se hrála v rezidenci hanoverského vévody ve Wolfenbüttelu (1687) a podle zachované partitury s poznámkami ještě před rokem 1686 rovněž v markrabské rezidenci v Ansbachu. Quinaultovo libreto navíc do italštiny přeložil a přepracoval Nicola Francesco Haym pro G. F. Händela, jehož opera \"Théseus\" (\"Teseo\") měla premiéru v roce 1713.\n\nPo roce 1750 se již vkus návštěvníků opery značně změnil a inscenace \"Thésea\" se omezily na Paříž a královský dvůr, i zde však postupně v různých úpravách. Koncem roku 1754 byl úspěšně uveden (spolu s třinácti dalšími operami) u dvora Ludvíka XV. ve Fontainebleau, patrně z iniciativy královny Marie Leszczyńské. Operu pro tento účel upravili ředitelé pařížské Opery François Rebel a François Francœur. V prosinci 1765 ji Opera uvedla znovu s doplňky Bertranda de Bury a Pierra-Montana Bertona a se slavnou Sophií Arnaudovou v roli Æglé. Pro obnovenou inscenaci v lednu 1767 podrobil recitativy značné revizi skladatel Jean-Joseph de Mondonville, to však vyvolalo nepříznivé reakce obecenstva, které se dožadovalo původní hudby pokřikem „\"Thésée-vous, Mondonville\"“ (variace na francouzské \"\", tj. \"Zmlkněte\"), a ředitelství nařídilo návrat k původnímu znění, které se hrálo ještě roku 1770.\n\nPoslední inscenace \"Thésea\" v pařížské Opeře spadá do doby sporů mezi „gluckisty“ a „ramisty“. Nový ředitel Opery Anne-Pierre-Jacques Devismes de Valgay se snažil usmířit zastánce tradiční francouzské opery a moderních směrů inscenační politikou, v níž alespoň jeden den v týdnu připadal na zástupce francouzské operní tradice. V únoru 1779 tak byl na program zařazen právě Lullyho \"Théseus\". Přes počáteční úspěch \"Théseus\" (stejně jako většina jiných starších opery) rychle pozbyl diváků a již při čtvrté repríze poklesl výnos z představení pod 2000 livrů, což znamenalo vyřazení z repertoáru. (Již roku 1782 nahradila Lullyho dílo nová verze příběhu, kterou na upravené Quinaultovo libreto a s využitím některých Lullyho melodií složil François-Joseph Gossec.) To byla poslední inscenace kterékoli Lullyho opery na více než sto let, až do postupné renesance francouzské barokní tvorby ve 20. století, a do návratu k samotnému \"Théseovi\" uplynulo více než dvě stě let.\n\nV moderní době připravil premiéru v poloscénické podobě dirigent William Christie s orchestrem Académie baroque européenne d'Ambronay a souborem mladých pěvců – studentů různých konzervatoří. Premiéra se konala 16. října 1998 v lyonském Auditoriu, další koncerty se konaly v divadle v Avignonu, v pařížské Cité de la musique, v utrechtském Muziekcentru, v Palais de Beaux-Arts v Bruselu a v divadlech v Caen a Ženevě. Ze zpěváků se vyznamenala především Stéphanie d'Oustrac v rolé Médey.\n\nPrvní skutečnou inscenaci připravil v červnu 2001 soubor Copley Theatre v Bostonu (Tanglewood Music Centre). Další inscenaci uspořádal v listopadu 2008 soubor při kanadské Université McGill v Montréalu. Mezitím dosud nejvýznamnější novodobou inscenaci \"Thésea\" uvedly v koprodukci pařížské Théâtre des Champs-Élysées a operní divadlo v Lille (únor a březen 2008). Operu v režii Jeana-Louise Martinotyho a scénografii Hanse Schavernocha dirigovala Emmanuelle Haïm a hlavními interprety byli Paul Agnew (Théseus), Anne Sofie von Otter/Salomé Haller (Médea) a Sophie Karthäuser (Æglé).\n\n(Zahrady před palácem zámku ve Versailles) Amorci, Grácie, Rozkoše a Hry si stěžují, že pán tohoto paláce zanedbává zábavu a věnuje se jen dobývání slávy; oni všichni proto budou muset tato místa opustit a uchýlit se do okolních lesů (sbor \"Les jeux et les amours ne règnent pas toujours\"). Marně Venuše vyzývá Amory k tomu, aby se vrátili, protože bez nich není nikde radosti (recitativ \"Revenez, amours, revenez\"). Za zvuků vojenských bubnů a polnic se objeví na svém voze Mars s Bellonou, avšak zastává se Venuše a nařizuje, aby hudbu vojenských nástrojů nahradila pastýřská hudba hobojů a dud (recitativ \"Que rien ne trouble ici Vénus et les amours\"). Pak posílá Bellonu pryč, aby roznášela hrůzy války k nepřátelům „této šťastné říše“, zatímco na toto místo se mají navrátit lásky a hry, jimž Ceres a Bacchus se svými pomocníky přichystají občerstvení (Martova árie \"Partez, allez, volez, redoutable Bellone\").\n\nVenuše Martovi vyčítá, že proti „vítěznému hrdinovi“ štve tolik žárlivých nepřátel, protože k lásce je třeba mír (recitativ \"Inexorable Mars\" a árie \"Sans une aimable paix, peut-on jamais attendre\"). Mars ale slibuje, že s každým novým nepřítelem přichází Franci nové vítězství. „Velkého hrdinu“ musí vše milovat i vše se ho obávat, a tak lze vždy smířit Vítězství a Lásku (duet \"Tout doit 'aimer… Qu'il passe au gré de ses désirs\"). K oslavě této jednoty přicházejí Ceres a Bacchus se svým doprovodem a vracejí se i Amorci, Grácie, Rozkoše a Hry (sbor \"Mêlons aux chants de victoire\"). Za tance ženců zpívá Ceres o štěstí těch, kdo sklízejí lásku (árie \"Trop heureux qui moisonne\"), a Bacchus doprovází tanec sylvánů a bakchantů písní o víně, jež potřebují ti nejšťastnější i ti nejnešťastnější (árie \"Pour les plus fortunés, pour les plus malheureux\"). Za zpěvů všech čtyř bohů i sboru (\"Qu'il passe au gré de ses désirs\") vyvrcholí slavnost všeobecným tancem.\n\n(Chrám Minervy v Athénách) Proti athénskému králi Egléovi povstala část obyvatel spolu se svými zahraničními spojenci. Zvenčí do chrámu doléhá bitevní vřava (sbor \"Avançons, avançons, que rien ne nous étonne\", který se prolíná celým dějstvím). V budově hledá útočiště vyčerpaná princezna Æglé, Egéova schovanka, a prosí bohyni, aby ukončila krveprolití (recitativ a árie \"Quelque soit mon destin… O ciel! O juste ciel!\"). Pak vbíhá její důvěrnice Cléone a Æglé se ji vyptává, zda vítězí Athéňané nebo jejich nepřátelé. Cléone však ve strachu nic nevnímala, jen to, že ji vojevůdce Théseus vyhledal ve vřavě a odvedl sem do bezpečí. I Æglé sem přivedl Théseus a princezna nyní vzpomíná na jeho hrdinské počínání v boji i jeho přitažlivý vzhled, když byl pokryt krví a prachem (árie \"Au milieu des clameurs, au traves du carnage\"). Cléone přisvědčuje a ujišťuje Æglé, že ji Théseus miluje (duet \"Il n'est rien de si beau\").\n\nObjevuje se králův důvěrník Arcas: boj je krutý a dosud nerozhodný a král jej vyslal, aby se ujistil o princeznině bezpečnosti. Théseus prý hrdinně bojuje v první linii králova vojska. Æglé se bojí, že rozechvěním prozradí svůj zájem o Thésea, a proto odchází a pověřuje Cléone, aby zjistila od hrdinovi bližší informace (árie Æglé \"O dieux! Mon secret est connu\"). Arcas je zamilován do Cléone a ta nejprve vyjadřuje pochyby o jeho lásce (árie \"J'en doute encor, je le confesse\"), pak mu ukládá úkol, jehož splněním ji prokáže: má jít za Théseem a bojovat po jeho boku. Arcas je Cléoniným zájmem o Théseův osud nemile dotčen (árie \"Pour un autre que moi Cléone s'intéresse?\") a nechce se mu sloužit svému sokovi, když dostal za úkol od krále střežit obě dívky, ale Cléone jej kárá za bojácnost a žárlivost (árie \"La valeur à mes yeux a des charmes bien doux\"). Arcas se podvoluje jejímu přání a odchází do boje.\n\nMinervina velekněžka se s oběma dívkami modlí k bohyni, zatímco venku pokračuje vřava a jeden z bojovníků v ní padne a umírá přímo před jejich očima (modlitba \"Prions, prions la déesse… O Minerve! arrêtez la cruelle furie\"). Tu se štěstí naklonilo na stranu králova vojska a je slyšet jeho vítěžný zpěv (sbor \"Liberté, liberté, victoire\"). Brzy vchází král a ohlašuje porážku vzbouřenců, všichni vzdávají díky bohům. Rozradostněn vítězstvím se Egée obrací na Æglé a oznamuje jí, že si ji vezme za ženu: i ve svém pokročilém věku je vítězný král žádoucím ženichem (árie \"C'est, peut-être, un peu tard… Faites grâce à mon âge\"). Æglé hledá výmluvy a připomíná, že Egée přislíbil svou ruku mocné kouzelnici Médei. Král to připouští, ale prozrazuje, že daleko v Troizině je vychováván jeho syn, jehož hodlá Médei nabídnout náhradou. Další princezniny námitky jej jen rozčílí (árie \"Que Médée en fureur, s'arme, menace, tonne\"). Brzy nastává obětní obřad: nejprve velekněžka a ostatní kněžky Minervina chrámu vzdávají bohyni díky za vítězství (\"Cet empire puissant… Chantez tous en paix\"), pak přicházejí král se svou družinou (pochod, obětní scéna velekněžky \"O Minerve savante!\" a sbor \"Animez nos cœurs et nos bras\"). Bojovníci přinášejí praporce a zbroj poražených nepřítel a naznačují souboj, slavnost vrcholí opětovným vzýváním Minervy (pochod bojovníků a sbor \"Que la guerre sanglante\").\n\n(Egéův palác) Médea u athénského dvora marně hledá úkryt před pronásledováním Amora, který ji dohnal ke zločinu ze zklamané lásky (árie \"Doux répos, inocente paix\"). Její důvěrnice Dorine jí radí zapomenout na Iasona a věnovat se hrdinnému Théseovi (árie \"Recommencez d'aimer… Il faut par le changement\"). Médea přiznává, že ji Théseova sláva vábí a že, ač je vražedkyní, její srdce miluje ctnost (árie \"La gloire de Thésée à mes yeux paraît belle\"). Dorine ji ujišťuje, že jedna změna ji ještě nedělá nestálou v lásce (\"Le dépit veut que l'on s'engage\"). Médea vzpomíná na své zločiny, k nimž ji dohnalo její vášnivé srdce (árie \"Mon cœur aurait encore sa première innocence\"), a přes Dorinino ujišťování si není jista úspěchem u Thésea.\n\nPřichází král a s obavami se omlouvá své snoubence Médei, že jejich plánovaný sňatek tolik odkládal. To, že na něj ani Médea nespěchá, mu přichází vhod (árie \"Vous pouvez sans chagrin souffrir que je diffère\"). Chápe, že jej Médea nemiluje, a nabízí místo sebe svého nemanželského syna. Médea ví o králově zájmu o Æglé a namísto Egéova syna si přeje Thésea. Pak si s králem notují, jak se ke vzájemné spokojenosti rozešli, a opěvují půvaby nestálosti v lásce (duet \"Ne nous piquons point de constance\", árie Médey \"Quand on suit un amour nouvelle\" a duet \"Heureux deux amants inconstants\"). Arcas přináší králi zprávu, že lid chce provolat Thésea královým dědicem, protože Eglée nemá žádného manželského potomka, a král rozzuřen odchází. Dorine se snaží zadržet Arcase, který býval jejím milencem, a doslechla se o jeho náklonnosti k Cléone (árie Doriny \"Cléone a des appas\"). Arcas se jí vymaní a Dorine o samotě přemítá o marnosti lásky (árie \"C'est donc là tout le prix\").\n\nPřichází lid a nese na ramenou vítězného Thésea (sbor \"Régnez, héros indomptable… Que l'on doit estre\"). Dva athénští starci si stěžují na strasti stáří a chtějí se podílet na radosti, dokud to ještě jde (duet \"Pour le peu de bon temps qu'il nous reste\"). Lid znovu provolává slávu Théseovi, kterého chce za svého vůdce (sbor \"Que la victoire\"), Théseus mu velí k uklidnění a rozchodu a chystá se běžet za králem, aby utišil jeho hněv a ujistil ho o své loajalitě. Médea jej zadrží a Théseus se jí svěřuje, že mu na králově přízni záleží proto, že našel u jeho dvora milovanou bytost (árie \"Sans un charme puissant qui m'attache à sa cour\"). Médea mu vyjadřuje pochopení a slibuje podporu (árie \"Un peu d'amoureuse tendresse\"). Když se dozví, že Théseus miluje Æglé, je raněna, ale nedává na sobě nic znát; jen varuje hrdinu před tím, že král je jeho sokem v lásce, a slibuje mu podporu. Teprve když Théseus odejde, dává kouzelnice průchod své žárlivosti a slibuje své rivalce pomstu (árie \"Dépit mortel, transport jaloux\").\n\n(Égeův palác) Æglé netrpělivě očekává Thésea. Obává se, že na ni pro bojovou slávu zapomněl, ale Cléone ji ujišťuje, že po skončeném boji se milenec tím toužebněji vrací k lásce (árie Cléone \"On n'est pas inconstant pour aimer la victoire\", árie Æglé \"Non, son amour n'est pas extrême\" a duet \"La gloire n'est que trop pressante\"). Arcas přichází připomenout princezně její nadcházející sňatek s králem a vyslovuje jí uznání za to, že se jí podařilo v sestárlém srdci vzniítit cit (árie \"Lorsque par le feu du bel âge\"). Æglé se zhrozí a Cléone prosí Arcase, aby se pokusil krále od zamýšleného sňatku odvrátit. Arcas reptá, ale všichni se shodují na tom, že mladá srdce potřebují lásku (tercet \"Il n'est point de grandeur charmante\").\n\nMédea přichází a varuje Æglé před svým hněvem. Æglé se nejprve domnívá, že jí Médea vyčítá sňatek s králem, a ujišťuje jí, že by se mu s radostí vyhnula (árie \"Ce n'est point dans le rang suprême\"). Naopak Médei prozrazuje svou lásku k Théseovi (árie \"J'avais toujours bravé l'amour et sa puissance\"). To není, co by Médea chtěla slyšet. Zpravuje princeznu o tom, že ona sama si dělá nárok na Thésea a že Æglé si bude muset vzít krále, takže by měla na Thésea zapomenout, jinak bude čelit jejímu hroznému hněvu. Když Æglé stále trvá na své lásce, přistoupí Médea k ukázce svého kouzelnického umění a promění palác ve strašnou pustinu plnou zuřících netvorů.\n\nÆglé, Arcas a Cléone jsou vyděšeni (tercet \"Dieux, où sommes-nous?\"). Cléone hledá ochranu u svého milence Arcase, ale tomu létající netvor odebere meč. Objeví se Médeina důvěrnice a Arcasova bývalá milenka Dorina. Arcas je náhle ochoten se k ní vrátit, k čemuž ho povzbuzuje i vyděšená Cléone. Dorina si situace užívá (árie \"Il est bon d'être nécéssaire\"), ale nepřikládá těmto slibům váhu, s Arcasem už nechce nic mít (tercet \"Non, non, je le promets\"). Netrpělivá Médea káže Dorině odvést Arcase i Cléona, aby se mohla soustředit na svou sokyni, a vyvolává obyvatele podsvětí (scéna invokace \"Sortez, ombres, sortez de la nuit éternelle\"). Ti zpěvem a tancem projevují radost nad tím, že budou moci svým hněvem trápit pozemskou bytost (balet a sbor \"On nous tormente\"). Obyvatelé podsvětí děsí a pronásledují Æglé,která jim nemůže uniknout (sbor \"Que tout frémisse\").\n\n(Pustina) Vyčerpaná Æglé prosí Médeu o milost, ale raději by ztratila život, že aby se vzdala své lásky a provdala se za krále. Médea jí slibuje důkaz ještě větší hrůzy, kterou je schopna způsobit, pokud se princezna nepoddá. Nechává přinést na oblaku neseném létajícími duchy spícího Thésea a povolává na něj Lítice ozbrojené řeřavými kůly a noži (árie \"Venez à mon scours, implacables Furies\"). Médea hrozí Æglé, že nechá Thésea zbít, než aby jí ho přepustila. Vyděšená Æglé se rozhoduje splnit Médeiny požadavky, vdát se za krále a na Thésea již nikdy neuvidět. Médea ji ale nutí, aby sama Théseovi dala najevo, že ho již nemiluje. Æglé se zdráhá, ale nakonec souhlasí, aby ušetřila milencův život.\n\nMédea promění pustinu na nádherný začarovaný a probouzí Thésea. Ten vidí, že se od něj Æglé odvrací, a je překvapen. Médea mu namlouvá, že se princezna nechala zlákat nabídkou královy ruky (árie \"De quoi ne vient pas à bout\"), lituje ho a vybízí ho, aby se pokusil získat Ægléino srdce zpět; nechává oba o samotě. Thésée se zdrceně vyptává Æglé, proč jej už nemiluje (árie \" Æglé ne m'aime plus\"). Princezna nejprve předstírá, že je nestálá v lásce, Théseovo utrpení jí však dožene k slzám a přiznává mu, že svoluje ke sňatku s králem jen proto, aby ochránila Théseův život zejména před Médeou. Théseus prozrazuje Æglé, že je ve skutečnosti králův syn, který si chtěl vydobýt slávu inkognito vlastní chrabrostí. Oba si přísahají, že si i přes protivenství zůstanou věrni (duet \"Quelle injustice\"). Médea sestupuje z oblaku, rozzuřená tím, co slyšela. Théseus i Æglé ji prosí, aby ušetřila toho druhého (duet \"Épargnez ce que j'aime\"), a Médea je jejich láskou obměkčena. Vyznává Théseovi lásku, ale ustupuje Æglé a vrací hrdinovi jeho meč (recitativ, árie Médey a tercet \"Je vous aime, Thésée… Gardez vos tendres amours\"). Poté svolává obyvatele šťastného ostrova, aby šťastné milence potěšili svým tancem (baletní divertissement).\n\n(Palác vykouzlený Médeou; připravuje se velká hostina) Médea je týrána žárlivostí a váhá mezi pomstou, které by ji připravila o toho, koho miluje, a velkodušností. Ale pomyšlení na triumf její sokyně Médeu přiměje rozhodnout se pro pomstu (árie \"Ah, faut-il me venger\"). Dorina jí oznamuje, že přípravy ke slavnosti, na níž má král prohlásit Thésea svým následovníkem, jsou dokončeny. Médea své důvěrnici prozrazuje, že se se ztrátou Thésea smířila jen na oko. Ve skutečnosti chce proti němu obrátit krále, využívajíc toho, že Egée neví, že Théseus je jeho syn (recitativ Médey \"J'ai caché mon dépit sous ma feinte douceur\").\n\nPřichází král a Médea má pro něj připravenou otrávenou číši, již má král podat Théseovi. Král má pochyby a bojí se poskvrnit svou čest vraždou, ale Médea mu připomíná, že se Théseovou smrtí zbaví nejen soupeře o Ægléinu lásku, ale navíc zachová trůn pro svého vlastního, v cizině vychovaného syna. Král nakonec svoluje (duet \"Que la vengeance a d'attraits\").\n\nVzápětí oba vítají Thésea, Æglé a zástup urozených Athéňanů (duet krále a Médey se sborem \"Ne craignez rien, parfaits amants\"). Král zahajuje obřad, prohlašuje Thésea svým nástupcem a dává mu napít z číše (recitativ \"Oublions le passé, ma colère est finie\"). Théseus nejprve vytáhne s pochvy svůj meč, s nímž zvítězil v boji, a přísahá na něj věrnost králi. Král poznává v meči zbraň, kterou zanechal svému synovi, a zabrání Théseovi, aby otrávený nápoj vypil. Hrdina přiznává, že je královým synem a že si chtěl vydobýt slávu jen svou chrabrostí bez podporuy urozeného původu (árie \"Ce fer eut dans mes mains trahi votre espérance\"). Když Médea vidí, že tajemství je odhaleno, zmizí. Král ví, že mocnou čarodějku nemá smysl pronásledovat, a i Théseus se domnívá, že nejlepším trestem pro ni bude jejich štěstí (tercet krále, Thésea a Æglé \"C'est assez d'éviter sa haine\"). Král se definitivně zříká Æglé a ke všeobecné radosti dává strojit její svatbu s Théseem (ansámbl se sborem \"Que l'hymen prépare\").\n\nMédea se objeví na voze taženém létajícími draky. Mstí se tím, že ruší svá kouzla, takže palác náhle zmizí a prostřené stoly se mění v příšery (recitativ Médey \"Vous n'étes pas délivrés de ma rage\"). Vypukne zmatek (sbor \"Sécourez-nous, justes dieux!\"). Zjeví se však Minerva ve své slávě a v doprovodu dalších božstev, zažene příšery a vyčaruje nový, ještě nádhernější palác (Minerva a sbor \"Vivez, vivez dans ces aimables lieux\"). Nastává velká slavnost, Athéňané tančí a Arcas a Cleone zpívají kuplet o tom, jak je důležité užívat lásky, dokud je to možné (duet \"Le plus sage s'enflamme et s'engage\").\n\n\n\n"}
{"id": "997622", "url": "https://cs.wikipedia.org/wiki?curid=997622", "title": "Bastei", "text": "Bastei\n\nBastei (305 m n. m.) je skalní útvar s vyhlídkovými plošinami v Saském Švýcarsku na pravém břehu Labe mezi lázeňským městečkem Rathen a městem Stadt Wehlen. Je to jedna z nejnavštěvovanějších turistických atrakcí v Saském Švýcarsku. Z bašty úzkého skalního útesu ve výšce 194 m nad hladinou řeky Labe se nabízejí široké výhledy na údolí řeky a na Labské pískovce. Na náhorní plošině za skalním útvarem je hotel s restaurací.\n\nSkalní most \"Basteibrücke\" pochází z roku 1851, kdy nahradil původní dřevěný most z roku 1824.\n"}
{"id": "997623", "url": "https://cs.wikipedia.org/wiki?curid=997623", "title": "Divergence (film)", "text": "Divergence (film)\n\nDivergence je americký film z roku 2014 režiséra Neila Burgera, založený na stejnojmenné knize od Veronicy Roth. Jedná se o první filmové zpracování knižní série \"Divergence\", které produkovali Lucy Fisher, Pouya Shabazian a Douglas Wick se scénářem od Evana Daughertyho a Vanessy Taylor. V hlavních rolích se objevili Shailene Woodley, Theo James, Zoë Kravitz, Ansel Elgort, Maggie Q, Jai Courteney, Miles Teller a Kate Winslet. Světová premiéra filmu proběhla 18. března 2014 v Los Angeles, do kin v České republice film vstoupil 1. května téhož roku.\n\nPříběh se odehrává v antiutopické post-apokalyptické verzi Chicaga, kde jsou lidé po dni svých šestnáctých narozenin rozděleni do pěti frakcí podle jejich lidských kvalit, a to na Mírumilovné, Upřímné, Sečtělé, Odevzdané a Neohrožené. Jedna z dívek, Beatrice Prior, má předpoklady pro více frakcí (je Divergentní), čímž se stává pro systém nebezpečnou. Zároveň se také dozvídá, že ve zdánlivě dokonalé společnosti se připravuje jedno zlověstné spiknutí.\n\nFilm vydělal 150,9 milionů dolarů v Severní Americe a 137,8 milionů dolarů v ostatních oblastech, celkově tak vydělal 288,8 milionů dolarů po celém světě. Rozpočet filmu činil 85 milionů dolarů. Za první promítací den utržil 22,8 milionů dolarů a za první víkend 54,6 milionů dolarů.\n\nNa recenzní stránce Rotten Tomatoes získal z 200 započtených recenzí 40 procent s průměrným ratingem 5,4 bodů z deseti. Na serveru Metacritic snímek získal z 38 recenzí 48 bodů ze sta. Na Česko-Slovenské filmové databázi snímek získal 65% a drží si pozici 214. nejoblíbenějšího filmu.\n\nPokračování filmu, s názvem \"Rezistence\" (v originálním názvu \"Insurgent\"), mělo premiéru ve Spojených státech dne 20. března 2015. Jedná se o filmové zpracování druhé knihy z série \"Divergence\". Poslední kniha, s názvem \"Aliance\", měla být rozdělena na dva filmy. Nakonec měla část \"Aliance\" premiéru v březnu 2016 a díl \"Ascendant\" bude mít televizní zpracování\".\"\n\n"}
{"id": "997624", "url": "https://cs.wikipedia.org/wiki?curid=997624", "title": "Richard Neutra", "text": "Richard Neutra\n\nRichard Joseph Neutra (8. dubna 1892, Vídeň – 16. dubna 1970, Wuppertal) byl rakousko-americký architekt židovského původu. Jeho stavby se staly symbolem moderní architektury 50. let 20. století. Je nositelem Zlaté medaile AIA.\n\nDo roku 1917 studoval na Technische Hochschule ve Vídni u Adolfa Loose. Také byl ovlivněn Ottou Wagnerem. V letech 1921-1922 pracoval pro Ericha Mendelsohna v Berlíně a v roce 1923 emigroval do Spojených států, kde pokračoval v práci na několika projektech s krajanem Rudolphem Schindlerem, u kterého si zřídil svou vlastní praxi. Určitou dobu pracoval s Frankem Lloydem Wrightem, od kterého převzal koncept rodinných domů s otevřenou dispozicí. Pak si otevřel svou vlastní praxi spolu s manželkou Dione v Los Angeles. Od roku roku 1965 tvořil ve spolupráci se synem Dionem.\n\nNeutra vytvořil moderní regionalismus pro jižní Kalifornii, ve kterém zkombinoval kostru z lehkého kovu se sádrovou omítkou na povrchu, čímž vytvořil dojem lehké konstrukce. Toto uplatnil například na slavném Lovellově domě postaveném na svahu. Jeho rozsáhlé terasy jsou položené na lehkém ocelovém trámu. Touto stavbou dokázal, že průmyslově vyráběné komponenty lze použít ke stavbě zcela netypických domů.\n\nSpecializoval se na zvětšování až prodlužování architektonického prostoru do země. Jeho přímé linie na mnohé působily příliš průmyslově a agresivně vůči okolní přírodě, až fotografie Julia Shulmana vyvrátili tuto představu a zpopularizovali jeho styl.\n\nJeho oblíbeným motivem bylo i používání vodních prvků. Během 2. světové války přešel k používání klasických materiálů - cihly, dřeva, kamene.\n\nJeho otevřené interiéry se nejlépe projevily na Kauffmanovom domě, pouštní rezidenci, která se rozevírá do země jako obrovská květina, kde zapadající stěny vpouštějí dovnitř vnější svět, čímž ruší hranice mezi exteriérem a interiérem.\n\nVěren modernistickým ideálům vypracoval též koncept prefabrikovaných domů - systém \"one plus two\". Zjednodušení stavby dovedl k dokonalosti u Lovell Health House v Los Angeles, jehož celový skelet byl smontován za 40 hodin.\n\nKe známým Neutrovým stavbám patří též Millerův dům, Van den Leeuwův dům, Emersonova nižší střední škola v Los Angeles nebo ambasáda Spojených států v pákistánském Karáčí.\n\n"}
{"id": "997650", "url": "https://cs.wikipedia.org/wiki?curid=997650", "title": "Stefania Sandrelliová", "text": "Stefania Sandrelliová\n\nStefania Sandrelliová (* 5. června 1946 Viareggio) je italská filmová a televizní herečka.\n\nZačínala jako modelka, v roce 1961 vyhrála v rodném Viareggiu soutěž \"Miss Cinema\". Poté jí režisér Pietro Germi svěřil ve filmu \"Rozvod po italsku\" roli patnáctileté Angely, do níž se bezhlavě zamiluje její ženatý strýc, kterého hrál Marcello Mastroianni. Sandrelliová byla sexuálním symbolem italského filmu šedesátých let, dostávala však i vážnější role ve filmech jako \"Dvacáté století\" nebo \"Terasa\".\n\nMá dceru Amandu (* 1964) z mimomanželského poměru se zpěvákem Ginem Paolim a syna Vita (* 1972) z manželství s podnikatelem Nickym Pendem.\n\n\n\n"}
{"id": "997652", "url": "https://cs.wikipedia.org/wiki?curid=997652", "title": "Radim Jehlička", "text": "Radim Jehlička\n\nRadim Jehlička (* 7. února 1995, v Hradci Králové) je český fotbalový brankář, od roku 2013 působící v A-týmu FC Hradec Králové.\n\nSvoji fotbalovou kariéru začal v Hradci Králové, kde se přes všechny mládežnickými kategoriemi propracoval před sezonou 2013-2014 do prvního mužstva. V týmu aktuálně vykonává pozici třetího brankáře. V druholigové sezoně 2013/14 postoupil s Hradcem Královém do nejvyšší soutěže.\n\n"}
{"id": "997654", "url": "https://cs.wikipedia.org/wiki?curid=997654", "title": "Chorvatské mlčení", "text": "Chorvatské mlčení\n\nChorvatské mlčení (chorvatsky Hrvatska šutnja) představuje období utišení chorvatského nacionalismu v druhé polovině 20. století. Podle širší interpretace představuje celé období existence Chorvatska v rámci socialistické Jugoslávie, podle užší definice pak období od konce Chorvatského jara až po zvolení Ivici Račana předsedou předsednictva chorvatských komunistů.\n\nIdeály Chorvatského jara, které byly založeny především na větší míře národní autonomie v rámci Jugoslávie, striktnějšího přerozdělování peněz, ale které také otevřely národní otázku v Jugoslávii, stejně jako otázku jazykovou, byly v roce 1971 na zasedání SKJ v Karađorđevu poraženy. Svaz komunistů Chorvatska, který byl podle jugoslávského politického systému vedoucí složkou ve společnosti na území SR Chorvatsko, se musel zbavit lidí, kteří byli spřízněni s masovým hnutím (MASPOKem). Nová politická garnitura, která vládla Chorvatsku se odmítala k předchozím událostem otevřeně vyjadřovat. A tak období bylo označeno jako chorvatské mlčení.\n\nTurbulentní změny v chorvatském politickém vedení vedly k nástupu generace, která byla velmi konzervativní a která se až dogmaticky držela titovského komunismu. Když v roce 1986 nastoupil k moci v sousedním Srbsku Slobodan Milošević, nedočkal se tento krok z chorvatské strany žádného významnějšího komentáře. Rovněž se chorvatští komunisté nevyjadřovali k politickým změnám, které Srbsko na konci 80. let zasáhly (např. Antibyrokratická revoluce, Događanje naroda, Stávka ve Starém Trgu a další). \n\nChorvatské ticho se také odrazilo na fungování chorvatské společnosti. Do jisté míry je proto srovnatelné i například s obdobím normalizace v Československu. Odpůrci politického režimu byli tvrdě perzekvováni, mnohdy i striktněji, než tomu bylo například ve Slovinsku nebo v Srbsku. Mnohdy se jednalo o studenty, kteří byli nacionalisticky orientováni.\n\nV současné době je Chorvatské mlčení v Chorvatsku samotném považováno za nešťastné období a jeden z důvodů kritiky a neúspěchu socialistické Jugoslávie. Je rovněž považováno za důvod pro změny v národnostním složení celojugoslávských složek (armády aj.), kdy neloajální Chorvaty střídali příslušníci jiných národů, například Srbové.\n"}
{"id": "997655", "url": "https://cs.wikipedia.org/wiki?curid=997655", "title": "František Šlégr", "text": "František Šlégr\n\nFrantišek Šlégr (4. listopadu 1894 Žižkov – 22. října 1971 Letovice) byl český herec a divadelní režisér.\n\nVyučil se zámečníkem, v sedmnácti letech byl přijat jako druhý basista do sboru žižkovského operetního divadla \"Deklarace\". Následně prošel řadou kočovných divadelních společností, v roce 1924 nastoupil do hereckého a režisérského angažmá v kladenském Městském divadle. V letech 1926–1930 se stal členem Městského divadla v Plzni, kde získal cenné zkušenosti pro svou další divadelní práci od jeho bývalého ředitele Vendelína Budila, v roce 1929 krátce hostoval v pražském Národním divadle. Od roku 1930 až do svého penzionování (1965, pohostinsky však vystupoval prakticky až do svého skonu) patřil k výrazným protagonistům činoherního souboru Zemského (Státního), dnes Národního divadla Brno (NDB), kde dozrál k uměleckému mistrovství.\n\nVelmi široký rejstřík jeho realistického herectví mu umožnil ztvárnit řadu zemitých lidových postav jak české moderní a klasické dramatiky, tak velké tragické i komediální role světového repertoáru. Jako příležitostný režisér se podílel mj. na tvorbě inscenací \"Jiří Poděbradský\" (1934), \"Žně\" (1941), \"Vdaná nevěsta\" (1955), \"Ekvinokce\" (1956), \"Pacient 113\" (1956) a \"Dobrodružství při obžínkách aneb Smíření\" (1956).\n\nOd roku 1934 spolupracoval s českým i slovenským filmem, v závěru života také s televizí. Jeho zvučný a osobitý hlas našel uplatnění zejména v literárně dramatických pořadech brněnského studia Čs. rozhlasu, méně již v dabingu. Byl rovněž znám jako příznivec amatérského divadla, měl řadu patronátů nad ochotnickými soubory (např. v brněnské Zbrojovce), přednášel na akcích divadelních amatérů a účastnil se jejich přehlídek. V roce 1954 mu byl udělen titul zasloužilý umělec.\n\n\n\n\n"}
{"id": "997656", "url": "https://cs.wikipedia.org/wiki?curid=997656", "title": "Gardner Denver", "text": "Gardner Denver\n\nVznik společnosti Gardner Denver, Inc. se datuje od roku 1859, kdy byla založena společnost Gardner Governor Company. V roce 1927 došlo ke spojení ze společností Denver Rock Drill Company. Stanovil se nový název společnosti GARDNER DENVER. Po druhé světové válce podnikla společnost mnoho významných akvizicí a podnikatelských kroků. V tomto trendu se snaží pokračovat i v dnešní době. V posledních letech je společnost zaměřena více na evropský trh, aby posílila své postavení na trhu.\n\nGardner Denver výrazně rozšířil portfolio produktů spojením 25 společností. Mezi společnosti patří například CompAir, Tamrotor, Champion, Bottarini a Belliss, Elmo Rietschle, Wittig&Drum, Butterworth, systémy Emco Wheaton, nakládací ramena a palivové systémy Todo, Thomas &ILMVAC OEM, Robushi a Conroe Plastics.\n\n30.7.2013 společnost Gardner Denver zakoupila akcie společnosti Kohlberg Kravis Roberts & CO LP („KKR“). KKR byla založena v roce 1976 a postupem času se rozrostla v globální společnost investující do různých průmyslových odvětví po celém světě.\nV dnešní době je společnost Gardner Denver je jedním z lídrů v průmyslových aplikací.\n\nVýhradní zastupitelství značky Gardner Denver (dříve Tamrotor) na českém a slovenském trhu drží od roku 1993 společnost Veskom, s.r.o.\n\n\n"}
{"id": "997658", "url": "https://cs.wikipedia.org/wiki?curid=997658", "title": "Marián Hock", "text": "Marián Hock\n\nMarián Hock (* 27. února 1992, v Hradci Králové) je český fotbalový obránce, od roku 2011 působící v A-týmu FC Hradec Králové.\n\nSvoji fotbalovou kariéru začal v Hradci Králové, kde se přes všechny mládežnickými kategoriemi. V roce 2011 se propracoval do prvního mužstva. V A-mužstvu debutoval v druholigovém utkání 11. srpna proti FC MAS Táborsko (prohra Hradce Králové 0:2), odehrál 67 minut. V druholigové sezoně 2013/14 postoupil s Hradcem Králové do nejvyšší soutěže.\n\n"}
{"id": "997659", "url": "https://cs.wikipedia.org/wiki?curid=997659", "title": "Giulio Romano", "text": "Giulio Romano\n\nGiulio Romano, vlastním jménem Giulio di Pietro Gianuzzi, někdy uváděný jako Giulio Pippi (1499, Řím – 1. listopadu 1546, Mantova) byl italský malíř a architekt, představitel manýrismu.\n\nByl žákem a pomocníkem Raffaelovým, působil spolu s ním v Římě. Po mistrově smrti roku 1520 Giulio Romano spolu s Gianfrancescem Pennim převzali dílnu a pokračovali v nasmlouvaných zakázkách. Roku 1524 Giulio Romano odešel jako městský architekt do Mantovy, kam ho pozval Federico II. Gonzaga. Pro tohoto velmože Giulio Romano také vytvořil své nejvýznamnější dílo, rozsáhlé letní sídlo Palazzo Te, který navrhl po architektonické stránce a po dokončení vyzdobil nástěnnými malbami. \n"}
{"id": "997666", "url": "https://cs.wikipedia.org/wiki?curid=997666", "title": "Rosso Fiorentino", "text": "Rosso Fiorentino\n\nRosso Fiorentino, vlastním jménem Giovan Battista di Jacopo, (8. března 1494, Florencie – 14. listopadu 1540, Paříž) byl italský malíř, představitel manýrismu.\n\nJeho učitelem byl Andrea del Sarto, spolu s ním u tohoto mistra studoval i Pontormo. Roku 1523 odešel do Říma, kde studoval díla tamních renesančních malířů v čele s Michelangelem. Po sacco di Roma, vyplenění Říma roku 1527, odešel do Francie a roku 1530 získal pozici dvorního malíře, kterou vykonával až do smrti. Podílel se zejména na výzdobě zámku ve Fontainebleau, je považován za čelného představitele (první) fontainebleauské malířské školy.\n"}
{"id": "997667", "url": "https://cs.wikipedia.org/wiki?curid=997667", "title": "Tomáš Holeš", "text": "Tomáš Holeš\n\nTomáš Holeš (* 31. března 1993, Nové Město na Moravě) je český fotbalový obránce a bývalý mládežnický reprezentant, od června roku 2019 hráč klubu SK Slavia Praha. Nastupuje na pozici pravého obránce, často podporuje útok.\n\nSvoji fotbalovou kariéru začal v týmu SK Polička. V dorostu zamířil do klubu FC Hradec Králové.\n\nPřed jarní částí ročníku 2011/12 se propracoval do prvního týmu Hradce Králové. V dresu FC Hradec Králové debutoval v 1. české lize 18. února 2012 v utkání 17. kola proti FC Slovan Liberec (prohra 1:3), odehrál 45 minut. V neúplné sezoně 2011/12 nastoupil ke 12 ligovým střetnutím.\n\nPrvní branku v A-týmu \"Votroků\" a zároveň v nejvyšší soutěži mohl slavit v 5. kole hraném 26. srpna 2012 proti FC Baník Ostrava (remíza 1:1). Gól vsítil v 55. minutě, kdy otevřel skóre utkání. S klubem v ročníku 2012/13, ve kterém si připsal 24 zápasů v lize, sestoupil do druhé nejvyšší soutěže ligy.\n\nNa podzim 2013 laboroval se zraněním, kvůli kterém nenastoupil k žádnému střetnutí. Ve druhé části sezony odehrál všech 14 ligových utkání a připsal si jednu branku. Stalo se tak 30. března 2014 proti FK Varnsdorf (výhra 3:1), když ve 12. minutě vstřelil úvodní gól zápasu. Mužstvo se po roce vrátilo do 1. ligy.\n\nV červenci 2014 uzavřel s vedením klubu nový kontrakt do roku 2017. I když Hradec Králové opět sestoupil, Holeš odehrál v ročníku 2014/15 všech 30 prvoligových zápasů a nechyběl v nich ani minutu.\n\n19. 4. 2016 ve východočeském derby proti FK Pardubice vsítil v 53. minutě vyrovnávající branku na 1:1, Hradec nakonec vyhrál na půdě rivala 2:1. S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. Celkem v ročníku 2015/16 nastoupil do šestadvaceti utkání v lize.\n\nPřed ročníkem 2016/17 byl spoluhráči zvolen společně s Markem Plašilem za asistenta tehdy nového kapitána Pavla Černého. 31. 7. 2016 v ligovém utkání prvního kola na stadionu v Ďolíčku proti tamním Bohemians Praha 1905 (výhra 3:0) se v 79. minutě vyrázně podílel na druhém gólu svého týmu, když si jeho střelu srazil omylem do vlastní brány domácí stoper Zoran Gajić. Do utkání 4. kola nejvyšší soutěže proti FC Vysočina Jihlava nastoupil místo zraněného Pavla Černého jako kapitán. Ve 25. minutě po centru Daniela Trubače od rohového praporku nadvakrát překonal jihlavského brankáře a rozhodl o vítězství Hradce 1:0. Na jaře roku 2017 se musel podrobit operaci kolene. Během sezóny, ve které Hradec Králové sestoupil do druhé ligy, odehrál celkem 15 ligových utkání.\n\nV červenci 2017 odešel z druholigového Hradce Králové na hostování s opcí na přestup do prvoligového klubu FK Jablonec.\n\nFK Jablonec aktivoval opci a patří klubu FK Jablonec\n\nAktuální k 19. červnu 2019\n\nHoleš debutoval 10. 9. 2012 pod trenérem Jakubem Dovalilem v českém reprezentačním výběru U21 v utkání proti Walesu (výhra 5:0). Celkem za tento reprezentační výběr odehrál 12 střetnutí.\n\n"}
{"id": "997668", "url": "https://cs.wikipedia.org/wiki?curid=997668", "title": "Karel II. Monacký", "text": "Karel II. Monacký\n\nKarel II. Monacký (26. ledna 1555 – 17. května 1589) byl pán monacký v letech 1581 až 1589, pocházel z rodu Grimaldi-Antibes.\n\nKarel byl nejstarší syn Honorého I. (1522–1581) a Isabelly Grimaldi (zemřela roku 1583). Byl knížetem monackým po smrti svého otce Honorého I. až do své smrti v roce 1589. Karel nikdy nebyl ženatý a neměl žádné potomky. Chránil Španělsko kvůli mírové smlouvě, která byla podepsána v roce 1524. Karel byl první z monackých vládců, kteří odmítli vzdát hold savojskému vévodovi z Mentone a Roccabruna. V roce 1583 proběhl soud, který rozhodl v jeho neprospěch, proto ztratil dvě města. Zemřel ve věku 34 let, po jeho smrti stal monackým knížetem jeho mladší bratr Hercules I.\n"}
{"id": "997673", "url": "https://cs.wikipedia.org/wiki?curid=997673", "title": "Františkova huť", "text": "Františkova huť\n\nFrantiškova huť (slovensky Františkova huta, místní název: Hámor) je technická památka, ruina tovární haly železárny z roku 1836. Nachází se na Oravě v katastrálním území obce Nižná, v údolí Studeného potoka, 2 km po silnici do Zubercea. Budova je ve vlastnictví obce Podbiel, která ji získala darovací smlouvou podepsanou dne 9. října 2009 od občanského sdružení Strom života. Zachována je klasicistní fasáda, obvodové zdi, vysoká pec, přívodní a odpadní kanál, hamr, manžeta komora, halda železné rudy (za budovou).\n\n\n\n\n\n"}
{"id": "997674", "url": "https://cs.wikipedia.org/wiki?curid=997674", "title": "Nižná (okres Tvrdošín)", "text": "Nižná (okres Tvrdošín)\n\nNižná je obec na severním Slovensku v okrese Tvrdošín. V roce 2013 zde žilo 4 006 obyvatel, což řadí Nižnou mezi největší obce v Žilinském kraji.\n\nObec je významným turistickým centrem. Okolí obce je vhodné pro letní pěší turistiku a v zimě slouží lyžařům nedaleké lyžařské středisko Skicentrum Uhliská. Rekreaci poskytuje také místní krytá plovárna.\n\nV obci se nachází Střední odborné učiliště (se zaměřením na informatiku, elektrotechniku a řemeslné práce) a Střední umělecká škola.\n\nPřes obec prochází železniční trať Kraľovany – Trstená.\n\n\n"}
{"id": "997677", "url": "https://cs.wikipedia.org/wiki?curid=997677", "title": "Čoka", "text": "Čoka\n\nČoka (v srbské cyrilici Чока, maďarsky Csóka) je město v severovýchodní části srbské Vojvodiny (severní Banát), poblíž Senty. Patří k malým sídlům; v roce 2011 měla 4 028 obyvatel. Administrativně je součástí Severobanátského okruhu. Nachází se na břehu řeky Tisy, společně s městem Senta. \n\nČoka se nachází na silnici spojující Sentu s městem Kikinda.\n"}
{"id": "997678", "url": "https://cs.wikipedia.org/wiki?curid=997678", "title": "Fra Bartolomeo", "text": "Fra Bartolomeo\n\nFra Bartolomeo, vlastním jménem Bartolommeo Pagholo del Fattorino nebo Bartolommeo di S. Marco, původně nazývaný Baccio della Porta, později označovaný i jako Frate (28. března 1472, Toskánsko – 31. října 1517, Florencie) byl italský malíř vrcholné florentské renesance.\n\nNarodil se v Savignano di Prato v Toskánsku. Dostal přezdívku Baccio della Porta, protože jeho dům byl blízko brány San Pier Gattolini. Od roku 1483 nebo 1484 se na doporučení Benedetta da Maiana učil u Cosima Rosselliho. V roce 1490 nebo 1491 pracoval s Mariotto Albertinellim. Koncem let 1490 byl přitahován učením Girolama Savonaroly, který Bartolomea odsuzoval za umění, jež podle něj bylo marné a zkorumpované. Savonarola se zasazoval o umění sloužící jako přímé vizuální znázornění Bible, aby umění vychovávalo ty, kteří Bibli neumí číst. Z roku 1498 pochází jeho slavný portrét Savonaroly, nyní v Museo Nazionale di San Marco ve Florencii. Následující rok dostal Bartolomeo zakázku na vytvoření fresky \"Poslední soud\" pro nemocnici Santa Maria Nuova. Poté co se Baccio 26. července 1500 stal dominkánským mnichem, fresku dokončil Albertinelli a Giuliano Bugiardini. Následující rok Baccio stoupil do kláštera a stal se bratrem Bartolomeem v konventu San Marco.\n\nAž do roku 1504 se vzdal malování. Roku 1504 se stal hlavou klášterní dílny na žádost jeho nadřízeného. V tom roce namaloval obraz \"Vidění svatého Bernarda\" pro rodinnou kapli rodiny Bernarda Bianca v kostele opatství Badia Fiorentina v centru Florencie. Obraz byl dokončen v roce 1507. Brzy poté navštívil Florencii Raffael Santi a z obou umělců se stali přátelé. Bartolomeo se naučil perspektivě od mladšího umělce, zatímco Raffael předal Bartolomeovi zkušenosti s barvou a ztvárněním drapérií. Je to patrné na obrazech, které Bartolomeo vytvořil po jejich setkání. Oba zůstali přáteli a když Bartolomeo odešel z Říma, Raffael dva obrazy, které zde Bartolomeo zanechal, dokončil.\n\nZačátkem roku 1508 se Bartolomeo přestěhoval do Benátek. Namaloval zde obraz \"Bůh Otec s Kateřinou ze Sieny a Máří Magalénou pro\" dominikánský farní kostel San Pietro Martire v Muranu. Práce je poněkud ovlivněna benátským stylem. Protože dominikáni mu za tuto práci nezaplatili, vzal obraz zpět do Luccy, kde je dodnes k vidění. V Lucce namaloval v říjnu 1509 společně s Albertinellim oltářní obraz \"Madona s dítětem a svatými\" pro místní katedrálu. Piero Soderini, florentinský státník jej 26. listopadu 1510 pověřil namalovat oltářní obraz pro Sala del Consiglio ve Florencii. Obraz je nyní v Museo Nazionale di San Marco ve Florencii. O dva roky později dokončil další oltářní obraz pro katedrálu v Besançonu.\n\nV roce 1513 odešel Bartolomeo do Říma, kde namaloval obraz \"Petr a Pavel\", nyní v Pinacoteca Vaticana. Obraz \"Sv. Marek Evangelista\" je v Paláci Pitti ve Florencii a fresky v dominikánském konventu Pian di Mugnone, Frazione Fiesole, hned za Florencií. Po díle \"Feast of Venus\" pro vévodu Alfonse I. d'Este z Ferrary se dochovaly jen kresby. Jeho posledním dílem je freska \"Noli me tangere,\" také v Pian di Mugnone. Bartolomeo Zemřel ve Florencii v roce 1517.\n\nZpočátku jeho práce vykazovaly vliv Rosselliniho asistenta Piera di Cosimo, Domenica Ghirlandaia a Filippina Lippiho. Po přestávce v malování v letech 1500 až 1503 se jeho styl změnil. Od Raffaela převzal umění zachycení světla a jeho účinky na pohyb a tvar. Postavy Fra Bartolomea jsou povětšinou malé a zahalené. Bylo mu to vytýkáno s tím, že to jinak neumí. Aby dokázal, že to není pravda, namaloval mistrovské dílo, velkolepou postavu na obraze \"Sv. Marek Evangelista,\" skutečně mistrovské dílo, a obraz \"Sv. Šebestián.\" Tvrdí se, že posledně jmenované dílo tak silně vyjadřue utrpení a agónii, že bylo nutné odstranit jej z místa kde bylo v kapli konventu vystaveno.\n\nKompozice obrazů Fra Bartolomeo jsou pozoruhodné. Nejen pro jeho umění práce se světlem a stínem, ale i pro bohatství a jemnost zbarvení a pro obdivuhodnou ztvárnění drapérií i postav. Bartolomeo byl první, kdo na svých obrazech postavil vedle sebe náboženské laiky a postavy svatých.\n\nMezi jeho žáky byli Cecchino del Frate, Benedetto Ciamfanini, Gabriel Rustici, Ridolfo Ghirlandaio (syn Domenica Ghirlandaia) a Fra Paolo Pistolese.\n\n\n\n \n"}
{"id": "997680", "url": "https://cs.wikipedia.org/wiki?curid=997680", "title": "Live in Hamburg (album, Scooter)", "text": "Live in Hamburg (album, Scooter)\n\nLive in Hamburg je čtvrté koncertní album německé skupiny Scooter. Bylo vydáno roku 2010. Album bylo natočeno při největším koncertu skupiny v O2 World aréně v Hamburku v rámci turné ke kompilaci \"Under the Radar Over the Top\". Koncert vyšel také na DVD.\n\n\n"}
{"id": "997681", "url": "https://cs.wikipedia.org/wiki?curid=997681", "title": "Michel Zévaco", "text": "Michel Zévaco\n\nMichel Zévaco (1. února 1860, Ajaccio, Korsika – 8. srpna 1918, Eaubonne) byl francouzský spisovatel dobrodružných historických románů, novinář, nakladatel, filmový režisér, antiklerikalistický a anarchistický aktivista.\nZévaco se narodil v korsickém městě Ajaccio jako syn vojáka. Rodina opustila Korsiku v roce 1869 a usadila se v Deux-Sèvres. Až do roku 1878, kdy odmaturoval, žil v internátní škole. Poté pracoval od roku 1880 jako středoškolský učitel ve Vídni, ale brzy byl propuštěn pro milostný skandál. Vstoupil proto roku 1882 do armády a získal hodnost poručíka u dragounů. Armádu však roku 1886 opustil, především pro problémy s disciplínou, a odstěhoval se do Paříže. Zážitky z vojenského prostředí ale využil pro napsání své prvotiny, sbírky povídek 'Le Boute-Charge\" (1888). V Paříži začal psát pro anarchistický časopis \"L'Egalité\" (Rovnost), kde také roku 1889 publikoval na pokračování jako román-fejeton svůj první román \"Roublard et Cie.\" (Prohnanec a spol.).\n\nV březnu roku 1892 založil anarchistický týdeník \"Gueux\" (Žebrák). O měsíc později, když odmítl zaplatit pokutu 2000 franků, byl odsouzen k šesti měsícům vězení za článek napadající ministra vnitra a obsahující nekritickou chválu anarchistického teroristy Ravachola. Pot propuštění spolupracoval s anarchistickými časopisy \"Libertaire\" a \"La Renaissance\" a s týdeníkem \"Le Courrier français\".\nRoku 1898 redigoval pro francouzskou antiklerikální ligu (Ligue anticléricale) její časopis \"L'Anti-clérical\" a zapojil se také do podpory Alfreda Dreyfuse během Dreyfusovy aféry. Kolem roku 1900 zanechal novinařiny, přestěhoval se do Pierrefonds a zcela se věnoval psaní velmi úspěšných dobrodružných historických románů vycházejících na pokračování v denících \"Le Journal du Peuple\", \"La Petite République Socialiste\" a především v \"Le Matin\". V nich také vyšly první čtyři díly jeho slavného románového cyklu \"Les Pardaillan\" (Pardaillanové) a také neméně slavný (především díky filmovému zpracování) román \"Le Capitan\" (Kapitán). Jeho díla připomínají díky svým zápletkám plným zrad, spiknutí, intrik, soubojů a msty knihy Alexandra Dumase nebo Paula Févala a někdy se nazývají \"romány kápě a meče\".\n\nRoku 1917 se stal také filmovým režisérem, když podle vlastního scénáře natočil němý film \"Déchéance\". Zemřel na rakovinu roku 1918 v Eaubonne (předměstí Paříže), kam se přestěhoval během první světové války.\n\"Les Pardaillan\" (Pardaillanové) je desetidílný románový cyklus líčící osudy rytířů de Pardaillan (otce, syna a vnuka). Cyklus byl v knižním vydání rozdělen do pěti částí, přičemž každá z nich obsahuje dva romány.\n\n"}
{"id": "997682", "url": "https://cs.wikipedia.org/wiki?curid=997682", "title": "Ålidhemstunneln", "text": "Ålidhemstunneln\n\nÅlidhemstunneln je silniční tunel v centru švédského města Umeå, který spojuje východní část se zbytkem města. Vede pod Tunnelbackenem. Je asi 350 metrů dlouhý a byl postaven jako široký tunel s přepážkou a dvěma jízdními pruhy v každém směru. Otevřen byl v roce 1992.\n\nByl postaven z nutnosti lepší a rychlejší komunikace mezi východní a centrální městskou částí. Nová bytová část Tomtebo byla také ve výstavbě, což znamenalo zvýšené budoucí objemy dopravy.\n"}
{"id": "997685", "url": "https://cs.wikipedia.org/wiki?curid=997685", "title": "6. brigáda námořní pěchoty", "text": "6. brigáda námořní pěchoty\n\n6. brigáda námořní pěchoty Baltského loďstva byl vojenský útvar Sovětského svazu za druhé světové války, aktivní mezi 12. zářím 1941 a 16. květnem 1943.\n\n6. brigáda námořní pěchoty byla utvořena v rámci Baltského loďstva rozhodnutím vojenské rady Leningradského frontu dne 12. září 1941. 1. a 2. prapor brigády byl utvořen z řad posádek lodí a kadetů Výcvikového oddílu Baltského loďstva a Vojenského zdravotnického učiliště z Kronštadtu, 3. střelecký prapor a ostatní jednotky z řad Leningradské námořní poloekipáže z Leningradu.\n\nDne 17. září 1941 zaujala brigáda pozici na druhé linii obrany na východním okraji Leningradu v prostoru o rozloze 12 kilometrů mezi Okťjabrskou a Vitebskou dráhou, kde vybudovala obranné postavení spolu s 6. divizí lidové domobrany. Zůstala tam do 30. září a poté 1. října, po soustředění v Avtovu, dostala rozkaz zaútočit podél Petěrgofské silnice na Urick. Tento neúspěšný útok skončil těžkými ztrátami. V noci z 2. na 3. října 1941 se vylodilo kolem 250 mužů u podniku Pišmaš, avšak výsadek byl odražen a více než polovina mužů padla. Dne 6. října obešla brigáda Urick ze severu a poté na něj a vesnici Ivanovka zaútočila, z pravého křídla ostřelovala předvoj německých vojsk. Dne 10. října dobyla Ivanovku a postoupila k severnímu okraji Uricka. V noci z 15. na 16. října předala svou pozici 3. střeleckému pluku 56. střelecké divizi a byla převelena do Rybackého, kde měla doplnit stavy a odpočinout si.\n\nOd 28. října do 1. listopadu 1941 byla brigáda převezena loďmi Ladožské flotily na východní břeh Ladožského jezera u mysu Pesockij. Dne 2. listopadu dva prapory brigády zaujaly pozici u vesnic Zarečje a Zamošje 30-35 kilometrů jižně od města Volchova a 2. prapor, dočasně převelený ke 4. armádě, na protějším břehu řeky Volchov. Zde svedla s Němci boje a ustupovala k městu. Utrpěla těžké ztráty, které byly nahrazeny 600 námořníky z Leningradu, přepravenými sem letadly. Na konci listopadu 1941 se brigáda konečně zastavila 6 kilometrů jižně od Volchova.\n\nDne 26. listopadu 1941 byly zbytky brigády staženy z boje, ale už následujícího dne se přesunula do obce Novyj Byt, odkud v průběhu dalších dvou dnů útočila proti vsi Zalesje. Dne 1. prosince spolu s 80. a 311. střeleckou divizí obklíčila a zničila skupiny nepřátel v okolí Šumu, poté postupovala ve směru Ovdokalo-Opsalo, podílela se na osvobození Padrila, Maloj Vloji, Bolšoj Vloji a Ljachova. Od 26. prosince operovala po dobu dvou týdnů v týlu nepřítele s cílem odříznout mu cesty vedoucí od Maluksy, po odchodu byla posílena praporem 4. brigády námořní pěchoty.\n\nDne 10. února 1942 vedla brigáda útok v oblasti Pogosťi a 22. března se přesunula za těžkých bojů do oblasti Viňagolova, kde se až do 14. dubna pokoušela prolomit nepřátelskou obranu až byla sama nucena přejít do obrany. V této oblasti bojovala až do reorganizace na jaře 1943. Dne 16. května 1943 byla brigáda použita na zformování 138. střelecké divize.\n\nV 6. brigádě námořní pěchoty sloužil jako velitel čety sovětský a ruský politik a diplomat Alexandr Nikolajevič Jakovlev.\n\n"}
{"id": "997687", "url": "https://cs.wikipedia.org/wiki?curid=997687", "title": "Řeřuška alpská", "text": "Řeřuška alpská\n\nŘeřuška alpská (\"Hornungia alpina\") je drobná horská rostlina, druh rodu řeřišník. V minulosti byla řazena do samostatného rodu \"Pritzelago\" pro který bylo také používáno synonymum \"Hutchinsia\".\n\nDruh se vyskytuje v horách západní, střední a jižní Evropy, v Pyrenejích, Juře, Alpách, Západních Karpatech, Apeninách a místy i na Balkáně. V České republice řeřuška alpská neroste, na Slovensku se tento variabilní druh nachází ve dvou poddruzích, jeden v Tatrách a druhý na Fatře.\n\nObvykle vyrůstá v alpínském a subalpínském stupni na vlhkých skalnatých sutích nebo ve skalních puklinách, většinou na vápencovitém podloží. Roste obvykle na plném světle, snese však i částečné zastínění.\n\nVytrvalý hemikryptofyt s 3 až 10 cm dlouhými lodyhami rostoucími z dřevnatého kořene. Lodyhy se již od báze rozvětvují do přímých nebo vystoupavých větví a jsou holé nebo porostlé jemnými krátkými chlupy (0,2 mm) které mohou být jednoduché, vidlicovité nebo hvězdicovité. Stále zelené listy vyrůstají u báze lodyh které jsou výše bezlisté. Slabě dužnaté, téměř lysé a v obrysu vejčité listy bývají až čtyřčetné nebo peřenosečné. Jejich segmenty jsou celokrajné, tupé nebo zašpičatělé a bývají dlouhé do 5 mm.\n\nDrobné, čtyřčetné, stopkaté, jemně vonící květy vytvářejí v počtu 10 až 40 husté květenství hrozen který se někdy při dozrávání plodů prodlužuje a rozvolňuje. Zelené, na okraji blanité kališné lístky jsou dlouhé asi 2 mm. Bílé, široce obvejčité nebo kopisťovité korunní lístky s krátkým nehtem jsou na vrcholu celistvé nebo jen slabě vykrojené a mívají průměrnou délku 3 mm. Šest čtyřmocných tyčinek je zakončeno žlutými prašníky, u bází kratších tyčinek je po dvou nektariích. Čnělka je krátká a nese kulovitou bliznu. Kvetou obvykle v červnu a červenci. Ploidie druhu je 2n = 12.\n\nV souplodí vyrůstající plody jsou 4 až 5 mm dlouhé šešulky se stejně dlouhou stopkou. Pukavé šešulky jsou elipsovité, mírně zploštělé a na vrcholu mají ostrou špičku se suché čnělky. Obsahují 2 až 4 zploštělá podlouhlá semena s hladkým osemením která jsou asi 2 × 1 mm velká.\n\nŘeřuška alpská se občas pěstuje v zahradách kde se vysazuje do alpínií nebo k pokrytí nízkých kamenitých zídek. Požaduje nezastíněné a jen občas vlhké místo, vytváří nízký hustý koberec celoročně tmavě zelených listů. Jsou vyšlechtěny variety kvetoucí postupně drobnými bílými kvítky od poloviny jara do konce léta. Jednotlivé trsy se mohou v pozdním létě rozdělovat.\n\n \n"}
{"id": "997693", "url": "https://cs.wikipedia.org/wiki?curid=997693", "title": "Koloman Gajan", "text": "Koloman Gajan\n\nKoloman Gajan (7. listopadu 1918, Brezovička – 27. prosince 2011, Praha) byl přední československý historik, specialista na moderní politické dějiny.\n\nNarodil se jako Koloman Edelmann do rodiny ortodoxních východoslovenských Židů. V roce 1940 stihl odmaturovat, pak následovalo jeho zatčení gestapem. Byl brzy propuštěn a další léta se angažoval v odbojové činnosti. Mnohým lidem zachránil život, avšak na sklonku války byl na udání zatčen znovu. Prošel šesti koncentračními tábory, mj. Lauingenem, kde prodělal tyfus. Jeho rodiče a šest sourozenců válku nepřežilo, on sám se opakovaně zachránil díky falešné identitě pod jménem Ján Gajan. Jako upomínku si příjmení Gajan ponechal i po válce.\n\nVstoupil do KSČ a vystudoval historii a romanistiku na FF UK, kde posléze zůstal jako vědecký pracovník. Zabýval se dějinami dělnického hnutí a mezinárodní politikou první poloviny 20. století. Ke konci 60. let jezdil přednášet do Západního Německa. Po sovětské okupaci byl ovšem ze strany vyloučen a dalších 20 let mu byla akademická dráha zapovězena. Publikoval proto pod jmény svých kolegů a živil se výukou cizích jazyků.\n\nPo roce 1989 se vrátil na filozofickou fakultu a badatelsky se zaměřil na osobnost T. G. Masaryka. Podílel se na obnově Masarykovy společnosti a byl aktivním členem pražské židovské obce.\n\n\n\n"}
{"id": "997694", "url": "https://cs.wikipedia.org/wiki?curid=997694", "title": "Řeřišničník", "text": "Řeřišničník\n\nŘeřišničník (\"Cardaminopsis\") je rod bylin rostoucích vesměs na osluněných kamenitých a písčitých stráních nebo druhotně na propustných náspech vzniklých lidskou činností. Rod obsahuje okolo 16 druhů vyskytujících se v mírném pásmu severní polokoule a z toho asi deset v Evropě.\n\nNomenklatura tohoto rodu je neustálena a na základě analýzy DNA je rod řeřišničník často vřazován do rodu huseníček (\"Arabidopsis\"). V České republice rostou tyto druhy:\nZ nich se řeřišničník skalní vyskytuje pouze na nemnoha místech a je v české květeně hodnocen jako druh kriticky ohrožený (§1).\n\nDvouleté nebo vytrvalé trsnaté rostliny z nichž některé mají nadzemní kořenící výhonky. Přízemní listy (někdy vytvářejí listovou růžici) a spodní lodyžní listy jsou obvykle lyrovitě peřenodílné neb peřenosečné a jen zřídka nedělené. Výše postavené lodyžní listy mají krátký řapík nebo bývají přisedlé, na bázi jsou klínovité a po obvodě nejčastěji celistvé. Lodyhy jsou přímé nebo vystoupavé, jednoduché nebo rozvětvené a bývají stejně jako listy lysé nebo porostlé jednoduchými či rozvětvenými chlupy.\n\nKvětenství je hrozen tvořený čtyřčetnými oboupohlavnými květy na stopkách. Kališní lístky jsou přitisklé a dva bývají vespod vakovitě vyduté. Bílé, růžové nebo nafialovělé korunní lístky mají drobný nehet. Šest čtyřmocných tyčinek bez přívěsků nese žluté prašníky, okolo nitek jsou nektaria. Semeník obsahuje 12 až 14 vajíček. Plod je podlouhlá, mírně smáčkla šešule zakončená zbytkem suché čnělky s kulovitou bliznou. Semena jsou v dvoupouzdrých šešulích uložená jedné řadě a jejich osemení při vlhkosti neslizovatí.\n\n"}
{"id": "997696", "url": "https://cs.wikipedia.org/wiki?curid=997696", "title": "Arcidiecéze nassauská", "text": "Arcidiecéze nassauská\n\nArcidiecéze Nassau je katolickou bahamskou arcidiecézí.\n\nDne 21. března 1929 byla vytvořena Apoštolská prefektura Bahamy z území arcidiecéze New York. O dvanáct let později byla povýšena na Apoštolský vikariát Bahamských ostrovů. Roku 1960 byl vikariát povýšen na diecézi Nassau. Dne 10. června 1984 byl z části území diecéze vytvořena Misie sui iuris ostrovů Turks a Caicos. Poté diecézi papež Jan Pavel II. povýšil na Metropolitní arcidiecézi. Arcidiecéze je jedinou katolickou diecézí na Bahamách. Její hlavní chrám je Katedrála Svatého Františka Xaverského. Současným arcibiskupem je Patrick Christopher Pinder. K roku 2004 měla 48 168 věřících, 15 knězů, 14 řeholních knězů, 13 jáhnů, 14 řeholníků, 28 řeholnic a 30 farností.\n\nApoštolská prefektura Bahamy\n\nApoštolský vikariát Bahamských ostrovů\n\nDiecézé Nassau\n\nArcidiecéze Nassau\n\nPomocní biskupové\n\n"}
{"id": "997709", "url": "https://cs.wikipedia.org/wiki?curid=997709", "title": "1. slovenská národní fotbalová liga 1983/84", "text": "1. slovenská národní fotbalová liga 1983/84\n\nV soubojích 15. ročníku 1. slovenské národní fotbalové ligy 1983/84 se utkalo 16 týmů dvoukolovým systémem podzim–jaro.\n\nZdroj: \nPoznámky:\n\nJozef Hroš (30/0) -\nStanislav Blecha (10/1),\nDušan Galis (8/0),\nJán Hikl (1/0),\nTibor Chovanec (5/0),\nMarián Ježík (1/0),\nOndrej Kadák (30/9),\nJozef Kubica (30/3),\nĽudovít Lancz (29/12),\nDušan Magula (18/4),\nJán Maslen (11/1),\nMarián Masný (22/9),\nPavol Matuška (2/0),\nPeter Pavlovič (29/1),\nMarián Pochaba (29/19),\nLadislav Repáčik (29/4),\nEmil Stranianek (30/3),\nJaroslav Šimončič (25/1),\nPeter Šoltés (5/0),\nĽubomír Švirloch (6/0),\nImrich Tóth (29/13),\nĽubomír Zrubec (9/0) -\ntrenér Štefan Slezák, asistent Tomáš Nitka\n\nJán Veselý (30/0) -\nJuraj Audi (30/7),\nJozef Bors (9/1),\nJozef Brosz (1/0),\nVladimír Ekhardt (28/3),\nOndrej Fodor (8/0),\nKoloman Gögh (28/2),\nJán Hodúr (12/4),\nGabriel Hornyák (27/7),\nJozef Horváth (27/1),\nVojtech Horváth (13/2),\nJuraj Krajczovics (1/0),\nKarol Krištof (24/0),\nJozef Krško (15/0),\nJozef Laincz (2/0),\nPavol Leškiv (13/0),\nJuraj Majoroš (27/10),\nFrantišek Németh (21/0),\nJozef Ravasz (15/2),\nViliam Sipos (27/0),\nLadislav Tóth (28/12) −\ntrenér Juraj Szikora, asistent Koloman Gögh\n\nRené Babušík (10/0),\nTibor Matula (22/0) -\nBohumil Andrejko (27/8),\nAndrej Babčan (14/0),\nJán Čorba (1/0),\nAlojz Fedor (11/2),\nMilan Flašík (1/0),\nJán Gajdoš (4/0),\nMichal Ivan (29/8),\nPeter Jacko (4/1),\nMilan Jakim (17/0),\nMarián Jozef (5/0),\nJán Kuchár (28/0),\nLadislav Lipnický (8/1),\nVladimír Marchevský (29/1),\nPetr Mužík (11/1),\nFrantišek Müller (28/2),\nSlavomír Nickel (1/0),\nPeter Sabol (9/0),\nJozef Šariššký (20/0),\nCyril Stachura (4/1),\nAlojz Špak (12/3),\nŠtefan Švaňa (17/0),\nLadislav Tamáš (28/1),\nJaroslav Timko (9/3),\nZoltán Tomko (23/1),\nDušan Ujhely (3/0) -\ntrenér František Skyva (od 1. 1. 1984 Michal Baránek, asistent Andrej Daňko\n\nVladimír Figura (23/0),\nVladimír Kišša (7/0) -\nMilan Albrecht (25/3),\nMiloš Belák (15/1),\nIvan Bilský (30/2),\nMiroslav Brezovský (10/0),\nMilan Ferančík (23/4),\nTibor Chobot (15/0),\nLibor Janiš (7/1),\nJaroslav Jurkovič (14/4),\nJán Kapko (28/0),\nAlexander Kovács (5/2),\nPavol Košík (3/0),\nĽubomír Kulich (27/5),\nVladimír Lendvay (12/2),\nStanislav Marcinát (1/0),\nTibor Plichta (25/4),\nVladimír Poruban (9/1),\nŠtefan Raušlo (15/1),\nMiroslav Smolka (5/0),\nJaroslav Ťažký (28/11),\nMarián Valach (3/0),\nJozef Vanin (2/0) -\ntrenér Michal Vičan, asistenti Dušan Danko a Stanislav Jelínek\n\nPavol Čaladík (29/0),\nViliam Kulcsár (2/0) -\nIvan Baláž (22/1),\nĽubomír Bartovič (26/9),\nĽubomír Havran (29/1),\nMiroslav Chlpek (26/7),\nJozef Chovanec (23/2),\nJozef Ivančík (24/3),\nOndrej Jobko (10/0),\nŠtefan Klenko (26/0),\nMiloš Klinka (6/1),\nJozef Kocián (5/0),\nJozef Krenčan (9/0),\nLadislav Meszáros (6/0),\nMilan Paliatka (22/0),\nJozef Pichňa (28/1),\nJozef Remeň (1/0),\nŠtefan Slanina (29/9),\nLadislav Struhárňanský (4/0),\nMarián Ševčík (9/1),\nĽubomír Šindler (2/1),\nVincent Valkovič (2/2) -\ntrenér Michal Pucher (od 1. 1. 1984 František Skyva), asistent Eugen Černák\n\nMilan Dziak (4/0),\nAnton Jánoš (27/0) -\nZoltán Breuer (18/0),\nAlexander Comisso (29/1),\nStanislav Čech (26/4),\nFrantišek Diheneščík (19/2),\nDušan Doložický (1/0),\nJozef Ďurko (24/3),\nPeter Furda (12/0),\nGabriel Gojdič (27/2),\nStanislav Izakovič (20/0),\nMilan Juhás (22/1),\nLadislav Juhász (14/0),\nPavol Kretovič (29/3),\nIgor Madár (11/0),\nGabriel Nagy (22/0),\nJán Novák (23/4),\nMarián Paholok (1/0),\nJozef Stuň (3/0),\nJaroslav Šarik (2/0),\nŠtefan Taššo (4/0),\nLadislav Vankovič (23/8),\nŠtefan Voroňák (19/0),\nJán Zátorský (1/0),\nJán Zuzčin (6/0) -\ntrenér Jozef Tarcala, asistent Pavol Kövér\n\nImrich Bajan (14/0),\nJozef Žitný (18/0) -\nPeter Baumgartner (7/0),\nŠtefan Belík (25/0),\nMiroslav Brezovský (15/1),\nJozef Čechvala (15/0),\nVladimír Gerič (28/0),\nJán Hodúr (13/7),\nMiroslav Jakubovič (23/0),\nPeter Jediný (2/0),\nMiroslav Karas (16/1),\nEmil Krajčík (15/1),\nJozef Kubica (10/0),\nPavol Mockovčin (4/0),\nMiloš Malárik (24/3),\nVladimír Planka (6/0),\nMiroslav Petráš (3/0),\nMiroslav Reha (29/3),\nJozef Ružička (9/1),\nŠtefan Sadloň (9/3),\nJaroslav Šarmír (29/5),\nJozef Šuran (3/0),\nJozef Uhlár (25/2),\nJozef Vanek (13/0),\nMilan Zíšek (29/2) -\ntrenér Fridrich Hutta\n\nMilan Mikuláško (22/0),\nMiroslav Užík (9/0) -\nŠtefan Bača (5/0),\nVladimír Bednár (19/0),\nMartin Benko (27/13),\nFrantišek Budaj (1/0),\nJaroslav Fedorišin (10/0),\nJán Chmura (16/1),\nMarián Janas (25/2),\nMiroslav Kövér (7/0),\nJuraj Kšenzakovič (28/3),\nĽubomír Lavko (22/3),\nFrantišek Molitoris (7/0),\nFrantišek Rams (30/3)\nMiroslav Regec (20/0),\nLadislav Ritter (6/0),\nJozef Sobota (26/2),\nJozef Šálka (14/3),\nTibor Szaban (14/0),\nJán Šoltis (6/1),\nMojmír Šrobár (6/0),\nDaniel Zaťko (28/7),\nĽubomír Zvoda (18/1),\nJán Žemba (19/1) -\ntrenér Jozef Jarabinský, asistent Vladislav Balasko\n\nMarián Chovanec (8/0),\nMilan Šatka (22/0) -\nJozef Bielík (28/1),\nPavol Burdej (25/5),\nPeter Fraštík (18/0),\nPeter Gereg (3/0),\nJozef Jakuš (9/1),\nVladimír Kavecký (25/0),\nLadislav Kučera (11/1),\nPeter Luhový (23/9),\nJán Lukajka (4/1),\nJozef Mikula (29/0),\nJozef Moriš (6/0),\nJozef Pavlis (30/0),\nJozef Pecko (1/0),\nVlastimil Svoboda (17/5),\nŠtefan Tománek (27/5),\nJaroslav Vojtek (11/0),\nVáclav Vojtek (29/4),\nMarián Zelinka (30/1) -\ntrenér Štefan Kračuník, asistent Štefan Tománek\n\nIgor Libo (18/0),\nViliam Rendko (10/0),\nJán Staník (2/0) -\nVladimír Ančic (29/1),\nJozef Beleš (15/1),\nMilan Bielik (27/2),\nJozef Brňák (28/11),\nStanislav Fekeč (22/1),\nJán Grňa (5/0),\nJozef Huťka (29/3),\nVladimír Huťka (15/0),\nJozef Kopecký (15/1),\nJán Korček (6/0),\nMiroslav Kovanič (27/2),\nĽubomír Kunert (27/12),\nMilan Macho (19/0),\nJaroslav Mintál (12/3),\nGustáv Ondrejčík (6/0),\nJaroslav Plazák (24/1),\nĽudovít Puvák (26/5),\nMilan Senaj (1/0),\nJaroslav Ürge (17/1) -\ntrenér Ľudovít Hojný (od 1. 1. 1984 Štefan Jačiansky, asistent František Karkó\n\nJaroslav Dobrančin (1/0),\nMarián Firkaľ (29/0) -\nJán Balaštík (11/0)\nFrantišek Čajak (1/0),\nŠtefan Čirák (15/0),\nMilan Danko (9/0),\nRudolf Daubner (8/0),\nJozef Ferenc (5/1),\nEduard Gajdoš (17/5),\nMilan Galko (14/3),\nJán Grec (3/0),\nDezider Karako (28/8),\nJán Katkovčin (6/0),\nMichal Kopej (15/3),\nJozef Krivjančin (16/0),\nĽuboš Lukáč (16/0),\nAndrej Mycio (7/0),\nPavol Mycio (16/1),\nJán Petrovaj (20/3),\nJán Pituk (13/0),\nPavol Roman (27/1),\nMichal Skála (21/2),\nPavol Suško (25/4),\nMichal Szcygieľ (25/4),\nĽubomír Uhrin (12/0),\nLadislav Vasilenko (7/0) -\ntrenér Jozef Hanák, asistent Michal Kopej (od 1. 1. 1984 Dušan Hrabovský)\n\nJán Mucha (21/0),\nMichal Šimko (9/0) -\nJuraj Bátora (29/1),\nPavol Beňo (2/0),\nJúlius Gebrlín (10/0),\nJán Grňa (2/1),\nJaroslav Kostoláni (7/0),\nMarián Krajčík (11/1),\nMichal Kuzma (28/2),\nIvan Maderič (8/0),\nIvan Nemčický (26/0),\nMilan Oršula (15/2),\nMilan Peciar (28/4),\nĽuboš Pisár (10/1),\nRoman Slaný (18/2),\nJozef Sluka (7/1),\nJozef Strelka (30/5),\nVladimír Škultéty (1/0),\nVladimír Šlosár (27/4),\nPavol Tkáč (26/4),\nEmil Turček (26/2),\nAnton Žember (28/2),\nRóbert Žember (15/0) -\ntrenér Oldřich Bříza, asistent Jozef Balažovič\n\nMilan Beharka (15/0),\nBohuslav Murárik (13/0),\nFerdinand Poljak (2/0) -\nĽudovít Baďura (24/6),\nJán Barkóci (26/1),\nŠtefan Bobot (5/0),\nMiroslav Čatár (3/0),\nŠtefan Černík (21/0),\nJozef Hatnančík (25/1),\nŠtefan Kopačka (6/0),\nMilan Kostolný (6/1),\nJán Križko (27/5),\nŠtefan Kunštár (17/1),\nMarián Levko (18/2),\nPeter Lonc (26/2),\nLadislav Mackura (30/4),\nJaroslav Mazáň (17/0),\nMarián Mecele (11/0),\nMilan Meliš (21/3),\nJozef Mojto (4/0),\nJán Otáhel (5/0),\nPavol Stratený (10/5),\nMilan Štefánik (2/0),\nTibor Štefánik (17/1),\nŠtefan Zábojník (19/2) -\ntrenér František Katerinčin, asistent František Smak\n\nJuraj Jacko (11/0),\nLadislav Zupko (22/0) -\nJán Adamčík (8/0),\nMilan Bakajsa (18/1),\nŠtefan Bakajsa (3/0),\nĽubomír Čižmár (2/0),\nMiroslav Fabián (28/3),\nPeter Geroč (20/3),\nJán Harbuľák (28/2),\nMichal Ihnát (3/0),\nVojtech Juraško (28/1),\nJuraj Kizivat (7/0),\nŠtefan Kondor (26/3),\nĽubomír Križ (2/0),\nPavol Pastirčák (1/0),\nJaroslav Kútny (1/0),\nMiroslav Paško (24/0),\nJozef Porvaz (8/3),\nJán Rovňák (5/0),\nViktor Rovňák (5/0),\nJúlius Sabó (150),\nPavol Sütö (24/4),\nJán Turák (4/0),\nVladimír Vankovič (14/9),\nJán Varga (12/0),\nMichal Varga (27/1),\nDušan Varmeďa (3/0),\nJozef Žarnay (27/4) -\ntrenér Štefan Nadzam, asistent Štefan Potoma\n\nStanislav Fišan (12/0),\nIgor Holub (15/0),\nĽubomír Orlický (4/0) -\nJozef Brath (19/0),\nJozef Čikoš (13/0),\nJozef Fedor (15/0),\nMarián Fiantok (7/1),\nPeter Gramblička (21/7),\nLadislav Habaj (22/1),\nĽudovít Horváth (21/0),\nDušan Huňady (26/3),\nVladimír Husárček (15/0),\nFrantišek Kalmán (21/5),\nLadislav Kasper (9/0),\nMarián Kudlík (9/0),\nJozef Laincz (10/1),\nTibor Lamoš (10/1),\nJozef Laštík (2/0),\nDušan Leško (11/0),\nOtto Lörincz (5/1),\nJaroslav Milan (14/1),\nĽuboš Rábel (1/0),\nPeter Slovák (23/2),\nJozef Suchánek (27/6),\nIvan Štulajter (12/1),\nJozef Wolf (11/0),\nMarián Wolfshändl (26/2),\nMilan Zajac (2/0) -\ntrenér Jozef Fillo (od 1. 1. 1984 František Urvay), asistent Jozef Suchánek\n\nJuraj Buček (27/0),\nStanislav Hutňan (3/0) -\nIgor Andrejko (3/0),\nĽubomír Baník (19/1),\nJozef Dudič (25/1),\nMiroslav Fedor (6/1),\nJán Galčík (12/0),\nJozef Gazda (28/0),\nŠtefan Gojdič (13/1),\nPeter Gombár (13/0),\nJozef Kavalec (19/1),\nPeter Kavka (10/0),\nMiroslav Kohút (4/0),\nMichal Kulík (29/2),\nAlojz Lehocký (9/6),\nJozef Lehocký (23/2),\nViliam Ľuberda (26/2),\nDušan Papjak (18/1),\nJán Prokopič (10/0),\nVladimír Rusnák (30/2),\nMarián Staško (11/0),\nAlojz Špak (14/0),\nViliam Vidumský (1/0) -\ntrenér Michal Derco (od 1. 1. 1984 Július Čikas), asistent Vladimír Rusnák\n\n"}
