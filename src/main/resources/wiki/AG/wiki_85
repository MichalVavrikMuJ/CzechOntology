{"id": "1144006", "url": "https://cs.wikipedia.org/wiki?curid=1144006", "title": "Kněžík proměnlivý", "text": "Kněžík proměnlivý\n\nKněžík proměnlivý, známý také jako kněžík andský (\"Sporophila corvina\"), je druh drobného pěvce z čeledi tangarovití, z rodu \"Sporophila\", česky kněžík. Známe celkem čtyři poddruhy: \"Sporophila corvina corvina\", \"Sporophila corvina hicksii\", \"Sporophila corvina hoffmanni\" a \"Sporophila corvina ophthalmica\"\n\nKněžík proměnlivý je malý, robustní pták s černým kuželovým tělem. Na délku má 10,5 cm a váží okolo 11 g. Vzhled, především barva peří, se liší u různých poddruhů:\n\n\nSamice jsou u všech poddruhů stejné: olivově hnědé na horních partiích, bledší dole. Křídla jsou lemována bíle. Na břiše mohou být i nahnědlé. Samice S. c. hoffmannii, S. c. hicksii a S. c. ophthalmica se od sebe téměř vůbec nedají rozeznat, jen samice poddruhu S. c. Corvina jsou obecně světlejší. Mláďata jsou podobná dospělým samicím. Až při prvním přepeřování lze plně určit jejich pohlaví.\n\nVětšina druhů z rodu \"Sporophila\" jsou si vzájemně příbuzní a jejich rozeznávání také občas není jednoduché. Lehce si lze splést třeba kněžíka proměnlivého a amazonského.\n\nKněžík proměnlivý se vyskytuje v nížinách a podhůřích do 1500 m. n. m. Nejvhodnější oblastí pro ně jsou okraje lesů, nízké křoviny a zahrady. Kněžík se sdružuje do hejn, čítajících okolo 13 kusů. Živní se převážně semeny trav, bobulemi a drobným hmyzem. Hnízdění probíhá po období dešťů a miskovité hnízdo staví vždy samice. Staví jej z hrubého rostlinného materiálu, popřípadě i jemnějšími vlákny. Hnízdo je umístěno na stromě v malé výšce, většinou do jednoho nebo dvou metrů. Sem samice snese 2 až 3 hnědě kropenatá vejce, která sama inkubuje po dobu asi dvou týdnů.\n\nKněžíka proměnlivého poprvé popsal Sclater v roce 1860. Taxonomie tohoto druhu je ale poměrně zmatená, je to i proto, že byl dříve považován za poddruh kněžíka páskovaného a ještě později za poddruh kněžíka amazonského. Na rozdělení těchto druhů se podílel především přírodovědec Stiles, který v roce 1996 označil kněžíka proměnlivého jako samostatný druh. Později nastal rozruch v pojmenováni těchto i jiných druhů kněžíků, nakonec ale všechny druhy dostaly jméno, které jim příslušelo: některé dostaly jméno podle místa výskytu, někteří podle výrazného prvku ve vzhledu... Rozdíly mezi jednotlivými poddruhy vypsány nahoře.\n\n"}
{"id": "1144009", "url": "https://cs.wikipedia.org/wiki?curid=1144009", "title": "Gnotobiologie", "text": "Gnotobiologie\n\nGnotobiologie je nauka o bezmikrobních živočiších. Zabývá se živočichy získanými sterilními chirurgickými postupy nebo sterilním líhnutím z vajec. Tito živočichové jsou dále chováni ve sterilních izolovaných prostorách a krmeni sterilní potravou. Jsou buď zcela bezmikrobní, nebo jsou osazováni definovanými bakteriemi. Mezi živočichy, které gnotobiologie zkoumá, patří především prase, potkan, králík a různé kmeny myší. Na těchto modelech lze studovat vývoj přirozené a adaptivní imunity a vliv mikrobioty na příčiny a mechanismy vedoucí ke vzniku lidských chorob.\n\n"}
{"id": "1144010", "url": "https://cs.wikipedia.org/wiki?curid=1144010", "title": "Proces s neuvěřitelným Hulkem", "text": "Proces s neuvěřitelným Hulkem\n\nProces s neuvěřitelným Hulkem (v anglickém originále The Trial of the Incredible Hulk) je americký televizní akční film z roku 1989, který natočil Bill Bixby podle komiksových příběhů o Hulkovi a Daredevilovi. Snímek, uvažovaný také jako backdoor pilot pro zamýšlený ale nerealizovaný seriál o Daredevilovi, navazuje na seriál \"The Incredible Hulk\", jehož vysílání bylo ukončeno v roce 1982, a následný televizní snímek \"Návrat neuvěřitelného Hulka\" (1988). Vznikl i třetí televizní film – \"The Death of the Incredible Hulk\" (1990).\n\nDoktor David Banner, používající nyní jméno David Belson, dorazí na svých cestách do města, které je ovládáno zločineckým bossem Wilsonem Fiskem, jemuž vzdoruje záhadný bojovník Daredevil. Banner je v metru přepaden Fiskovými muži, kteří zrovna vyloupili klenotnictví. Jako Hulk se s nimi vypořádá, nicméně po návratu do lidské podoby je zatčen policií a mylně obviněn z loupeže. Jeho případu se ujme slepý právník Matt Murdock. Banner se kvůli stresu z připravovaného soudu změní v cele v Hulka a z vězení uteče. Spojí se s Murdockem, jenž mu odhalí, že právě on je Daredevilem. Nakonec spojí své síly a společně bojují proti Fiskovi.\n\n\n"}
{"id": "1144017", "url": "https://cs.wikipedia.org/wiki?curid=1144017", "title": "Lvíček černý", "text": "Lvíček černý\n\nLvíček černý (\"Leontopithecus chrysopygus\") je drobná ploskonosá opice z čeledi kosmanovití (Callithrichidae) a rodu lvíček (\"Leontopithecus\"), který tvoří s dalšími třemi druhy. Druh \"Leontopithecus chrysopygus\" popsal Mikan roku 1823, nejsou známy jeho žádné poddruhy.\nLvíček černý se vyskytuje v pralesích Brazílie, konkrétně například v oblasti Morro do Diabo State Park.\n\nHmotnost tohoto primáta se odhaduje na 540–690 g, délka těla je asi 30 cm. Srst je černá, někdy s načervenalými až hnědými odstíny. Lvíčkové se živí rostlinnou potravou, jako jsou květy, ovoce aj., loví však také drobné obratlovce nebo hmyz, který vytahují z kůry stromů svými ohebnými prsty. Po 125–132 dnech gravidity samice obvykle porodí jednou za rok dvě mláďata, výjimkou jsou odchylky od tohoto počtu. Mláďata se zpočátku vozí matkám na hřbetě. Živí se mateřským mlékem po dobu 4–5 týdnů, poté začnou přijímat pevnou potravu (hmyz) od dospělců.\nLvíček černý je podle IUCN ohroženým druhem (EN). Nebezpečí představuje především úbytek deštného lesa, v menší míře lov. Dnes žije pouze asi tisícovka těchto opic v jedenácti roztříštěných oblastech deštného pralesa v Brazílii. Lvíček černý proto patří mezi chráněné druhy, je zapsán například v brazilském Oficiálním seznamu druhů ohrožených vyhubením. Probíhají také pokusy s odchovem v zajetí, zatím však nemají velký úspěch.\n"}
{"id": "1144022", "url": "https://cs.wikipedia.org/wiki?curid=1144022", "title": "Head First", "text": "Head First\n\nHead First je 15. studiové album anglické rockové skupiny Uriah Heep. Bylo vydáno v roce 1983, vydavatelstvím Gerryho Brona na značce Bronze Records.\nTtoto album bylo nahráno sestavou, která nahrála v předchozím roce album \"Abominog\", avšak tentokrát větší část skladeb byla napsána členy skupiny. Bob Daisley krátce po natočení alba skupinu opustil, aby se připojil ke skupině Ozzy Osbournea. Na turné \"Head First\" se ke skupině přidal bývalý baskytarista skuiny Uriah Heep Trevor Bolder, který ve skupině zůstal až do své smrti v roce 2013.\n\n\n\"Head First\" remasterováno a znovu vydáno v roce 1997 a 2005.Bryan Adams, was the second single. A picture-disc 7\" was released.\n\n\n\n"}
{"id": "1144026", "url": "https://cs.wikipedia.org/wiki?curid=1144026", "title": "Vlasta Mottlová-Vrbková", "text": "Vlasta Mottlová-Vrbková\n\nVlasta Mottlová roz. Vrbková (* 19. září 1953) je československá hráčka basketbalu. Je vysoká 185 cm. Je zařazena na čestné listině mistrů sportu. V roce 2015 zařazena do Síně slávy České basketbalové federace.\n\nV basketbalovém reprezentačním družstva Československa v letech 1973 až 1979 hrála celkem 210 utkání a má podíl na dosažených sportovních výsledcích. Zúčastnila se Olympijských her 1976 (Montreal, Kanada) – 4. místo, Mistrovství světa 1975 v Kolumbii – 3. místo, tří Mistrovství Evropy 1974, 1976, 1978, na nichž získala dvě stříbrné medaile za druhá místa na ME 1972 a 1974 a dvě bronzové medaile za třetí místa na MS 1975 a ME 1978.\n\nV československé basketbalové lize žen hrála celkem 12 sezón (1972–1986), z toho 5 sezón (1972–1977) za družstvo Jiskry Kyjov (3. místo 1975 a 4. místo 1976), 2 sezóny (1977–1979) za KPS Brno (4. místo 1979), 4 sezóny (1979–1984) za SCP Ružomberok a 1 sezónu (1985/86) za družstvo Lokomotiva Karlovy Vary. V sezónách 1976/77 a 1978/79 byla dvakrát vybrána do nejlepší pětice hráček československé ligy. Je na pátém místě v dlouhodobé tabulce střelkyň československé basketbalové ligy žen za období 1963–1993 s počtem 4674 bodů. S klubem KPS Brno se zúčastnila dvou ročníků Evropského poháru Liliany Ronchetti (1978, 1979) s účastí ve čtvrtfinálové skupině., \n\nSestra Eva Vrbková – dvojče (nar. 19.09.1953), je vysoká 183 cm, Hrála za Československo na Mistrovství světa v basketbalu žen 1975 v Kolumbii – 3. místo (16 bodů, 6 zápasů). V československé basketbalové lize žen hrála 14 sezón v letech 1972–1986 za kluby Jiskra Kyjov (1972–1976, 3. místo 1975), Slovan Bratislava (1976–1978, 2x3. místo), ZŤS Košice (1978–1985, 3. místo 1985) a Lokomotiva Karlovy Vary (1985/86). Získala čtyři bronzové medaile za 3. místa a je na 16. místě střelecké tabulky ligy s počtem 3538 bodů. Je zařazena na čestné listině mistrů sportu.\n\n\n\n\n\n\n"}
{"id": "1144028", "url": "https://cs.wikipedia.org/wiki?curid=1144028", "title": "Sagunto", "text": "Sagunto\n\nSagunto (ve valencijštině Sagunt) je přístavní město nacházející se ve východním Španělsku. Sagunto, které přináleží do Valencijského společenství a provincie Valencia, se nachází 30 kilometrů na sever od hlavního města provincie i celého Valencijského společenství, Valencie. Ve městě žije přibližně 65 000 obyvatel.\n\nSagunto je známé díky zachovalým památkám, které zde ve starověku vystavěli Iberové, Řekové či Římané. Města bylo v řečtině známé jako Zakynthos a v latině bylo později označováno jako Saguntum. Mezi 8. a 13. stoletím, kdy město obývali Maurové, bylo známé jako Morvedre. Vedle historického centra, které se nachází pod kopcem, na němž se rozkládá starověké a středověké opevnění, se městská zástavba soustřeďuje především okolo zdejšího přístavu.\n\nZdejší kopec byl osídlen a záhy opevněn Keltibery, čili smíšenými kmeny Keltů a Iberů, patrně již v průběhu 5. století př. n. l.. Pod vlivem řeckých a fénických obchodníků se zde ve starověku razily mince. Rozvoji města, v němž byl založen přístav, velmi přispěl příchod řeckých kolonistů. Ti město pojmenovali Zakynthos a proto patrně pocházeli ze stejnojmenného ostrova.\n\nVýznamnou roli hrálo Sagunto během konfliktu mezi starověkými mocnostmi, Římem a Kartágem, známým jako punské války. Město stálo na straně římské republiky, avšak v roce 219 př. n. l. se jej po osmiměsíčním obléhání zmocnilo kartaginské vojsko vedené slavným vojevůdcem Hannibalem Barkasem. Právě pád města se pro Řím stal záminkou k vypovězení války, která trvala až do roku 201 př. n. l. a přes počáteční Hannibalovy úspěchy skončila krutou porážkou Kartága.\n\nMěsto obsadili Římané a přejmenovali jej na Saguntum. V prosperujícím městě, které se stalo municipiem, bylo vystavěno divadlo či amfiteátr a údajně zde bydlelo na 50 000 obyvatel. Pozvolným úpadkem Saguntum prošlo po pádu Západořímské říše, kdy čelilo invazi germánských kmenů.\n\nV průběhu 8. století, kdy Pyrenejský poloostrov obsadili Arabové, se Sagunto, které bylo tehdy známé jako Morvedre či Morviedro, stalo součástí Córdobského chalífátu. Ve městě byly v maurském stylu vystavěny paláce, lázně a mešity, avšak jeho význam začal vedle nedaleké rychle rostoucí Valencie postupně upadat. Město v roce 1098 dobyl slavný kastilský rytíř El Cid, avšak krátce poté se jej znova zmocnili Mauři. Definitivně se Sagunto dostalo pod křesťanskou nadvládu v roce 1238, kdy jej dobyla vojska krále Jakuba I. Aragonského.\n\nBěhem španělské války za nezávislost došlo v blízkosti města 25. října 1811 k bitvě, v níž byly španělské oddíly poraženy Francouzi, jež vedl maršál Louis Gabriel Suchet.\n\nDíky rozvoji zdejšího strojírenského průmyslu se město v průběhu 19. století rozšířilo z území historického centra nacházejícího se pod zdejším kopcem až k nedalekému přístavu.\n\n\n"}
{"id": "1144032", "url": "https://cs.wikipedia.org/wiki?curid=1144032", "title": "Tom Platz", "text": "Tom Platz\n\nThomas Steven Platz (* 26. června 1955 Fort Sill, Oklahoma) je americký profesionální bodybuilder. Jeho přezdívkami jsou \"The Golden Eagle\" a \"The Quadfather\". Občas bývá označován jako \"Quadzilla\", ale toto přízvisko bývá často spojováno s bodybuilderem Paulem Demayem.\n\nTom Platz začal svou závodní kariéru v kulturistice v roce 1973 na závodech Mr. Adonis. Závodil jako amatér až do výhry Světového Amatérského šampionátu ve střední váze (World Amateur Championships middleweight division) v roce 1978. V roce 1978 se po úspěšném dokončení jeho studia na Waynově státní Univerzitě přestěhoval do Kalifornie. Přišel tam s 50 dolary a úmyslem vyhrát Mr. Olympia. Následujících devět let Platz soutěžil jako profesionál, s vidinou výhry Mr. Olympia. Ačkoliv první místo na Mr. Olympia nikdy nevyhrál, většinou končíval v nejlepších deseti a přitom bylo nejlepší umístění třetí pozice v roce 1981.\n\nTom Platz se stal známým pro jeho nesmírně rozvinuté svaly nohou. Vyvinul vlastní High intesity, high volume metody tréninku nohou, které vedly k bezkonkurenční velikosti a tvaru v té době. Ačkoliv měl malé nedostatky z kulturistického pohledu jinde na těle, je často označován jako kulturistu s nejlepšími a nejlépe rozvinutým svalsvtem nohou té doby a občas také jako všech dob.\n\nTom Platz odešel z profesionálního bodybuildingu v roce 1987 a udělal \"Comeback\" v roce 1995 když byl oceněn jako Honorary Mr. America. Neustále propaguje sport, \"chtěl bych vrátit sportu, který miluju, to co sport dal mě\". Po té hrál v roce 1990 roli \"Bodybuildera\" ve filmu \"Book of Love\".\n\nTom Platz je jedním z nejvíce vyhledávaných řečníků ve světě kulturistiky, sportovní výživy a fitnessu obecně. Byl profesorem a garantem kulturistických věd v ISSA 14 let. Tom má titul ve Fitness, titul bakaláře ve fyziologii a výživě na Waynově státní univerzitě a Michiganské státní univerzitě a titul v Obchodu z univerzity Kalifornie.\n\n"}
{"id": "1144033", "url": "https://cs.wikipedia.org/wiki?curid=1144033", "title": "P/2010 A2", "text": "P/2010 A2\n\nP/2010 A2 (LINEAR) je zřejmě planetkou v hlavním pásu asteroidů, obíhajícím okolo Slunce s periodou 3,47 roku. Byla objevena v lednu roku 2010 při výzkumném projektu LINEAR, pátrajícím po potenciálně nebezpečných blízkozemních planetkách. Zpočátku se objekt jevil jako kometa, proto má i kometární označení. O kometu však nejspíš nejde, pozorovaný prachový „ohon“ byl totiž způsoben nedávným impaktem (srážkou) s jiným objektem v pásu planetek mezi Marsem a Jupiterem. Šlo tedy zároveň o první přímo pozorovanou událost tohoto druhu. Objekt měří v průměru přibližně 200 metrů a patří do rodiny planetek Flora.\n\nV roce objevu vyslovili někteří astronomové domněnku, že právě tento objekt může být pozůstatkem po mnohem větším tělesu, ze kterého se při velkém impaktu před více než 100 miliony let odštěpil i asteroid, který dopadl na konci křídy před 66 miliony let v oblasti Mexického zálivu (Chicxulubský kráter) a spolupůsobil při vymírání na konci křídy.\n\n\n"}
{"id": "1144034", "url": "https://cs.wikipedia.org/wiki?curid=1144034", "title": "Tangara šarlatová", "text": "Tangara šarlatová\n\nTangara šarlatová (\"Piranga olivacea\") je středně velký kardinálovitý pták z rodu \"Piranga\". V minulosti byla tangara šarlatová řazena do čeledi tangarovitých (Thraupidae). Studie molekulárních dat ovšem plně podrporují zařazení tangary šarlatové (společně se zbytkem rodu \"Piranga\") do čeledi kardinálovitých (Cardinalidae). Vyskytuje se východní části Spojených států a jihovýchodě Kanady, avšak přezimovává v Jižní Americe. Dle IUCN se jedná o málo dotčený druh.\n\nTangara šarlatová je středně velký zpěvný pták, i přesto je ale nejmenší z rodu \"Piranga\". Váží 23,5 až 38 g, v závislosti na potravě a jejím množství, a na délku má od 16 do 19 cm. Rozpětí křídel je 25 až 30 cm. Pohlavní dimorfismus je velmi výrazný: dospělí samci mají jasně červené peří po větší části těla, jen peří na křídlech je tmavě hnědé až černé. Naopak samice jsou nažloutlé na dolních partiích a horní partie mají olivové až hnědé. Jejich křídla jsou tmavě hnědá až černá. Přes zimu se ale samci velmi podobají samičkám, jejich peří na většině těla totiž zesvětlá a naopak na křídlech a ocase ztmavne. Ptáčata se vždy podobají samicím, jejich pohlaví lze rozpoznat až po prvním přepeřování.\n\nPoněkud matoucí se může zdát latinský název \"olivacea\" čili \"olivový/á\". Tato chyba vznikla již při prvním popsání tangary šarlatové v roce 1789, kdy byla popisována mladá samice: ty mohou být zeleně olivové nebo dokonce světlejší. Přestože byla tato chyba později zaznamenána, nikdo již zažitý název neupravoval a proto zůstává dodnes nezměněný.\n\nTangara šarlatová se živí zralými plody, občas i citrusy nebo jiným exotickým ovocem, které najde u lidských obydlí. Jinak si ale vystačí s ostružinami, malinami, borůvkami nebo brusinkami. Nevynechají ani příležitost za letu chytit malý hmyz, specializují se na mravence, sršně, vosy, motýly nebo cikády. Těmto ptákům vyhovují rozlehlé listnaté lesy, zejména dubové, na východě Severní Ameriky. Ty musí mít minimálně 10 hektarů, aby v nich tangary našly dostatek potravy. Najdeme je ale i v parcích nebo na předměstích. Přezimovávají v horských lesích v podhůří And. Tato migrace probíhá v dubnu a kolem říjnu, to znamená, že v Severní Americe tangary stráví asi jen pět měsíců. Na cestě jsou ale minimálně další jeden měsíc. Extrémně vzácně se vyskytují i v západní Evropě.\n\nObdobí hnízdění probíhá od poloviny května do začátku června. Zatímco samci jsou již několik dní předem na zimovišti, samice se občas zpozdí i o týden. Po námluvách pár pak společně postaví hnízdo, což zabere méně než dva týdny. Snůška, kterou samice snese do hnízda, čítá obvykle čtyři vejce, výjimečně až šest. Ne všechna ale musí být oplodněná, naopak, není výjimečným případem, že z pěti vajec je oplodněné pouze jedno. Tato vejce mají světle modrou barvu s nazelenalým odstínem a jejich inkubaci provádí samice asi dva týdny. Průměrná hmotnost právě vylíhnutého ptáčete tangary šarlatové jsou téměř 4 g. Za deset dní pak mláďata svoji váhu navýší na 20 až 22 g, tedy 70 % váhy dospělého jedince. Ptáčata poprvé opouštějí hnízdo velmi brzy, ve věku 9 až 12 dní. Létat umí již za pár týdnů.\n\n"}
{"id": "1144035", "url": "https://cs.wikipedia.org/wiki?curid=1144035", "title": "Euroliga v basketbalu žen 2013/14", "text": "Euroliga v basketbalu žen 2013/14\n\nEuroliga v basketbale žen 2013/14 byla 23. ročníkem Euroligy v basketbale žen. Sezóna, včetně play-off, trvala od 6. listopadu 2013 do 13. dubna 2014. 20 týmů z 11 zemí bylo rozděleno do 3 skupin, z každé skupiny postupovalo 5 nejlepších týmů do play-off.\n\nTým UGMK Jekatěrinburg, vítěz skupiny A, byl vybrán jako hostitel finálového turnaje, díky tomu si zajistil přímou účast ve finálové fázi. Zbylých 14 týmů vytvořilo osmifinálové dvojice. Osmifinále se hrálo na dva vítězné zápasy.\n\nFinálový turnaj se odehrával ve dnech 7. – 13. dubna 2014 v Jekatěrinburgu. Osm týmů bylo rezděleno do dvou skupin, kde se utkali každý s každým. Nejlepší dva celky z každé skupiny postoupily do závěrečného play-off. Celkovým vítězem se stal turecký celek Galatasaray Istanbul.\n\nOsmifinálové duely se hrály na dva vítězné zápasy ve dnech 11., 14. a případně 19. března 2014. Tým UGMK Jekatěrinburg měl jako pořadatel finálového turnaje zajištěn přímý postup. \n\nFinálový turnaj se odehrával od 7. do 13. dubna 2014 v ruském Jekatěrinburgu. Osm týmů bylo rozděleno do dvou čtyřčlenných skupin, kde se utkal každý s každým. Do závěrečného play-off postoupily dva nejlepší celky z každé skupiny.\n\n"}
{"id": "1144038", "url": "https://cs.wikipedia.org/wiki?curid=1144038", "title": "Polikarpov R-Z", "text": "Polikarpov R-Z\n\nPolikarpov R-Z byl dvoumístný víceúčelový jednomotorový dvouplošník s pevným podvozkem sovětské výroby.\n\nV roce 1935 navrhl ředitel závodu č. 1 sovětského leteckého průmyslu A. M. Bělenkov společně s hlavním inženýrem J. P. Šekulovem zásadní vylepšení vyráběného letounu Polikarpov R-5. Vlastní konstrukční úpravy pak řídili konstruktéři D. S. Markov a A. A. Skarbov.\n\nZákladní konstrukce zůstala nezměněna, avšak dřevěná kostra nového letounu R-Z byla odlehčena. Inovací byl také podstatně výkonnější motor Mikulin AM-34N o vzletovém výkonu 603 kW, který obdržel dokonalejší kapotáž. Prostor osádky byl oproti předchůdci R-5 plně krytý. Polikarpov R-Z měl i menší podvozková kola opatřená kryty převzatými od typu R-5SSS. Hlavňovou výzbroj tvořil jeden pevný a jeden pohyblivý kulomet ŠKAS ráže 7,62 mm, pumovou pak až 500 kg při přetížení. V bitevní úpravě mohl R-Z nosit pod spodním křídlem pouzdra se čtveřicí pevných kulometů. \n\nSériová výroba byla zahájena v roce 1935, zastavena byla na jaře 1937, kdy již vojenské letectvo požadovalo pouze jednoplošníky.\n\nR-5 v civilní úpravě byly zařazeny do flotily Aeroflotu, kde nesly označení P-Zet. V rámci pomoci španělské republikánské vládě byla řada vojenských strojů R-Z dodána tamnímu letectvu. Sovětské letectvo pak R-Z používalo vedle R-5 do roku 1944.\n\nJeden exemplář R-Z byl na přání pilota V. V. Ševčenka upraven konstruktérem V. V. Nikitinem na jednomístný rekordní letoun. Stroj dostal třetí lakovanou vrstvu, která byla dokonale vyleštěna a další aerodynamická vylepšení. 7. května 1937 s ním Ševčenko vystoupal do hladiny 10 380 m a následující den svůj výkon zlepšil na 11 100 m.\n\nÚdaje dle\n\n\n"}
{"id": "1144042", "url": "https://cs.wikipedia.org/wiki?curid=1144042", "title": "Mistr vídeňského Skotského oltáře", "text": "Mistr vídeňského Skotského oltáře\n\nMistr vídeňského Skotského oltáře, též Skotský mistr (činný kolem roku 1470) byl pozdně gotický rakouský malíř, autor hlavního oltáře („Wiener Schottenaltar“) ve Skotském kostele (Schottenkirche) ve Vídni.\n\nDílna Skotského mistra vytvořila oltář pro vídeňský klášter, založený ve 12. století benediktinskými mnichy pocházejícími z Irska a Skotska. Hlavní oltář v tzv. Skotském kostele ve Vídni (1469-1475) sestával ze 24 panelů, z nichž 21 se dochovalo a jsou nyní umístěny ve Skotském klášteře a v Oesterreichische Galerie Belvedere ve Vídni. Jsou na nich zobrazeny scény ze života \"Panny Marie\" a \"Umučení Krista\". Některé obrazy mají rozdílný malířský rukopis a jsou patrně dílem spolupracovníků.\n\nVýznam díla Skotského mistra spočívá v detailním vykreslení přírodních detailů a topograficky věrném podání krajin, s vedutami Vídně a Kremsu. Ve scéně \"Útěk do Egypta\" je v pozadí vyobrazena Vídeň kolem roku 1470 a ve scéně \"Navštívení\" je jedno z nejstarších zobrazení vídeňské ulice.\n\nNa obrazech je patrný silný vliv holandské (Rogier van der Weyden, Dieric Bouts)\na hornorýnské malby. Dílna měla v pozdější době dosah daleko za hranice Vídně do oblasti Salzburku, Štýrska až po Sedmihradsko. Jeden z žáků Skotského mistra byl autorem křídlového oltáře v kostele sv. Markéty v rumunském městě Mediaş.\n\nDalším z významných pokračovatelů byl anonymní Mistr Winklerova epitafu (1477) v dómu ve Vídeňském Novém Městě, autor obrazu \"Stětí sv. Barbory\" (kolem 1480-1490, Národní galerie v Praze).\n\n"}
{"id": "1144044", "url": "https://cs.wikipedia.org/wiki?curid=1144044", "title": "HR 7722", "text": "HR 7722\n\nHR 7722 je hvězda spektrálního typu K3, od Země je vzdálená 29,1 světelných let. Jedná se o oranžového trpaslíka, který se nachází v souhvězdí Kozoroha. Radiální rychlost hvězdy činí přibližně 0,9 km/s.\n"}
{"id": "1144045", "url": "https://cs.wikipedia.org/wiki?curid=1144045", "title": "HR 1614", "text": "HR 1614\n\nHR 1614 je hvězda spektrálního typu K3 vzdálená 28,8 ly. Jedná se o oranžového trpaslíka, který se nachází v souhvězdí Eridanu. Radiální rychlost hvězdy činí přibližně 21,7 km/s.\n"}
{"id": "1144046", "url": "https://cs.wikipedia.org/wiki?curid=1144046", "title": "Josiášova reforma", "text": "Josiášova reforma\n\nJosiášova reforma byla pokusem judského krále Josiáše (649–609 př. n. l.) o zničení všech pohanských předmětů a objektů v tehdejším jižním království. Ačkoliv chronistická díla Bible ji hodnotí ryze pozitivně, prorocká díla a historikové se k ní stavějí i kriticky, především kvůli centralizaci izraelského náboženství.\n\nKniha 2. Paralipomenon (2. kniha letopisů) uvádí, že náboženská očista začala 12. roku Josiášovy vlády. Král tehdy dal zničit veškerá kultovní místa ostatních bohů, přičemž cílem bylo odstranit vše, co se v očích běžného lidu stávalo předmětem uctívání.\n\nV městech kmene Manasesova, Efrajimova a Šimeónova až po Netfalího i okolních pustinách, stejně jako v celém Judsku, nechal Josiáš zbořit oltáře, posvátné kůly, tesané modly i všechny oltáříky pro vykuřování kadidlem (2.Paralipomenon 34:6–7).\n\nNa vysokých pahorcích nebo u posvátných stromů stavěly mnohé národy ve starověku tzv. \"posvátná návrší\", neboli vyvýšená místa ( nazývaná v Bibli \"\"bamoth\"\" = vysoká místa). Šlo o uměle postavené, většinou kamenná, plošiny, na nichž stával oltář, posvátný sloup nebo posvátný kůl (pokud se vedle návrší nenacházel živý strom. Kniha Leviticus varuje Izraelity před účastí na posvátncých návrších, ale badatelé poukazují, že tato pasáž je pravděpodobně velice pozdního (po-Josiášovského) původu. \n\nJosiáš dal zničit všechna posvátná návrší u Jeruzaléma i v celém Judsku, kde se pálilo kadidlo Baalovi, slunci, měsíci, souhvězdím a veškerému nebeskému zástupu (2:Královská 23:5). Zvláště se zaměřil na návrší, která stála u jeruzalémských bran, návrší od Geby až po Beer-šebu (23:8) i návrší naproti Jeruzalému jižně od \"Hory zkázy\" (Olivové hory), které nechal vybudovat Šalamoun.\n\nJosiáš nechal znesvětit především Tofet v údolí Ben-hinom, kde Izraelité za jeho otce Amóna a vlády krále Manasseho (také Menašeho) obětovávali děti bohu Molochovi (někdy je také nazýván \"Baal Molech\"). Taková praxe je vysloveně zakázána v Leviticu 18:21 („Nedovol, aby někdo z tvých potomků byl obětován Molochovi“). Někteří badatelé však tvrdí, že obětování dětí bylo výjimečné a šlo spíše o zasvěcování novorozeňat ohněm před sochou Molocha – viz 2. Královská 16:3, 17:17, 21:6).\n\nPodle textu v 2.Královské 23:15–20 se zdá, že Josiáš osobně dohlížel na zničení oltáře a posvátného návrší v Bét-elu (na konci pasáže je totiž psáno, že \"potom se vrátil do Jeruzaléma\"). Tento oltář byl postaven praotcem Jákobem na Boží příkaz v Genesis 35, ale za vlády Jarobeáma byl použit jako centrální svatyně severního izraelského království. Jarobeám nechal vytvořit zlatého býčka a obětoval mu. Zavedl také svátek podobný tomu judskému, jen s tím rozdílem, že Bůh Izraele byl zpodobněn jako býk. Autor chronistického (dějepisného) díla v Bibli na tento nový kult nahlížel velice kriticky (Jarobeám \"sváděl lid k hříchu\"), v duchu Josiášových reforem.\n\nPři odstraňování posvátného návrší dal také z hrobů vyzvednout kosti pohanských kněží a spálit je na oltáři. Tento čin měl za cíl znesvětit Bét-elský oltář. Při ničení posvátného návrší byl také spálen posvátný strom (někdy také překládáno jako posvátný kůl nebo posvátný háj). Tento strom byl pravděpodobně zpodobněním Ašéry.\n\nAutor 1. a 2. Královské také tvrdí, že Josiášovo zničení oltáře v Bét-elu bylo předpovězeno anonymním „mužem Božím“, přičemž incident je zmíněn jak v 1. Královské (13), tak v 2. Královské (23). Josiáš dokonce nalezl hrob tohoto muže (23:17) a ušetřil jeho kosti před znesvěcením, stejně jako dalšího (neznámého) proroka ze Samaří.\n\nSoučástí Josiášovy reformy bylo také očištění jeruzalémského Chrámu. To proběhlo někdy mezi 12. a 18. rokem Josiášovy vlády – soudě podle oslavy velikonočního beránka spíše ke konci tohoto období.\n\nJosiáš nechal prý odstranit veškeré předměty zhotovené pro kenánského boha Baala, Ašéru (reprezentaci Nejvyšší Matky, neboli manželky boha Ela) i veškerý nebeský zástup (jakési plénum bohů, transformovaných později v zástup nebeských andělů).\n\nPřikázal také odnést zpodobnění samotné Ašéry, které stálo v Chrámu a mělo v dřívějších dobách podobu sochy, sedmiramenného svícnu nebo posvátného stromu. Nechal toto zpodobnění spálit, rozemlít na prach a ten následně vysypal na veřejném hřbitově.\n\nVerš v 2. Královské 23:7 zmiňuje, že byly také zbořeny „domečky zasvěcenců bohyně lásky“ (v některých překladech také „stánky modlářské prostituce“ nebo „domky hanebných sodomářů“), kde ženy tkaly roucha/závoje pro Ašeru.\n\nPodle Bible nechal Josiáš odstranit od vchodu do Hospodinova chrámu také koně, které judští králové zasvětili slunci. Tyto koně se nacházeli poblíž místnosti komořího Netan-melecha ve sloupořadí (2. Královská 23:11). Bez milosti také dal spálit tzv. „sluneční vozy“.\n\nArcheologové a historikové našli doklady o podobném zasvěcování koní slunečnímu božstvu, jako je zmíněno v Bibli, zatím pouze v Persii. Mnohem častější bylo obětovávání koní slunečním bohům.\n\nZdá se, že součástí jeruzalémského chrámu před reformou bylo také větší množství oltářů, které nebyly zasvěcené Bohu Izraele. Některé se nacházely na střeše chrámu v Achazově pokoji, zatímco další byly králem Menašem postaveny na obou stranách nádvoří Hospodinova domu (2. Královská 23:12). Prach z těchto oltářů byl rozprášen v Kidrónském úvalu.\n\nDějepisné biblické knihy hodnotí Josiášovu reformu většinou velice jednostranně a pozitivně. Z kontextu dalších knih, například knihy proroka Jeremjáše, však lze poznat, že nedošlo ke skutečné obrodě izraelského náboženského cítění. Stejně jako mnohokrát v minulosti, lid sloužil Hospodinu jen proto, že to král nařídil a na dodržování předpisů dohlížel. Centralizace kultu měla za následek silný důraz na zvířecí oběti (proti čemuž vystupoval zvláště Jeremjáš, syn lévitského kněze) a spoléhání na její očistnou sílu. Judští proroci za Josiášova nástupce Jójakíma i Sedechiáše kritizovali fakt, že lidé nepřestali páchat špatnosti a hříchy. Naopak začali spoléhat na to, že jakýkoliv hřích bude před Bohem smazán prolitím nevinné zvířecí krve. I z toho důvodu se proroci začali více soustředit na kázání skutečné poslušnosti Bohu namísto formalistického dodržování řádu jednotlivých obětí.\n\n"}
{"id": "1144047", "url": "https://cs.wikipedia.org/wiki?curid=1144047", "title": "Koželuh", "text": "Koželuh\n\nKoželuh je řemeslník, který vydělává a zpracovává zvířecí kůže (hovězí, vepřové, kozí, ovčí i koňské aj.) a vyrábí z nich měkkou pružnou useň, již pak dále zpracovávají ševci, brašnáři, sedláři a další řemeslníci. Od 19. století se řemeslná výroba nahrazuje tovární výrobou v koželužnách, které tvoří koželužný průmysl.\n\nKoželužství bývalo důležité řemeslo, které ovšem potřebovalo hodně vody a zpracovávané kůže silně páchly. Proto se koželuhové nebo jircháři usazovali na okraji měst a blízko řeky. Surová stažená kůže se nejprve máčí, aby změkla, a zbavuje zbytků masa a blan buďto přetahováním přes dlouhý tupý nůž (skobza, skobla), anebo ruční \"kosou\" na dřevěném špalku. Aby se zbavila srsti, máčí se až dva týdny ve vápenné vodě nebo natírá hašeným vápnem a kůže se položí na sebe, až srst změkne a dá se odstranit přetahováním na postruhu. Takto vzniklá \"holina\" se louží, aby změkla, a dále se vyčiní buď kamencem (jirchář), tukem (semišník) nebo tříslovinou (koželuh) z dubové, bukové či jiné kůry. Tím se struktura kůže podstatně změní, zabrání se jejímu hnití, sníží se její bobtnavost a také se zbarví. Kůže se nakládá na několik týdnů v kádích nebo jámách, což se u silných kůží i několikrát opakuje. Vydělané usně se pak suší, lisují, případně natírají, barví a leští.\n\nVšechny tyto fáze se vyskytují i při průmyslovém zpracování, probíhají však v nerezových kádích s mícháním a zahříváním, což proces podstatně urychlí. Odstraňování srsti se děje mechanicky. Místo vápenného mléka se užívají různé chemikálie i enzymy, k vyčinění se používají sloučeniny chromu a sušení se děje za vyšších teplot. Užívané chemikálie však mohou poškozovat životní prostředí a musejí se pečlivě neutralizovat apod.\n\n\n\n"}
{"id": "1144048", "url": "https://cs.wikipedia.org/wiki?curid=1144048", "title": "HR 4523", "text": "HR 4523\n\nHR 4523 je dvojhvězda tvořená žlutým trpaslíkem spektrálního typu G2 a červeným trpaslíkem spektrálního typu M4, od Země je vzdálená 30,1 ly, obě hvězdy jsou staré asi 4,5 až 5,7 mld. let. Nacházejí se v souhvězdí Kentaura.\n"}
{"id": "1144050", "url": "https://cs.wikipedia.org/wiki?curid=1144050", "title": "HR 4458", "text": "HR 4458\n\nHR 4458 je dvojhvězda v souhvězdí Hydry tvořená oranžovým trpaslíkem spektrálního typu K0 a 0,84 sluneční hmotnosti, a bílým trpaslíkem třídy DC8; vzdálená od Země 31,2 ly.\n"}
{"id": "1144051", "url": "https://cs.wikipedia.org/wiki?curid=1144051", "title": "HR 5256", "text": "HR 5256\n\nHR 5256 je hvězda spektrálního typu K3, vzdálená 32,9 ly. Jedná se o oranžového trpaslíka. Nachází se v souhvězdí Velké medvědice. Radiální rychlost hvězdy činí přibližně 25,3 km/s.\n"}
{"id": "1144052", "url": "https://cs.wikipedia.org/wiki?curid=1144052", "title": "HR 6806", "text": "HR 6806\n\nHR 6806 je hvězda spektrálního typu K2, vzdálená od Země 36,0 ly. Jedná se o oranžového trpaslíka, který se nachází v souhvězdí Herkula. Radiální rychlost hvězdy činí přibližně 19,5 km/s.\n"}
{"id": "1144053", "url": "https://cs.wikipedia.org/wiki?curid=1144053", "title": "Z 9", "text": "Z 9\n\nZ 9 byl osobní nebo lehký užitkový automobil vyráběný v letech 1930–1932 firmou Československá zbrojovka, akciová společnost, Brno. Celkem bylo vyrobeno 850 kusů v osobních a užitkových verzích.\n\nKoncem 20. let byl připravován nástupce úspěšného typu Z 18. Měl jím být automobil stejné koncepce, avšak větší a luxusnější. Vůz dostal dvouválcový dvoutaktní motor, konstrukčně odvozený od svého předchůdce, avšak se sáním řízeným rotačním šoupátkem. Dalším zdokonalením vozu bylo standardní vybavení zadní nápravy diferenciálem a bubnovými brzdami na všech kolech. V rámci kooperace s firmou Praga byla značná část vyrobených vozů osazena karosérií limuzína, prakticky shodnou s karosérií vozů Praga Piccolo.\nAutomobil Z 9 se nestal obchodně příliš úspěšným. Přišel v době začátku hospodářské krize a byl poměrně drahý, těžký a málo výkonný. Během tří let výroby bylo zhotoveno pouze 850 vozů.<ref name=\"AR4/2008\">\n</ref>\n\nVůz Z 9 pohání řadový, vodou chlazený dvoudobý zážehový dvouválec. Motor má zdvihový objem 993 cm³ (vrtání válců 79,5 mm, zdvih 100 mm) a dosahuje nejvyšší výkon 16,5 kW (22 k) při 2600 ot./min. Přípravu palivové směsi zajišťuje karburátor Zenith 30. Motor je opatřen magnetovým zapalováním Scintilla. Elektrická instalace pracuje s napětím 12 V.\n\nPřevodovka vozu je třístupňová se zpátečkou, spojená s motorem přes suchou jednokotoučovou spojku.\n\nZákladem podvozku je tuhý obdélníkový rám z ocelových profilů. Obě tuhé nápravy jsou zavěšeny na půleliptických listových pérech. Přenos točivého momentu na hnací zadní nápravu zajišťuje hřídel s pružnou spojkou. Zadní náprava je osazena rozvodovkou s kuželovým soukolím a diferenciálem. Obě nápravy jsou vybaveny mechanickými bubnovými brzdami. Kola jsou ocelová disková a opatřená pneumatikami rozměru 4,75 x 18.\n\nVětšina vozidel (asi 500 kusů) nesla uzavřenou čtyřdveřovou karosérii, až na malé detaily shodnou s vozem Praga Piccolo. Plechové výlisky byly dodávány firmou Praga. Na podvozky Z 9 byly dále montovány karosérie typu phaeton (čtyřmístná otevřená), čtyřmístný tudor, roadster nebo valník.\n\nVšechny údaje dle eurooldtimers.com \n\nRozvor: 2650 mm\nRozchod kol: 1180 mm\n\nDélka: 3750 mm\nŠířka: 1500 mm\nVýška: 1650 mm\n\nPohotovostní hmotnost: 1050 kg\nCelková hmotnost: 1500 kg\n\nNejvětší rychlost: 65–85 km/h (dle použité karosérie)\nSpotřeba: 10,5–12 l/100 km\n"}
{"id": "1144056", "url": "https://cs.wikipedia.org/wiki?curid=1144056", "title": "HR 9038", "text": "HR 9038\n\nHR 9038 je trojhvězdný systém vzdálený 35,5 ly který se nachází v souhvězdí Cefea Jedná se o oranžového trpaslíka. Složka A je spektroskopická dvojhvězda spektrální klasifikace K3 V, obě složky dvojhvězdy oběhnou kolem společného těžiště jednou za 7,753 dne. Složka B je červeným trpaslíkem o oběžné době 290 let okolo složky A hvězdy. Radiální rychlost hvězdy činí přibližně 4,6 km/s.\n"}
{"id": "1144057", "url": "https://cs.wikipedia.org/wiki?curid=1144057", "title": "Hvozdnice (přítok Moravice)", "text": "Hvozdnice (přítok Moravice)\n\nHvozdnice (přítok Moravice) je vodní tok, který pramení v okrese Bruntál, v Moravskoslezském kraji. Je levostranným přítokem řeky Moravice mezi Opavou a Hradcem nad Moravicí. Celková délka potoka je 36,45 km a jeho povodí má rozlohu zhruba 163,5 km².\nHvozdnice pramení asi 3 km jihozápadně od Horního Benešova, v zalesněném údolí zhruba 1 km východně od vrcholku Liščího vrchu (701 m n. m.) v nadmořské výšce 588 m.\n\nTeče jižním směrem, ale nedaleko od Leskovce nad Moravicí se obrací východním směrem. Na svém toku protéká kolem obce Bohdanovice a v Jakartovicích zleva přijímá Heřmanický potok. Dále míjí Hlavnický Mlýn, protéká Přírodním parkem Jakartovice, obcí Mladecko, Litultovice (Pilný Mlýn), Dolní Životice, Štáblovice (Štáblovický Mlýn). Odtud protéká Přírodní rezervací Hvozdnice až k obci Slavkov. Pak protéká podél severního okraje přírodní památky Otická sopka. Po průtoku Oticemi asi 1500 m východně od obce proteče pod železniční tratí a pod silnicí I/57 a pak zhruba po 1000 metrech se zleva vlévá v nadmořské výšce 253 m do řeky Moravice.\n\nV úseku mezi Jakartovicemi a Oticemi podél levého břehu Hvozdnice prochází železniční trať č.314, Opava východ – Svobodné Heřmanice.\n\n"}
{"id": "1144058", "url": "https://cs.wikipedia.org/wiki?curid=1144058", "title": "Vita Pavlyšová", "text": "Vita Pavlyšová\n\nVita Pavlyšová ( , * 15. ledna 1969 Charkov, Sovětský svaz) je bývalá ukrajinská atletka, koulařka, dvojnásobná mistryně Evropy.\n\nDvakrát startovala na olympijských hrách – medaili však nezískala. Jejím prvním úspěchem byl titul mistryně Evropy v roce 1994. O tři roky později se stala světovou halovou šampionkou výkonem rovných 20 metrů. Na mistrovství světa pod širým nebem ve stejné sezóně (1997) vybojovala stříbrnou medaili. Úspěšná pro ni byla i následující sezóna –nejdříve skončila druhá na halovém mistrovství Evropy a v létě v Budapešti obhájila titul mistryně Evropy v osobním rekordu 21,69 metru.\nPři halovém mistrovství světa koulařek na jaře roku 1999 sice dosáhla nejlepšího výkonu, pro použití dopingu však byla následně diskvalifikována a potrestána dvouletým zákazem startů. Po návratu do vrhačského kruhu vybojovala na světovém šampionátu v Edmontonu v roce 2001 bronzovou medaili. O rok později dosáhla opět na medaile na evropských šampionátech – ve Vídni v hale zvítězila a v létě v Mnichově získala stříbrnou medaili v soutěži koulařek. Poslední medailovou sezónu se pro ni stal rok 2003, když skončila třetí na světovém šampionátu v Paříži. Olympijskou sezónu 2004 zahájila nejlepším výkonem na halovém mistrovství světa – měla však podruhé v kariéře pozitivní dopingový test. Následovala tak doživotní diskvalifikace a konec aktivní činnosti.\n\n"}
{"id": "1144059", "url": "https://cs.wikipedia.org/wiki?curid=1144059", "title": "HR 4587", "text": "HR 4587\n\nHR 4587 je dvojhvězda, se složkami spektrálního typu G<nowiki>8</nowiki>IV a M<nowiki>4</nowiki>V, vzdálená 41,6 světelných let. Jedná se o žlutého podobra a červeného trpaslíka. Dvojhvězda se nachází v souhvězdí Panny. Radiální rychlost hvězdy činí přibližně 0,4 km/s.\n"}
{"id": "1144060", "url": "https://cs.wikipedia.org/wiki?curid=1144060", "title": "HR 6518", "text": "HR 6518\n\nHR 6518 je hvězda spektrálního typu K0, vzdálená 41,7 ly. Jedná se o oranžového trpaslíka, který se nachází v souhvězdí Draka. Radiální rychlost hvězdy činí přibližně -38 km/s.\n"}
{"id": "1144062", "url": "https://cs.wikipedia.org/wiki?curid=1144062", "title": "Bezručovy sady", "text": "Bezručovy sady\n\nBezručovy sady je název parku v Praze 2 – Vinohradech. Park se rozkládá mezi Francouzskou a Slovenskou ulicí ve svahu. A také mezi ulicemi Kladská a U Vodárny. Má tak podobu obráceného písmene L. Sady mají rozlohu asi 3 hektary a díky ulicím jsou rozděleny do několika částí. Nacházejí se zde také dětská hřiště a socha Petra Bezruče, po kterém jsou sady pojmenovány. Vznikaly na přelomu 19. a 20. století.\nNejjižnější část je podlouhlá a je ohraničena ulicemi Francouzská a Slovenská. Nachází se ve svahu nad klesající ulicí Francouzskou. Nachází se zde dětské hřiště, ale také sportovní hala Bohemians. Další část je na ni kolmá. Zhruba od haly Bohemians na sever. Je ohraničena ulicemi Slovenská na jihu, Kladská na západě, Dykova na severu a U Vodárny na jihu. V této části se nachází kavárna \"Kafárna Na Kus řeči\". Část je ve svahu a část je již na plošině. Další část se nachází severně od stávající a je ohraničena ulicemi Dykova (jih), Kladská (západ), Korunní (sever) a U Vodárny (východ). V této části blíže ke Korunní se nachází pomník českého básníka Petra Bezruče od Jany Lukešové z roku 1967.\n\nPoslední část je za ulicí Korunní a sousedí se sady Svatopluka Čecha. Je ohraničena ulicemi Korunní, Kladská, Slezská a U Vodárny. V této části je další dětské hřiště.\n"}
{"id": "1144064", "url": "https://cs.wikipedia.org/wiki?curid=1144064", "title": "HR 483", "text": "HR 483\n\nHR 483 je dvojhvězda spektrálního typu G1,5V vzdálená od Země 41,6 ly. Jedná se o spektroskopickou dvojhvězdu, hlavní složkou je žlutý trpaslík, jeho průvodcem je málo prozkoumaný červený trpaslík. Systém se nachází v souhvězdí Andromedy. Stáří hvězdy je asi 7 miliard let.\n"}
{"id": "1144068", "url": "https://cs.wikipedia.org/wiki?curid=1144068", "title": "Gl 2046", "text": "Gl 2046\n\nGl 2046 je hvězda spektrálního typu K2,5 vzdálená od Země 41,8 světelných let. Jedná se o oranžového trpaslíka, který se nachází v souhvězdí Malíře. Rychlost rotace hvězdy činí přibližně 3 km/s.\n"}
{"id": "1144071", "url": "https://cs.wikipedia.org/wiki?curid=1144071", "title": "Gl 546", "text": "Gl 546\n\nGl 546 je hvězda spektrálního typu K<nowiki>5</nowiki>V vzdálená 47,1 ly. Jde o oranžového trpaslíka, který se nachází v souhvězdí Pastýře. Radiální rychlost hvězdy činí přibližně 36,8 km/s.\n"}
{"id": "1144074", "url": "https://cs.wikipedia.org/wiki?curid=1144074", "title": "Gl 428", "text": "Gl 428\n\nGl 428 je dvojhvězda spektrálního typu K<nowiki>7</nowiki>V vzdálená 41,1 světelných let. Jedná se o oranžového trpaslíka. Nachází se v souhvězdí Lodního kýlu. Radiální rychlost hvězdy činí přibližně 4,5 km/s.\n\n \n"}
{"id": "1144077", "url": "https://cs.wikipedia.org/wiki?curid=1144077", "title": "Gl 204", "text": "Gl 204\n\nGl 204 je hvězda spektrálního typu K5V vzdálená 42,6 světelného roku. Jedná se o oranžového trpaslíka, v souhvězdí Orionu. Radiální rychlost hvězdy činí přibližně 56 km/s.\n"}
{"id": "1144078", "url": "https://cs.wikipedia.org/wiki?curid=1144078", "title": "Gundula Janowitz", "text": "Gundula Janowitz\n\nGundula Janowitz (narozena 2. srpna 1937, Berlín) je rakouská lyrická sopranistka, která vystupovala v operách, oratoriích a na koncertech a recitalech. Je jednou z nejznámějších operních pěvkyň 20. století, těžiště její kariéry bylo v šedesátých a sedmdesátých letech 20. století.\n\nNarodila se v Berlíně, ale vyrostla v rakouském Štýrském Hradci, kde také získala rakouské občanství. Studovala na konzervatoři ve Štýrském Hradci. Koncem padesátých let začala zpívat v předních inscenacích (1960 Haydnovo \"Stvoření\", které dirigoval Herbert von Karajan). V roce 1959 ji Karajan obsadil jako Barbarinu v Mozartově opeře Figarova svatba ve Vídeňské státní opeře. Janowitz se stala stálým členem souboru tohoto divadla v roce 1962. V šedesátých a sedmdesátých letech se stala jednou z nejpopulárnějších zpěvaček ve svém oboru na mezinárodní úrovni a vytvořila komplexní diskografii děl od děl Johanna Sebastiana Bacha po Richarda Strausse ve spolupráci s nejvýznamnějšími dirigenty (Herbert von Karajan, Otto Klemperer, Eugen Jochum, Leonard Bernstein, Rafael Kubelík, Karl Böhm, Georg Solti, Carlos Kleiber, atd.)\n\nJanowitz se věnovala také písňovým recitalům, se kterými vystoupila několikrát na Salcburském festivalu. Vedle své pěvcecké kariéry se věnovala i pedagogocké činnosti. V roce 1990 se dočasně ujala i finkce ředitele opery ve Štýrském Hradci.\n\nV roce 1978 získala cenu Josepha Marxe - Štýrskou zemskou hudební cenu. V roce 1969 získala čestný titul komorní pěvkyně (Kammersängerin) ve Vídni, a v roce 1974 stejný titul v Berlíně.\n\nVystupovala na mnoha velkých světových scénách, včetně Glyndebourne Festival Opera, Hudební slavnosti v Bayreuthu, na Salcburském festivalu, v Metropolitní opeře v New Yorku, v Pařížské opeře a v Royal Opera House. V roce 1980 zpívala roli hraběnky v dnes již legendární nahrávce opery \"Figarova svatba\" s dirigentem Georgem Soltim, režie Giorgio Strehler, scéna Ezio Frigerio.\n\nJejí nahrávka Schubertových písní pro ženský hlas byla dvakrát oceněna cenou Deutscher Schallplattenpreis.\n\nJejí rozloučení s operní scénou proběhlo 18. května 1990 ve Vídeňské státní opeře, kde vystoupila v titulní roli Straussovy opery \"Ariadna na Naxu\" (dirigent Heinrich Hollreiser, reřie a scéna Filippo Sanjust). Na písňových recitalech vystupovala až do roku 1997, kdy definitivně ukončila svou kariéru. Je čestným členem Vídeňské státní opery a Akademie múzických umění ve Štýrském Hradci. V roce 2000 jí bylo uděleno čestné členství Royal Academy of Music v Londýně.\n\n\n"}
{"id": "1144079", "url": "https://cs.wikipedia.org/wiki?curid=1144079", "title": "Hřbitovní kaple (Dolní Poustevna)", "text": "Hřbitovní kaple (Dolní Poustevna)\n\nHřbitovní kaple v Dolní Poustevně byla postavena roku 1876 na dolním okraji nového hřbitova. Novorenesanční stavba sloužila zároveň jako vstupní brána na hřbitov a sídlo správce hřbitova (čp. 178).\n\nHřbitovní kaple byla dokončena roku 1876, tedy dva roky po založení nového hřbitova. Téhož roku byla předána do užívání a svému účelu slouží nepřetržitě do současnosti. Během první světové války byl odvezen zvon, nový pochází z roku 1921. Kaple procházela v celé své historii průběžnou rekonstrukcí, zásadní změny přinesly stavební úpravy na konci 20. století. Průjezd, umístěný uprostřed stavby, byl uzavřen a byla do něj rozšířena obřadní místnost. Při této příležitosti byla vyměněna okna v celém objektu, střešní krytina a na hřbitovní straně vyrostl přístřešek. Zatím posledních úprav se kaple dočkala na podzim roku 2015 (oprava fasád).\n\nNetypická budova kaple je velmi podobná domům, které byly stavěny v regionu ve druhé polovině 19. století a na počátku 20. století. Ze středu vnější i hřbitovní strany vybíhá bohatě zdobený rizalit, místo průjezdu najdeme dnes velká okna a vchod do kaple. Rizalit je zakončen štítem s nápisem (česky \"Hřbitov\"), pod ním je štuková výzdoba. Bosáž v přízemí přechází postupně ve štukové pilastry se zdobenými hlavicemi. Vnější fasáda je dvojbarevná (bílá a žlutá), členěná římsami, lizénovými pásy a navazujícími šambránami. Okna v přízemí jsou segmentově zakončená, okna v podkroví jsou obdélná. Z hřebenu středové části střechy vybíhá štíhlá čtverhranná věž zakončená křížem. Střecha je krytá imitací břidlice, vížka plechem. V přízemí kaple je umístěna obřadní místnost se zázemím, v podkroví byt správce.\n\nNový hřbitov na svahu Ferdinandovy výšiny (414 m n. m.) byl založen roku 1874, od té doby je nepřetržitě využíván. V meziválečném období byl rozšířen. Původně se pohřbívalo pouze klasickým způsobem (uložení rakve do země), první urna s popelem byla uložena roku 1935.\n\n\n"}
{"id": "1144081", "url": "https://cs.wikipedia.org/wiki?curid=1144081", "title": "Gl 167", "text": "Gl 167\n\nGl 167 je hvězda spektrálního typu K<nowiki>5</nowiki>V vzdálená od Země 42,8 světelného roku. Jedná se o oranžového trpaslíka, který se nachází v souhvězdí Mečouna. Radiální rychlost hvězdy činí přibližně 23,2 km/s.\n"}
{"id": "1144083", "url": "https://cs.wikipedia.org/wiki?curid=1144083", "title": "Eduard Klein", "text": "Eduard Klein\n\nEduard Klein (25. července 1923, Vídeň - 2. ledna 1999, Berlín) byl německý (NDR) spisovatel a překladatel židovského původu.\n\nNarodil se ve Vídni jako syn židovského obchodníka. Vystudoval zde obchodní akademii a pracoval jako obchodní zástupce. Po anšlusu Rakouska nacistickým Německem roku 1938 uprchla jeho rodina do Československa. Po vzniku Protektorátu Čechy a Morava roku 1939 musel před nacisty uprchnout znovu. Do Francie se však s ním dostal jen jeho otec a strýc, matka zahynula v koncentračním táboře. Z Francie se pak přes Dakar dostal do Chile, kde žil až do roku 1953 a kde roku 1943 vstoupil do komunistické strany.\n\nRoku 1953 se vrátil do Evropy do Německé demokratické republiky. Stal se členem Sjednocené socialistické strany Německa, pracoval jako překladatel a v letech 1959–1961 jako tajemník Svazu spisovatelů NDR. Pak působil jako spisovatel na volné noze. Od roku 1967 do roku 1981 byl poslancem městské rady Východního Berlína.\n\nJeho literární dílo má prakticky jen jeden inspirační zdroj: život jihoamerických pracujících a jihoamerických Indiánů a jejich neutěšená sociální a politická situace, jak ji poznal za svého pobytu v Chile. Dobrodružné příběhy v jeho knihách tak mají kořeny v boji za obhájení holé existence. Za své práce obdržel celou řadu ocenění, mimo jiné například roku 1977 Národní cenu NDR (Nationalpreis der DDR) nebo dvakrát Řád Za zásluhy o vlast (Vaterländischer Verdienstorden), roku 1983 stříbrný a roku 1988 zlatý.\n\n"}
{"id": "1144085", "url": "https://cs.wikipedia.org/wiki?curid=1144085", "title": "Gl 146", "text": "Gl 146\n\nGl 146 je hvězda vzdálená od Země 44,4 světelného roku v souhvězdí Hodin. Jedná se o dvojhvězdu tvořenou oranžovým trpaslíkem spektrálního typu K5V a červeným trpaslíkem třídy M0V. Radiální rychlost hvězdy činí přibližně 19,5 km/s.\n"}
{"id": "1144090", "url": "https://cs.wikipedia.org/wiki?curid=1144090", "title": "Gl 775", "text": "Gl 775\n\nGl 775 je proměnná hvězda spektrálního typu K<nowiki>4</nowiki>V vzdálená od Země 43,1 světelných let. Jedná se o oranžového trpaslíka, který se nachází v souhvězdí Orla. Radiální rychlost hvězdy činí přibližně 31,03 km/s.\n"}
{"id": "1144099", "url": "https://cs.wikipedia.org/wiki?curid=1144099", "title": "François de Malherbe", "text": "François de Malherbe\n\nFrançois de Malherbe [\"fransua dmalerb\"] (1555 Caen – 16. října 1628 Paříž) byl francouzský básník, literární kritik a překladatel. \n\nPocházel z protestantské soudcovské rodiny a studoval práva v Caen, Paříži, Heidelbergu a v Basileji. Sloužil v Provence jako tajemník tamního guvernéra, královského levobočka Henriho d'Angoulême. Roku 1577 přestoupil na katolictví a v roce 1581 se oženil. Když byl jeho patron roku 1586 v hugenotských válkách zavražděn, vrátil se do Caen a působil tam jako městský soudce. Od roku 1595 žil a psal opět v Aix-en-Provence. Roku 1605 byl představen králi Jindřichu IV., který ho jmenoval královským komorníkem, a tím povýšil do šlechtického stavu. Po králově smrti si získal přízeň kardinála Richelieu a do konce života se zdržoval na francouzském královském dvoře jako uznávaný dvorní básník a vlivný kritik. Proti barokní rozevlátosti prosazoval střízlivou, srozumitelnou poezii, a svým vlivem tak pomohl ustavit francouzský klasicismus v literatuře.\n\n"}
{"id": "1144100", "url": "https://cs.wikipedia.org/wiki?curid=1144100", "title": "Zvonařka (usedlost)", "text": "Zvonařka (usedlost)\n\nZvonařka je zaniklá usedlost v Praze-Vinohradech, která se nacházela v ulici U Zvonařky na ostrohu nad potokem Botič. Je po ní pojmenována místní část Vinohrad, ulice U Zvonařky a Pod Zvonařkou a tramvajové obratiště Zvonařka.\n\nÚzemí někdejší usedlosti Zvonařka lze zhruba vymezit ulicemi Varšavská, Lublaňská, Bruselská a Jana Masaryka. Je pravděpodobné, že toto území bylo vinicí již koncem 12. století, ještě před rozvojem vinařství za Karla IV.\n\nV 16. století patřila vinice s usedlostí pražskému významnému zvonaři a kováři Brikcímu z Cimperka. Odtud se zachoval název Zvonařka. Do konce 17. století sedmnáctého patřila šlechtickému rodu Pachtů z Rájova. Roku 1688 ji majitel daroval za dobré služby svému hofmistrovi Václavu Arnoštu Kriegerovi. Ten ji zvětšil přikoupením sousední vinice Karbanky a výrazně ji zvelebil, z doby jeho působení je také poprvé doložen název Zvonařka. Později usedlost patřila hraběti Canalovi (jemuž patřila také dnes již zaniklá zahrada Kanálka), od nějž ji koupil baron Jakub Wimmer.\n\nPo Wimmerově smrti byla usedlost rozparcelována. Koncem 19. století byla usedlost zbourána v souvislosti s plánovanou výstavbou Královských Vinohrad.\n\nRoku 1889 koupili usedlost manželé Antonín a Josefa Chmelovi a do roku 1894 zde vybudovali technicky moderní špičkově vybavenou továrnu na zpracování uzenin.\n\n\n"}
{"id": "1144101", "url": "https://cs.wikipedia.org/wiki?curid=1144101", "title": "Bystroň", "text": "Bystroň\n\nPříjmení Bystroň může označovat:\n\n\n"}
{"id": "1144106", "url": "https://cs.wikipedia.org/wiki?curid=1144106", "title": "Socialistický svaz pracujících Jugoslávie", "text": "Socialistický svaz pracujících Jugoslávie\n\nSocialistický svaz pracujících Jugoslávie (srbochorvatsky v latince Socijalistički savez radnog naroda Jugoslavije, v cyrilici Социјалистички савез радног народа Југославије, slovinsky Socialistična zveza delovnega ljudstva Jugoslavije, makedonsky Социјалистички сојуз на работниот народ на Југославија, SSRNJ) byla největší společensko-politická organizace v socialistické Jugoslávii. Založena byla v roce 1945 jako Národní fronta Jugoslávie (Narodni front Jugoslavije), pod vlivem mocenské roztržky Stalina s Titem pak roku 1953 natrvalo změnila název. SSRNJ fungoval až do roku 1990, kdy došlo k faktickému rozpadu Svazu komunistů Jugoslávie i svazové ústředí této organizace, načež v souvislosti s demokratickou transformací došlo k zániku i jeho republikových poboček. V Srbsku byl například Svaz pracujících Srbska sloučen se Svazem komunistů Srbska, který se posléze transformoval do Socialistické strany Srbska.\n\nCílem této organizace bylo zapojit co nejvíce lidí do aktivit Svazu komunistů Jugoslávie, a to bez toho, aniž by dotyční vstupovali do politické strany. Tím byl SSRNJ atraktivnější pro více občanů země; sám svaz pracujících měl 13 milionů členů (více než polovina obyvatel SFRJ). Plnou politickou kontrolu nad Svazem pracujícího lidu měl Svaz komunistů ₋ jediná politická strana v zemi ₋ který jej využíval také k mobilizaci občanů během významných událostí; ať to již bylo například Chorvatské jaro, nebo kosovská krize. Svaz vznikl integrací zbytků politických stran a organizací, které působily v Jugoslávii ještě před vypuknutím druhé světové války, a které se nekompromitovaly s nacistickou okupací.\n\nJugoslávská ústava z roku 1974 vyhrazovala pro SSRNJ řadu činností. Mezi ně patřila například nominace kandidátů v komunálních volbách, dohled nad procesem voleb a vykonávání různých politik. Členy organizace se mohli stát jak jednotlivci, tak i zájmové skupiny. \n\nOrganizační členění SSRNJ bylo vytvořeno podle vzoru Svazu komunistů, kdy existovalo rozdělení Svazu podle jednotlivých republik i autonomních oblastí. Vrcholný orgán byl vícečlenný. Přestože politici ze Svazu komunistů Jugoslávie nesměli zastávat funkce v SSRNJ, do značné míry jej jako jednotlivci ovlivňovali. Od roku 1953 byl navíc kladen důraz na slabší propojení mezi Svazem komunistů Jugoslávie a SSRNJ.\n"}
{"id": "1144110", "url": "https://cs.wikipedia.org/wiki?curid=1144110", "title": "Jaromír Jech", "text": "Jaromír Jech\n\nJaromír Jech (27. srpna 1918, Václavice – 19. září 1992, Praha) byl český folklorista, etnograf, literární vědec, germanista, akademik ČSAV a spisovatel. Byl jedním z předních představitelů české folkloristiky druhé poloviny 20. století.\n\nPo absolvování gymnázia v Benešově studoval od roku 1937 slavistiku a germanistiku na Filozofické fakultě UK, kde se postupně začal profilovat jako literární vědec a dialektolog. Jeho studia však na několik let přerušilo uzavření vysokých škol během Druhé světové války. Po osvobození získal stipendium, které mu umožnilo studium ve švýcarské Basileji. V roce 1946 získal aprobaci jako středoškolský profesor a po dalších třech letech obhájil disertační práci, která se zabývala lidovou mluvou na Benešovsku. Následující léta působil jako pedagog na různých gymnáziích, obzvláště pak na gymnáziu v Říčanech u Prahy.\n\nKrátce po založení Československé akademie věd se stal odborným pracovníkem Ústavu pro etnografii a folkloristiku, kde zastával mimo jiné funkci vedoucího slovesně folkloristického oddělení. Po odchodu Jiřího Horáka v roce 1964 se ujal předsednictví celého Ústavu. Byl také předsedou celostátní oborové komise pro etnografii a folkloristiku a předsedou pro obhajoby kandidátských disertačních prací v oboru národopisu. V roce 1972 musel z politických důvodů odejít z pozice předsedy Ústavu pro etnografii a folkloristiku do nuceného důchodu. Nadále však působil v ČSAV, přešel totiž do Ústavu pro českou a světovou literaturu. Mimo jiné působil jako dlouholetý redaktor v etnologickém časopise Český lid.\n\nByl zakládajícím členem světové organizace badatelů pro lidové vyprávění (International Society for Folk-Narrative Research – ISFNR), kde po určitou dobu vykonával také funkci člena předsednictva, nebo také mezinárodní etnografické organizace \"International Society for Ethnology and Folklore\". Účastnil se řady mezinárodních konferencí a kongresů a byl spoluautorem mezinárodních vydání zápoadoslovanských pohádek a západoslovanského lidového humoru. V Berlíně vydal druhé vydání publikace o českých pohádkách, která slouží jako úvod do českého pohádkosloví a studia pohádek jako folklórního druhu.\n\nÚstředním motivem jeho tvorby byl výzkum pohádky jako folklorního druhu, jejího vývoje a formách přesunu do moderních médií (televize, filmu či rozhlasu). Důležité je pak komparatistické hledisko – zkoumal například vztah české pohádky s pohádkami bratří Grimmů či souvislosti mezi českým folklorem a folklorem slovenským, polským či německým. Zabýval se také lidovou slovesností českých menšin v rumunském Banátu či Lužických srbů.\n\nNavázal na svého přítele Josefa Štefana Kubína a jeho výzkum lidového vyprávění v kladském Českém koutku. Byl mimo jiné editorem třetího vydání jeho Kladských povídek. Mimo to vydal vlastní sbírku kladských lidových povídek \"Lidová vyprávění z Kladska\", kde prvedl rozbor změn, které se v místním lidovém vyprávění udály během půlstoletí od prvního vydání Kubínových povídek.\n\nMimo vědeckých prací publikoval (obzvláště v SNDK) několik pohádkových knížek pro děti a mládež.\n\n\n\n\n\n"}
{"id": "1144111", "url": "https://cs.wikipedia.org/wiki?curid=1144111", "title": "Spolkový úřad pro ochranu ústavy", "text": "Spolkový úřad pro ochranu ústavy\n\nSpolkový úřad pro ochranu ústavy (, zkráceně BfV) je civilní vnitřní zpravodajská služba Spolkové republiky Německo, v českých zdrojích běžně označovaná zjednodušeně jako německá civilní kontrarozvědka. Jejími hlavními úkoly je získávání a vyhodnocování informací o snahách ohrožujících svobodné demokratické zřízení Německa a zároveň má pravomoci kontrarozvědky proti zpravodajské činnosti cizích států uvnitř Německa. Úřad spadá pod spolkové ministerstvo vnitra. Nemá však práva, která náleží policejním orgánům. Spolupracuje se 16 zemskými úřady pro ochranu ústavy, které jsou na něm nezávislé.\n\nPatří mezi tři zpravodajské služby Spolkové republiky. Další z nich je Spolková zpravodajská služba (, \"BND\"), což je civilní rozvědka a kontrarozvědka s vnějším polem působnosti. Služba pro vojenskou kontrašpionáž (, \"MAD\") je vojenská kontrarozvědka.\n\nSpolkový úřad pro ochranu ústavy byl založen 7. listopadu 1950, sídlí v Kolíně nad Rýnem a v roce 2012 měl necelé tři tisíce zaměstnanců. Podle týdeníku \"Der Spiegel\" chybělo úřadu v roce 2018 zhruba tisíc zaměstnanců na neobsazených pracovních místech.\n\n"}
{"id": "1144113", "url": "https://cs.wikipedia.org/wiki?curid=1144113", "title": "Henriette Rekerová", "text": "Henriette Rekerová\n\nHenriette Rekerová (* 9. prosince, 1956, Kolín nad Rýnem, Západní Německo) je německá právnička a nezávislá politička, od roku 2015 primátorku Kolína nad Rýnem.\n\nRekerová studovala v letech 1976-1986 právo na univerzitách v Kolíně nad Rýnem, Řezně a Göttingenu. Své právnické vzdělání ukončila stáží ve městě Münster. Od roku 2000 zastávala funkce náměstkyně primátora ve městě Gelsenkirchen. V roce 2010 pod její působnost spadaly sociální záležitosti, integrace a životní prostředí města Kolín nad Rýnem. Podporu jí vyslovily CDU, FDP a Zelení.\n\nV roce 2015 se rozhodla kandidovat na primátora města. Dne 17. října byla při předvolebním shromáždění pobodána účastníkem shromáždění, který se chtěl Rekerové pomstít za její vstřícný postup k uprchlíkům, kteří do Německa přicházejí v souvislosti s evropskou migrační krizí.\n\nDne 18. října 2015 zvítězila v komunálních volbách a byla zvolena za primátorku města Kolín nad Rýnem.\n\n"}
{"id": "1144121", "url": "https://cs.wikipedia.org/wiki?curid=1144121", "title": "Krovky (botanika)", "text": "Krovky (botanika)\n\nKrovky jsou obal plodu vytvořený po opylení květu, jsou tvarově variabilní a u jednotlivých druhů se odlišují. Vznikají dvěma způsoby:\n"}
{"id": "1144122", "url": "https://cs.wikipedia.org/wiki?curid=1144122", "title": "Most Hohenzollernů", "text": "Most Hohenzollernů\n\nMost Hohenzollernů (německy Hohenzollernbrücke) je železniční most přes řeku Rýn v Kolíně nad Rýnem. Je 409 m dlouhý a 29 m široký. Pojmenován je podle rodu Hohenzollernů ze Švábska.\n\nMost se nachází na rýnském říčním kilometru 688. Byl vybudován podle návrhu architekta Franze Heinricha Schwechtena v letech 1907 až 1911; nejprve v podobě dvou mostů železničních a jednoho silničního.\n\nPo vypuknutí druhé světové války se stal součástí významného strategického tahu pro dovoz techniky i lidí na západní frontu. Most byl i přes spojenecká bombardování Kolína nad Rýnem v závěru konfliktu poškozen jen lehce. K jeho vyhození do povětří se nakonec rozhodla sama německá armáda 6. března 1945, a to proto, aby nepadl do rukou postupujících amerických vojsk. Po skončení války byl přebudován, doplněn o lávky pro pěší a cyklostezku.\n\nMost je jednou z nejvýznamnějších dopravních spojnic v německé dopravní síti. Přímo za ním se totiž ze staroměstské strany nachází hlavní kolínské nádraží. Denně přes most přejede přes tisíc vlaků.\n"}
{"id": "1144123", "url": "https://cs.wikipedia.org/wiki?curid=1144123", "title": "Rueland Frueauf starší", "text": "Rueland Frueauf starší\n\nRueland Frueauf starší (* kolem 1440, Obernberg am Inn - 1507 Passau) byl pozdně gotický rakouský malíř, otec malíře Ruelanda Frueaufa mladšího (1470-1547).\nFrueauf je autorem fresek v několika kostelech ve svém rodišti Obernberg am Inn. V letech 1470-1480 žil v Salzburku (občanem 1478). Některé zdroje uvádějí, že mohl být žákem Konrada Laiba, ale ten je doložen v Salzburku pouze do roku 1460. Od roku 1480 byl Frueauf občanem Passau. Roku 1484 cestoval do Nizozemska. V jeho dílně pracoval také tzv. Mistr oltáře z Grossgmain.\n\nFrueauf upustil od pozdně gotického realismu a prostorové iluze. Je pro něj typická robustnost figur, zahalených do bohatých tkanin, a chladná a vyvážená barevnost pozadí, které působí abstraktně. Jindy užívá syté barvy na zlatém pozadí. Tváře postav, které často připomínají Pietera Brueghela staršího, jsou nositelem dramatického napětí jeho obrazů.\n\nSpolu s Michaelem Pacherem, se kterým spolupracoval na oltáři pro františkánský kostel v Salzburgu, je považován za nejvýznamnějšího umělce alpské oblasti konce 15. století. Je autorem 2 m vysokého křídlového oltáře z roku 1490-91 s pašijovými scénami a se scénami z života Panny Marie na zadní straně. Oltář byl později rozdělen a jeho devět částí je nyní ve vídeňském Belvederu.\nJe mu přisuzován také křídlový oltář z hradní kaple Freudensee, přenesený do farního kostela sv. Víta v Hauzenbergu. Autorství oltáře s pašijovými scénami z Regensburgu je sporné.\n\n\n"}
{"id": "1144125", "url": "https://cs.wikipedia.org/wiki?curid=1144125", "title": "Jozef Emanuel", "text": "Jozef Emanuel\n\nJozef Emanuel (18. března 1803 Vrbové, Rakousko – 8. května 1890 Košeca, Rakousko-Uhersko) byl slovenský básník.\n\nJozef Emanuel studoval na gymnáziích v Nitře a od roku 1821 v Bratislavě, filozofii v Nitře a teologii v Trnavě.\n\nPo kněžském vysvěcení kaplanoval v Bytči a Košeci. Od roku 1845 byl farářem v Horních Kočkovcích. Roku 1846 přešel na faru do Košece, ke které se váže podstatná část jeho kněžského působení. Od roku 1860 byl děkanem Ilavského distriktu. Roku 1870 byl zvolen do prvního výboru Spolku sv. Vojtěcha.\n\nByl zakládajícím členem Matice slovenské a gymnázia v Kláštoru pod Znievom.\n\nVedle kněžské činnosti vyznačil se jako básník, plodný publicista a propagátor českého tisku. Příležitostnými básněmi a písněmi, nábožensko-mravními úvahami i humoristickými články přispíval do několika slovenských časopisů: \"Cyrill a Method, Černokňažník, Literárne listy, Katolícke noviny, Slovenské noviny, Orol tatranský, Priateľ školy a literatúry, Sokol a Rarášek.\"\n\nPrvní básně mu pomohl uveřejnit Ľudovít Štúr v \"Orlu tatranském\" v letech 1845–1846 pod názvem \"K Orlovi, Jeseň\" a \"K novému roku rodákom\". Na základě těchto publikací mohl Jozef Miloslav Hurban ve své odpovědi na Kollárův polemický spis \"Hlasové o potřebě jednoty spisovného jazyka pro Čechy, Moravany a Slováky\" uvést Josefa Emmanuela spolu s dalšími slovenskými literáty jako autora, který dokumentoval příklon slovenských spisovatelů k spisovné češtině.\n\nUž v padesátých letech 19. století se Emanuel zapojil do hnutí spolků střízlivosti. V Katolických novinách uveřejnil články proti pití \"Pálenka a její miláček\" (1852) a \"Žiaľ a vzdychanie bohabojného hospodára nad ľudom korheľstvu oddaným\" (1855). Tam publikoval i báseň \"Masopust\" (1884), ve které staví do protikladu slavení masopustu v minulosti a současnosti. V pálence vidí příčinu mravního a hospodářského úpadku lidu.\n\nÚspěšná byla také Emmanuelova vánoční hra \"Betlém\" (Budín 1856), která rozšířila poměrně skromnou slovenskou divadelní produkci období bachovského absolutismu.\n\nMnohostrannost Emmanuelovy kulturní činnosti potvrzují jeho příspěvky v humoristických časopisech Černokněžník a Rarášek, kde publikoval cyklus humoresek s ústřední postavou Raráška.\n"}
{"id": "1144138", "url": "https://cs.wikipedia.org/wiki?curid=1144138", "title": "Vladimír Tesař", "text": "Vladimír Tesař\n\nVladimír Tesař (20. říjen 1924 Praha - 12. říjen 2008 Praha) byl český malíř, ilustrátor, grafik, typograf a scénograf.\n\nV letech 1940 - 1944 studoval na Státní grafické škole. Ve studiích pokračoval v letech 1945 - 1950 na Akademie výtvarných umění v Praze v ateliéru grafiky Vladimíra Pukla. Poté v letech 1950 - 1954 pokračoval ve studiu scénografie na téže škole v ateliéru Františka Tröstera. V letech 1954 - 1959 pak na Akademii působil jako asistent grafické speciálky.\n\nByl členem Skupiny M 57 a Sdružení českých umělců grafiků Hollar.\n\nIlustroval desítky knih. Mezi nejznámější tituly patří Goethův \"Faust\", vydaný k 150. výročí úmrtí autora (1982) a \"Babička\" Boženy Němcové (1979).\n\nDlouhodobě spolupracoval s nakladatelstvím Československý spisovatel. Dále pracoval pro časopisy: \"Typografie\", \"Literární noviny\", \"Tvar\", \"Výtvarná práce\", \"Listy klubu přátel poezie\" a další. Navrhoval divadelní a filmové plakáty\n\n\n"}
{"id": "1144144", "url": "https://cs.wikipedia.org/wiki?curid=1144144", "title": "Twitch.tv", "text": "Twitch.tv\n\nTwitch.tv je platforma pro živé vysílání (streaming). Byla založena v červnu 2011 spolumajiteli stránky Justin.tv, Justinem Kanem a Emmettem Shearem. Druh tohoto vysílání se zaměřuje především na videohry, vysílání soutěží eSports (progaming) a další podobné akce s herním účelem, ale i hudbu, umění, či Talk Show. Obsah webu lze prohlížet buď živě, nebo pomocí záznamu z daného vysílání, u kterých si streamer může určit, jestli obsah bude volný uživatelům, nebo jej zpoplatní.\n\nTwitch.tv je nejpopulárnější služba tohoto typu, v říjnu 2013 měla 45 milionů unikátních diváků svých internetových stránek, a od února 2014 byla považována za čtvrtý největší zdroj špičkového internetového provozu ve Spojených státech. \n\nV srpnu 2014 byla stránka zakoupena americkou společností Amazon.com za 970 mil. dolarů.\n\nV červenci 2011 zahájila společnost Twitch Partnerský program \n\nPartnerský program umožňuje producentům, aby měli příjmy z reklam.\nUživatelé Twitch se navíc mohou přihlásit k odběru partnerských kanálů streamerů za 4,99 USD, 9,99 USD, nebo 24,99 USD za měsíc, což často umožňuje uživateli přístup k jedinečným emotikonům, výhodám v chatu, sledování bez reklam a dalším výhodám.\nDiváci mohou streamera podpořit pomocí měny takzvaných bitů. (1 bit =1 cent)\n\nAčkoli výjimky byly dělány, Twitch předtím vyžadoval, aby potenciální partneři měli průměrně 500 diváků na streamu, stejně jako konzistentní plán streamů přinejmenším tři dny v týdnu. Od uvedení funkce „Úspěchy“ však existuje jasnější „cesta k partnerství“ se sledovatelnými cíli, kde streamer vidí trvání, četnost streamů a průměrnou sledovanost.\n\nV dubnu 2017 Twitch zahájil svůj „affiliate program“, který umožňuje menším kanálům generovat příjmy. Účastníci tohoto programu získají některé, ale ne všechny, výhody partnerského programu. Streameři mohou profitovat z fandění s Bity, které lze zakoupit přímo na Twitchi. Spolupracovníci mohou také přistupovat k funkci předplatných se všemi stejnými funkcemi, ke kterým mají přístup partneři, jen mohou odemknout maximálně 5 emote slotů. V září 2019 služba oznámila, že spolupracovníci získají podíl na výnosech z reklamy.\n\n"}
{"id": "1144177", "url": "https://cs.wikipedia.org/wiki?curid=1144177", "title": "Twitch", "text": "Twitch\n\nTwitch může být:\n"}
{"id": "1144180", "url": "https://cs.wikipedia.org/wiki?curid=1144180", "title": "The Death of the Incredible Hulk", "text": "The Death of the Incredible Hulk\n\nThe Death of the Incredible Hulk je americký televizní akční film z roku 1990, který natočil Bill Bixby podle komiksových příběhů o Hulkovi. Snímek je posledním z trojice televizních filmů, které navazují na seriál \"The Incredible Hulk\", jehož vysílání bylo ukončeno v roce 1982. V předchozích letech vznikly také snímky \"Návrat neuvěřitelného Hulka\" (1988) a \"Proces s neuvěřitelným Hulkem\" (1989).\n\nDoktor David Banner nyní používá jméno David Bellamy, pod kterým pracuje jako mentálně zaostalý uklízeč v přísně střeženém vědeckém výzkumném zařízení v Portlandu. Získává tím přístup k práci jednoho z místních vědců, Ronalda Pratta. Myslí si totiž, že by Prattovy studie mohly být klíčem k vyléčení Bannerova stavu, který se při vzteku nebo silném strachu mění ve velké zelené monstrum zvané Hulk. O Prattovu práci však mají zájem i východoevropští špióni v čele s nemilosrdným Kašou, který donutí svoji podřízenou Jasmin, aby ukradla složky z Prattovy laboratoře.\n\n\n"}
{"id": "1144182", "url": "https://cs.wikipedia.org/wiki?curid=1144182", "title": "Baltasar Saldoni", "text": "Baltasar Saldoni\n\nBaltasar Saldoni i Remendo (4. ledna 1807 Barcelona – 3. prosince 1889 Madrid) byl katalánský varhaník, hudební skladatel a muzikolog.\n\nNarodil se 4. ledna 1807 v Barceloně. Jako chlapec zpíval ve sboru kláštera Montserrat, kde získal základní hudební vzdělání. Studoval dále v Barceloně u Francesca Queralta a Mateua Ferrera. Jako varhaník a hudební skladatel působil v kostele Santa Maria del Mar, v klášterech San Cugat a San Francisco.\n\nV roce 1826 uvedl své první dílo pro divadlo, operetu \"El triunfo del amor\" na text José Alegreta. V roce 1829 přesídlil do Madridu. Hned následujího roku se stal profesorem hudební teorie na nově otevřené konzervatoři \"El Real Conservatorio Superior de Música de Madrid\", kterou založila královna Marie Kristýna. V roce 1838 debutoval s velkým úspěchem operou \"Ipermestra\" na text Pietra Metastasia v divadle \"Teatro de la Cruz\". V letech 1848–1851 působil jako dirigent v divadle \"Teatro del Príncipe\". Svými zarzuelami přispěl k rozvoji španělské národní opery. Z jeho muzikologických děl je nejvýznamnější biografický a bibliografický slovník španělských skladatelů \"Diccionario biográfico-bibliográfico de efemérides de músicos españoles\", první španělské dílo tohoto druhu. \n\nZemřel v Madridu 3. prosince 1889 a je pochován na hřbitově \"Cementerio de San Justo\" v patiu \"San Millán\".\n\n\n\nKromě toho zkomponoval velké množství vokálních skladeb: písní, romancí, árií a sborů. Zvláště rozsáhlá je jeho tvorba v oblasti chrámové hudby. Napsal 3 velké mše, 2 Stabat mater a mnoho drobnějších chrámových skladeb a skladeb pro varhany.\n\n\n"}
{"id": "1144183", "url": "https://cs.wikipedia.org/wiki?curid=1144183", "title": "Bieszczadský národní park", "text": "Bieszczadský národní park\n\nBieszczadský národní park () je jeden z 23 polských národních parků. Nacházející se v západních Bukovských vrších. Byl založen v roce 1973.\n\nMezi roky 1944-1947 bylo z území dnes existujícího národního parku vysídleno místní obyvatelstvo a plochy bývalých vesnic a osad začaly zarůstat stromy a keři a stále častěji se zde začaly objevovat divoká zvířata. Tímto způsobem modelovaná krajina, zčásti přirozeně, zčásti zásahem lidské ruky, dostala název „krajina údolí“. Při cestách přes bieszczadská údolí je možno stále ještě nalézt stopy dávného osídlení - meze a terasy polí, sklepy a zasypané studně, základy domů, aleje i zdivočelé sady. Kvůli zachování otevřených ploch se provádí pravidelné kosení a od r. 1993 rovněž pasení huculských koní. Chov tohoto ve východních Karpatech původního druhu probíhá ve Wolosatém a v Nižné Tarnawie.\n\nPrvní plány na vytvoření parku pochází z poloviny 50. let 20. století. Zprvu park zaujímal celkovou rozlohou 5 582 ha, přičemž pojal do svých hranic nejvyšší vrcholy Bieszczad, mj.: Tarnici (1346 m n. m.), Krzemieň (1335 m n. m.) a Halicz (1333 m n. m.) a pásmo Caryňské poloniny (1297 m n. m.). Park byl v letech 1989, 1991, 1996 a 1999 rozšiřován. V současné době jeho povrch činí 29 202 ha a co se týče rozlohy, je největším národním parkem v polských horách.\n\nBieszczadský národní park je třetím největším národním parkem na území Polska. V okamžiku jeho založení, roku 1973, do sebe pojal masívy Tarnicy, Krzemiena a Haliče a podvrcholovou partii Caryňské poloniny o velikosti skoro 59,55 km. Rozloha parku byla v letech 1989, 1991, 1996 a 1999 čtyřikrát rozšiřována. Pojem „národní park“ byl nicméně v polských Bieszczadech znám značně dříve než od roku 1973. Již od 50. let 20. století se nacházely poloniny ve správě ředitelství Tatranského národního parku. Bylo to spojeno především s hledáním nových pastvin pro podhalaňské ovce, jimž přísná ochrana v Tatranském národním parku znemožnila přístup na tatranské louky. Bieszczadský národní park zahrnuje velkou část tzv. polských Vysokých Bieszczad a také několik enkláv, z nichž největší leží v dolině Horního Sanu, kde správa parku přebrala po kombinátu Igloopol louky a neúrodné plochy.\n\nV roce 1992 se stal částí Biosférické rezervace Východní Karpaty. BNP zahrnuje jihovýchodní část podkarpatského vojvodství. Na jeho území leží též nejjižnější bod Polska, který je umístěný na hranici s Ukrajinou - vrchol Opołonek (1028 m n. m.). Správa národního parku sídlí v Ustrzykách Górnych. Jeho symbolem je rys a park byl založen roku 1973.\n\nBNP chrání nejvyšší části polských východních Karpat. Rozlišují se v něm dva vegetačně-klimatické stupně: dolní stupeň a poloniny. Přibližně 80% rozlohy BNP pokrývají přirozené listnaté lesy a lesy smíšené s bukem, olší šedou, javorem, smrkem a jedlí, z čehož 15% je uznáno jako původní pralesní porost. Dá se nalézt na jihozápadních úbočích Malé a Velké Rawky a na severních svazích Smereku. Zóny přísně chráněné tvoří okolo 63% povrchu, což je nejvíce ze všech národních parků v Polsku.\n\nPočet potvrzených druhů cévnatých rostlin rostoucích v BNP se pohybuje okolo 780 druhů, z čehož přibližně 30 druhů jsou východokarpatské, z nichž 7 jsou karpatské endemity (np. černýš skalní, oměj chlupoplodý a hvozdík kartouzek - Dianthus carthusianorum subsp. saxigenus). Nad hranicí lesa, mezi 1150-1250 m n. m., se rozprostírá jedinečný a nikde jinde v Polsku nevyskytujících se východokarpatských holí nazvaných „poloniny“, které zaujímají zhruba 1800 ha. Téměř 90% z tohoto území podléhá přísné ochraně. V polovině 40. let 20. století ustala na poloninách velmi intenzivní pastva dobytka, kterou tam prováděli bývalí obyvatelé. Roste zde řada rostlin, které se buď zřídka či vůbec v polských horách nevyskytují, jako např. \"Aconitum bucovinense\", viola dácká, pcháč Waldsteinův, či též černýš Herbichův. Časně zjara hojně kvete podél vodních toků bledule jarní. Vyskytuje se zde její karpatský poddruh charakteristický tím, že některým jedincům vyrůstají z lodyhy dva květy.\n"}
{"id": "1144190", "url": "https://cs.wikipedia.org/wiki?curid=1144190", "title": "Hulk (film)", "text": "Hulk (film)\n\nHulk je americký akční film z roku 2003, který natočil Ang Lee podle komiksových příběhů o Hulkovi. Titulní postavu ztvárnil Eric Bana. Do amerických kin byl film, jehož rozpočet činil 137 milionů dolarů, uveden 20. června 2003, přičemž celosvětově utržil 245 360 480 dolarů. O pět let později byl natočen reboot \"Neuvěřitelný Hulk\", který je součástí filmové série Marvel Cinematic Universe.\n\nGenetik Bruce Krenzler pracuje se svou kolegyní a bývalou přítelkyní Betty Rossovou na výzkumu nanomedů, které mají po nízké dávce záření gama opravovat buňky. V laboratoři však dojde k nehodě, při které je Bruce vystaven značnému množství gama radiace. Nedlouho poté zjistí, že kvůli tomuto incidentu se změní ve velké zelené monstrum, kdykoliv se rozzuří. Setká se se svým biologickým otcem Davidem Bannerem, který v 60. letech prováděl na sobě tajné vojenské pokusy a který byl dlouho armádou zadržován. Po Bruceovi však jde i generál Thaddeus Ross, otec Betty, který kdysi vedl Davidův výzkum.\n\n\n"}
{"id": "1144192", "url": "https://cs.wikipedia.org/wiki?curid=1144192", "title": "Isabel Durantová", "text": "Isabel Durantová\n\nIsabel Durantová ( * 1993) je australská herečka a baletka. Narodila se v Sydney. Hrála v seriálu Taneční akademie (Dance Academy), kde ztvárnila roli Grace. Také hraje mořskou vílu z ostrova Mako v seriálu Mako mermaids. Úspěšně se účastnila taneční soutěže SYTYCD.\n"}
{"id": "1144197", "url": "https://cs.wikipedia.org/wiki?curid=1144197", "title": "Mike Snoei", "text": "Mike Snoei\n\nMike Snoei (* 4. prosince 1963, Rotterdam, Nizozemsko) je bývalý nizozemský fotbalový obránce a mládežnický reprezentant. Celou hráčskou kariéru strávil ve třech klubech z Rotterdamu: Feyenoord, Excelsior Rotterdam a Sparta Rotterdam. Po jejím ukončení se stal fotbalovým trenérem, mimo Nizozemsko koučoval kluby mj. v Kataru, Řecku, Číně, Indii.\n\nV Nizozemsku působil v klubech Feyenoord (1981–1982), Excelsior Rotterdam (1982–1988) a Sparta Rotterdam (1988–1993). Jak vidno, celou svou hráčskou kariéru strávil v rotterdamských týmech. V létě 1993 byl nucen ve věku 29 let ukončit kariéru kvůli zdravotním problémům s kolenem (přetržené vazy).\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2). \n\n"}
{"id": "1144199", "url": "https://cs.wikipedia.org/wiki?curid=1144199", "title": "Archangelská gubernie", "text": "Archangelská gubernie\n\nArchangelská gubernie ( ) byla jednou z gubernií carského Ruska zřízená nařízením Petra I. Se svou rozlohou 842 531 km byla největší gubernií Ruského impéria, která existovala v období od 18. prosince 1708 do 14. ledna 1929. Její hranice zabíraly celou severní polokouli a sahaly od Finska přes severní ledový oceán až k Uralu a Bílému moři. Hlavním městem gubernie byl Archangelsk.\n\nÚzemí gubernie bylo zpočátku součástí Archangelogorodské gubernie, která vznikla v roce 1708. O 11 let později (1719) byla rozdělena na 4 provincie, z nichž první tři v roce 1780 utvořily Vologodské místodržitelství. Z něj se v roce 1784 oddělilo Archangelské místodržitelství, které se v roce 1796 stalo součástí Archangelské gubernie. Od 14. ledna 1929, když se společně s Vologodskou a Severodvinskou gubernií stala součástí Severního kraje, ze kterého se po vytvoření Republiky Komi (5. prosince 1936) přetvořila na Severní oblast. Z ní se po jejím rozdělení (23. září 1937) utvořila Archangelská a Vologdská oblast.\n\n"}
{"id": "1144200", "url": "https://cs.wikipedia.org/wiki?curid=1144200", "title": "Gl 174", "text": "Gl 174\n\nGl 174 je hvězda spektrálního typu K<nowiki>3</nowiki>V v souhvězdí Býka a hvězda je oranžovým trpaslíkem. Hvězda je od Země vzdálena asi 43,0 světelného roku. Má zdánlivou hvězdnou okolo osmé magnitudy. Radiální rychlost hvězdy činí 0,39±0,28 km/s.\n\nHD 29697 je číslo hvězdy v katalogu Henry Drapera. Gliese 174 je označení hvězdy v katalogu nejbližších hvězd a jako proměnná hvězda má označení V834 Tauri.\n\nV834 Tauri je proměnná hvězda typu BY Draconis s maximální a minimální hvězdnou velikostí 7,94, respektive 8,33, takže ji pouhým okem nikdy nemůžeme spatřit.\n\nHvězda byla zkoumána na náznaky oběžného disku pomocí vesmírného dalekohledu Spitzer, ale nebyl zjištěn statisticky významný nadbytek infračerveného záření. \n"}
{"id": "1144204", "url": "https://cs.wikipedia.org/wiki?curid=1144204", "title": "Gl 868", "text": "Gl 868\n\nGl 868 je hvězda spektrálního typu K<nowiki>5</nowiki>V vzdálená 44,5 světelného roku. Jedná se o oranžového trpaslíka, který se nachází v souhvězdí Jižní ryby. Hvězda není viditelná pouhým okem.\n"}
{"id": "1144206", "url": "https://cs.wikipedia.org/wiki?curid=1144206", "title": "Goiás (město)", "text": "Goiás (město)\n\nGoiás je brazilské město ve stejnojmenném spolkovém státě Goiás. Rozkládá se v hornatém terénu pohoří Serra Dourada. Historické centrum města, s mnoha zachovalými budovami portugalské barokní architektury, je od roku 2001 zapsáno na seznamu světového kulturního dědictví UNESCO. V roce 2015 zde žilo více jak 24 tisíc osob.\n\nHistorické centrum se rozkládá na obou březích řeky Vermelho (přítok Araguaiy). Zatímco levý břeh je zastavěn převážně obytnými domy lidového charakteru, na pravém břehu se nachází několik kostelů, kasárny, hlavní náměstí s trhem, guvernérský palác a obytné domy reprezentativnějšího charakteru. Městský urbanismus a uspořádání je příkladem přirozeného organického rozvoje hornického města, který se přizpůsoboval topologickým podmínkám lokality.\n"}
{"id": "1144228", "url": "https://cs.wikipedia.org/wiki?curid=1144228", "title": "Linsang skvrnitý", "text": "Linsang skvrnitý\n\nLinsang skvrnitý (\"Prionodon pardicolor\") je šelma z čeledi asijští linsangové (\"Prinodontidae\") a rodu linsang (\"Priodon\"). Druh popsal Brian Houghton Hodgson roku 1842. Jedná se o nejbližší žijící příbuzné kočkovitých. Jsou známy dva poddruhy této šelmy.\nLinsang skvrnitý se vyskytuje v Indočíně, konkrétně v Indii, Číně, Nepálu, Laosu, Myanmaru, Vietnamu aj. Jeho populace zásadním způsobem neubývá a dle IUCN je málo dotčeným druhem.\nLinsang měří na délku 38 až 41 cm, na ocas připadá dalších cca 34 cm. Na výšku dosahuje 13–14 cm. Hmotnost se pohybuje okolo 600 gramů. Samice a samci jsou stejně velcí. Tělo je černě pruhované, zakončené dlouhým ocasem s černými kruhovitými pruhy. Kožešina je hustá a jemná, což je důvod, proč jsou tyto šelmy lidmi loveny. Mají dobrý zrak a jejich oči jim umožňují vidět i ve tmě. Na tlapkách mají ostré drápy.\n\nKvůli plíživému pohybu po větvích je možná záměna s některými hady, například s krajtami.\n\n\nLinsangové jsou predátoři, kteří značnou část života tráví ve stromoví. Pohybu po zemi se však nevyhýbají. Jsou to noční tvorové, přes den spí v dutinách stromů nebo v úkrytech pod kořeny. Loví hlodavce, hmyz, ptáky a jiné menší obratlovce. Požírají též mršiny, vajíčka a ovoce.\n\nRozmnožování probíhá v únoru a srpnu. Mláďata se rodí jedno až dvě, po narození váží asi 40 g.\n\n"}
{"id": "1144233", "url": "https://cs.wikipedia.org/wiki?curid=1144233", "title": "Achtopol", "text": "Achtopol\n\nAchtopol ( \"Ахтопол\", \"Αγαθούπολη\") je město v jihovýchodním Bulharsku. Leží v Burgaské oblasti, v obštině Carevo. Je to známé letovisko na jižním bulharském pobřeží Černého moře. Žije zde přes 1 000 obyvatel a jde o nejjižnější město na bulharském pobřeží poblíž hranice s Tureckem.\n\nNa místě dnešního města existovaly osady již od mladší doby kamenné. V době železné byla oblast osídlena thráckým kmenem Thynů. Vlastní město bylo založeno kolem roku 430 př. n. l. řeckými kolonisty z Athén. Předpokládá se, že jeho založení se váže na aktivity Perikla v černomořské oblasti. Město se stalo obchodním centrem, protože razilo vlastní mince. Po nájezdech barbarů od 5. do 7. století bylo město obnoveno byzantským vojevůdcem Agathonem, který jej pojmenoval \"Agathopolis\".\n\nBěhem středověku byl Agatopol střídavě začleňován do Bulharské a do Byzantské říše. Nápis chána Kruma z roku 812 svědčí o jeho vládě. V roce 1304 ho získal císař Teodor Svetoslav. Kolem roku 1389, dvacet let po dobytí Drinopole Osmanskou říší, sem přenesl svoje sídlo tamější metropolita. Osmanští Turci začlenili město do své říše v roce 1453 a nazývali ho \"Ahtenbolu\", později \"Ahtabolu\". V 17. století je Achtopol zmíněn jako sídlo biskupa.\n\nPočátkem 20. století občané Achtopolu vlastnili 45 lodí, z toho tři s výtlakem mezi 1 000 a 3 000 tun. Když v roce 1912 vypukla první balkánská válka z Achtopolu se k makedonsko-drinopolské domobraně přihlásili dva dobrovolníci. Po balkánských válkách připadlo město v roce 1913 Bulharsku, řecké obyvatelstvo bylo vyhnáno a do města přišli bulharští uprchlíci z Východní Thrákie. V roce 1918 bylo téměř celé město zničeno požárem a shořela i starobylá katedrála Zesnutí přesvaté Bohorodice. Soudobé město vzniklo po požáru, když bylo celé nově postaveno. V roce 1926 mělo 1 095 obyvatel.\n\nŘečtí vyhnanci založili v Řecku, v kraji Pieria, obec \"Nea Agathoupoli\" (Nový Achtopol).\n\nMěsto se rozkládá na skalnatém poloostrově na pobřeží Černého moře na úpatí pohoří Strandža.\nLeží 14 km jižně od města Carevo, které je sídlem zdejší obštiny, a 5 km severně od ústí řeky Veleka. Město leží uvnitř přírodního parku Strandža.\n\nKlima je zčásti středomořské s chladnými léty a mírnými zimami.\n\nVe městě žije 1 307 stálých obyvatel (1 419 obyvatel včetně přechodně bydlících). Podle sčítáni 1. února 2011 bylo národnostní složení následující:\nMěsto je sídlem Achtopolské diecéze (správněji Agatopolské eparchie) Konstantinopolského patriarchátu, která existuje od 15. století. Město je jedním z pěti známých sídel eparchií na území současného Bulharska.\n\nRozhodující příjmy města plynou z turistického ruchu a rybolovu.\nNejstarší zachovanou památkou je kostel Nanebevstoupení Páně postavený v roce 1776. Dále se zde nacházejí pozůstatky kláštera Sveti Jani (Jana Křtitele) z 12. století, torza opevněných hradeb (v některých místech až do 8 m vysokých a 3,5 m širokých). Poblíž poloostrova leží zbytky thráckých zdi. Ve městě je historické muzeum.\n\nVe 40. a 50. letech byl Achtopol konečnou stanicí úzkorozchodné železnice Achtopol - Brodilovo – Kosti, která byla koncem 50. let zrušena pro údajnou neefektivnost.\n\nJediným sportovním klubem ve městě je Fotbalový klub Achtopol. Byl založen v roce 1992 pod názvem \"Černo more (Achtopol)\" a po tři roky soutěžil v jižní oblastní skupině B. Poté měl sporadické úspěchy, ale v roce 2006 se vrátil do jižní oblastní skupiny B. V sezóně 2008/2009 se umístil na devátém místě z deseti účastníků. Protože Achtopol nemá vlastní stadión, hrají se soutěžní zápasy v sousedním městě Carevu.\n\n\n"}
{"id": "1144234", "url": "https://cs.wikipedia.org/wiki?curid=1144234", "title": "René Roord", "text": "René Roord\n\nRené Roord (* 15. května 1964, okres Berghuizen, Nizozemsko) je bývalý nizozemský fotbalový záložník a mládežnický reprezentant. Od roku 2007 působil i jako trenér. Se svým mladším bratrem Hansem Roordem pracoval i v rodinné pojišťovací firmě Roord Assurantie BV, kterou založil jeho otec.\n\nV Nizozemsku hrál v mládí dle přání otce za amatérský klub Quick'20 z Oldenzaalu, zatímco jeho spolužáci hráli za FC Berghuizen. Poté přestoupil do FC Twente. Zde debutoval v profesionální kopané a hrál až do konce sezóny 1986/87, kdy ve věku 23 let skončil s profesionálním fotbalem (ke konci kariéry trpěl na následky zranění – zlomenina lýtkové kosti a přetržené vazy v kotníku). Následně hrál od roku 1988 opět na amatérské úrovni v Quick'20, kde zažil v roce 1990 postup do Hoofdklasse.\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2). \n\n"}
{"id": "1144235", "url": "https://cs.wikipedia.org/wiki?curid=1144235", "title": "Operace Rolling Thunder", "text": "Operace Rolling Thunder\n\nOperace Rolling Thunder byl název pro postupné a dlouhotrvající letecké bombardování Severního Vietnamu jednotkami americké 2. letecké divize (později 7. Air Force) amerického námořnictva a leteckých sil Jižního Vietnamu od 2. března 1965 do 1. listopadu 1968 během vietnamské války.\n\nOperace měla vytyčené čtyři cíle (které se postupně vyvíjely):\nTyto cíle se však ukázaly být náročným úkolem: jednak pro omezení vyplývající z politiky studené války, ale i kvůli vojenské pomoci, kterou Severnímu Vietnamu poskytovaly jeho spojenci: Sovětský svaz a Čína.\n\nRolling Thunder se stala nejintenzivnější vzdušnou i pozemní bitvou během období studené války a je přirovnávána k bombardování nacistického Německa během druhé světové války. Díky pomoci svých spojenců dokázal Severní Vietnam vytvořit velmi účinnou kombinaci pozemní protivzdušné obrany, výborně doplňovanou jeho leteckými jednotkami. Po jedné z nejdelších kampaní v historii letectví vůbec se operace Rolling Thunder ukázala být strategickým selháním armády Spojených států, protože nedosáhla žádného ze svých cílů. Odvetné nálety operace Rolling Thunder spolu s pozdějšími leteckými operacemi od listopadu 1968 do dubna 1972 lze považovat za nejdelší bojovou leteckou kampaň v historii. Laos, Kambodža a Vietnam patří mezi nejintenzivněji bombardované oblasti v dějinách.\n\n"}
{"id": "1144238", "url": "https://cs.wikipedia.org/wiki?curid=1144238", "title": "Bělské papírny", "text": "Bělské papírny\n\nBělské papírny jsou papírenský závod v okrese Mladá Boleslav. Leží asi 5 km východně od města Bělé pod Bezdězem na jeho katastrálním území. Závod se rozprostírá v údolí říčky Bělé, jejíž vody využívá.\n\nBělské papírny je také název základní sídelní jednotky, která zahrnuje k papírnám přilehlé osady Šubrtov a Pohotovostní osada na jižní terase údolí. V areálu je několik vodních nádrží. Ze severní strany prochází kolem areálu železniční trať č. 080 (k ní je napojena závodní vlečka) se zastávkou Bělá pod Bezdězem zastávka. Z jižní strany vede silnice II/276.\n\nNejvětší problém v podobě znečišťování následného toku říčky Bělé byl ale odstraněn až v roce 2005 instalováním biologické čističky.\n\nPoslední změna vlastníka nastala v roce 2011, kdy proběhla fůze s firmou Kavalierglass.\n"}
{"id": "1144240", "url": "https://cs.wikipedia.org/wiki?curid=1144240", "title": "Azovská gubernie", "text": "Azovská gubernie\n\nAzovské gubernie () byla jedna z gubernií Ruského impéria v letech 1708 - 1725 a 1775 - 1783. Byla jednou z 8 gubernií, které vznikly na základě nařízení Petra I. dne 18. prosince 1708. Od roku 1725, když se stala kořistí Osmanské říše, byla přejmenována na Voroněžskou gubernii; od roku 1775 nosila svůj původní název. O 8 let později (1783) se sloučila s Novoruskou gubernií a vytvořila Jekatěrinoslavské místodržitelství.\n\n"}
{"id": "1144242", "url": "https://cs.wikipedia.org/wiki?curid=1144242", "title": "Mario Been", "text": "Mario Been\n\nMario Been (* 11. prosince 1963, Rotterdam, Nizozemsko) je bývalý nizozemský fotbalový záložník a reprezentant (odehrál v roce 1984 jeden zápas za \"Oranje\"). Část své kariéry strávil v nizozemském klubu Feyenoord, s nímž získal v sezóně 1983/84 double (titul v Eredivisie i nizozemském poháru). \nMimo Nizozemsko působil na klubové úrovni v Itálii a Rakousku. Po skončení hráčské kariéry se stal trenérem.\n\nZa rok 1984 byl vyhlášen talentem roku v nově vytvořené anketě Fotbalista roku Nizozemska.\n\nV Nizozemsku působil v seniorské kopané v klubu Feyenoord (1982–1988), poté odešel do Itálie, kde hrál v klubu Pisa SC (1988–1990). Následně se vrátil do Nizozemska a podepsal smlouvu s Roda JC Kerkrade (1990–1991). V letech 1991–1992 hrál za SC Heerenveen. Období 1992–1993 strávil ve druhém zahraničním angažmá v rakouském mužstvu FC Wacker Innsbruck. Jeho posledním angažmá byl nizozemský klub Excelsior Rotterdam v letech 1993–1995. \n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2). \n\nV A-mužstvu Nizozemska debutoval 14. 11. 1984 v kvalifikačním utkání ve Vídni proti týmu Rakouska (prohra 0:1). Byl to jeho jediný zápas v nizozemském národním A-týmu.\n\n"}
{"id": "1144243", "url": "https://cs.wikipedia.org/wiki?curid=1144243", "title": "Karel Kněžourek", "text": "Karel Kněžourek\n\nKarel Kněžourek (7. listopadu 1857 Městec Králové – 3. listopadu 1920 Žleby) byl český pedagog, přírodovědec, botanik, zoolog, entomolog a ornitolog.\n\nV letech 1893–1909 působil jako řídící učitel v Starkoči u Čáslavi a v letech 1909–1919 ve Žlebech. Navzdory skutečnosti, že byl obyčejných vesnickým učitelem, se vypracoval na uznávaného přírodovědce. Je známý jako autor \"Velkého přírodopisu ptactva I., II.\", který vyšel v letech 1910–1912, a celé řady populárních článků hlavně o ptácích a hmyzu v časopise Vesmír (Nové pokusy s chovem bourců, 1906), a Příroda (Drvopleň vrbový, 1919–1920). Přispíval také do lesnických a mysliveckých časopisů Jana Doležala a J. V. Rozmary a do Loveckého obzoru pod vlastním jménem, ale i pod pseudonymy. Psal např. o hospodářském významu hmyzožravého ptactva (1904–1905), o škůdcích ovocných stromů (1907) a živočichů (1908).\n\n\n"}
{"id": "1144250", "url": "https://cs.wikipedia.org/wiki?curid=1144250", "title": "Sparta&amp;K", "text": "Sparta&amp;K\n\nSparta&K, v letech 2005–2010 známý pod názvem Spartak Moskevská oblast, je ruský ženský basketbalový klub sídlící ve městě Vidnoje jižně od Moskvy. Klub je čtyřnásobným vítězem Euroligy v basketbale žen.\n\nHistorie klubu začíná dle oficiálních stránek v roce 2005. Tehdy do klubu Spartak Moskevská oblast, sídlícího v Noginsku, vstoupil nový mecenáš – Šabtaj Kalmanovič. Klub se přestěhoval nejprve do Chimki, od roku 2006 pak sídlí v městě Vidnoje. Původní klub z Noginsku ovšem nezanikl, pokračoval v nižších soutěžích a v sezóně 2010/11 se opět vrátil do nejvyšší ruské ligy. Ačkoliv Sparta&K po sportovní stránce navázal na svého „předchůdce“ z Noginsku (pro sezónu 2005/06 po něm přebral místo v nejvyšší ruské lize i v ženském EuroCupu), považuje rok 2005 za svůj rok vzniku a k historii svého „předchůdce“ se nehlásí.\n\nKlub ihned po svém „založeni“ zaútočil na nejvyšší příčky ruských i evropských basketbalových soutěží. V sezóně 2005/06 triumfoval v EuroCupu žen, v dalších dvou sezónách ovládl jak ruskou ligu, tak Euroligu. V Eurolize vzápětí přidal ještě další dva triumfy – se čtyřmi triumfy v řadě je prvním a zatím jediným týmem, který od přerodu PMEZ na Euroligu dokázal triumfovat více než 2× za sebou.\n\nHlavní mecenáš klubu Šabtaj Kalmanovič byl v listopadu 2009 v Moskvě zavražděn. Jeho smrt klub poznamenala, nicméně se s ní dokázal vyrovnat a po sportovní stránce stále patří k ruské i evropské špičce.\n\n"}
{"id": "1144252", "url": "https://cs.wikipedia.org/wiki?curid=1144252", "title": "Ivan Čajda", "text": "Ivan Čajda\n\nIvan Čajda (9. dubna 1921, Martin, Československo – 20. dubna 2000, Martin, Slovensko) byl slovenský spisovatel pro děti a mládež.\n\nStudoval na gymnáziu v Martině, kde roku 1939 maturoval. V letech 1939–1946 studoval na Přírodovědecké fak. UK v Bratislavě. Od roku 1958 byl hygienikem Krajské hygienické stanice v Martině a v Banské Bystrici. Jako autor literatury pro děti a mládež vedle časopiseckých článcích vydal leporelo \"Letíme vesmírem\". Poté se zaměřil na literaturu faktu z oblasti popularizace přírodních věd a ochrany přírody.\n\n"}
{"id": "1144254", "url": "https://cs.wikipedia.org/wiki?curid=1144254", "title": "Sjaak Troost", "text": "Sjaak Troost\n\nJacob \"Sjaak\" Troost (* 28. srpna 1959, Nizozemsko) je bývalý nizozemský fotbalový obránce a reprezentant. Celou svou hráčskou kariéru strávil v nizozemském klubu Feyenoord z Rotterdamu, s nímž získal v sezóně 1983/84 double (titul v Eredivisie i nizozemském poháru). \n\nV Nizozemsku hrál na seniorské úrovni pouze za klub Feyenoord z Rotterdamu (v letech 1978–1992). \n\nV A-mužstvu Nizozemska debutoval 9. 9. 1987 v přátelském utkání v Rotterdamu proti týmu Belgie (remíza 0:0).\nCelkem odehrál v letech 1987–1988 v nizozemském národním A-mužstvu 4 zápasy (mimo premiérového s Belgií ještě proti Řecku, Anglii a Bulharsku), gól nevstřelil. \n\nS nizozemskou reprezentací získal zlatou medaili na mistrovství Evropy roku 1988 v Západním Německu, na turnaji však nenastoupil, figuroval zde jako nevyužitý náhradník.\n\n"}
{"id": "1144255", "url": "https://cs.wikipedia.org/wiki?curid=1144255", "title": "Bogdan Bogdanović", "text": "Bogdan Bogdanović\n\nBogdan Bo­gdanović (v srbské cyrilici Богдан Богдановић; 20. srpna 1922, Bělehrad, Království Srbů, Chorvatů a Slovinců – 18. června 2010, Rakousko) byl srbský/jugoslávský architekt, urbanista a politik.\n\nBogdanović se účastnil partyzánského boje, zastával například i funkci primátora jugoslávské metropole Bělehradu. Po příchodu Slobodana Miloševiće k moci se stal disidentem. Bogdanović se proslavil díky řadě svých staveb, které byly vybudovány během doby existence socialistické Jugoslávie, především se jednalo o brutalistické betonové monumentální památníky, které vznily v 60., 70. a 80. letech 20. století. Jeho nejznámější prací je památník Kamenný květ v Jasenovaci připomínající oběti tamního koncentračního tábora. Za svojí práci získal řadu ocenění a uznání; stal se také členem Srbské akademie věd a umění.\n\n\n"}
{"id": "1144257", "url": "https://cs.wikipedia.org/wiki?curid=1144257", "title": "Milan Kiš", "text": "Milan Kiš\n\nMilan Kiš (3. srpna 1934, Bratislava, Československo – 5. března 2007, Nitra, Slovensko) byl slovenský herec. \n\nV letech 1952–1957 a 1958–1959 působil v vesnických divadlech, v letech 1957–1958 v Krajském divadle v Spišské Nové Vsi, v letech 1960–1965 v Krajském divadle v Trnavě a od roku 1965 byl členem Divadla Andreje Bagara v Nitře (s výjimkou sezony 1966–1967, kdy působil v divadle Tatrarevue v Bratislavě). Byl významným komediálním hercem na slovenské divadelní scéně. V televizi upoutal tragickou postavou mladého cikána ve filmu Martina Hollého \"Balada o sedmi obesených\" (1968).\n\n"}
{"id": "1144258", "url": "https://cs.wikipedia.org/wiki?curid=1144258", "title": "Albertovské svahy", "text": "Albertovské svahy\n\nAlbertovské svahy je postupně revitalizovaný park na Novém Městě v Praze 2. Park je na severu ohraničen stavbami v Apolinářské ulici – Sexuologickým ústavem a kostelem svatého Apolináře, několika obytnými budovami a dále pak komplexem budov Zemské porodnice a na východě Fyzikálním ústavem MFF UK. Zaujímá svah, který je orientován dolů, jihozápadním směrem k Albertovu. Z jihu ho tak ohraničují Ústav hygieny a epidemiologie, Ústav soudního lékařství a toxikologie, Hlavův ústav a Ústav patologie. Park je průchozí po schodech z křižovatky ulic Apolinářská a Viničná, které ústí do ulice Studničkova.\n\nV místě vstupu do parku nedaleko tenisového hřiště a kostela je také výhled na celý Albertov a Vyšehrad. U schodiště jsou lavice k odpočinku. V parku je sporadicky udržován, rostou ovocné stromy. Jsou zde vrstevnicové úrovně, po kterých je možno chodit.\n"}
{"id": "1144259", "url": "https://cs.wikipedia.org/wiki?curid=1144259", "title": "Kiš (rozcestník)", "text": "Kiš (rozcestník)\n\nKiš může znamenat:\n\n\n\n"}
{"id": "1144260", "url": "https://cs.wikipedia.org/wiki?curid=1144260", "title": "Daniela Kuffelová", "text": "Daniela Kuffelová\n\nDaniela Kuffelová (* 12. listopadu 1965 Trnava, Československo) je slovenská herečka, členka Divadla Andreje Bagara v Nitře od roku 1988. \n\nPatří mezi výrazné a univerzální divadelní a dabingové herečky na Slovensku. Po skončení hudebně-dramatického oboru na Brněnské konzervatoři v roce 1985 se jejím prvním profesionálním divadelním působištěm stalo město Martin. Zde během tří vydařených sezón vytvořila v Divadle Slovenského národního povstání zhruba dvacítku postav. V roce 1988 mohla začít hrát i v divadle v Nitře.\n\nHerečkou Nitranského Divadla Andreje Bagara je do dnešní doby. Jak sama uvedla v jednom rozhovoru nejlépe se cítí, když hraje v komediích.\n\nDabingu se Daniela Kuffelová naplno věnuje druhé desetiletí. Jejím prvním seriálem byla Anna ze Zeleného domu. Sama Kuffelová získala ocenění Zlatá smyčka za dabing v seriálu Křehké vztahy.\n\n\n"}
{"id": "1144261", "url": "https://cs.wikipedia.org/wiki?curid=1144261", "title": "Clavado en un bar", "text": "Clavado en un bar\n\n„Clavado en un bar“ (volně česky \"Zabitý v baru\") je píseň mexické popové kapely Maná. Singl vyšel 4. září 1997 a byl nahrán ve studiích Conway Studios, Ocean Way Recording a Puerta Azul-Mobile v Los Angeles, Hollywoodu (USA) a Puerto Vallarta (Mexiko). Dostal se na 12. a 5. místo v amerických POPlatinových žebříčcích. Jeho producenty jsou Fher Olvera a Alex González.\n"}
{"id": "1144263", "url": "https://cs.wikipedia.org/wiki?curid=1144263", "title": "Talking Dreams", "text": "Talking Dreams\n\nTalking Dreams je debutové studiové album americké indie popové kapely Echosmith. Vydané bylo 1. října 2013 vydavatelstvím Warner Bros. Records a obsahuje 12 originálních skladeb.\n\nEchosmith\n\nDalší hudebníci\n\n"}
{"id": "1144265", "url": "https://cs.wikipedia.org/wiki?curid=1144265", "title": "Mistr Winklerova epitafu", "text": "Mistr Winklerova epitafu\n\nMistr Winklerova epitafu ( něm. Meister des Florian-Winkler-Epitaphs), byl rakouský pozdně gotický malíř aktivní ve Vídni v letech 1470-1490. Byl pokračovatelem Mistra vídeňského Skotského oltáře.\nNejvýznamnějším dílem tohoto mistra je epitaf císařského vojevůdce Floriána Winklera v dómu ve Vídeňském Novém Městě. U některých jiných děl je autorství nejisté a může se jednat některého z jeho následovníků (Meister des Braunauer Bäckeraltars, Meister der Apostelmartyrien).\nEpitaf Floriana Winklera zobrazuje Narození Ježíška s Pannou Marií a Josefem. V pozadí je ráj s Evou a Adamem, v popředí je vyobrazen klečící donátor ve zbroji s erbem a odznaky.\n\n"}
{"id": "1144272", "url": "https://cs.wikipedia.org/wiki?curid=1144272", "title": "1. hokejová liga SR 2014/2015", "text": "1. hokejová liga SR 2014/2015\n\n1. hokejová liga SR 2014/15 byla dvacátoudruhou sezónou 1. hokejové ligy na Slovensku, které se zúčastnilo 11 týmů. Navíc Slovenský národní tým do 18 let. Týmy umístěny na 1.–8. po základní části postoupily do playoff. Play Out se nehrála, protože se tým MšHK Bulldogs Prievidza během sezóny odhlásil ze soutěže. Celkovým vítězem se stal tým HC 07 Detva, který se utkal v baráži o extraligu s klubem MsHK Žilina.\n\nV základní části každé družstvo malo odehrát 44 zápasů (2× venku a doma) ale během sezóny se tým MšHK Bulldogs Prievidza odhlásil ze soutěže a sehrálo se 40 zápasů. Prvních osm týmů postoupilo do čtvrtfinále, které se hrálo na 3 vítězné utkání. Postupující ze čtvrtfinále odehráli semifinále taktéž na 3 vítězná utkání. Finálová série se hrála na 4 vítězné zápasy. Vítězný tým playoff postoupil do baráže o extraligu s posledním týmem Tipsport extraligy. Play Out se nehrála a tým MšHK Bulldogs Prievidza sestoupil do 2.ligy.\nPriamo v průběhu sezóny byl určen maximální počet zahraničních hráčů v klubu na 5.\n\n\n\n\n"}
{"id": "1144276", "url": "https://cs.wikipedia.org/wiki?curid=1144276", "title": "Vernéřov (zámek)", "text": "Vernéřov (zámek)\n\nVernéřov je zaniklý zámek, který stál ve stejnojmenné zaniklé vesnici v okrese Chomutov. V průběhu 20. století zchátral a po roce 1986 byl spolu s vesnicí zbořen. V zámeckém areálu, který se nachází na východním okraji průmyslové zóny u Klášterce nad Ohří, se dochovaly jen nepatrné fragmenty zdí.\n\nOd roku 1605 Vernéřov patřil rytíři Eliášovi Schmidtgrabnerovi z Lustenegu a byl součástí bruského panství. Jeho potomek, Vilém Jindřich Schmidtgrabner, nechal po roce 1651 postavit přízemní barokní zámek. V letech 1684–1700 vesnice patřila rytířskému rodu z Münchenau a v roce 1701 ji získal Václav Arnošt Markvart z Hrádku. Jeho rod zámek rozšířil o další patro. Mezi lety 1786 a 1804 zámek vlastnil hrabě Jan Karel Chotek z Vojnína, po kterém se vystřídala řada majitelů, z nichž poslední byli Korbové z Weidenhaimu. František Korba z Weidenhaimu zámek okolo roku 1864 naposledy přestavěl. Jeho potomci o zámek přišli v roce 1945. Zámek potom patřil místnímu státnímu statku, který jej převedl na vernéřovské JZD, v jehož majetku zůstal až do roku 1964, kdy byl převeden na klášterecký státní statek. Od té doby zámek chátral. Existovaly sice plány na zřízení puškařského muzea, ale když padlo rozhodnutí o výstavbě složiště popílku pro prunéřovskou elektrárnu, byl zámek spolu s vesnicí zbořen.\n\nPůvodní zámek stál na půdorysu ve tvaru písmena „L“ v poplužním dvoře. Středem hlavního křídla vedl průjezd do dvora a po jeho stranách se nacházely valeně zaklenuté místnosti. V kratším křídle, později rozšířeném o malou kapli, bylo schodiště. Chotkové budovu rozšířili o druhé kratší křídlo (zámek tak získal půdorys mělkého písmena „U“) s místnostmi klenutými plackovou klenbou a stejná klenba byla nově použita v průjezdu brány.\n\nHlavní budova byla zdobena nízkou atikou a mělkým středovým rizalitem. Nad bránou klenutou stlačeným obloukem byla umístěna kartuše s erbem rodu Korbů nesená okřídlenými lvy. Fasádu členila patrová a hlavní římsa podpíraná pilastry. Během poslední přestavby Františka Korby byla nad západní stranou průjezdu přistavěna věž s hodinami a založen malý anglický park.\n\n"}
{"id": "1144285", "url": "https://cs.wikipedia.org/wiki?curid=1144285", "title": "Rob de Wit", "text": "Rob de Wit\n\nRobert Hubert Maria de Wit známý jako Rob de Wit (* 8. září 1963, Utrecht, Nizozemsko) je bývalý nizozemský fotbalový záložník a reprezentant. Část své kariéry strávil v nizozemském klubu AFC Ajax, s nímž získal titul v Eredivisie i nizozemském poháru.\n\nNa seniorské úrovni hrál pouze za dva nizozemské kluby FC Utrecht (1982–1984) a AFC Ajax (1984–1986). V létě 1986 musel ukončit kariéru kvůli zdravotním problémům – krvácení do mozku (přihodilo se mu na dovolené ve Španělsku). Zpočátku se situace nejevila vážnou, spoluhráči z Ajaxu mu dokonce poslali do nemocnice zprávu ve znění: \"„Nevěděli jsme, že máš mozek.“\" Záhy se ukázalo, že na vrcholové úrovni již ve fotbale nemůže pokračovat.\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2). \n\nV A-mužstvu Nizozemska debutoval 1. 5. 1985 v kvalifikačním utkání v Rotterdamu proti týmu Rakouska (remíza 1:1).\nCelkem odehrál v letech 1985–1986 v nizozemském národním A-mužstvu 8 zápasů a vstřelil 3 góly. \n\n"}
{"id": "1144290", "url": "https://cs.wikipedia.org/wiki?curid=1144290", "title": "Superpohár UEFA 1998", "text": "Superpohár UEFA 1998\n\nDvacátý třetí ročník Superpoháru UEFA byl prvním ročníkem odehraným na Monackém stadionu Stade Louis II., kde se pravidelně hrál pravidelně až do roku 2012. Ve vzájemném zápase se střetli 28. srpna 1998 vítěz Ligy mistrů UEFA v ročníku 1997/1998 – Real Madrid – a vítěz Poháru vítězů pohárů ve stejném ročníku – Chelsea FC.\n"}
{"id": "1144292", "url": "https://cs.wikipedia.org/wiki?curid=1144292", "title": "Erik-Jan van den Boogaard", "text": "Erik-Jan van den Boogaard\n\nErik-Jan van den Boogaard (* 19. srpna 1964, Nizozemsko) je bývalý nizozemský fotbalový záložník a mládežnický reprezentant. \nMimo Nizozemsko působil na klubové úrovni ve Francii a Švýcarsku.\n\nV Nizozemsku hrál za PSV Eindhoven a MVV Maastricht, poté odešel do Francie, kde působil v klubech Stade Rennes a FC Rouen. V závěru kariéry (1991–1992) působil ve švýcarském mužstvu Lausanne Sports.\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2). \n\n"}
{"id": "1144294", "url": "https://cs.wikipedia.org/wiki?curid=1144294", "title": "Malherbe", "text": "Malherbe\n\nMalherbe [malerb] je francouzské příjmení:\n\n\n"}
{"id": "1144296", "url": "https://cs.wikipedia.org/wiki?curid=1144296", "title": "Malesherbes (rozcestník)", "text": "Malesherbes (rozcestník)\n\nMalesherbes [\"malzerb\"] je francouzské jméno:\n"}
{"id": "1144297", "url": "https://cs.wikipedia.org/wiki?curid=1144297", "title": "Edwin Godee", "text": "Edwin Godee\n\nEdwin Godee (* 26. září 1964, Utrecht, Nizozemsko) je bývalý nizozemský fotbalový záložník a mládežnický reprezentant. \n\nZdroj:\n\nNastupoval za nizozemské reprezentační výběry U15 (1979–1980), U17 (1980–1982) a U20 (1983–1984).\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2). \n\n\n"}
{"id": "1144302", "url": "https://cs.wikipedia.org/wiki?curid=1144302", "title": "Digitální gramotnost", "text": "Digitální gramotnost\n\nDigitální gramotnost \"(anglicky: digital literacy)\" může být vymezena jako: ,soubor kompetencí nutných k identifikaci, pochopení, interpretaci, vytváření, komunikování a účelnému a bezpečnému užití digitálních technologií (jejich technických vlastností i obsahu) za účelem udržení či zlepšení své kvality života a kvality života svého okolí, tj. např. za účelem pracovní i osobní seberealizace, rozvoje svého potenciálu a udržení či zvýšení participace na společnosti.\" Nedostatek digitální gramotnosti vede naopak k digitálnímu vyloučení. \n\nPro zvyšování digitální gramotnosti je nezbytný jednak přístup k technologii (počítač, internet), tak schopnost/znalost jejího využití. Opakem digitální gramotnosti je digitální vyloučení. To se týká především: ,seniorů, osob se zdravotním postižením, osob s duševním onemocněním, etnických menšin, jednotlivců i lokalit ohrožených chudobou. Nejde o kompletní výčet – digitální vyloučení se objevuje napříč celou populací, a ne vždy se váže na jasné sociodemografické charakteristiky. Také z tohoto důvodu často zůstává u jednotlivců neidentifikováno.” Ohroženi jsou proto v určité míře všichni. Pro průběžné zvyšování digitální gramotnosti hraje klíčovou roli průběžné celoživotní učení: ,je nezbytné, aby se jednotlivci dlouhodobě rozvíjeli celoživotním učením.” \n\nCílem zvyšování digitální gramotnosti by mělo být vytváření digitálně gramotných občanů, označovaných také někdy jako digitální občané (digital citizens). Ti jsou schopni samostatně a zodpovědně vyžívat informační a komunikační technologie (ICT), a rovněž jsou tyto kompetence schopni také replikovat. Digitální občanství se může plně rozvíjet, pokud je systém schopen zajistit plnění následujících předpokladů: \n\n\nJednou z nezbytných podmínek pro rozvoj digitalizace, digitální ekonomiky a zvýšení konkurenceschopnosti je fungování tzv. informační společnost. Toho může být docíleno právě podporou opatření směřujících ke zvyšování informační a digitální gramotnosti. Jak uvádí Strategie digitální gramotnosti pro ČR: \",Dnešní společnosti vytvářejí čím dál silnější vazbu mezi užíváním digitálních technologií a účastí na životě společnosti. Podpora informatizace ze strany států je podmínkou jejich ekonomického zapojení do globální informační ekonomiky.\"\"\n\nDigitální gramotnost (a digitalizace) se jeví také zásadní pro udržitelný rozvoj společnosti. Cíle udržitelného rozvoje zmiňují potřebu vybudovat odolnou infrastrukturu, stejně jako podporovat inkluzivní a udržitelnou industrializaci a inovace. V rozpracování (targets) je zmíněna potřeba rozšíření internetového připojení. Dostupnost internetového připojení je důležitá, vzhledem k tomu, že přístup na síť (k informacím) a zprostředkování výměny informací a znalostí, bude nezbytným předpokladem nejen pro dobré dosažení všech 17 Cílů (vzhledem k rychlosti šíření poznatků, nízkým transakčním nákladům na distribuci a možnosti zapojování široké veřejnosti do jejich vytváření a využívání).\n\n\n"}
{"id": "1144304", "url": "https://cs.wikipedia.org/wiki?curid=1144304", "title": "Valerian Abakovskij", "text": "Valerian Abakovskij\n\nValerian Abakovskij (, ; 23. září / 5. října 1895 Riga – poblíž Serpuchova) byl konstruktér Aerovagonu.\n\nNarodil se v lotyšské rodině. V letech 1919–1921 pracoval jako řidič v tambovské Čece. Začátkem roku 1921 zkonstruoval Aerovagon – motorovou drezínu s leteckým pohonem, která při malé spotřebě paliva dokázala vyvinou vysokou rychlost. Cílem bylo překonat obrovské vzdálenosti mezi ruskými městy.\n\nAbakovskij absolvoval v Aerovagonu úspěšnou zkušební jízdu na trase Moskva – Tula, avšak stroj na zpáteční cestě vykolejil v blízkosti Serpuchova. Z jednadvaceti cestujících zahynulo šest osob, mezi nimi Abakovskij. Všichni jsou pohřbeni na pohřebišti u Kremelské zdi nedaleko Spasské věže.\n"}
{"id": "1144308", "url": "https://cs.wikipedia.org/wiki?curid=1144308", "title": "Theo Snelders", "text": "Theo Snelders\n\nTheodorus Antonius Gerardus „Theo“ Snelders (* 7. prosince 1963, Westervoort, Nizozemsko) je bývalý nizozemský fotbalový brankář a reprezentant. Část své kariéry strávil v nizozemském klubu FC Twente z Enschede, kde po jejím ukončení působil ve funkci trenéra brankářů.\nMimo Nizozemsko působil na klubové úrovni ve Skotsku.\n\nV Nizozemsku hrál na seniorské úrovni za FC Twente (1980–1988), poté odešel do Skotska, kde působil v klubech Aberdeen FC (1988–1996) a Rangers FC (1996–1999). V roce 1999 se vrátil do vlasti, kde o dva roky později ukončil hráčskou kariéru v dresu MVV Maastricht. \n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2). \n\nV A-mužstvu Nizozemska debutoval 22. 3. 1989 v přátelském utkání v Eindhovenu proti týmu SSSR (výhra 2:0). Byl to jeho jediný zápas v dresu \"Oranje\". Byl však náhradním brankářem v nizozemském týmu na Mistrovství světa 1994 v USA.\n\n"}
{"id": "1144311", "url": "https://cs.wikipedia.org/wiki?curid=1144311", "title": "Lukáš Perný", "text": "Lukáš Perný\n\nPhDr. Lukáš Perný (* 26. října 1991, Nové Zámky, Československo), vystupující jako Lucas Perný, je slovenský hudebník a spisovatel.\n\nNarodil se 26. října 1991 v Nových Zámcích, v tehdejším Československu.\nV letech 2009 až 2011 absolvoval studium na Střední průmyslové škole stavební v Nitře. V letech 2011 až 2014 absolvoval bakalářské studium kulturologie na katedře filozofické fakulty univerzity Konštantína Filozofa v Nitře. V letech 2014 až 2016 absolvoval magisterské studium kulturologie na katedře filozofické fakulty Univerzity Komenského v Bratislavě. První sólové album vydal v roce 2009, většího ohlasu hudební kritiky se dostalo jeho třetí sólové nahrávce \"The Rondel\". Od roku 2012 spolupracuje s multinstrumentalistou Miloslavem Kollárem, se kterým také nahrál několik alb. Od roku 2007 působil s Jimim Ružičkou v blues-rockové skupine Dilusion a s bratrem Milanem Perným a spolupracoval také s mnoha hudebníky a skupinami (Krumplipapricash, Elegant Emigrant, Fénix, Egon Dust, Martin Štefánik, Matej Mikloš, Peter Turay, Július Fuják, Marek Stupavski, Kofi, Michal Uličný, Andrej Danóczi, Kristina Prekopová, DJ Stanley, Milan Perný).\n\nV roku 2017 vydal druhou monografii \"Kultúrna revolúcia Ladislava Novomeského,\" o politikovi a básnikovi Ladislavovi Novomeskom, kterou uvedl slovenský spisovatel Peter Jaroš.\n\nV roku 2018 vydal třetí knihu \"Vybrané kapitoly zo súčasnej anglo-americkej sociálnej filozofie,\" knihu uvedl v Bratislavě filozof, politolog a poslanec NRSR, Ľuboš Blaha. Od roku 2018 se věnuje téme utopií a utopismu.\n\nJe autorem doslovu k Slovenské vydání Nové Atlantidy Francise Bacona. Rovněž se dlouhodobě věnuje filosofii kultury (Fredric Jameson, Giles Lipovetsky) a kulturní kritice (Frankfurtská škola, Birminghamská škola, Slavoj Žižek, Noam Chomsky). Je autorem filmových, divadelních, hudebních a literárních recenzí. Je autorem rozhovorů s významnými českými a slovenskými filozofy a společenskými vědci (Jan Keller, Michael Hauser, Richard Sťahel, Vladimír Manda, Ladislav Hohoš, Michal Macháček a další).\n\nJe členem Spolku slovenských spisovatelů a Politologického odboru Matice slovenské.\n\nPodporuje slovenské radikálně levicové strany a také organizuje demonstrace a diskuse. Je redaktorem levicové revue DAV DVA, Slova a alternativního média Zem a Vek. Píše také do Slovenských národných novín a Literárního týdeníku. Účastní se na demonstracích proti NATO za účasti především přívrženců extrémistických seskupení. Je přiznivcem duchovního komunizmu.\n\n\n\n\n\nSólová alba\n\n\nLucas Perný & Miloslav Kollár\n\n\nHostování a spolupráce\n\n\n\n"}
{"id": "1144312", "url": "https://cs.wikipedia.org/wiki?curid=1144312", "title": "Dálniční křižovatka Dobanovci", "text": "Dálniční křižovatka Dobanovci\n\nDálniční křižovatka Dobanovci (srbsky Петља Добановци/Petlja Dobanovci) je významná dálniční křižovatka, na které se kříží dálnice A1 (Bělehrad - Novi Sad) s dálnicí A3 (Bělehrad - Záhřeb). Svůj název má podle blízké vesnice Dobanovci, resp. podle bělehradské městské části Dobanovci. Křižovatka se nachází západně od srbské metropole, v blízkosti mezinárodního letiště.\n\nDálniční křižovatka má typ čtyřlístku (bez severovýchodního lístku); zajišťuje spojení s Chorvatskem (západní směr), Novým Sadem (severní směr), Bělehradem (východní směr) a Niší (jižní směr). Ve směru od západu k jihu mohou řidiči využít bypass a křižovaktu objet po čtyřproudovém obchvatu.\n\nKřižovatka, která byla dlouhodobě plánována, byla vystavěna na původní dálnici Bratrství a jednoty, která vznikala ještě v časech socialistické Jugoslávie. Nejprve se uskutečnilo napojení z jižního směru na nehotový dálniční obchvat Bělehradu, který srbskou metropoli obchází z jižní strany (2008), poté byla dokončena spojka severním směrem do Batajnice, kde byla provizorně ukončena dálnice z Nového Sadu (2012). Na stavbě se podílelo několik společností (Strabag, Interkom, Planum a Ratko Mitrović niskogradnja).\n\nOficiálně byla křižovatka dobudována v květnu 2012; nedlouho po jejím otevření však musel být provoz sveden na jedné z úrovní do jednoho pruhu kvůli dodatečným pracím.\n\nDálniční křižovatku zdobí v jednom místě skulptura \"Molitva\" od sochaře Nikoly Rikanoviće.\n"}
{"id": "1144313", "url": "https://cs.wikipedia.org/wiki?curid=1144313", "title": "Prunéřov (zámek)", "text": "Prunéřov (zámek)\n\nPrunéřov je zcela zaniklý zámek ve stejnojmenné, a z větší části též zaniklé, vesnici v okrese Chomutov.\n\nPředchůdcem zámku byla renesanční tvrz postavená pravděpodobně Bohuslavem Felixem z Fictumu po roce 1590, kterému byl majetek po porážce stavovského povstání zkonfiskován. Písemné prameny tvrz však zmiňují až v roce 1623, kdy prunéřovské panství koupil Jaroslav Bořita z Martinic a spojil ho s panstvím ahníkovským. Jeho potomkům patřila obě panství až do roku 1791. Jaroslav Bořita nechal kolem roku 1630 přestavět tvrz na renesanční zámek s projevy některých barokních prvků.\n\nOd roku 1791 zámek patřil rodu Firmianiů, od roku 1840 hrabatům z Wolkensteinu a Trostburku. V roce 1880 ho koupil průmyslník František Preidl, po němž ho zdědil Emanuel Karsch. Oba se podíleli na novorenesanční přestavbě a dalších úpravách, které probíhaly v první čtvrtině dvacátého století. Při jejich úpravách zanikla část barokních i renesančních prvků.\n\nPo roce 1945 byl zámek zkonfiskován a využíván postupně krajskou školou ROH, ředitelstvím dolu Nástup a byla v něm provozovna Družstva invalidů Nisatex. Ve druhé polovině dvacátého století obec Prunéřov ustoupila těžbě hnědého uhlí a samotný zámek byl zbořen v roce 1982.\n\nPodobu původní tvrze neznáme. Při přestavbě Jaroslava Bořity z Martinic získal zámek pozdější dvoukřídlou podobu s půdorysem písmene L. Obě křídla kryly sedlové střechy ukončené třemi štíty, které byly zdobené toskánskými pilastry. Přízemní místnosti byly zaklenuté valenými klenbami a místnosti v patře měly stropy ploché. Hlavním prostorem zámku byla lomená síň s valenou klenbou s lunetami.\n\nPři novorenesančních úpravách bylo přistavěno schodiště do zahrady v severním průčelí a půlválcová věž ve vnitřním nároží obou křídel, ve které byl nový vstup. Do členitého podkroví byly také vestavěny nové obytné prostory. Z původních fasád se zachovala jen korunní římsa.\n\n"}
{"id": "1144317", "url": "https://cs.wikipedia.org/wiki?curid=1144317", "title": "Conor McLaughlin", "text": "Conor McLaughlin\n\nConor Gerard McLaughlin (* 26. července 1991, Belfast, Severní Irsko, Spojené království) je severoirský fotbalový obránce a reprezentant v současnosti hrající za anglický klub Fleetwood Town FC.\n\nJeho mladším bratrem je fotbalista a rovněž severoirský reprezentant Ryan McLaughlin.\n\n\nMcLaughlin působil ve své profesionální fotbalové kariéře v anglických klubech Preston North End FC (2009–2012), Shrewsbury Town FC (hostování v r. 2012), Fleetwood Town FC (2012–)(platí k červnu 2016).\n\nConor McLaughlin absolvoval svůj debut za severoirské reprezentační A-mužstvo 11. 10. 2011 v kvalifikačním utkání v Pescaře proti Itálii (prohra 0:3). Se svým týmem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "1144319", "url": "https://cs.wikipedia.org/wiki?curid=1144319", "title": "Jaroslav Malátek", "text": "Jaroslav Malátek\n\nJaroslav Malátek (13. března 1923, Choceň – 12. prosince 2014, Ústí nad Orlicí) byl český malíř. Byl představitelem českého malířského umění z přelomu 20. a 21. století, které vzešlo z odkazu francouzského kubismu, sahajícího až do doby renesance, kdy se malířství snažilo zachytit obrazové zpodobnění, třetího rozměru, hloubky.\n\nNarodil se ve starém mlýně v Chocni. Vystudoval gymnázium v České Třebové, kde byl k malířství nasměrován profesorem Bělským, který ho učil kreslení. Zároveň se při studiích zajímal i o atletiku, kde ho jeho sportovní výkony dovedly do Prahy. Tam měl možnost po sportovních mítincích navštěvovat nejrůznější galerie a seznamovat se s díly význačných malířů. Pár let po studiích na gymnáziu byl totálně nasazen na práce do Norimberku v nacistickém Německu.\n\nPo 2. světové válce úspěšně vystudoval Pedagogickou fakultu Univerzity Karlovy v Praze, kde byl studentem profesorů Martina Salcmana, Karla Lidického, Cyrila Boudy a dalších, kteří mu předávali techniku a umění mistrovského malíře Maxe Švabinského.\n\nV 50. letech 20. století, v době komunistických čistek se musel rozloučit s učitelskou profesí. O to víc se věnoval malování. Krajina se mu stala zdrojem mnoha námětů a dávala mu inspiraci k životu. Pohled na krajinu v Zámrsku, či Javornice k horám, místa odkud pocházel malíř Vojtěch Sedláček), Choceň na Lhotách, Běstovická krajina – tak zní jen některé názvy jeho krajin. V době komunismu pracoval jako sklenář, natěrač, horník, dělník v logistice. Bavila ho i práce v reklamě, navrhoval interiéry. V roce 1980 se přestěhoval z Chocně do Brandýsa nad Orlicí. Tam se seznámil s přítelkyní Helenou. V té době opustil původní plošné kompozice a přešel k abstraktním obrazům a malbám. Začaly tak vznikat vrstvené plastické obrazy jejichž základem byl sololit, kov a sklo. Všechny plastické obrazy vznikly nejprve v malých skicách a maketách. Posléze se zvětšovaly za pomoci počítačových programů do stávající velikosti. Plastické obrazy „\"Metafory prostoru\"“ jsou určeny pro moderního bydlení. Zdobí též prostory ve významných evropských institucích.\n\n\n\n"}
{"id": "1144325", "url": "https://cs.wikipedia.org/wiki?curid=1144325", "title": "Gl 656", "text": "Gl 656\n\nGl 656 je hvězda spektrálního typu K<nowiki>0</nowiki>V vzdálená od Země 44,9 světelného roku. Jedná se o oranžového trpaslíka. Nachází se v souhvězdí Oltáře. Hvězda je stará 5 miliard let. Radiální rychlost hvězdy činí přibližně 8,8 km/s.\n"}
{"id": "1144326", "url": "https://cs.wikipedia.org/wiki?curid=1144326", "title": "Vladimir Zečević", "text": "Vladimir Zečević\n\nVladimir Zečević, známý také jako Vlado Zečević, (v srbské cyrilici Владимир Зечевић; 21. března 1903 Loznica, Srbsko – 26. října 1970 Bělehrad, SFRJ) byl srbský pravoslavný kněz a účastník partyzánského boje na jugoslávském válčišti během druhé světové války.\n\nZečević studoval teologii ve Sremských Karlovcích a na teologické fakultě Bělehradské univerzity. V letech 1927 až 1941 byl pravoslavným knězem v Krupnji. Aktivně se zapojil do politického života; po vypuknutí války v Jugoslávii vstoupil do řad jugoslávského vojska ve vlasti, které vedl Dragoljub Mihajlović. Účastnil se bitvy o Loznici, po níž se stal členem vrchního velení četnické armády. V četnickém vojsku zorganizoval řadu úspěšných operací. Mezi ně patřila např. bitva o Krupanj v září 1941. O měsíc později se Zečevićovi dařilo spolu s několika dalšími četnickými veliteli (např. Ratko Martinovićem uskutečnit celou řadu úspěšných útoků na Němce.\n\nZečević nesouhlasil s rozpadem koalice partyzánu a četniků, která vytvořila tzv. Užickou republiku, první osvobozené území v druhé světové válce. Proto přeběhl s asi pětisty bojovníky na stranu partyzánů. V řadách vojska pod velením Josipa Broze se stal zástupcem politického komisaře Valjevského partyzánského oddílu. V listopadu 1941 se stal členem glavních lidově osvobozeneckého výboru pro Srbsko, v němž mu připadlo porftolio lesnictví. Zečević (?) život Josipu Brozu Titovi během bitvy o Zelengoru. V roce 1942 vstoupil Zečević do komunistické strany. Později byl i jedním z členů partyzánského vojenského vedení (generálního štábu), člen AVNOJe a proto-vlády NKOJ. \n\nPo skončení války zastával řadu politických funkcí. Byl členem parlamentu (skupštiny), a to nejprve té ústavodárné, později i řádně zvolené. Stal se ministrem vnitra v první poválečné vládě (1945–1946), po nějakou dobu zastával i funkci ministra výstavby a dopravy (1952–1953). V letech 1954–1960 byl předsedou Svazové lidové skupštiny (parlamentu). Od léta 1953 byl i členem Svazové výkonné rady. Různé pozice zastával i v dalších organizacích, mezi které patřil Svaz pracujícího lidu (SSRNJ), nebo Svaz veteránů (SUBNOR).\n"}
{"id": "1144328", "url": "https://cs.wikipedia.org/wiki?curid=1144328", "title": "Gl 615", "text": "Gl 615\n\nGl 615 je hvězda spektrálního typu K<nowiki>0</nowiki>V vzdálená od Země 45,1 světelného roku. Jde o oranžového trpaslíka, který se nachází v souhvězdí Pravítka. Radiální rychlost hvězdy činí 10 km/s.\n"}
{"id": "1144329", "url": "https://cs.wikipedia.org/wiki?curid=1144329", "title": "Ryan McLaughlin", "text": "Ryan McLaughlin\n\nRyan McLaughlin (* 30. září 1994, Belfast, Severní Irsko, Spojené království) je severoirský fotbalový obránce a reprezentant v současnosti hrající za skotský klub Aberdeen FC.\n\nJeho starším bratrem je fotbalista a rovněž severoirský reprezentant Conor McLaughlin.\n\nMcLaughlin přestoupil ve svých 16 letech ze severoirského klubu Glenavon FC do anglického Liverpool FC. V lednu 2014 odešel na hostování do Barnsley FC, v jehož dresu debutoval v seniorské kopané. V srpnu 2015 odešel z Liverpoolu na další hostování, tentokrát do skotského prvoligového týmu Aberdeen FC.\n\nRyan McLaughlin absolvoval svůj debut za severoirské reprezentační A-mužstvo 30. 5. 2014 v přátelském utkání v Montevideu proti Uruguayi (prohra 0:1). \n\n"}
{"id": "1144332", "url": "https://cs.wikipedia.org/wiki?curid=1144332", "title": "Pargamotéka", "text": "Pargamotéka\n\nPargamotéka (tj. zkomoleně pragmatická sankce) je dvouaktová česká zpěvohra v hanáckém nářečí – jedna z tzv. hanáckých oper. Je z této skupiny zpěvoher nejstarší a nejrozsáhlejší, dochoval se však pouze její text. Námětem jsou války o rakouské dědictví; královská dcera (tj. císařovna Marie Terezie vysílá ke čtyřem evropským dvorům jako vyslance purkmistry hanáckých obcí, ti se však vracejí s nepořízenou a radí císařovně spoléhat se na vlastní síly. Opera je datována rokem 1747 a autorem slov i hudby byla Ignác Plumlovský. Plumlovského libreto na přelomu 20. a 21. století nově zhudebnil skladatel a hudební vědec Miloš Štědroň.\n\n\"Pargamotéka\" je nejstarší ze známé skupiny poloprofesionálních zpěvoher (oper) v hanáckém nářečí, které vznikly v 18. století v prostředí premonstrátského kláštera v Hradisku u Olomouce.\n\nJejí plný název v latině a češtině zní \"OPERA SanCtIonis PragMatICae NoVa atqVe Vera DVabVs PartIbVs exhIbIta OrbI. AVthor PoësIs et MVsICae, VtrIVsqVe HanatICcae, est: NotVs In IVDeae EIVs. PARGAMOTÉKA, to je: Smlóva hanácká stranevá králové cere, veobrazená skrz štere podmistre, jakobe ministre k šterem koronám veslany, pro maló kratochvilo v mozece představená skrz této spivajici vosobe: břeškant – králova cera, kaňór – Jora Rozom, legát k tisařovi, první řechtoň – Jan Rada, legát k Francózovi, drohy řechtoň – Kreštof Módré, legát k Špaňhelovi, třeti řechtoň – Mikoláš Chetré, legát k Landeborkovi, všece od Veškova vebrani a do Trantareje veslani\". Překlad první latinské části zní: \"Opera o pragmatické sankci, nová a pravá, ve dvou částech světu ukázaná. Autor básně a hudby, obojího hanáckého, je: Znám v Judeji své.\" Latinský text obsahuje chronogram a jeho poslední část je šifrou, kterou Jiří Fiala rozřešil jako „Alanus“, tj. cisterciácký mnich Ignác Plumlovský, řádovým jménem Alanus.\n\nLiteratura \"Pargamotéku\" ztotožňuje zkusmo s „hanáckou operou složenou od Patera Alana, velehradského řeholníka“, kterou podle klášterní kroniky studenti ubytovaní v klášteře zahráli po večeři 26. října 1747 a znovu 9. ledna 1748, a jistěji s operou označenou jako \"Querella contra Borussum\" (\"Žaloba na Prusa\"), která byla sehrána 18. června 1748 při příležitosti návštěvy Marie Terezie a jejího manžela císaře Františka I. (Přitom je možné, že šlo o jednu a tutéž operu.) To, že právě \"Pargamotéka\" byla hrána císařskému páru, naznačují narážky v libretu i zpráva, že v meziaktí opery předváděly manželky úředníků hanácký tanec – ze známých hanáckých oper totiž pouze \"Pargamotéka\" má dvě dějství.\n\n\"Pargamotéka\" je ze zachovaných „hanáckých oper“ nejstarší a nejrozsáhlejší – má nejvíce jednajících osob (pět), jako jediná měla předehru („prelusio“) a 15 recitativů, 11 árií a 3 chory (sbory). Hudba je několikrát zmiňována v libretu a ve druhém dějství je scéna nazvaná „Kreštof před mozekó“, kdy hudebníci zřejmě vystupovali přímo na jevišti v rámci děje. Uprostřed druhého jednání je vyznačena i hudební intráda, což naznačuje, že se na ní podílely dechové nástroje – všechny ostatní pololidové zpěvohry 18. století si vystačily zřejmě s trojhlasem smyčcových nástrojů resp. cembalem. Libreto prozrazuje autorovu spolehlivou orientaci v mezinárodní situaci, ale i poměrů moravských poddaných, kteří jsou představováni v dobromyslné karikatuře. Zatímco text královy dcery je psán v zásadě spisovnou češtinou, ostatní postavy zpívají komicky stylizovaným hanáckým dialektem plným lidových rčení a obratů. Humor je mnohdy velmi lidový – například když králova dcera popisuje válku o rakouské dědictví jako šarvátku o svou spodničku.\n\nZ původního hudebního materiálu se nic přímo ani zprostředkovaně (např. přes zlidovělé písně) nedochovalo. Slova se zachovala v jediném rukopise pocházejícím z piaristické koleje v Kroměříži. Novou hudbu na ně napsal moravský skladatel a muzikolog Miloš Štědroň a v této podobě operu \"Pargamotéka\" – ve spojení se Štědroňovou rekonstrukcí hanácké opery \"Jora a Manda\" – uvedlo roku 2001 Moravské divadlo Olomouc.\n\nHanácký podmistr Kreštof Módré s nevolí slyší moderní hudbu plnou „kodrlinek“ a žádá si, aby se zahrála „naše stará notná“ muzika. Dnes budou podmistři rozmlouvat v radě o důležitých věcech: nechť všichni slyší, o čem půjde řeč (recitativ \"Copak to ale za mozeka hraje?\"). Ve světě se teď totiž dějí samé nepravosti, kdo byl včera bratrem čistým, je teď šelmou a zrádcem, slovo ani písemně dané neplatí. Nejvíc tím trpí jedno děvče, králova dcera, která zjišťuje, že „je víc lsti v královskéch dvorách než rvaček v hanáckých hodách“. A proto se hanáčtí podmistři scházejí, aby prozkoumali její práva a poradili jí (árie \"Ha, ha, he, he čert se směje\").\n\nKrálova dcera si stýská: od otcovy smrti ji sousedé škrtí a chtějí ji zahubit. Proto hledá pomoc (recitativ \"Já ubohá dcera, není mně dnes jako včera\"). Dokud žil otec, nikdo se jí neprotivil, všichni se o ni ucházeli a hádali se, „kterého mám oblíct spotky“, ale teď proti ní povstali do zbroje a chtějí ji připravit o dědictví (árie \"Jak dlouho můj otec živ byl\").\n\nKreštof k ní přistupuje. Králova dcera je nejprve překvapena, ale pak uznává, že hanáčtí podmistři jsou učení pánové a mohou jí dát cennou radu (recitativ \"Co je Vám, paničko milá\"). Kreštof jí radí hlavně neoddávat se žalu a strachu, ale doufat v budoucí radosti, naverbovat vojsko a svolat Hanáky na poradu (árie \"Vokaž mně, paničko milá\").\n\nNa svolání právě přichází Jora Rozom – ptá se, proč ta hromada, zda se někdo okrvácel. Kreštof odpovídá, že se jich už mnoho pobilo pro jedu královu dceru (recitativ \"Jakóž, stréče, máte rado\"). Jora jí lituje, ale radí, ať nechá nepřátele navzájem se pobít a pak na ně směle zaútočí, jen ať česká královna „okáže fike všem“. Utěšuje ji, že má pořád uherské království a hezká pacholátka, Slezska ať tolik neželí. Ostatně Slezané se k Hané brzo vrátí, protože sdílejí jídelníček (árie \"Obohá cera, zrmócená celá!\").\n\nPak dorazí Jan Rada. Dozvěděl se, že králova dcera je hotova k územním ústupkům, aby si zachovala kmenové země (recitativ \"Cožpak se to radi, moji kamarádi?\"). Jan ji ale nabádá, aby na nic takového nepřistupovala, jen by tím ukázala slabost. „Dáš sobě pod nosem loskati? Bodó Tě po řeti ploskati.“ Ať neustoupí ani o krok (árie \"To sem decke od mých předku sléchával\").\n\nDo čtveřice přichází Mikoláš Chetré a chválí královu dceru, že si svolala nejmoudřejší radu: „Je-le kdo honěné, tož me sme“ (recitativ \"Ale, ale, ale, jak sme se zebrale\"). Přirovnává hrozby jejích nepřátel ke strašení dětí Mikulášem: děti se ho bojí, ale na dospělé platí jen karabáč. Ať se tedy nepřátel nestrachuje, vezme na ně karabáč – a ať svolá hanáckou hromadu po způsobu římského senátu, ta její práva ochrání (árie \"Dež tatik s matkó vidijó, že se děti nebojí\").\n\nKrálova dcera uznává rozšafnost těchto rádců. Povyšuje čtyři podmistry na své ministry a vysílá je ke čtyřem dvorům – císařskému, francouzskému, španělskému a braniborskému (recitativ \"Poněvač tehdy každý to uznává\"). Hanáci se vesele chystají – určitě si povedou lépe než dvořané, protože právu rozumí jako staří Římané. Na cestu si připíjejí vínem na zdraví královy dcery (chorus \"Poďme tedy s možilostí k šterem koronám\").\n\nHudba hezky hraje a králova dcera se domnívá, že je to snad ráj a ji považují za Evu. Jenže Evu podvedl had a ji – a jejího Adama – se také snaží oklamat řada hadů, kteří ji chtějí vyhnat z jejích statků. Očekává návrat svých věrných ministrů s odpověďmi od okolních mocnářů (recitativ \"Jak by mně hofrecht dělali, tak muzika hraje\"). Neklesá však na mysli. I když je žena, je koneckonců „v právách bystrá“ a má „rozum dozrálý“, je prvorozená a královnou je jen proto, že nemá bratra, a ostatně království přenechá synovi (árie \"Mé srdce upřímné a oko veselé\").\n\nOd Landeborka se vrací Mikoláš Chetré a povídá o svém přijetí v Berlíně (recitativ \"Pozdrav Vas Pán Buh, naša milá pani\"). Landeborský král prý je „přítel matěhavelské“, spolčil se proti ní s Francouzi, přeje kacířům a připravil královu dceru o „dědictví slizká“. Její pargamotéku a královskou korunu je prý připraven uznávat jen tak dlouho, jak dlouho je bude panovnice schopna hájit zbraní (árie \"To Vám skazuje král landeborské\"). Králova dcera se durdí na pruského „psa“ a „šelmu“, hořekuje nad tím, kam svět dospěl a kam se ztratila spravedlnost. Rezignovaně se vzdává většiny Slezska, ale doufá, že až její synové dorostou, dobudou je zpátky (recitativ \"Ó, můj Bože, ó, můj Bože\" a árie \"Tak daleko ten svět přišel\").\n\nPřichází Jora Rozom vyslaný k císařovi, královninu strýci. Prý císař nebyl doma a hofíroval na různých místech, než ho však v té „Řimsko-hřišné“ zemi vyslanci našli, byl již mrtev a právě mu zpívali rekviem (recitativ \"Má paničko rozmilá, mně slešte\"). V žalozpěvu nad nebožtíkem císařem mu Jora vytýká, že byl jen loutkou v rukách Francouzů, a na jeho osudu se prý prokázalo, že jen rakouskému domu sluší císařská koruna (árie \"Sletujme se nad mocnářem, nad neboštěkem tisařem\").\n\nVeselá muzika ohlašuje návrat Jana Rady od francouzského dvora. Ani jeho zprávy nejsou povzbudivé – u dvora vládnou „mazaryři“ a je to tam samý podvod a lest, jsou to lidé „chetři vic než cegáni“ a „horši než žedi“, samí „figliři“ a „šidiři“ (recitativ \"Jistě s tú veselú muzikú přichází Jan Rada\"). Francouz na základě „staréch léster“ popíral nároky ženské dědičky, ale Jora mu prý dokázal, že králova dcera si už „gatě“ nasadila, takže platí jako chlapec. Ale francouzský kohout se mrzí na rakouský dům a závidí mu císařskou korunu, proto dosadil svého „možéčka“ za císaře, a vůbec „se do všeho mišá, po čem mo nic néni“ (árie \"Pan Francóz Vám na to Vaše pargamotéko\").\n\nTaké Kreštof přichází (notně opilý a v doprovodu veselé muziky) ze svého poslání do Španěl (píseň \"Kreštofe, bracho, naper se hracho\"). Králova dcera se ho vyptává, jak pochodil. Podle Kreštofa vládnou na španělském dvoře divné poměry, mají a nemají krále. Zato všechnu moc drží královna, která by chtěla získat korunu pro všechny své tři syny. Kreštof ji nevybíravými slovy haní (recitativ \"Cožpak ten Kryštof sobě dovádí\"). Varuje královu dceru před španělskými šibaly, kteří chtějí jen krást a plundrovat a rádi by ji obrali zejména o její vlašské državy (árie \"Španělský konc echte šibalske hledi\").\n\nKrálova dcera vidí, že jí dosavadní pargamotéka byla málo platná, a vyzývá své moudré rádce, aby jí složili novou. Ti se s radostí a upřímností ujímají tohoto úkolu (recitativ \"Již jsem slyšela ty všecky rady\"). V jejich nové pargamotéce doporučují především postavit mohutnou armádu z Čechů a Rakušanů (o Uhřích a Valaších mají pochyby), dobře vojákům platit, za jenerály si vybírat krajany, malé zloděje vyšlehat z říše a velké oběsit. Takové pargamotéky se pak budou všichni její věrní poddaní pevně držet „jak hovno košole, vesrané mněko“. Za případné nezdvořilosti se omlouvají, ale vědí, že králova dcera rozumí špásu (chorus \"Z Čechu, z Rakošanu pěchoto mňéte\").\n\n"}
{"id": "1144337", "url": "https://cs.wikipedia.org/wiki?curid=1144337", "title": "Květomil černohlavý", "text": "Květomil černohlavý\n\nKvětomil černohlavý (\"Chlorophanes spiza\") je druh malého pěvce z čeledi tangarovití, z monotypického rodu \"Chlorophanes\". Tvoří několik poddruhů: \"Ch. s. argutus\", \"Ch. s. axillaris\", \"Ch. s. caerulescens\", \"Ch.s . exsul\", \"Ch. s. guatemalensis\" a \"Ch. s. spiza\". V souvislosti s květomilem černohlavým bývá zmiňován i květomil purpurový, což je oficiálně neexistující druh, ale zároveň se jedná o hybrida květomila černohlavého a modrého nebo pitpita modrého. Například rakouský ornitolog Carl Hellmayr ho však ve své práci \"Catalogue of birds of the Americas and the adjacent islands\" považuje za vlastní druh.\n\nJedná se o drobného zpěvného ptáka, jehož délka těla se pohybuje mezi 13 a 14 cm. Hmotnost bývá 14 až 16 g, v závislosti na potravě a jejím množství. Pohlavní dimorfismus je výrazný.\n\nPohlaví lze nejlépe rozeznat podle zbarvení peří, přičemž samice jsou světle zelené s ojedinělým černým peřím na křídlech a ocasu, také mají hnědé duhovky. Samci mají na většině těla tyrkysovou barvu, místy je ojediněléšedé nebo tmavě hnědé peří. Neodmyslitelná je také černá čepička, díky které vznikl současný český název tohoto druhu. Typickým znakem květomilů černohlavých je zobák podobný kolibříkům, kterým dokáží vysávat nektar z květin. Horní část zobáku je delší, černá, na konci mírně zahnutá, dolní část je zářivě žlutá a kratší. U samic je žlutá barva na zobáku méně výrazná. Mladí jedinci se podobají samicím, pohlaví lze bezpečně rozeznat až po prvním přepeřování, které probíhá před dovršením jednoho roku. Ozývají se vysokým a znělým čipi-čip.\nKvětomil černohlavý je poměrně rozšířený a hojný pták, kterého IUCN označuje jako málo dotčeného, tedy nechráněného. Najdeme jej téměř v celé Střední Americe a v severní části Jižní Ameriky, především pak v Guatemale, Hondurasu, Nikaragui, Belize, Brazílii, Kostarice a Panamě. Vhodné prostředí pro něj jsou deštné lesy nebo jejich okraje. Vhodné prostředí ale musí být hlavně rozsáhlé.\n\nNejvětší hrozbou pro květomily je znečišťování životního prostředí a masovým kácením deštného pralesa, kde jsou nejlepší podmínky pro jejich přežití. Nemají žádné přirozené dravce, avšak pokud jedinec sestoupí ze stromů na zem, jsou jeho největším nepřítelem hadi.\n\nKvětomil se krom nektaru živí hlavně přezrálým ovocem, ale také drobným létavým hmyzem. V době hnízdění je procento hmyzu na jejich jídelníčku vyšší. Nesdružují se do hejn, většinou žijí ve dvojicích, ale protože se nejedná o teritoriální druh, můžeme i na malém území najít více dvojic. Hnízdění většinou probíhá od dubna do července. Samice v této době staví miskovité hnízdo na stromech, většinou ve výšce do 3 m. Do tohoto hnízda pak snese dvě hnědě kropenatá vejce, která sama inkubuje po dobu asi dvou týdnů. Samec mezitím shání pro družku potravu a hlídá ji i mláďata.\n\nV evropských chovech se tito ptáci vyskytují jen vzácně.\n\n"}
{"id": "1144338", "url": "https://cs.wikipedia.org/wiki?curid=1144338", "title": "Čifteli", "text": "Čifteli\n\nČifteli (albánsky çifteli, qifteli \"dvojí struna\") je drnkací strunný nástroj pouze se dvěma strunami, na který hrají hlavně Ghegové na severu a v centru Albánie a v Kosovu.\n\nČifteli je Albánci často používán na svatbách, na koncertech a také mnoha hudebníky mezi které patří i Nikollë Nikprelaj. Také se používá pro doprovod albánských eposů a balad. \n\nČifteli se liší ve velikosti, ale je nejčastěji naladěn na tóny h3 a e3 (stejně jako dvě horní struny kytary). Obvykle se na nižší strunu hraje drnkáním, zatímco melodie se hraje na vyšší strunu. Čifteli je pražcový nástroj, ale na rozdíl od většiny nemá pražce v chromatické stupnici (jeden pražec na půltón), ale v diatonické stupnici se sedmi tóny mezi oktávami.\n\nSlovo \"çifteli\" pochází z albánštiny: \"çift\" (\"dvojitý\") a \"tel\" (\"struna\"). \n\nNa nástroj se v jeho moderní podobě už nehraje ve střední Asii nebo Anatolii, ale historicky turkické národy hrály na hudební nástroj známý jako \"ıklığ,\" což také znamená \"dvě struny\" \"(iki\" znamená \"dva\" a \"lik\" \"množné číslo\").\n\n"}
{"id": "1144341", "url": "https://cs.wikipedia.org/wiki?curid=1144341", "title": "Sün-fu", "text": "Sün-fu\n\nSün-fu (, doslovně „cestující usmiřovatel“) byla vysoká úřední funkce v administrativě mingské a čchingské Číny, tj. od 15. do začátku 20. století. Vznikla ve 20. letech 15. století, když mingští císaři začali vysílat \"ad hoc\" jmenované inspektory „cestovat a uklidňovat“ (\"sün-fu\") do některých provincií. Pověřenci, neboli velcí koordinátoři \"sün-fu\" řešili aktuální problémy ve svěřené oblasti, někdy hospodářského charakteru, častěji však otázky bezpečnosti a dohlíželi na místní orgány. V čchingském období, od poloviny 17. století, se pověřenci \"sün-fu\" stali fakticky provinčními guvernéry stojícími v čele provinčních úřadů.\n\nVedle \"sün-fu\" mingští císaři vysílali do provincií „nejvyšší velitele“ \"cung-tu\" zodpovědné především za vojenské záležitosti; v čchingské Číně byli \"cung-tu\" „generální guvernéři“, také s převážně vojenskou pravomocí, nadřazení guvernérům \"sün-fu\" a odpovědností za jednu či více provincií.\n\nPověření \"sün-fu\", cestovat a usmiřovat, poprvé obdržel roku 1391 korunní princ Ču Piao, s úkolem prozkoumat poměry v provincii Šen-si a jejím hlavním městě Si-anu, o němž císař Chung-wu uvažoval jako o možném hlavním městě říše Ming. Také jiní vládní hodnostáři byli vysíláni do provincií uklidňovat a usmiřovat (, \"an-fu\") nebo cestovat a vyšetřovat (, \"sün-š’\"). Po třech desetiletích byli roku 1426 s titulem \"sün-fu\" vysláni dva vysocí hodnostáři do Pej č’-li a Če-ťiangu vyšetřit stav regionů a chování úředníků. Po návratu doporučili vysílání dalších emisarů; nicméně další pověřenci \"sün-fu\" byli vysláni až roku 1430 do provincií Che-nan, Šan-tung, Šan-si, Ťiang-si a Chu-kuang.\n\nPoté byli koordinátoři \"sün-fu\" vysíláni dle potřeby, s přestávkami a ne do všech provincií (například do S’-čchuanu byl velký koordinátor posílán pouze ojediněle – v letech 1449–50, 1452–62, 1469–73 a 1507–09). Do konce říše Ming byli jmenováni do 29 míst. Po prvních jmenováních císař vysílal velké koordinátory \"sün-fu\" do vojenských posádek na severní hranici – roku 1436 do Liao-tungu, Süan-fu a Ning-sia; roku 1450 Jen-sueje, Si-anu a Kan-čou; roku 1472 Pao-tingu a roku 1474 Ta-tchungu. \"Sün-fu\" této vlny přišli na místa, kde sídlila knížata z císařského rodu, do konce 14. století pověřovaná dohledem nad vojsky. Koncem 15. století byly vytvořeny dvě nové pozice. První roku 1475 v Jün-jangu (prefektuře na severovýchodě Chu-kuangu) k dohledu nad regionem postiženým vzpourami nelegálních přistěhovalců (ťing-siangské povstání). Druhá roku 1493 v Nan-anu na jihu Ťiang-si, opět k potlačení rebelií v okrajové horské oblasti. Oblast odpovědnosti obou míst zahrnovala části více provincií a obě byly čistě vojenské.\n\nV 16. století jmenování koordinátorů \"sün-fu\" prosazovali tehdejší velcí sekretáři, kteří tak chtěli mít zásluhu na vyřešení regionálních problémů. V polovině 16. století se zkomplikovaly poměry na jihu Číny, v důsledku čehož bývali jmenováni koordinátoři v Jün-nanu (od roku 1551), od 1556 ve Fu-ťienu a Če-ťiangu, od 1566 v Kuang-tungu, od 1568 v Kuej-čou a od 1569 v Kuang-si. Neklid na jihu byl spojen s hospodářským vzestupem doprovázeným růstem pirátství (tzv. wo-kchou) a násilností, v reakci na něž byli jmenováni koordinátoři. Měli také za úkol likvidovat rolnická povstání, která se na jihu šířila zejména v letech 1506–1515 a 1566–1575, přičemž je ve významné míře vyvolaly třenice mezi místními kmeny Miao a Jao a přistěhovalými Chany.\n\nZ podobných – protipovstaleckých – důvodů vznikly místa koordinátorů i v 17. století v Pchien-jüanu (roku 1623, jižní Chu-kuang), Čcheng-tchienu (roku 1643, severní Chu-kuang), a roku 1637 ve střední Číně v An-čchingu a Chuaj-jangu. Koncem mingské doby nové posty koordinátorů vznikaly v širším okolí Pekingu v souvislosti s hrozbami Japonců (roku 1597 v Tchien-ťinu) a Mandžuů (roku 1620 v Teng-laj na severu Šan-tungu a roku 1638 v Mi-jün severovýchodně od Pekingu).\n\nVelcí koordinátoři \"sün-fu\" vyslaní do vnitrozemských oblastí byli vybíráni společným rozhodnutím ministerstev státní správy a daní, potvrzeným císařem; koordinátory vysílané do pohraničí navrhovalo císaři ministerstvo státní správy s ministerstvem vojenství. Od roku 1535 všechny \"sün-fu\" navrhovala konference „devíti ministrů“.\n\nCelé mingské období \"sün-fu\" zůstali mimořádnými úředníky centra vyslanými do regionů, Obvykle měli titul náměstka ministra (, \"š’-lang\") nebo ministra (, \"šang-šu\"), zpravidla vojenství nebo daní, v závislosti na povaze úkolů. Po roce 1453 dostávali i titul zástupce (, \"fu tu-jü-š’\") nebo pomocníka (, \"ťien tu-jü-š’\") nejvyššího kontrolora, čímž získali pravomoc odvolat a/nebo uvěznit úředníky a přímý přístup k císaři, což přispělo k zvýšení jejich prestiže a vlivu. Občas dostali i vyšší hodnost nejvyššího kontrolora (, \"tu-jü-š\"’).\n\nMěli-li kromě obecné koordinace a dohledu nad provinčními autoritami konkrétní pověření, uváděl je přídavek k titulu, např. \"sün-fu\" Šan-tung \"ťien can-li ťün-wu\" = velký koordinátor a pověřenec vojenskými záležitostmi v Šan-tungu.\n\nPokud měli pověření k řešení vojenských záležitostí, dostávali vojenský titul \"tchi-tu ťün-wu\" (), např. \"sün-fu ťien ťi-tu ťün-wu\" (velký koordinátor a vedoucí vojenských záležitostí), někdy s variantami pomocný velitel/vojenský komisař (, \"can-li ťün-wu\", nebo , \"cchan-can ťün-wu\"). Měli-li velení nad všemi vojsky provincie, byli titulováni nejvyšší velitel (, \"cung-tu\").\n\nVelcí koordinátoři \"sün-fu\" byli zprvu vysíláni na krátkodobé cesty, od 30. let 15. století zůstávali ve svěřených regionech dlouhodobě. Pověřováni byli různými úkoly, dozírali nad výběrem daní, stavem vodních cest a hrází, pořádkem, nebo obranou hranic, sečuánští \"sün-fu\" odpovídali za dodávky dřeva. Kompetence jim císař určoval individuálně, jak okolnosti vyžadovaly. Od poloviny 15. století mívali za úkol dohled a řízení (\"ťie-č’\") provinčních úřadů.\n\nNeměli k dispozici úřední zaměstnance ani oficiální kancelář, ale od druhé poloviny mingské doby si najímali a platili soukromé tajemníky \"mu-fu\" () a neúřední specialisty.\n\nObecně koordinátoři \"sün-fu\" zůstali mimořádnými pověřenci mimo pravidelný chod administrativy. Jejich jmenování bylo projevem nedůvěry centra ve schopnost řádných úřadů vypořádat se s problémy. Nedůvěra se však mnohdy přenášela i na ně. Byli v podstatě císařskými vyslanci, závislými na zdrojích centra, nikoliv místa, s nevyjasněnými mechanismy spolupráce s provinční správou (která sama byla rozdělená na civilní správu v čele s dvěma proviciálními správci \"pu-čeng-š’\", provinční kontrolní úřad v čele s kontrolorem-soudcem \"an-čcha-š’\" a provinční vojenskou komisi) a malou schopností civilní správy ovlivnit jejich vojenské aktivity. Přes své vojenské i civilní pravomoci často neměli přístup k civilním zdrojům potřebným pro jejich vojenské úkoly. Při výkonu funkce se museli vyrovnávat s tlakem místních významných hodnostářů – knížat z císařského rodu, enunuchů ve velitelských funkcích – a dokonce i vlastních vojsk, např. roku 1510 zabil velkého koordinátora vzbouřený kníže (z An-chua) a ve 20. letech 16. století během povstání proti zvyšování daní dva velké koordinátory zabili vojáci. Koncem mingské doby byli velcí koordinátoři podřízeni nejvyšším velitelům \"cung-tu\".\n\nGuvernéry \"sün-fu\" Čchingové zprvu jmenovali na mingská místa koordinátorů: roku 1644 do osmi míst v severní Číně, do konce roku 1645 na jedenácti místech na severu, severozápadě a v povodí Jang-c’-ťiang. Také (patrně z vojensko-bezpečnostních důvodů) jmenovali guvernéra do Pao-tingu u Pekingu, do Nankingu jako náhradu mingské administrace a na dolní tok Jang-c’ k dohledu nad dopravou a obchodem. Začátkem roku 1646 tedy sloužilo 22 čchingských guvernérů (mezi nimi 15 bývalých mingských úředníků). Později byli jmenováni ještě guvernéři ve Fu-ťienu (1647), S’-čchuanu (1648), Kuang-tungu (1649), Kuang-si (1649), a ještě později v Kuej-čou (1658) a Jün-nanu (1659). Od 1659 sloužili guvernéři v 26 místech v nichž sloužili už za Mingů, nebyly obnoveny pouze posty v Liao-tungu, Čcheng-ťienu, Mi-jün a Ta-tchungu. Guvernéři v Tchien-ťinu a Pao-tingu byly brzy (1649) odvoláni, a po odchodu jednotek více na jih i místa na dolním toku Jang-c’. Ve dvou vlnách, začátkem 50. let a v první polovině 60. let 17. století, s tím, jak se nový režim v regionech stabilizoval, vláda zrušila posty guvernérů mimo hlavní města provincií.\n\nStruktura provincií se dotvořila v 60. letech 17. století, kdy byly dobyty Kuej-čou a Jün-nan a sídla provinční správy Ťiang-su a Chu-nanu přesunuta z opevněných a strategických Ťiang-ningu (tehdejší jméno Nankingu) a Pchien-jüanu do Su-čou (1661) a Čchang-ša (1667). Guvernéři \"sün-fu\" pak sídlili pouze ve velkých městech v říčních údolích, v centrech osídlení a hospodářství, zatímco za Mingů koordinátoři \"sün-fu\" leckdy řešili vojenské krize v okrajových regionech.\n\nZa Čchingů uvolnilo-li se místo, ministerstvo státní správy prohlásilo úřad za uvolněný a dotázalo se císaře, zda si přeje provést „speciální jmenování“ (, \"tche-ťien\"). Pokud se císař rozhodl využít svého práva, mohl jmenovat kohokoliv nezávisle na jeho postavení. Pokud ne, byl v prvních desetiletích říše Čching (do roku 1671) vybrán některý z kandidátů doporučených úředníky, kandidáta mohl doporučit kdokoli (jednotlivě i skupina), od roku 1653 s předložením životopisu, od roku 1654 muselo být doporučení předloženo den poté, co bylo místo prohlášeno za volné. Za doporučení nevhodného kandidáta byli kandidát i doporučující (nařízením z roku 1663) trestáni. Roku 1671 dostalo ministerstvo státní správy za úkol seřadit možné kandidáty na guvernéry do seznamu (, \"kchaj lie\"), z něhož pak císař vybral. Seznam byl čchingskou inovací používanou např. při obsazování míst v korouhvích. Předtím, za Mingů, byly střední a vysoké pozice v úřadech obsazovány tzv. „kolektivním doporučením“ (, \"chuej-tchuej\") vysokých úředníků. Což kandidátům zajišťovalo známost a podporu ve vládě, na druhé straně ale podporovalo frakcionářství. Čchingský seznam umožnil vyhnout se prosazování frakčních zájmů, když na něm byli všichni vhodní kandidáti, a sice držitelé o stupeň nižších úřadů – místokancléři velkého sekretariátu, zástupci nejvyššího kontrolora, prefekti hlavního města a Feng-ťienu a provinciální správci \"pu-čeng-š’\".\n\nZ reformy roku 1671 nejvíce získali důstojníci korouhví z regionů – v následujících dvaceti letech byly tři čtvrtiny nových guvernérů vybrány z jejich řad. Do roku 1691 se ministerstvo ptalo císaře, zda si přeje vybírat z mandžuských či čínských důstojníků korouhví, nebo čínských úředníků, a následně sestavilo seznam vhodných kandidátů z určené skupiny. Od roku 1691 se sestavovala jedna listina se všemi kandidády bez ohledu na jejich původ. Bezprostředně tím císař chtěl zvýšit počet kandidátů z korouhví v rámci příprav na válku ve střední Asii s Galdanem. Dlouhodobě však opatření otevřelo cestu k postupu na místa guvernérů čínským úředníkům. Úředníci pak mohli postupovat po služebním žebříčku až na místo guvernéra, nebo generálního guvernéra a následně se držitelé nejvyšších provinčních úřadů, včetně guvernérů, během konce 17. a začátku 18. století postupně začali považovat ne za reprezentanty centra v regionech, ale za představitele regionálního úřednického sboru.\n\nZa císaře Kchang-siho (1662–1723) bylo guvernéry jmenováno více lidí z korouhví než civilních úředníků, ale za Čchien-lunga (1736–1796) se stav obrátil a v 18. století byli guvernéři typicky povýšeni z provinciálních správců. Přispěla k tomu i nedůvěra císaře Jung-čchenga (1723–1736) k osazenstvu metropole a jeho sázka na povyšování úředníků z regionů a také růst administrativních povinností guvernérů vyžadující zkušenost s byrokratickou praxí. Význam měla i diverzita regionů vyžadující znalost místních specifik a potřeba zkušených administrátorů v některých regionech. Relativně nejčastější bylo proto jmenování guvernérů z provinciálních správců v okrajových provinciích jihu a jihozápadu.\n\nCentrum v zájmu bezpečnosti státu zpravidla nejmenovalo guvernéra do provincie, kde sloužil jako provinciální správce, od éry Jung-čcheng však obavy se „srůstání“ hodnostáře s provincií mizely a povyšování v rámci provincie se stala běžnými. Nejčastější byla v Ťiang-su, poté s odstupem v Šen-si, Šan-tungu a Jün-nanu. V Ťiang-su totiž po roce 1760 sloužili dva provinciální správci – jeden v sídle provincie Su-čou a druhý v Ťiang-ningu (Nankingu) – a to kvůli dlouhodobě vysokým daňovým nedoplatkům (kvůli naději na zlepšení výběru daní se ostatně Ťiang-nan v 17. století rozdělil na provincie Ťiang-su a An-chuej.) Další tři provincie byly specifické silnou vojenskou přítomností, přičemž zásobování vojáků leželo na bedrech provinční správy.\n\nZa Mingů měli koordinátoři \"sün-fu\" (a velitelé \"cung-tu\") úřední hodnost ze své předešlé funkce. Za Čchingů zprvu dostávali hodnost o jeden stupeň vyšší než měli dosud. Až roku 1748 panovník sjednotil jejich úřední hodnost, a sice na nižší druhou (2b). Stupeň 1a totiž neměl nikdo, 1b nejvyšší hodnostáři v metropoli, 2a dostali generální guvernéři, guvernérům byl proto přidělen stupeň 2b, který od mingských dob nosili také provinciální správci.\n\nZa Čchingů dostávali guvernéři sün-fu, podobně jako v mingské době i tituly náměstků ministrů a zástupce (pomocníka) nejvyššího kontrolora. Císař Jung-čcheng v prvním roce své vlády (1723) určil, že guvernéři jmenovaní z vysokých pozic v metropoli dostanou titul zástupce nejvyššího kontrolora po levici a náměstka ministra vojenství po pravici, jmenovaní z relativně nižších postů v metropoli pouze zástupce nejvyššího kontrolora po levici, jmenovaní z provincií pomocníka nejvyššího kontrolora. Čímž zase měli odlišné tituly. Nakonec roku 1748 císař Čchien-lung tituly guvernérů sjednotil. Pak měli titul náměstka ministra vojenství a zástupce nejvyššího kontrolora.\n\nNeformálně byli guvernéři \"sün-fu\" nazýváni \"č’-tchaj\" () nebo \"fu-ťün\" ().\n\nÚřad guvernéra \"sün-fu\" měl civilní charakter, počáteční spojení s vojenstvím bylo pozůstatkem mingských dob a roku 1661 byla fráze „dohližitel a poradce ve vojenských věcech“ škrtnuta z jmenovacích dekretů. V čchingské Číně měli vojenskou odpovědnost především generální guvernéři a provinční vojenští správci. Guvernér byl prostředníkem mezi ústřední vládou a regionální správou a také mezi civilními úřady a vojáky, prostředníkem, který v mingské době zřetelně chyběl.\n\nGuvernéři podléhali generálním guvernérům \"cung-tu\" a řídili celou civilní správu svěřené provincie (v jejímž čele stál proviciální správce \"pu-čeng-š’\" a proviční soudce \"an-čcha-š’\"), dozírali na nižší úřady, jmenovali a navrhovali odvolání jejich úředníků, odpovídali za výdaje na provinční úrovni (což byla téměř čtvrtina daňových příjmů státu), v případě přírodních pohrom na základě jejich zpráv vláda udělovala úlevy, řídili provinční úřednické zkoušky, odpovídali za zásobování vojenských posádek, dohlíželi na financování vodních děl, kontrolovali soudní případy před odesláním do metropole k potvrzení, od 18. století vydávali provinční věstníky.\n\nZa Čchingů bylo funkční období prefektů a níže postavených úředníků tříleté, okružních intendantů dvouleté, sloužili-li v „pozicích v břichu [státu]“ (\"fu feng\", tj. ve vnitrozemí) a u obou poloviční, sloužili-li v pohraničí (\"ťiang feng\"). Čchingští guvernéři mezi roky 1700–1900 zůstávali v úřadě v průměru 24 měsíců, medián doby služby však byl jen 17 měsíců a třetina vykonávala funkci méně než 9 měsíců. Tradičním důvodem krátkého služebního období byla obava před přílišnou nezávislostí dlouho sloužících guvernérů. Desetina jich však zůstala v úřadě déle než pět let.\n\n"}
{"id": "1144342", "url": "https://cs.wikipedia.org/wiki?curid=1144342", "title": "Guillaume-Chrétien de Lamoignon de Malesherbes", "text": "Guillaume-Chrétien de Lamoignon de Malesherbes\n\nGuillaume-Chrétien de Lamoignon de Malesherbes [\"guijóm krétien dlamoaňo dmalzerbe\"] (6. prosince 1721, Paříž - 23. dubna 1794 tamt.) byl francouzský osvícenský právník, botanik, ministr, kritik a nakonec obhájce krále Ludvíka XVI., popravený za Francouzské revoluce. \n\nNarodil se v právnické rodině a jeho otec Guillaume de Lamoignon de Malesherbes byl v letech 1723-1736 předsedou nejvyššího soudu. Studoval práva, krátce působil jako obhájce a v roce 1741 se stal náměstkem nejvyššího státního zástupce. Roku 1749 se oženil a s paní Grimod de la Reynière měl dvě dcery. Jedna z jeho vnuček se později stala švagrovou François René de Chateaubrianda, druhá matkou Alexise de Tocquevilla. \n\nRoku 1750 se stal předsedou nejvyššího finančního úřadu (\"cour des aides\") a vrchním cenzorem. V této funkci udělil povolení k tisku Francouzské encyklopedie a když bylo povolení zrušeno a Diderotovi hrozilo zabavení všech rukopisů, nabídl mu Malesherbes, že je může uložit u něho. Po zrušení vrchních soudů roku 1771 začal psát králi svá \"Napomenutí\" (\"Remontrances\"), za což byl vyhoštěn z Paříže na své venkovské sídlo. Po smrti Ludvíka XV. ho král Ludvík XVI. jmenoval - spolu s reformním ekonomem Turgotem - ministrem s širokou kompetencí, ale když se mu nepodařilo zrušit ani tajné zatykače, v následujícím roce odstoupil. Roku 1785 vydal pojednání o protestantských sňatcích a když se roku 1787 stal členem Královské rady (nejvyššího sboru poradců), prosadil Versailleský edikt, který upravil občanství nekatolíků a tak připravil otevření náboženské tolerance. Protože jeho další reformy neuspěly, po roce opět odstoupil.\n\nOd mládí byl Guillaume-Chrétien vášnivý botanik. Navštěvoval přednášky Bernarda de Jussieu, cestoval po Evropě a sbíral rostliny, dopisoval si o zemědělství s Rousseauem a Jeffersonem a vydal o tom několik pojednání. Roku 1750 byl zvolen členem Akademie věd a roku 1775 Francouzské akademie (křeslo 38).\n\nV roce 1792 byl u dcery ve Švýcarsku, rychle se ale vrátil a napsal předsedovi Konventu, že je ochoten se ujmout obhajoby Ludvíka XVI., i když si nedělal iluze o výsledku. Ludvík mu za to poděkoval, ale varoval ho, že riskuje život. Jeho obhajoba, na níž pracoval spolu s dvěma dalšími kolegy, je hodnocena jako nepodařená. Spolu s ministrem a prokurátorem oznámil Malesherbes 20. ledna 1793 rozsudek králi a odjel na své venkovské sídlo. V prosinci téhož roku byl s celou rodinou zatčen a 23. dubna 1794 s dcerou, vnučkou, s jejich manžely i dvěma sekretářkami popraven guillotinou.\n\n"}
{"id": "1144343", "url": "https://cs.wikipedia.org/wiki?curid=1144343", "title": "Shane Ferguson", "text": "Shane Ferguson\n\nShane Kevin Ferguson (* 12. července 1991, Londonderry, Severní Irsko, Spojené království) je severoirský fotbalový obránce a reprezentant v současnosti hrající za anglický klub Millwall FC.\n\n\nFerguson působil ve své profesionální fotbalové kariéře postupně v anglických klubech Newcastle United FC, Birmingham City FC (hostování), skotském Rangers FC (hostování) a anglickém Millwall FC – platí k červnu 2016.\n\nShane Ferguson absolvoval svůj debut za severoirské reprezentační A-mužstvo 6. 6. 2009 v přátelském utkání v Pise proti Itálii (prohra 0:3). Se svým týmem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "1144349", "url": "https://cs.wikipedia.org/wiki?curid=1144349", "title": "Spartak Noginsk", "text": "Spartak Noginsk\n\nSpartak Noginsk, známý také pod názvem Spartak Moskevská oblast (nezaměňovat s odštěpeným klubem Sparta&K, který tento název užíval v letech 2005–2010!), je ruský ženský basketbalový klub z města Noginsk v Moskevské oblasti. Klub byl založen v roce 1949 v Noginsku, během let ale vystřídal několik dalších působišť, než se opět vrátil zpět do Noginsku. Během své historie klub získal 1× titul mistra Sovětského svazu, 3× vyhrál Pohár Ronchettiové.\n\nKlub byl založen v roce 1949, mistrovství Sovětského svazu se účastnil od 60. let 20. století. V sovětské éře klub vybojoval jeden mistrovský titul (1978), 7× skončil druhý, 3× třetí.\n\nAni Spartaku se po pádu sovětského režimu nevyhnula krize. Střídal jména i působiště. Mezi místa, kde klub během své historie hrál, patří Elektrostal, Ljubercy a Podolsk. Nakonec se však klub vrátil do svého původního působiště, Noginsku.\n\nV roce 2005 přišel do klubu mecenáš Šabtaj Kalmanovič, který hlavní tým přesunul mimo Noginsk – v podstatě zformoval nový klub (dnes Sparta&K), na který přešla práva noginského klubu (místo v nejvyšší ruské lize, místo v EuroCupu). Noginský klub však nezanikl, přihlásil se do nižší soutěže a po několika letech se probojoval zpět do nejvyšší ruské ligy (první sezónou po návratu byla sezóna 2010/11). Odštěpený klub (Sparta&K) se k historii původního noginského klubu nehlásí.\n\n"}
{"id": "1144350", "url": "https://cs.wikipedia.org/wiki?curid=1144350", "title": "Velká Střelná (katastrální území z roku 2002)", "text": "Velká Střelná (katastrální území z roku 2002)\n\nVelká Střelná je jedno z katastrálních území vojenského újezdu Libavá. Jedná se převážně o zalesněné katastrální území, rozkládající se na jihozápadě Oderských vrchů. V současné době zde lesní vegetace pokrývá i intravilány všech zdejších obcí, které se zde dříve nacházely a které byly během existence vojenského újezdu vesměs zlikvidovány. Jedinou souvisle zastavěnou oblastí na území celého katastru v současnosti představuje vojenská základna Přáslavice, nacházející se v jeho jihozápadním cípu. Na jihovýchodě katastrálního území pramení řeka Odra. Katastrálním územím protékají potoky, které zde vesměs pramení: Davídka, Hluboček, Lichnička, Olešnice, Střelenský potok, Tmava, Varhošťský potok a Vrtůvka. Nachází se zde i Fidlův kopec (680 m. n. m.), nejvyšší vrchol Oderských vrchů. K dalším zdejším význačným vrcholům patří Strážisko (675 m. n. m.), Radeška (671 m. n. m.), Spálený (666 m. n. m.), Švédská kupa (636 m. n. m.), Olomoucký kopec (634 m. n. m.), Hlásná (618 m. n. m.), Jílový vrch (616 m. n. m.), Mlýnský kopec (605 m. n. m.), Šestsetjednička (601 m. n. m.), Slepičí vrch (599 m. n. m.), U Kamenné boudy (593 m. n. m.), Na Klášterním (563 m. n. m.), Jasaní (557 m. n. m.), Skalka (521 m. n. m.). \n\nV rozsahu blízkém současnému existuje toto katastrální území od roku 2002, kdy došlo k reorganizaci katastrálního členění vojenského újezdu Libavá. Tehdy bylo k 20. prosinci 2002 území vojenského újezdu Libavá přerozděleno na 5 větších katastrálních území, z nichž jedním byla Velká Střelná, jejíž název měla i obec (a současně i její katastr) začleněná do vojenského újezdu roku 1950. Rozšířený katastr Velké Střelné měl původně rozlohu 74,877147 km². V tomto rozsahu zahrnoval celý zrušený katastr zlikvidované obce Jestřabí, menší část zrušeného katastru zlikvidovaného Smilova (včetně jižní poloviny intravilánu), většina původního katastru Velké Střelné (včetně celého intravilánu), téměř celý zrušený katastr zlikvidované Varhoště (včetně celého intravilánu), téměř celý zrušený katastr zlikvidované Nepřívazi (opět s celým intravilánem), menší část původního katastru Kozlova, nepatrná část zrušeného katastru zlikvidované Nové Vsi nad Odrou, asi polovina původního katastru obce Daskabát, menší část původního katastru obce Přáslavice, většina původního katastru obce Mrsklesy, asi polovina původního katastru obce Hlubočky, velice malou okrajovou část původního katastru obce Velký Újezd. \n\nV souvislosti s nadcházející optimalizací (zmenšením) vojenského újezdu Libavá, k níž došlo k 1. lednu 2016, byla z katastrálního území Velká Střelná vyčleněna k 2. květnu 2014 následující, vesměs zalesněná, nová katastrální území:\n\nVznikem těchto nových katastrálních území se tak rozloha celého katastrálního území Velká Střelná zmenšila o 1,232215 km² na současných 73,644932 km². K obci Hlubočky tak přešly pozemky o celkové výměře 1,110522 km².\n\nJihovýchodně od bývalého intravilánu někdejší Velké Střelné se mezi Střelenským potokem a silnicí, kdysi spojující Velkou Střelnou a Olejovice, nachází na souřadnicích 49°40'06.68\" s. š., 17°30'45.83\" v. d., dosud dobře patrné valy středověké tvrze Velká Střelná \"(Altes Haus)\", vzniklé ve 13. století na ochranu vesnice a kláštera. Před rokem 1552 zanikla a byla nahrazena druhou tvrzí, zvanou Novou, jež se nacházela přímo v obci. Později byla tato tvrz přestavěna na zámek, který však po roce 1800 natolik zchátral až byl nakonec zbořen. Jihozápadně od bývalého intravilánu Velké Střelné se, u silnice do někdejší obce Jestřabí nachází veřejnosti běžně nepřístupný lovecký zámeček Bores, postavený ve druhé polovině 19. století, který se díky zájmu armády dochoval jako jediná budova z celé bývalé obce Velká Střelná.\n"}
{"id": "1144357", "url": "https://cs.wikipedia.org/wiki?curid=1144357", "title": "Oleg Vladimirovič Kašin", "text": "Oleg Vladimirovič Kašin\n\nOleg Vladimirovič Kašin (, 17. červen 1980 Kaliningrad) je ruský investigativní novinář, významný mimo jiné svou prací pro Kommersant a pro svůj politický aktivismus.\n\nV listopadu 2010 byl Oleg Kašin, v té době píšící pro Kommersant, na ulici v Moskvě napaden a surově zbit, takže musel podstoupit několik operací a strávit desítky hodin v umělém spánku. Událost byla dávána do souvislosti s jeho odporem ke kácení Chimkinského lesa, neboť podobně bylo napadeno i několik jiných aktivistů proti kácení.\n\nJeho činnost kritická k ruské vládnoucí straně Jednotné Rusko a její mládežnické organizaci Naši je jedním z motivů dánsko-ruského dokumentárního filmu Polibek od Putina z roku 2012.\n"}
{"id": "1144359", "url": "https://cs.wikipedia.org/wiki?curid=1144359", "title": "Ad gentes", "text": "Ad gentes\n\nAd gentes, dekret o misijní činnosti církve, je dokument, který vznikl během Druhého vatikánského koncilu. Přijat byl v poměru 2394 proti 5 hlasům biskupů. Vyhlášen byl papežem Pavlem VI. 18. listopadu 1965. \nČeský text dekretu Ad gentes\n"}
{"id": "1144360", "url": "https://cs.wikipedia.org/wiki?curid=1144360", "title": "Spartak Moskevská oblast", "text": "Spartak Moskevská oblast\n\nSpartak Moskevská oblast může znamenat:\n\n\n"}
{"id": "1144361", "url": "https://cs.wikipedia.org/wiki?curid=1144361", "title": "František Slaměník", "text": "František Slaměník\n\nFrantišek Slaměník (4. října 1845 Radslavice – 2. července 1919 Přerov) byl český pedagog a badatel o Janu Ámosu Komenském.\nNejvýznamnější rodák obce Radslavice, okres Přerov. Jeho jméno bylo na dlouhá desetiletí synonymem pro bádání o Komenském v Přerově. Jeho soukromý zájem o dějiny Jednoty Bratrské a o Komenského přerostl v roce 1888 v založení Muzea Komenského, prvního svého druhu na světě. Díky jeho úsilí se Přerov stal centrem komeniologie. Na své vlastní náklady sbíral Komenského knihy a informace publikoval v časopise Komenský, který sám přes 27 let redigoval. Byl činný také v mnoha učitelských organizacích. V roce 1883 uspořádal v Brně učitelský sjezd, kterého se zúčastnilo 1 200 učitelů.\nVe svém autobiografickém díle \"Vzpomínky starého učitele\" podává obraz společnosti konce 19. století a popisuje dějiny učitelství na Moravě v druhé polovině 19. století.\n\nV rodných Radslavicích, v Přerově a v Brně Maloměřicích jsou po něm pojmenovány ulice.\n"}
{"id": "1144362", "url": "https://cs.wikipedia.org/wiki?curid=1144362", "title": "GUM", "text": "GUM\n\nGUM (zkratka , do roku 1921 ) je obchodní dům na Rudém náměstí v centru Moskvy. Budova postavená v letech 1890–1893 v pseudoruském stylu podle návrhu architekta Alexandra Pomeranceva a inženýra Vladimira Šuchova je architektonickou památkou federálního významu. \n\nZabírá celou čtvrtinu Kitaj-goroda, do náměstí je obrácena hlavní fasáda, dlouhá 242 m. Budovu tvoří tři tříposchoďové galerie („linie“), souběžné s hlavním průčelím a propojené rovněž třemi příčnými chodbami. Galerie mají prosklené ocelové klenby, které působí velmi lehce, ale váží asi 800 tun. S celkovou plochou asi 75 tisíc m² (z toho asi 35 tisíc prodejní plochy) to byl největší obchodní dům v Evropě. Byl také velmi moderně zařízen, s ústředním topením a nákladními výtahy, a osvětlen 9000 žárovkami s  vlastní elektrárnou v podzemí.\n\nSoučasný GUM stojí na místě daleko skromnější tržnice z roku 1814, která však musela být po roce 1860 z technických důvodů uzavřena a stržena. Investorem nové stavby byla akciová společnost moskevských obchodníků, která velice dbala o transparentní soutěž i hospodaření. Po otevření tu bylo několik set obchodů, v dolních poschodích vyloženě luxusních, takže se stal velkým magnetem a atrakcí pro turisty. Po revoluci byl podnik znárodněn a rychle upadal. Po zavedení NEPu v roce 1921 krátce ožil, ale roku 1928 byl zrušen a proměněn na kanceláře státních úřadů a byty. \nV letech 1952-1953 byla provedena důkladná rekonstrukce a GUM byl jako obchodní dům znovuotevřen počátkem roku 1953 (https://youtu.be/KgqL2lFGRjs).\nV 70. letech byla zahájena druhá rekonstrukce stavby a dokončena byla roku 1985.\nPo roce 1990 byl privatizován, přejmenován na \"Glavnyj univezalnyj magazin\" a důkladně modernizován. Drobné krámky byly spojeny do větších a byly instalovány pohyblivé schody.\n\nNemovitost má do roku 2059 pronajatu ruská společnost \"Bosco di Ciliegi\", která patří Michailu Kusnirovičovi a specializuje se na prodej luxusního zboží.\n"}
{"id": "1144363", "url": "https://cs.wikipedia.org/wiki?curid=1144363", "title": "Emil Ščuka", "text": "Emil Ščuka\n\nEmil Ščuka (* 9. září 1957 Poprad) je bývalý prokurátor, později pak politik, předseda Romské občanské iniciativy a prezident International Romani Union. V současnosti (2007 - ) působí jako ředitel Mezinárodní konzervatoře Praha - International Conservatory Prague, s.r.o.\n\nEmil Ščuka vyrůstal v mnohopočetné rodině u městečka Svit na východním Slovensku, je nejmladším z deseti sourozenců. V roce 1977 úspěšně absolvoval gymnázium v Popradu, v témže roce byl přijat na Právnickou fakultu v Brně.\n\nPo ukončení Právnické fakulty nastoupil v roce 1982 do svého prvního zaměstnání jako prokurátor v Sokolově. V témže roce založil romský divadelní soubor Romen, ve kterém působilo více než 50 účinkujících. Soubor úspěšně vystupoval v Maďarsku, Polsku a na Slovensku. Pro Romen napsal libreto k muzikálu Amaro drom (Naše cesta), jenž měl premiéru v listopadu 1982.\n\nV roce 1984 založil novou tradici Dnů romské kultury v Sokolově.\n\nV roce 1986 pro Mezinárodní festival Strážnice autorsky připravil a režíroval komponovaný pořad pod názvem \"Nane oda lavutaris\" (Neni takového houslisty). Pořad získal ocenění Laureát festivalu a Emil Ščuka Zvláštní cenu odborné poroty.\n\nRoku 1987 vydává v Sokolově první romský časopis \"Ľil\" (list).\n\nRoku 1988 mění své působiště a stěhuje se do Prahy, kde nastupuje jako prokurátor na Městskou prokuraturu. Ani v Praze nezanevře na divadlo, v Karlíně zakládá romský divadelní a taneční soubor Amare Roma. Pro něj napsal a režíroval pohádku \"S čerty nejsou žerty\". Ještě téhož roku se soubor zúčastnil polohraného dokumentu \"Av te šunel\" (Pojď a poslouchej), k němuž Emil Ščuka napsal scénář, režie se ujal Jiří Chlumský a kamery Martin Kubala. Natáčení probíhalo mimo jiné i v romských osadách, například v Letanovcích. Snímek je inspirován životem a hudební tvorbou legendárního romského muzikanta Jožky Feča.\n\n19. listopadu 1989 založil Přípravný výbor Romské občanské iniciativy (ROI) a byl autorem Prohlášení, kterým se o dva dny později ROI přidala k Občanskému fóru. 24. listopadu pak společně s Ladislavem Rusénkem promluvili k účastníkům demonstrace na Letenské pláni.\n\nV následujících dnech a týdnech se stává členem Rady OF a předsedou Národnostní komise.\n\n10. března 1990 v Kulturním domě Eden je na ustavujícím sjezdu, jehož se zúčastnilo 600 delegátů, zvolen předsedou Romské občanské iniciativy.\n\n8. a 9. dubna 1990 je na kongresu International Romani Union zvolen generálním tajemníkem. Emil Ščuka podal návrh uznání 8. dubna Mezinárodním dnem Romů. Kongres ve Varšavě návrh přijal a schválil.\n\nV červnu 1990 se Romská občanská iniciativa účastní prvních svobodných voleb coby součást Občanského fóra, resp. na Slovensku Verejnosti proti násiliu. Obě politická hnutí ve volbách vítězí a z kandidátů ROI se do České národní rady dostává JUDr. Milan Tatár, Desider Balog, Ondřej Giňa, Zdeněk Guži a Ing. Karel Holomek. Do Slovenské národní rady to jsou Hana Koptová a Dr. Gejza Adam, do Federálního shromáždění pak JUDr. Klára Samková.\n\nV červenci 1990 společně s uměleckou agenturou ROMART pořádá 1. ročník světového festivalu ROMFEST v Líšni u Brna. Na šesti pódiích vystoupilo 2 200 účinkujících a do Líšně dorazilo 25 000 diváků. Festival navštívili i ministři české, slovenské a federální vlády včetně prezidenta Václava Havla.\n\nOd roku 1991 se podílí na přípravě romského televizního magazínu ROMALE, od roku 1993 do roku 2000 je jeho producentem.\n\nRoku 1992 začíná pracovat jako advokát a zároveň se stává šéfredaktorem romského měsíčníku Amaro lav (Naše slovo).\n\nV roce 1997 zakládá první rekvalifikační kurzy na obory romský asistent, romský poradce a asistent pedagoga.\n\nV návaznosti na rekvalifikační kurzy o rok později, v roce 1998, zakládá Romskou střední školu v Kolíně.\n\n27. 7. 2000, na 5. Kongresu International Romani Union v Praze je Emil Ščuka zvolen prezidentem IRU. Kongres přijal a schválil i dva klíčové dokumenty, který Emil Ščuka vypracoval - Deklaraci romského národa a Chartu IRU. Oba dokumenty jsou revolučním a státoprávním počinem, neboť do té doby Romové usilovali pouze o uznání národnosti. Emil Ščuka prosazoval Deklaraci romského národa na všech úrovních, jak u obyčejných Romů, tak i u premiérů a prezidentů jednotlivých vlád v Evropě. Velkým zadostiučiněním vůči všem kritikům Deklarace bylo uzavření Memoranda vzájemné spolupráce a porozumění mezi Českou republikou a International Romani Union 5. dubna 2001. Česká republika se tímto jednoznačně přihlásila k podpoře a uznání romského národa.\n\nV červnu 2001 Emila Ščuku jako prezidenta IRU přijímá generální tajemník OSN Kofi Annan.\n\nV roce 2004 se vzdává další kandidatury na prezidenta IRU ze zdravotních důvodů.\n\nV roce 2006 zakládá pobočky Romské střední školy v Praze, Jihlavě, Sokolově, Plzni, Brně a Karviné. V roce 2009 vznikají pobočky v Jablonci na Nisou, Liberci a Hradci Králové.\n\nV roce 2007 zakládá Mezinárodní konzervatoř Praha - International Conservatory Prague (MKP).\n\nOd roku 2012 je součástí Mezinárodní konzervatoře Praha i Divadlo v Korunní, které slouží k prezentaci studentů MKP.\n\nV roce 2013 byl Emil Ščuka producentem původního romského muzikálu Superstar Company.\n"}
{"id": "1144365", "url": "https://cs.wikipedia.org/wiki?curid=1144365", "title": "Dignitatis humanae", "text": "Dignitatis humanae\n\nDignitatis humanae, deklarace o náboženské svobodě, je dokument, který vznikl během Druhého vatikánského koncilu. Přijat byl v poměru 2308 proti 70 hlasům biskupů. Vyhlášen byl papežem Pavlem VI. dne 7. prosince 1965. \nTématem deklarace je právo osoby a skupin na společenskou a občanskou svobodu v oblasti náboženství. Deklarace je rozdělena na dvě hlavní části - Obecná nauka o náboženské svobodě a Náboženská svoboda ve světle zjevení. Církev si v této deklaraci připomíná svoji povinnost, ale také připomíná, že základním principem vztahu církve ke společnosti je respektování zásady svobody (článek 13).\n\nPodíl na formulaci deklarace měl mj. kardinál Josef Beran. 20. září 1965 na koncilu vystoupil s projevem \"O svobodě svědomí\", v němž odmítl hmotný nebo duševní nátlak, nutící jednat člověka proti jeho svědomí a žádal jasné a bezvýhradné vyhlášení zásady náboženské svobody. Tento požadavek odůvodnil historickou zkušeností (z období komunistického útlaku a z 15. a 17. století), kdy podle jeho názoru útisk svobody svědomí vedl k pokrytectví, lži a jiným mravním neřestem, vážně ohrožujícím víru.\n\n"}
{"id": "1144372", "url": "https://cs.wikipedia.org/wiki?curid=1144372", "title": "Hermann Dietrich Lindheim", "text": "Hermann Dietrich Lindheim\n\nHermann Dietrich Lindheim (30. července 1790 Vratislav – 11. března 1860 Vídeň) byl obchodník a velkoprůmyslník, průkopník v textilním a chemickém průmyslu, hornictví a železničním stavitelství. Podnikal ve Slezsku, Čechách, Sasku a ve Vídni.\n\nNarodil se v rodině židovského obchodníka Davida Levy ve slezské Vratislavi. Jeho původní jméno bylo Heymann David Levy, které po konverzi na evangelickou víru změnil a používal jméno Hermann Dietrich Lindheim. V roce 1826 se v Paříži oženil s Estellou Marií Mevil (1806–1878), z tohoto manželství vzešly čtyři děti:\nZa své zásluhy se stal pruským královským tajným radou a byl vyznamenán řádem Červené orlice. Za podíl na rozvoji industrializace v českých zemích a celé habsburské monarchie byl vyznamenán řádem císaře Františka Josefa.\n\nHermann Dietrich Lindheim zemřel 11. března ve Vídni, po své smrti byl pohřben 18. března 1860 v Kłodských Ołdrzychowicích. Jeho synové získali jako ocenění otcových služeb v roce 1860 šlechtický titul.\n\nV roce 1975 ve Vídni Penzing (14. vídeňský městský okres) byla pojmenována ulice Linheimgasse.\n\nV roce 1822 úspěšný obchodník s vlněnou přízí Hermann Dietrich Linheim koupil pozemky od hraběte Wilhelma von Magnise v Kłodských Ołdrzychowicích, kde v roce 1825 jako první v Evropě zavedl mechanické spřádání příze. Pro pohon textilních strojů s 9000 vřeteny a vyhřívání budov zavedl parní pohon. Zvlášť pro tento účel vybudoval vodní náhon, kterým přiváděl vodu z řeky. Pro výrobu textilních stojů zde byly vybudovány strojírny a slévárny, které později vyráběly kotle a parní stroje. V roce 1837 vystavěl společně s bankéřem Friedrichem Eduardem von Löbbecke v obdobném progresívním a velkolepém stylu přádelny v České Skalici, přibližně 50 km od Kłodských Ołdrzychowicích. V roce 1841 zde bylo v provozu 6 836 vřeten.\n\nV roce 1840 se Lindheim usadil ve Vídni a se svým bratrem zde otevřel velkoobchodní dům pod názvem I. M. Lindheim. Později se stal jeho jediným vlastníkem pod názvem H. D. Lindheim. V roce 1840 uvedením do provozu přádelny lnu a konopí v Kłodských Ołdrzychowicích zvýšil počet zaměstnanců v přádelnách na 830 a dalších 150 bylo zaměstnáno v jiných provozech. Další přádelnu bavlny a tkalcovnu vybudoval v Krosnovicích a Eisersdorfu (Želazno) se 750 zaměstnanci. Tento podnik záhy prodal. V letech 1846–1847 ve spolupráci s anglickou firmou R. & W. Hawthorn, Newcastl, byly v Kłodských Ołdrzychowicích sestrojeny první tři parní lokomotivy ve Slezsku. Díly byly dovezeny z Anglie a také proto dostaly lokomotivy sériové číslo anglického výrobce. \n\nV roce 1847 zrušil první pacht na dřevouhelnou vysokou pec a dvě zkujňovací výhně s hamry v Perštejně (dominium Klášterec nad Ohří, Matyáš hrabě Thun-Hohenstein). Důvodem byla velká vzdálenost k později nabytých Lindheimových hutí. V roce 1844 zakoupil od Ludmily Hanišové z Greifenthalu velkostatek Vlkýš u Stříbra, na kterém se nacházely doly na černé uhlí. Po nabytí statku Vlkýš se Lindheimovi podařilo dosáhnout výnosů z dosud nerentabilních kamenouhelných dolů. K tomu také získal řadu rudných dolů v západních Čechách např. v okolí Heřmanovy Huti, Nýřan, Josefovy Huti aj. V roce 1847 z uhelných dolů bylo vytěženo 81 400 q a v roce 1848 94 200 q uhlí. 25. listopadu 1844 koupil od Johanna hraběte Nostitz-Rienecka železárny v Josefově Huti. Koncem 40. let založil další hutní závod Heřmanovou Huť ve Vlkýši u Stříbra. Zaváděním moderních postupů vyrábět vysoce jakostní výrobky. V roce 1849 získal od báňského hejtmanství koncesi na stavbu pudlovny a válcovnu kolejí. Výrobou kvalitních kolejnic vstoupil do železničního stavitelství. První kolejnice byly dodány na stavbu železnice z Prahy do Podmokel a Drážďan. Po tomto úspěchu zakládá Pražskou železářskou společnost – PŽS (Prager Eisenindistrie Gesellschaft, PEIG). V roce 1857 tato společnost zaměstnávala 2500 horníků a hutníků. Po pronajmutí státních železáren v Kladně vzrostl počet zaměstnanců na 5000. Významnou zakázkou této společnosti byla výstavba firemní železnice, Kladensko – nučické dráhy, která byla zprovozněna 7. ledna 1858.\n\nV roce 1853 získal Lindheim několik dolů na zinkovou rudu v okolí Schwanrzenbergu v oblasti Saské Kamenice a u Merklína. V roce 1858 založil chemickou továrnu v Ústí nad Labem.\n\nV říjnu 1854 získal předběžnou koncesi na výstavbu dráhy císařovny Alžběty (Vídeň–Linz–Salzburg–Mnichov), na které se také podílel bankéř Ernst Merck z Hamburku. 8. března 1856 získali definitivní koncesi. Pro zvládnutí výstavby železnice se oba koncesionáři spojili s c.k. privilegovanou Credit-Anstalt für Handel und Gewerbe (k.k. Rakouská Kreditní, obchodní a živnostenská banka) ve Vídni, s bankovním domem Rothschildů, se Simonem Oppenheimerem z Kolína nad Rýnem, s bankéřem J. F. Schmidtem z Hamburku a vytvořili společnost pro výstavbu Západní dráhy, která byla dokončena v roce 1860.\n\nV roce 1860 obdržel povolení ke stavbě České západní dráhy. \n\nPro své zaměstnance Lindheim podnikal řadu investic do sociální sféry. Pro své dělníky v Oldřichovicích na své náklady vybudoval v roce 1823 odborné učiliště a po roce 1840 nechal vystavět čtvrť s domky. Také v českých výrobních střediscích stavěl dělnické kolonie a nemocnici pro potřebné. Pro nemocné vojáky a státní úředníky založil nadaci Gisela se sídlem v Mariánských Lázních. \n\n(neúplný, podle): \nPo smrti D. H. Lindheima zanikl obchodní dům ve Vídni. Jeho synové však nadále řídili jeho průmyslové impérium. Ve druhé polovině 60. let 19. století své podíly předali bankovnímu domu Löbbecke ve Vratislavi. Textilky v Kłodských Ołdrzychowicích koupil Friedrich Eduard von Löbbecke a provozy nadále rozšiřoval.\n\n\n"}
{"id": "1144373", "url": "https://cs.wikipedia.org/wiki?curid=1144373", "title": "Alfred Edward Chalon", "text": "Alfred Edward Chalon\n\nAlfred Edward Chalon (15. února 1780 Ženeva – 3. října 1860 Kensington, Londýn) byl švýcarsko-britský portrétista žijící v Londýně, kde také působil na dvoře královny Viktorie.\n\nNarodil se roku 1780 v Ženevě do rodiny profesora, který krátce poté získal pracovní místo na Královské vojenské akademii v Sandhurstu, ležící v hrabství Berkshire.\n\nStejně jako bratr John James Chalon (1778–1854) se stal malířem. V roce 1797 nastoupil na westminsterskou Královskou akademii umění, kde se připojil ke skupině akvarelistů pracujících s vodovými barvami. Roku 1812 byl zvolen spolupracovníkem Královské akademie a o čtyři roky později pak řádným akademickým vyučujícím.\n\nUmělec portrétoval londýnskou vyšší společnost a od královny Viktorie získal zakázku, zachytit panovnici jako dárek pro její matku, princeznu Viktorii Sasko-Kobursko-Saalfeldskou. Motivem se stal první oficiální akt Viktorie, stojící v reprezentační róbě, ve Sněmovně lordů 17. července 1837. Následně získal postavení akvarelového portrétisty Jejího veličenstva a maloval celebrity tehdejší doby. Daný portrét byl zpracován rytcem Samuelem Cousinsem a rozdáván lidem v den Viktoriiny korunovace 28. června 1838. Od roku 1851 se pak oválný výřez královniny hlavy, tzv. Chalonova hlava, objevoval na britských poštovních známkách v koloniích.\n\nSpolu s bratrem žili společně a ani jeden z nich se nikdy neoženil. Alfred Chalon zemřel roku 1860 v kensingtonském Campden Hillu.\n\n"}
{"id": "1144375", "url": "https://cs.wikipedia.org/wiki?curid=1144375", "title": "CUM (Moskva)", "text": "CUM (Moskva)\n\nCUM (zkratka ) je obchodní dům v Moskvě. Leží na rohu Petrovky a Divadelního náměstí v samém centru Moskvy.\n"}
{"id": "1144380", "url": "https://cs.wikipedia.org/wiki?curid=1144380", "title": "CJM Bourges Basket", "text": "CJM Bourges Basket\n\nCJM BOurges Basket, zkráceně CJM Bourges, dnes pod názvem Tango Bourges Basket, je basketbalový klub z francouzského města Bourges. Ženský tým patří od 90. let 20. století k nejlepším týmům Evropy.\n\nSdružení \"Cercle Jean-Mace Bourges\" bylo založeno v roce 1967. Mužský tým se o deset let později vyhrál frncouzskou třetí ligu a postoupil do druhé ligy.\n\nVzestup ženského týmu započal v roce 1987. Tehdy převzal kontrolu nad klubem Patrick Dorie a ženský tým vyhrál pátou francouzskou ligu. V sezóne 1989/90 hrál klub již ve druhé lize a poprvé vyhrál francouzský pohár, který v následující sezóně obhájil. V téže sezóně se klub probojoval do francouzské elitní soutěže.\n\nV roce 1993 přišel do klubu jako trenér Vadim Karpanov, který klub v následujích letch dovedl až na samotný vrchol evropského ženského klubového basketbalu. V sezóně 1993/94 klub obsadil v lize páté místo a poprvé se kvalifikoval do evropských poharů. V následující sezóně 1994/95 klub poprvé vybojoval mistrovský titul, současně triumfoval i v Poháru Ronchettiové.\n\nV sezóně 1995/96 tým získal double, když vyhrál domácí ligu i pohár, při své první účasti v PMEZ/Eurolize se probojoval do Final Four, kde však skončil poslední. Co nevyšlo při první účasti, vyšlo napodruhé – o rok později tým v Eurolize triumfoval, když ve finále porazil obhájce titulu, německý BTV Wuppertal výsledkem 71–52. Současně tým obhájil i vítězství ve francouzské lize. Stejný double si tým zopakoval i rok později, když ve Final Four Euroligy uplatnil výhodu domácího prostředí – finálové zápasy se poprvé odehrávaly v Palais des sports du Prado. Finálovým soupeřem byl tentokrát španělský celek Pool Getafe, Bourges zvítězilo 76–64.\n\nTitul francouzských šampiónek hráčky Bourges obhájily i v následujících dvou sezónách. Mezi tím v roce 1999 tým jako trenér převzal Olivier Hirsch. V sezóně 2000/01 se již případný sedmý titul v řadě nekonal, ale tým vybojoval třetí vítězství v Eurolize, když ve finále porazil francouzské konkurentky z US Valenciennes 73–71.\n\nV roce 2003 Bourges podruhé hostilo Final Four Euroligy, tým však již v semifinále vysoko prohrál s US Valenciennes 57–89. Tým po sezóně přebral nový trenér Pierre Vincent. V roce 2003 byla také vytvořena profesionální struktura Bourges Basket.\n\nV sezóně 2005/06 se tým po šesti letech opět dočkal mistrovského titulu. Od té doby tým vybojoval dalších šest domácích titulů. Na evropské scéně se tým ještě několikrát v Eurolize probojoval mezi nejlepší čtveřici, semifinále však vždy znamenalo konečnou. V sezóně 2011 došlo k zatím poslední změně trenéra, Pierra Vincenta vystřídala Valérie Garnierová.\n\n\n"}
{"id": "1144389", "url": "https://cs.wikipedia.org/wiki?curid=1144389", "title": "Chalon head", "text": "Chalon head\n\nChalon head, v češtině: \"Chalonova hlava\", je neoficiální pojmenování poštovních známek, které vyobrazují oválný výřez akvarelového portrétu královny Viktorie od malíře Alfreda Edwarda Chalona (1780–1860).\n\nSérie těchto poštovních známek byly tištěny od počátku 50. let devatenáctého století, jak v New Yorku pro kolonizovanou Kanadu, tak prostřednictvím londýnské společnosti Perkins, Bacon and Company pro další britské kolonie. Poslední emise proběhla roku 1912 v Queenslandu. \n\nV chronologickém pořadí byly známky vydány ve Sjednocené kanadské provincii (od 1851), Novém Skotsku (1853), Tasmánii a na Novém Zélandu (1855), na Bahamách a Natalu (1859), v Grenadě, Novém Brunšviku a Queenslandu (1860) a také na ostrově prince Edwarda (1870).\n\nIlustrace vznikla na popud královny Viktorie, která zadala londýnskému portrétistovi Alfredu Chalonovi požadavek na dárek pro její matku, princeznu Viktorii Sasko-Kobursko-Saalfeldskou. Motivem se stal první oficiální akt Viktorie, stojící v reprezentační róbě, ve Sněmovně lordů 17. července 1837. \n\nProtože řada z daných poštovních známek patří mezi první na světě a jiné náleží k prvním, které nesou názvy britských kolonií, staly se předmětem odborných studií a sbírek.\n"}
{"id": "1144393", "url": "https://cs.wikipedia.org/wiki?curid=1144393", "title": "SK Moravské Budějovice", "text": "SK Moravské Budějovice\n\nSportovní klub Moravské Budějovice je moravský fotbalový klub z Moravských Budějovic, který byl založen v sobotu 25. března 1911. Od sezony 2018/19 hraje I. B třídu Vysočiny (7. nejvyšší soutěž).\n\nNejvětším úspěchem klubu je účast ve 2. nejvyšší soutěži (1951–1952), v mládežnické kategorii je to 4. místo mladšího dorostu v mistrovství republiky v ročníku 1952.\n\nZdroj: \n\n\nFotbal se hrál v Moravských Budějovicích již v roce 1907, ale k založení prvního klubu došlo teprve dne 25. března 1911, kdy vznikl \"Sportovní klub Moravské Budějovice\". Zakládající schůze v hostinci „U bílého koníčka“ se účastnilo 22 lidí, předsedou oddílu se stal ředitel školy pan Ladislav Chválek.\n\nPrvní světová válka znamenala přerušení činnosti klubu. Na mimořádnou schůzi 21. února 1915 přišlo jen několik nejvěrnějších příznivců. Zde bylo oznámeno, že SK Moravské Budějovice končí svoji činnost a spolek je rozpuštěn.\n\nV pátek 25. dubna 1919, kdy došlo k obnovení Sportovního klubu, se mezi členy hojně hlásili studenti moravskobudějovického gymnázia. Tento ústav má s kopanou v Moravských Budějovicích souběžnou historii, byl založen ve stejném roce jako klub.\n\nPrvním trenérem se stal ve 30. letech profesor tělocviku Jaroslav Orlíček z Podivína.\n\nV úterý 16. května 1939 sloučením SK a DSK vznikl \"Atleticko fotbalový klub Moravské Budějovice\".\nRudá hvězda byla v Moravských Budějovicích založena v roce 1921 jako fotbalový odbor Jednotné proletářské tělovýchovy. Nebyla však klubem registrovaným a proto těžko hledala soupeře. Nepřízeň úřadů spolu s finančními těžkostmi\nzpůsobily, že se kolektiv v roce 1929 musel rozejít.\nV sobotu 19. května 1928 se sešlo 25 příznivců na ustavující schůzi nového fotbalového klubu, který si zvolil název \"Dělnický sportovní klub Moravské Budějovice\". Prvním předsedou DSK byl zvolen profesor Horák a jednatelem František Havlík. Patronem klubu se stala sociálně demokratická strana, která přispěla k materiálnímu zabezpečení klubu.\n\nPřed první světovou válkou se hrálo „Na tržnici“. V první polovině června 1936 bylo oploceno nové hřiště „Na Valech“, které však zanedlouho přestalo vyhovovat a v červenci 1941 bylo přebudováno. Původní hřiště, což byla louka, se rozoralo a posunulo dále od řeky Rokytné. Upravená plocha měla škvárový povrch. Byly vybudovány dřevěné provozní budovy s kabinami pro mužstva, hospodáře a rozhodčí. Byl instalován první rozhlas.\n\nKoncem 40. let začala Na Valech výstavba stadionu s atletickou drahou. V roce 1951 se klub vrátil z prozatímního hřiště na letišti na přebudované hřiště Na Valech.\n\nV sezoně 1988/89 se z důvodu rekonstrukce hrací plochy odehrála domácí utkání „A“ mužstva na hřišti v Šebkovicích. „B“ mužstvo, dorost a žáci hráli svá utkání na škvárovém hřišti, které bylo vybudováno vedle hlavního travnatého hřiště.\n\nV sobotu 16. června 1990 bylo předáno fotbalistům do užívání nově zatravněné hlavní hřiště v areálu Na Valech, které slouží až do dnešních dnů.\n\nRoku 1951 přešla moravskobudějovická učňovská škola pod název \"Středisko pracujícího dorostu\" (SPD) a z jejích učňů byl vybrán kolektiv, který se po ročním účinkování v roce 1952 probojoval až do celostátního finále mezi čtyři nejlepší dorostenecké celky Československa.\n\nToto dorostenecké mužstvo pod názvem \"SPD ÚMEZ (Ústředí pro mechanisaci zemědělství) Moravské Budějovice\" se stalo suverénním vítězem okresní a poté i krajské soutěže. Dále se ve skupině střetlo s přeborníky krajů: TOS Rakovník (výsledek 3:3, Pražský kraj), Agrostroj Jičín (3:1, Hradecký kraj), Tesla Pardubice (3:0 kontumačně, Pardubický kraj) a Autorenova Liberec (4:2, Liberecký kraj), čímž postoupilo do závěrečného turnaje.\n\nVe finalové skupině již ale nestačilo na dorostenecké celky ligových oddílů a prohrálo se Zbrojovkou Brno 0:9, s ČSD Košice 0:3 a se Škodou Smíchov 2:6. Ohlasem tohoto úspěchu – 4. místa v mistrovství republiky – bylo zřízení fotbalové sportovní školy dorostu (SŠD) v Moravských Budějovicích, která byla řízena KV TVS (krajský výbor pro tělesnou výchovu a sport) v Jihlavě.\n\nPoznámky:\n\nSK Moravské Budějovice „B“ je rezervním mužstvem Moravských Budějovic, které se pohybuje v okresních soutěžích.\n\nPoznámky:\n\n"}
{"id": "1144395", "url": "https://cs.wikipedia.org/wiki?curid=1144395", "title": "Chalon", "text": "Chalon\n\nSlovo Chalon má více významů:\n\n\n"}
{"id": "1144400", "url": "https://cs.wikipedia.org/wiki?curid=1144400", "title": "Generali Ladies Linz 2015 – ženská čtyřhra", "text": "Generali Ladies Linz 2015 – ženská čtyřhra\n\nDo soutěže ženské čtyřhry na tenisovém turnaji Generali Ladies Linz 2015 nastoupilo šestnáct dvojic. Obhájcem titulu byl pár Ioana Raluca Olaruová a Anna Tatišviliová, jehož členky skončily v úvodním kole na raketách Hlaváčkové s Hradeckou.\n\nVítězem čtyřhry se stal nejvýše nasazený americký pár Raquel Kopsová-Jonesová a Abigail Spearsová, který ve finále zdolal české turnajové dvojky Andreu Hlaváčkovou a Lucii Hradeckou výsledkem 6–3 a 7–5. Obě šampionky si do žebříčku WTA připsaly 280 bodů.\n\nHlaváčková s Hradeckou nejdříve ztratily možnost přímého startu na Turnaji mistryň 2015, když skončily deváté (v roli náhradnic) a poslední osmou postupovou pozici obsadily linecké vítězky Kopsová-Jonesová se Spearsovou. O dva dny později, 20. října 2015, však Češky získaly postupové místo na závěrečnou událost, když odstoupil ruský pár Jelena Vesninová a Jekatěrina Makarovová.\n\n"}
{"id": "1144401", "url": "https://cs.wikipedia.org/wiki?curid=1144401", "title": "Hong Kong Tennis Open 2015 – ženská čtyřhra", "text": "Hong Kong Tennis Open 2015 – ženská čtyřhra\n\nDo soutěže ženské čtyřhry na tenisovém turnaji Hong Kong Tennis Open 2015 nastoupilo šestnáct dvojic. Obhájcem titulu byl sesterský pár složený z Karolíny a Kristýny Plíškových, jehož členky do turnaje nezasáhly.\n\nVítězem čtyřhry se stal čtvrtý nasazený francouzsko-kazašský pár Alizé Cornetová a Jaroslava Švedovová, který ve finále zdolal španělsko-slovinské turnajové jedničky Laru Arruabarrenovou s Andrejou Klepačovou výsledkem 7–5 a 6–4. Obě šampionky si do žebříčku WTA připsaly 280 bodů.\n\n"}
{"id": "1144410", "url": "https://cs.wikipedia.org/wiki?curid=1144410", "title": "Oldřich Kuba", "text": "Oldřich Kuba\n\nOldřich Kuba (4. března 1925 Ejpovice u Plzně – 4. srpna 2000 Plzeň) se zasloužil o vznik Západočeské galerie v Plzni a byl jejím prvním ředitelem (1954 – 1985). Zasloužil se o mimořádnou sbírku děl českého kubismu.\n\nStudoval gymnázium v Rokycanech a posléze AVU u Martina Salcmanna a Jana Zrzavého. Vystudoval Pedagogickou fakultu Karlovy university, a po jejím ukončení krátce působil na gymnáziu v Domažlicích a ve Stříbře, kde učil výtvarnou výchovu a deskriptivní geometrii. Poté pracoval na Ministerstvu kultury. Z té doby pocházelo jeho celoživotní přátelství s Annou Masarykovou, vnučkou T. G. Masaryka.\n\nMinisterstvem kultury byl pověřen úkolem založit Západočeskou galerii a zároveň jmenován jejím prvním ředitelem. Tuto galerii řídil od roku 1954 do roku 1985. Galerie tehdy sídlila v budově muzea, kde měl Oldřich Kuba k dispozici kancelář a skromné výstavní prostory. Naštěstí se mu díky energickému a vytrvalému úsilí podařilo zachránit před plánovanou demolicí budovu Masných krámů, která se po citlivé a mimořádně zdařilé rekonstrukci stala krásným výstavním prostorem. K Západočeské galerii byl také připojen dům s adresou Pražská 13, citlivě zrekonstruovaný ve stejném duchu jako Masné krámy. V něm byly umístěny kanceláře a druhá, komorní výstavní síň.\n\nGalerie zpočátku získala malou kolekci českého umění 19. století z muzejních fondů. Kuba se zaměřil na moderní umění 1. poloviny 20. století a podařilo se mu vybudovat sbírku evropského významu. Jen od Špálů nakoupil sedmdesát děl. V roce 1968 dokázal získat pro besedu Jana Zrzavého na celý večer. Z postu ředitele Západočeské galerie odešel v roce 1985 do důchodu.\n\nOldřich Kuba často publikoval. Napsal přes 3000 článků, pracoval i pro rozhlas a televizi.\n\nOldřich Kuba měl dceru Danielu (provdanou Pavlatovou) a syna Oldřicha. Po odchodu z pozice ředitele Západočeské galerie do důchodu jej zaměstnal  jako inspektora sbírek Národní galerie jeho přítel a zároveň rival, ředitel Národní galerie Jiří Kotalík.\n"}
{"id": "1144414", "url": "https://cs.wikipedia.org/wiki?curid=1144414", "title": "Nasova", "text": "Nasova\n\nNasova je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 189 obyvatel.\n\nRozkládá se v Pomurském regionu na severovýchodě Slovinska. Její rozloha je 3,13 km².\nVesnice je vzdálena zhruba 5 km od Apače, střediskové obce občiny.\n\nNasova sousedí s těmito obcemi: Mahovci a Črnci na severu, s Lešane na východě, s obcí Zgorna Ščavnica na jihu a s obcí Janhova na západě.\nNa severu je území vesnice ohraničeno potokem Plitvica, přičemž směrem k jihu jsou obdělávané pozemky. Tato část území obce je v nadmořské výšce zhruba 220 – 235 m.\n\nJižní část území vesnice je v nadmořské výšce zhruba od 250 do 300 m a je zalesněná. Při okrajích lesa jsou rozmístěny jednotlivé usedlosti. Přitom je ve vsi asi 60 domů. Vesnice Nasova se dělí na čtyři části – horní, střední, dolní a část s neobvyklým názvem – Malá Amerika.\n\nMapa Geopedia.si\n"}
{"id": "1144424", "url": "https://cs.wikipedia.org/wiki?curid=1144424", "title": "K-means", "text": "K-means\n\n\"k\"-means (anglicky „\"k\" průměrů“) je často používaný algoritmus nehierarchické shlukové analýzy. Předpokládá, že shlukované objekty lze chápat jako body v nějakém eukleidovském prostoru a že počet shluků \"k\" je předem dán (případně lze vyzkoušet různá \"k\", pro každé spustit algoritmus znovu a výsledky porovnat). Shluky jsou definovány svými \"centroidy\", což jsou body ve stejném prostoru jako shlukované objekty. Objekty se zařazují do toho shluku, jehož centroidu jsou nejblíže. Algoritmus postupuje iterativně tak, že se vyjde z nějakých (obvykle náhodně zvolených) centroidů, přiřadí do nich body, přepočítá centroidy tak, aby šlo o těžiště shluku bodů, pak opět přiřadí body k nově stanoveným centroidům a tak dál, až dokud se poloha centroidů neustálí.\n\nKonvergence algoritmu je zaručena a v praxi bývá obvykle poměrně rychlá. Nemusí však najít globální optimum ve smyslu nejmenšího součtu čtverců vzdáleností od centroidů a navíc pro různé volby počátečních centroidů mohou vzniknout různá řešení. \n\nPojem \"k\"-means poprvé použil James MacQueen roku 1967 a myšlenka pochází od Huga Steinhause (1957). Popsaný základní algoritmus navrhl Stuart Lloyd z Bell Labs roku 1957 (publikováno až 1982). Roku 1965 E. W. Forgy uveřejnil stejnou metodu, proto se někdy nazývá Lloydův-Forgyho algoritmus. Efektivnější verzi navrhli a ve Fortranu naprogramovali Hartigan a Wong (1975/1979).\n"}
{"id": "1144427", "url": "https://cs.wikipedia.org/wiki?curid=1144427", "title": "Tianjin Open 2015 – ženská čtyřhra", "text": "Tianjin Open 2015 – ženská čtyřhra\n\nDo soutěže ženské čtyřhry na tenisovém turnaji Tianjin Open 2015 nastoupilo šestnáct dvojic. Obhájcem titulu byl pár Alla Kudrjavcevová a Anastasia Rodionovová, jehož členky do turnaje nezasáhly.\n\nVítězem čtyřhry se stal druhý nasazený čínský pár Sü I-fan a Čeng Saj-saj, který ve finále zdolal chorvatsko-americkou dvojici Darija Juraková a Nicole Melicharová po setech 6–2, 3–6, až v superitebreaku poměrem míčů [10–8].\n\nObě šampionky vyhrály první společný titul a do žebříčku WTA si připsaly 280 bodů. Sü získala třetí a Čeng druhou deblovou trofej na okruhu WTA Tour.\n\n"}
{"id": "1144438", "url": "https://cs.wikipedia.org/wiki?curid=1144438", "title": "Kremnické Bane", "text": "Kremnické Bane\n\nKremnické Bane jsou obec na Slovensku v okrese Žiar nad Hronom v Banskobystrickém kraji. Nachází asi 4 km severně od Kremnice, v Kremnických vrších v dolině, v nadmořské výšce 700 až 800 m. Je známá díky nedalekému geografickému středu Evropy, který se nachází nad ní u kostela svatého Jana Křtitele. Voda z jeho střechy teče na jednu stranu do Váhu a na druhou do Hronu. Nedaleko se nachází nejvyšší bod hory Trnovník.\n\nObec se člení na dvě části, samotnou obec a část Staré Piargy. V obci se nachází firma ELKA, farma Jantár, čerpací stanice Jurki, pohostinství Piarg, obchod s potravinami a dětská ozdravovna Slniečko. Římskokatolický farský úřad zahrnuje i obce Kunešov, Krahule a Turček.\n\nJako německá hornická osada je vzpomínaná už v roce 1361. Její první obyvatelé, němečtí kolonizátoři, přišli ve 13. století těžit zlato a další drahé kovy. Dřívějšími názvy obce byly Johanesberg a Piargy. Do konce 2. světové války ji obývali Němci, kteří byli poté na základě Benešových dekretů odsunuti do Německa. Mezi lety 1980 a 1991 byla obec částí města Kremnica.\n\nV obci je římskokatolický kostel sv. Jana Křtitele, původně rotunda ze 13. století a kaple narození Panny Marie z roku 1908.\n\nV obci je fotbalové hřiště, které patří místnímu klubu a hraje se na něm 2. třída.\n\n"}
{"id": "1144443", "url": "https://cs.wikipedia.org/wiki?curid=1144443", "title": "Libuše Valentová", "text": "Libuše Valentová\n\nLibuše Valentova (* 8. srpna 1945, Knínice) je česká rumunistka, literární teoretička, překladatelka a pedagožka.\n\nNarodila se 8. srpna 1945 v Knínicích v okrese Blansko. Po ukončení základní školy navštěvovala Střední všeobecněvzdělávací školu v Boskovicích, kde maturovala v roce 1963. Potom studovala na Filozofické fakultě Univerzity Karlovy obor francouzština a rumunština (1963 – 1968), poté pokračovala rozšiřujícím studiem oboru italština (1968 – 1972). Ná téže fakultě pokračovala interní aspiranturou v oboru rumunská literatura (1976 – 1980) a rigorózní zkouškou v oboru dějiny rumunské literatury (1982). V roce 1984 obhájila kandidátskou disertační práci „Románová tvorba George Călinesca”.\n\nOdbornou praxi získala jako dokumentátorka v Ústavu dějin východní Evropy ČSAV a metodička jazykových kurzů v Obvodním kulturním domě Praha 3. V časopisech Literární noviny, Tvar, A2 a dalších publikovala řadu překladů i recenzí děl rumunských básníků, prozaiků a esejistů. V letech 1980–2011 vyučovala odborné předměty v Ústavu románských studií FFUK, kde od roku 2011 působí na Katedře jihoslovanských a balkanistických studií.\n\n\n\n\n\n\n"}
{"id": "1144444", "url": "https://cs.wikipedia.org/wiki?curid=1144444", "title": "Leopold Trenčanský", "text": "Leopold Trenčanský\n\nLeopold Trenčanský (18. října 1921, Malacky – 12. října 2011) byl slovenský fotbalista, útočník.\n\nV československé lize hrál za SK Olomouc ASO, Slovenu Žilina a Slovan Bratislava. Dal 13 ligových gólů.\n\n"}
{"id": "1144453", "url": "https://cs.wikipedia.org/wiki?curid=1144453", "title": "Alois Pszczolka", "text": "Alois Pszczolka\n\nAlois Pszczolka (19. května 1920 Karvinná – ?), často uváděný jako Alois Pščolka, byl český fotbalový útočník. Jeho starší bratr Rudolf Pszczolka byl rovněž prvoligovým fotbalistou.\n\nV československé lize hrál za Viktorii Žižkov, SK Slezská Ostrava a Vítkovické železárny. Nastoupil ve 104 ligových utkáních a dal 58 gólů. Finalista Českého poháru 1946. Za reprezentační B-tým nastoupil v 1 utkání.\n\n"}
{"id": "1144466", "url": "https://cs.wikipedia.org/wiki?curid=1144466", "title": "Olšinka (potok)", "text": "Olšinka (potok)\n\nOlšinka je potok pramenící na jihozápadním úpatí hory Bobík a vlévající se u Soumarského mostu do Teplé Vltavy. Pramen Olšinky je tvořen několika větvemi. Teče jihozápadním směrem. Z obou stran se do ní vlévají další potoky. Protéká mokřadem, který je Národní přírodní rezervací Velká Niva. Odvodňuje celou nížinu ohraničenou kopci Ptáčník, Zátoňská hora, Jedlová a Smolná hora. Celková délka Olšinky je 5,59 km.\n\n"}
{"id": "1144472", "url": "https://cs.wikipedia.org/wiki?curid=1144472", "title": "FC Miroslav", "text": "FC Miroslav\n\nFC Miroslav (celým názvem: Football Club Miroslav) je český fotbalový klub, který sídlí v Miroslavi na Znojemsku v Jihomoravském kraji. Založen byl roku 1929 jako \"DSK Miroslav\". Klubovými barvami jsou modrá, červená a bílá. Od sezony 2019/20 nastupuje v I. B třídě Jihomoravského kraje (7. nejvyšší soutěž). Patří mezi stabilní účastníky krajských soutěží (nepřetržitě od 1975/76 včetně).\n\nK největším úspěchům klubu patří trojnásobné vítězství v jihomoravské I. A třídě (1992/93, 1997/98 a 2004/05) a účast v 10 sezonách nejvyšší krajské (župní) soutěže (1984/85 – 1985/86, 1993/94 – 1995/96, 1998/99 – 1999/00, 2005/06 – 2007/08), přičemž nejlepším umístěním je 10. místo v sezonách 1985/86 (vzhledem k reorganizaci soutěží znamenalo sestup ze čtrnáctičlenné skupiny), 1994/95 a 2006/07.\n\nV sezoně 1999/00 zde trénoval Rudolf Skarka (bývalý trenér Třince, Zbrojovky Brno, Prostějova či Slavkova u Brna). V sezoně 2015/16 zde trénoval Tomáš Šťastný – bývalý prvoligový hráč Vítkovic a Zbrojovky Brno. Od sezony 2018/19 je trenérem bývalý prvoligový hráč Martin Hudec.\n\nV sezoně 2004/05 za Miroslav nastupoval i Miroslav Steinhauser, na jaře 2012 zde hrál mj. Milan Macík.\n\nZdroj: \n\n\nRoku 1929 byl založen \"Dělnický sportovní klub Miroslav\". Klub však brzy zbankrotoval a byl rozpuštěn. Hned v roce 1930 byl ustaven \"Sportovní klub Miroslav\". Ve třicátých letech založili občané německé národnosti vlastní klub \"Misslitzer sportverein\" (MSV), po druhé světové válce přebral jeho zázemí SK Miroslav.\n\nPo postupu z I. B třídy v ročníku 1975/76 se pohybuje převážně mezi v I. A třídou a krajským přeborem. Ve dvou ročnících I. A třídy (premiérový 1976/77 a 1982/83) klub zachránila od sestupu zpět do I. B třídy reorganizace soutěží, sestupu se však ve druhé polovině 80. let nevyhnul. V ročníku 1988/89 hrál I. B třídu Jihomoravského kraje ve skupině C, kde skončil na třetím místě za mužstvy TJ Jiskra Kyjov „B“ (vítěz) a TJ Slavoj Velké Pavlovice (2. místo).\n\nOddíl se však do I. A třídy brzy vrátil, v sezoně 1992/93 se mu v ní poprvé podařio zvítězit, čímž se po 7 letech vrátil do nejvyšší župní (krajské) soutěže. Vítězství v I. A třídě zopakoval ještě v sezonách 1997/98 a 2004/05.\n\nPůvodní hřiště klubu bylo na prostranství před koupalištěm. Nové hřiště bylo vybudováno u cihelny, kde se hrálo do roku 1938. Ve třicátých letech ustavili Němci vlastní klub MSV (Misslitzer sportverein), který měl hřiště nad křižovatkou Miroslavské Knínice – Kadov. Hřiště německého klubu po válce převzal SK i se šatnami.\n\nV roce 1994 se začala zatravňovat hrací plocha, v sobotu 15. července 1995 bylo slavnostně otevřeno hřiště s travnatým povrchem utkáním s druholigovým FC LeRK Brno (prohra 0:6). I když se před zahájením programu strhla nad Miroslaví obrovská průtrž mračen, utkání sledovalo více jak 2 000 diváků. V budově stadionu se nachází restaurace, kabiny pro všechna mužstva, sauna, masérna a solárium.\n\nStadion má kapacitu 1 300 diváků, z toho 1 000 míst je k sezení. Krytá tribuna pojme 600 sedících diváků, na nekryté tribuně je 400 míst k sezení. Rozměry hřiště jsou 105 x 64 metrů.\n\n\nZdroj: \n\n\n\nZdroj: \n\nPoznámky:\n\nFC Miroslav „B“ je rezervním mužstvem Miroslavi, které bylo do sezony 2015/16 dlouholetým účastníkem Okresního přeboru Znojemska (8. nejvyšší soutěž). V sezoně 2019/20 obnovilo činnost po tříleté odmlce a nastupuje v nejnižší soutěži.\n\n\nZdroj: \n\n\n\nZdroj: \n\nFC Miroslav „C“ je druhým rezervním týmem Miroslavi, který hrál od svého založení roku 2007 v nejnižší soutěži. V sezonách 2016/17, 2017/18 a 2018/19 byl jedinou rezervou Miroslavi.\n\n\nZdroj: \n\n\n\nZdroj: \n\n"}
{"id": "1144475", "url": "https://cs.wikipedia.org/wiki?curid=1144475", "title": "Záchranná stanice pro hendikepované živočichy", "text": "Záchranná stanice pro hendikepované živočichy\n\nZáchranná stanice pro hendikepované živočichy je stanicí, která přijímá volně žijící zvířata poraněná zejména dopravou, elektrickým proudem, nárazem na skleněnou plochu či postřelená zvířata. Záchranné stanice pro hendikepované živočichy jsou začleněny do Národní sítě záchranných stanic, kterou v České republice koordinuje Český svaz ochránců přírody. Stanice pokrývají svou působností celé území České republiky. Díky jejich činnosti se vrací do přírody přibližně 50 % ošetřených zvířat. Ročně jimi projde více, než deset tisíc volně žijících živočichů.\n\nFinanční podpora záchranných stanic pro hendikepované živočichy se uskutečňuje mimo jiné prostřednictvím Národní sítě záchranných stanic, a to formou vyhlášené veřejné sbírky Zvíře v nouzi.\n\n\n"}
{"id": "1144497", "url": "https://cs.wikipedia.org/wiki?curid=1144497", "title": "Jiří Carolides z Karlsperka", "text": "Jiří Carolides z Karlsperka\n\nJiří Carolides z Karlsperka (také Georgius Carolides a Carlsperga nebo Georg von Karlsperk, 11. dubna 1569 Praha – 21. října 1612 Praha) byl český humanista a básník. Pocházel ze zámožné rodiny a strávil většinu dospělého života na Novém Městě pražském. Absolvoval pražskou univerzitu, kde také krátce učil. Patřil k nejdůležitějším básníkům dvora Rudolfa II. a císař mu udělil šlechtický titul. Z jeho básnického díla se připomínají \"Pamětní verše\" (1601), a \"Prorok Sofoniáš\" (1612). \n"}
{"id": "1144499", "url": "https://cs.wikipedia.org/wiki?curid=1144499", "title": "MBK Ružomberok", "text": "MBK Ružomberok\n\nMBK Ružomberok (celým názvem: Mestský basketbalový klub Ružomberok) je slovenský ženský basketbalový klub, který sídlí v Ružomberku v Žilinském kraji. Klubové barvy jsou oranžová a bílá.\n\nZaložen byl v roce 1941, účastníkem československé ligy byl poprvé v roce 1979. Získal 14 titulů mistra v řadě po sobě (3 československé, 11 slovenských), první v sezoně 1990/91. Dvakrát zvítězil v nejprestižnější kontinentální basketbalové soutěži Eurolize, pod vedením trenérky Natálie Hejkové. V minulosti vystupoval i pod názvy SBZ Ružomberok, TJ Ružomberok, TJ SCP Ružomberok, SCP Ružomberok, Sipox Ružomberok (1994-95), MŠK Sipox Ružomberok (1995-96), znovu SCP Ružomberok, od roku 2003 pak hraje pod názvem MBK Ružomberok.\n\nSvé domácí zápasy odehrává ve sportovní hale Koniareň s kapacitou 4 500 diváků.\n\nZačátky basketbalu na půdě města se předpokládají již v roce 1938 na místním gymnáziu. V souvislosti se ženským basketbalem se vzpomíná zájezd do Prievidze a Baťovian v roce 1948. Výraznějších úspěchů družstvo žen nedosahovalo, až v roce 1960 se probojovalo do nejvyšší slovenské soutěže, 2. ligy. Ružomberok odehrál v tomto roce i přípravný zápas s mistrem NDR Humboldtovo univerzitou, ve kterém podlehl 50–83. Zajímavostí je, že se hrálo ve Veľkej dvorane Kultúrného domu Andreja Hlinku, zápasy se ale většinou hrávaly v Sokolovně. V dalších letech se TJ Ružomberok stal stabilním účastníkem 2. ligy, pod vedením Pavla Ondry dosahoval solidních výsledků a zahrál si i kvalifikaci o postup do československé ligy.\n\nV roce 1979 postoupili TJ SCP Ružomberok pod vedením Jana Berana a Vladimíra Lubelana do nejvyšší soutěže - československé ligy. Za družstvo žen tehdy nastupovaly Červeníková, Combová, Dekýšová, Kmeťková / Grafová, Haríňová, Hančíková, Jánošová / Karčáková, Lichnerová, Nagyová, Ostrienková / Vlková, Urbanová. Později přišly Zdena Mottlová, Žbirková, Kotoučová. Ružomberok se pohyboval většinou ve středu tabulky, už i s pozdější trenérkou Natálií Hejkovou, která přišla ze Slávie VŠ Praha. V roce 1984 klub opět spadl do 1. slovenské ligy. Opětovně postoupil až v roce 1986, ale hned se zase s federální ligou rozloučil.\n\nNejúspěšnější období v historii ružomberského basketbalu zažil klub pod vedením dvojice Natália Hejková - Jozef Smolek v letech 1987–2003. V sezóně 1989/90 poprvé pronikl Ružomberok mezi československou elitu, když ve federální lize skončil na 3. místě. V dalším ročníku už pod koši kraloval, když získal svůj první československý titul. V družstvu už v té době hrála rozohrávačka Iveta Bieliková, která později zažila všechny klubové úspěchy Ružomberku. V sezóně 1990/191 se Ružomberok poprvé představil v Poháru Ronchettiové.\n\nV ročníku 1987/88 se na trenérskou lavičku posadila Natália Hejková, pozici manažera zastávala další výrazná postava ružomberského basketbalu Jozef Smolek. Po postupu do nejvyšší soutěže se nováček umístil na 6. místě. V sezóně 1989/90 Ružomberok dosáhl již na 3. místo. V sezóně 1990/91 Ružomberok získal svůj premiérový mistrovský titul. Za Ružomberok v té době hrávaly Belickaiteová, Beňušová, Bieliková, Frolova, Chamajová, Chebeňová, Látalová, Pavláková, Pavúková, Pisarčíková, Pytlová, Rázgová.\n\nV sezóně 1991/92 se Ružomberok premiérově představil v Poháru mistrů evropských zemí, předchůdci dnešní Euroligy. V 1. předkole vyřadil tureckého mistra Galatasaray Istanbul (96–64d, 68–88v), ve 2. předkole narazil na pozdějšího vítěze soutěže Dorna Godella Valencia. Španělský mistr v čele s 202 cm vysokou Razijou Mujanovičovou (3krát vyhlášenou za nejlepší basketbalistku Evropy) byl nad síly slovenského mistra a postoupil po dvou vítězstvích 88–82 a 84–69.\n\nSezóna 1992/193 byla pro Ružomberok na mezinárodní scéně průlomová. Po suverénním postupu přes finského mistra Forssan Alku (98–91v, 130–72d) se v 3. předkole utkal s polským týmem MTK Polfa Pabianice. Po vysoké prohře v prvním zápase 92–111 už málokdo věřil v postup, ale v domácím zápase SCP zvítězilo díky výbornému závěru zápasu 9065 a zajistilo si účinkování ve skupinové fázi PMEZ. Ve skupině se utkalo s SFT Como, Dorna Godellou Valencií, francouzským mistrem Challes Savoie Basket, ukrajinským Dynamem Kyjev a maďarským Mizo VSK Pécs.\n\nZejména díky čtyřem domácím vítězstvím na ružomberském zimním stadionu si Ružomberok zajistil postup do Final Four ve španělské Llírii. Cenné bylo domácí vítězství 78–74 nad pozdějším vítězem Valencií, jejíž dres tehdy oblékala dvojnásobná nejlepší basketbalistka evropského kontinentu Ruska Natalia Zasulská a americká basketbalistka Katrin McLainová. Po prohrách 72–85 s Comem a 52–72 s Challes skončil Ružomberok v závěrečném turnaji na celkovém 4. místě. V posledním ročníku federálním ligy vyhrál Ružomberok celou soutěž bez jediné prohry. Tým nastupoval během sezóny nejčastěji se základní pětkou Iveta Bieliková, Barbora Garbová, Martina Godályová, Dalia Kurtinaitineová, Ingrida Jonkuteová, oporami také byly Milena Rázgová -Paulišincová a výborná střelkyně zpoza trojkového oblouku Kamila Pavláková.\n\nSezóna 1993/94 přinesla Ružomberku zklamání, po předchozí úspěšné sezóně se týmu s prakticky nezměněným složením nepodařilo postoupit do skupinové fáze PMEZ. V 1. předkole si sice suverénně poradil se švédským Arvika Basket (86–56v, 99–61d), ale ve 2. předkole se Ružomberok po nevydařeném zápase v Německu s týmem GoldZack Wuppertal (69–92v, 67–60d) musel se soutěží rozloučit. Ružomberok mohlo těšit alespoň to, že vypadl s pozdějším účastníkem závěrečného turnaje, který vedla jedna z nejlepších světových basketbalistiek devadesátých let Sandra Brondellová. Malou náplastí mohlo být alespoň vítězství ve středoevropském Superpoháru. Zajímavostí je, že v této sezóně se v Ružomberku v rámci přípravy představila ve 2 zápasech i reprezentace Japonska. Zisk titulu ve slovenské lize byl pokládán za povinnost, o suverenitě Ružomberka svědčí i vysoká vítězství ve finále se Sporitelňou Bratislava 101–68 a 60–45.\n\nPo neúspěchu v předchozím vydání PMEZ došlo v ročníku 1994/95 k několika změnám v kádru. Odešly obě litevské pivotky Jonkuteová a Kurtinaitieneová, Barbora Garbová a Milena Rázgová. Přišlo několik mladých hráček, ale především kvalitní legionářky, vynikající střelkyně Dynama Kyjev a olympijská vítězka z Barcelony Jelena Žirková a pivotka ruské sborné Jelena Mozgová. Po vydřenému postupu přes rumunský BC Icim Arad (53–79v, 96–62d) se soupeři Ružomberka v základní skupině staly Sporting Atény, US Valenciennes-Orchies, Dorna Godella Valencia, FTC Diego Budapešť a CSKA Moskva.\n\nNavzdory nepříliš vydařené skupinové fázi, ve které hráčky Ružomberoku dosáhly jen na 3 vítězství (2× nad Budapeští a po výborném výkonu doma 86–61 nad Aténami) se družstvu podařilo postoupit do čtvrtfinále, kde vypadlo s Comem po 2 prohrách (76–80d, 70–81v). Ružomberok vládl i v domácí soutěži, kde prohrál pouze jediný zápas s Spartakem Myjava a ve finále si ve 2 zápasech poradil se stejným soupeřem 76–45, 76–61. Připsal si také triumf v Maďarsko-slovenském poháru.\n\nSezóna 1995/96 začala účastí na Golden Cupu, neoficiálním mistrovství světa klubů v brazilské Paulínii. V silné konkurenci skončil Ružomberok po prohře s domácí Paulínií na 4. místě, ale na turnaji dokázal porazit i úřadujícího vítěze PMEZ SFT Como. Do kádru přibyla reprezentantka Dagmar Huťková z UMB Banská Bystrica a talentovaná pivotka Alena Kováčová z Popradu. V 2. předkole PMEZ si Ružomberok bez problémů poradil se švédským mistrem Nerike Basket Orebro (69–55v, 94–61d). S jedinou prohrou se Sipox Ružomberok stal suverénním vítězem skupiny A v konkurenci tradičního rivala Dorna Godelly Valencie, Dynama Kyjev, Galatasaraye Istanbul, CSKA Moskva a Ježice Lublaň a do bojů o Final Four se Sportingem Athény šel jako favorit. Se Sportingem si poradil 2–1 na zápasy (72–66d, 62–64v, 69–54d). Final Four se konalo v bulharské Sofii. Ružomberok po prohře s BTV Wuppertal 67–84 zvítězil v souboji o 3. příčku s francouzským CJM Bourges 65–59.\n\nV domácí lize pokračovala suverenita Ružomberčanek a žádný vážnější konkurent se neobjevil. Ve finále si Ružomberok poradil s Cassovií Košice 86–68 a 88–70. Ružomberok v roce 1996 poprvé zvítězil v anketě Sportovec roku (slovenský) v kategorii Kolektiv.\n\nSezónu 1996/97 začal Ružomberok pod staronovým názvem SCP Ružomberok, do kádru přibyly další slovenské reprezentantky, pivotka Renáta Hiráková z francouzské ligy a Ľubica Jonisová (Schultzeová), výrazněji se prosazovala i šikovná rozohrávačka Slávka Frniaková (Bučáková). V rámci přípravy na sezónu se tým představil na prestižním asijském turnaji Jones Cup, kde obsadil celkové 2. místo (turnaj vyhrál výběr Kanady), přičemž porazil i výběr KLDR 88–69 a výběr Japonska 93–61, s výběrem USA prohrál 62–72. Pohár mistrů evropských zemí se hrál poprvé pod novým názvem Euroliga, ve skupině A se spolu s Ružomberkem ocitly CD Pool Getafe Madrid, US Valenciennes Olympic, Galatasaray Istanbul, Mizo VSK Pécs, DJK Wildcats Aschaffenburg, TMC Ahena Cesena a Croatia Záhřeb. Během sezóny si nepříjemně zranila koleno Martina Godályová, musela absolvovat dlouhodobější rekonvalescenci. Ze skupiny si SCP zajistil bezproblémový postup z 3. místa a v play-off se utkal s českým mistrem IMOS Žabovřesky. Po vysokém vítězství na půdě soupeře (87–59), byl postup potvrzen i domácím vítězstvím (63–57). Ve Final Four, které se konalo v řecké Larisse ztroskotaly \"žabky\" tradičně na Wuppertalu 66–87 a v souboji o třetí místo zvítězily nad Comem 75–58. Ve finále slovenské ligy se klub setkal s tradičním rivalem Spartakem SAM Myjava, nad kterým zvítězil 77–55.\n\nSezóna 1997/98 tradičně začala účastí na kvalitně obsazených turnajích. Ružomberok nejprve zvítězil na turnaji Eurostars v Toulouse v konkurenci domácího družstva, Parmy, KK Záhřeb, Rhondy Rebels. Ružomberok také zastupoval Slovensko na International Invitational Tournament v USA, kde se utkal ve čtyřech zápasech s reprezentacemi Austrálie a Spojených států. Následně pokračoval další účastí na neoficiálním mistrovství klubů v brazilské Londrině, kde skončil na 3. místě po vítězství nad CJM Bourges.\n\nPo zdravotních problémech musela skončit s basketbalem Jelena Mozgová, na post pivotky proto generální manažer Smolek sháněl adekvátní náhradu, na spadnutí byl přestup Natálie Zasulské. Nakonec do Ružomberka přestoupila moldavská reprezentantka Natália Sviščevová, také mladá křídelnice Zuzana Žirkova a z Banské Bystrice mladší sestra Anny Kotočové Silvia Janoštinová. Samotná euroligová sezóna vzhledem k síle kádru nemohla být hodnocena jako úspěšná. Ve vyrovnané a silné skupině se o postup bilo spolu s Ružomberkem 6 týmů: CJM Bourges, Pool Getafe Madrid, SG Comense Como, CSKA Moskva, WBC Ježica Lublaň. Další 2 kluby Sporting Athény a FTC Diego Budapešť dokázaly vyhrát pouze po jednom zápase. Ve čtvrtfinále Euroligy vypadl Ružomberok s francouzským Valenciennes Olympic, když v rozhodujícím zápase na půdě soupeře prohrál o 2 body (73–75).\n\nDominance v domácí soutěži byla stále výraznější, finalový soupeř Slovan Bratislava utrpěl zahanbující prohry v 3 zápasech 94–49, 77–54, 105–62.\n\nUž úvod historické sezony byl pro Ružomberok úspěšný, když na 7. ročníku Golden Cupu v brazilské Londrině skončil na 2. místě.\n\nV kádru družstva nedošlo před sezónou k žádným výrazným změnám, což bylo znát na sehranosti a dobré organizaci hry. Vítězství ve skupině A v konkurenci týmů GoldZack Wuppertal, KK HEMOFARM Vršac, SG Comense, US Valenciennes Olympic, Mizo VSK Pécs, Panathinaikos Atény a Elitzur Ramla naznačilo vysoké ambice Ružomberku v tomto ročníku Euroligy. Ve čtvrtfinále však Ružomberok první zápas nezvládl a prohrál se zkušeným Bourges vysoko 44–65, zdálo se, že naděje na Final Four je ztracena. Ve Francii však podaly hráčky heroický výkon a zvítězily díky výborné obraně 51–42. V rozhodujícím zápase pak doma zvítezily 65–58.\n\nFinal Four se konalo v Brně (hostitelem byl tým IMOS Žabovřesky, který se však do závěrečného turnaje nedostal). V semifinálovém zápase se Ružomberok utkal s Galatasarayem Istanbul. V prvním poločase hrály svěřenkyně trenérky Natálie Hejkové velmi nervózně a prohrávaly o 2 body, ale ve druhém poločase přišlo zpřesnění ve střelbě i lepší doskakování, což přineslo zasloužené vítězství 54–47. V zápase z palubovky téměř neodešly J. Marenčíková (39 minut) a I. Bieliková (38 minut). Finále se hrálo 8. dubna 1999 a mělo překvapivě poměrně jednoznačný průběh, když SCP Ružomberok vyhrál nad italským SFT Como 63–48 (34–23), o body se podělily Godályová 16, Sviščevová 14, Kováčová 10, Žirková-Marenčíková 9, Bieliková a Janoštinová po 7.\n\nV kádru vítěze Euroligy byly tyto hráčky:\n\nVe finále ligové soutěže vyhrál Ružomberok nad DM Lokomotiva Košice ve 3 zápasech 69–54, 67–53, 74–56.\n\nHned v úvodě sezony navázal slovenský mistr na předchozí úspěšný ročník a zvítězil bez zaváhání na mezinárodních turnajích v Krakově (Lajkonikův pohár) a Záhřebu (Zrinski Frankopani). Ružomberok získal zajímavou posilu, jednu z nejlepších slovenských basketbalistek Andreu Kuklovou.\n\nVe skupině Euroligy se SCP utkal s celky CJM Bourges, SG Comense, GySEV Ringa Sopron, GoldZack Wuppertal, Lachen Ramat Hasharon, Vigo, WBC Jezica Lublaň a skončil o skóre na druhém místě za francouzským mistrem. Ve čtvrtfinále se setkal s US Valenciennes Olympic, který vyřadil 2–1 na zápasy (72–65, 62–63, 78–49). Final Four se konalo premiérově na domácí půdě v Ružomberku. V semifinálovém utkání si domácí hráčky poradily s Gambrinusem Brno 63–55, když využily svých větších zkušenosti. V zápase zahrála výborně Natália Svisčevová, která byla zároveň nejlepší střelkyní se 14 body. Finále s CJM Bourges nabídlo dramatický průběh, když až druhé prodloužení přineslo rozhodnutí (67–64). SCP Ružomberok se podruhé stal vítězem Euroligy, hrdinkami zápasu byly Svisčevová s 27 body a Iveta Bieliková, autorka důležitých bodů v závěru zápasu.\n\nKádr vítěze Euroligy tvořily:\n\nDomácí soutěž zvládl Ružomberok bez prohry a ve finále porazil Cassovii Košice ve dvou zápasech suverénně 114–56 a 97–47.\n\nPo dalším vítězství v Eurolize se kádr družstva prakticky rozpadl, tržní cena hráček po úspěších stoupala a Ružomberok už nedokázal plnit jejich představy, došlo i k ochlazení vztahů mezi vedením klubu a některými hráčkami. Začalo se mluvit i o rozdílných představách mecenáše klubu Milana Fila a manažera Josefa Smolek.\n\nZ pravidelně hrajících hráček zůstala jen kapitánka Iveta Bieliková, kolem níž vznikl prakticky nový tým. Do Ružomberka přišlo několik mladých hráček a zejména nebývalý počet legionářek. Posilami byly ruská reprezentantka Jelena Karpovová, ukrajinská reprezentantka Olga Šlachovová, srbské reprezentantky Lara Mandičová, Sanja Veselová a Bosňanka Merima Sečerbegovičová. Navzdory velkým změnám se podařilo sestavit kvalitní kádr, který stále suverénně (již popáté bez prohry) vyhrál slovenskou ligu před druhým Slovanem Bratislava. Neztratil se ani v Eurolize, ve skupině C se umístil na druhém místě a v osmifinále vypadl s CJM Bourges (69–79d, 65–84v).\n\nV další sezoně Ružomberok sáhl po dalších talentovaných slovenských hráčkách, Gatialové, Čavojské, Růžičkové, Ciulisové, Furkové. Z kádru odešly Šečerbegovičová, Karpovová i Šlachovová. Největší posilou v kádru byla brazilská hvězda Alessandra Santos de Oliveirová (mistryně světa 1994, stříbrná z OH v Atlantě 1996, bronzová z OH v Sydney 2000), která přišla z italského Coma, dále přišla výborná srbská střelkyně Gordana Bogojevičová a také česká reprezentantka hrající WNBA Michaela Pavlíčková. Přišla také reprezentační pivotka Lívia Libičová z Banské Bystrice.\n\nV Eurolize odehrál Ružomberok dobrou skupinovou fázi, kde skončil na druhém místě za CJM Bourges, ale před SG Comense, Mizo VSK Pécs, Botasspor Adana, GoldZack Wuppertal, Eix En Provence Basket a Lachen Ramat Hasharon, když prohrál jen 2 zápasy. Ve vyřazovací fázi o účast ve Final Four se utkal s maďarským týmem Gysev Ringa Šoproň a po vítězství 2–1 na zápasy (96–83d, 68–87v, 98–78d) postoupil. Final Four se v roce 2002 konalo ve francouzském Liévinu. Ružomberok však vyhořel hned v prvním zápase s US Valenciennes Orchies 68–100 a v zápase o 3. místo se už z nezdařeného předchozího zápasu nevzpamatoval a podlehl Italkám z Lavezzini Basket Parma 57–75.\n\nV domácí ligové soutěži pokračovala dominance ružomberského klubu, když i průměrné výkony stačily na vysoké vítězství v zápasech. Ve finále v rozhodujícím zápase na půdě Slovanu Bratislava zvítězil Ružomberok 95–72.\n\nDo další sezóny vstoupil Ružomberok s oslabeným kádrem, přesto s ambicemi získat domácí titul a postoupit ze skupiny Euroligy. Během sezóny se však začaly projevovat finanční problémy klubu, hráčkám se opožďovaly výplaty a poslední měsíce odehrály prakticky zdarma. Hlavní sponzor nejevil zájem do klubu investovat větší finanční prostředky, ani neměl zájem pustit do klubu jiné partnery, výsledkem čehož byl odchod Jozefa Smolka. Ještě během sezóny v březnu odešla trenérka Natália Hejková a postupně i velká část hráček. I přes oslabení a špatnou situaci skončil Ružomberok v Eurolize na 5. místě ve skupině B, což však na postup nestačilo. V domácí soutěži už pod vedením Jeleny Mozgové a jen s torzem kádru Ružomberok dokázal porazit DM Košice v rozhodujícím zápase 74–68. V této sezóně zároveň skončila 8letá neporazitelnost Ružomberku na domácích palubovkách. Ružomberok neprohrál v domácí ligové soutěži od roku 1995 – impozantní seérie se zastavila na čísle 253 vítězných zápasů v řadě.\n\nRužomberok vstoupil do nové sezóny 2003/04 pod novým názvem MBK Ružomberok, s výrazně omlazeným kádrem a jedinou legionářkou, Češkou Kateřinou Křížovou. V Eurolize skončil Ružomberok s nezkušeným kádrem na posledním místě v základní skupině s výrazně pasivním skóre 908–1167 a ztratil suverenitu i v domácí ligové soutěži, když se musel sklonit před Deltou ICP Košice, čim načal šestiletou sérii, během níž byl vicemistrem země.\n\nMBK Ružomberok v dalších letech účinkoval i v EuroCupu FIBA, ale výraznějšího úspěchu nedosáhl. V sezóně 2005/06 v osmifinále vypadl s italským družstvem Maddaloni (61–64v, 66–80d) a v sezóně 2007/08 opět v osmifinále s izraelským Elitzur Ramla (67–82v, 62–70d).\n\nV ročníku 2008/09 se na domácí palubovku vrátila i trenérka Natália Hejková, ale v pozici trenérky ruského Dynama Moskva. Ružomberok podlehl Dynamu vysoko 104–44 a vzhledem k průběhu byl výsledek pro domácí tým ještě lichotivý. V ligové sezóně 2009/10 skončil MBK na 3. místě, což bylo nejhorší umístění za posledních 20 let. Úspěšnou byla znovu až sezona 2012/13, kdy Ružomberok postoupil do semifinále EuroCupu FIBA, kde vypadl s tureckým teamem Kaskispor Kayser.\n\nRužomberok hraje zápasy ve sportovní hale Koniareň (od roku 1996) s kapacitou přibližně 4500 míst. Před výstavbou sportovní haly se zápasy hrávaly na zimním stadionu v Ružomberku (dnes stadion Stana Mikity), který byl kapacitou vyhovující, ale vzhledem k účinkování v mezinárodních soutěžích jen dočasným řešením. Vhodný prostor se našel ve vojenském areálu bývalé koňské jízdárny, dnešní sportovní hale. Objekt byl upraven pro potřeby míčových sportů a kulturních akcí, v roce 1996 takto vznikl moderní sportovní stánek. V minulosti hrával Ružomberok i v tělocvičně SOU papírenského, ve sportovní hale T18 na Plavisku a v Sokolovně naproti budově Pošty, ale i ve Veľkej dvorane Kultúrného domu Andreja Hlinku.\n\n\n\n\n\nZdroj: \n\nZdroj: \n\n\n\n\n"}
{"id": "1144502", "url": "https://cs.wikipedia.org/wiki?curid=1144502", "title": "Kostel svatého Jana Křtitele (Kunštát)", "text": "Kostel svatého Jana Křtitele (Kunštát)\n\nKostel svatého Jana Křtitele je římskokatolický filiální, dříve farní kostel v Kunštátě, základní sídelní jednotce obce Orlické Záhoří, patřící do farnosti Neratov. Je chráněn jako kulturní památka České republiky. Kostel je v majetku obce Orlické Záhoří.\n\nV roce 1612 je uváděn dřevěný kostel.\n\nJednolodní, pozdně barokní budova se zaoblenými rohy. K pravoúhlému presbytáři přiléhá hranolová věž.\n\nZařízení je barokně-klasicistní z doby kolem roku 1770. Hlavní oltář se sochami sv. Jana Nepomuckého, Zikmunda, Václava a Vojtěcha. Další dva oltáře jsou pseudorománské.\n\nNa hřbitově u kostela se nachází jednolodní, obdélníková, plochostropá márnice se šindelovou valbovou klenbou, která je údajně částí původního kostela. Původně v ní byla umístěna pozdně gotická Kalvárie z roku 1500, která byla přenesena do kostela sv. Kříže v Klášterci nad Orlicí.\n\nBohoslužby se konají první neděli v měsíci od 8.00.\n\n"}
{"id": "1144528", "url": "https://cs.wikipedia.org/wiki?curid=1144528", "title": "Kostel Stětí svatého Jana Křtitele (Hostivař)", "text": "Kostel Stětí svatého Jana Křtitele (Hostivař)\n\nKostel Stětí svatého Jana Křtitele v Hostivaři je římskokatolický farní kostel. Stavba původně ze 13. století byla na přelomu 18. a 19. století přestavěná v klasicistním slohu. Nachází se na malém náměstí v ulici Domkářská v Praze 15-Hostivaři.\n\nHostivařský kostel Stětí svatého Jana Křtitele má svůj dnešní půdorys zřejmě po přestavbě ze 13. století, podle jiných zdrojů dokonce z 11. století. Iniciátorem přestavby byl Sázavský klášter, pod jehož jurisdikci v rámci říčanského děkanátu kostel spadal.\n\nHostivařská farnost je poprvé zmíněna v roce 1352.\n\nHostivařský kostel z venku působí poměrně prostým až strohým dojmem. Půdorys lodi kostela má tvar pravidelného obdélníku o rozměrech 17,80 × 9,20 metru a na ni organicky navazuje nejstarší část kostela - románská polokruhová apsida. Svoji dnešní podobu získal kostel po klasicistní přestavbě z přelomu 18. a 19. století. Jak potvrdil výzkum z let 1978–1985, dnešní předsazená vstupní část kostela na západní straně, stejně jako sakristie na severní straně u původního kostela nebyly. Obě přístavby přibyly později. V původní románské apsidě byla tři okna, symbolizující Nejsvětější Trojici. Ta byla v průběhu času zazděna, nahrazena jinými a poté opět obnovena.\n\nObvodové zdi mají tloušťku přibližně 120 cm, čímž se vnitřní prostor kostela zmenšují přibližně 15,40 x 6,80 metru. Hlavní loď má strop rovný, zatímco apsida je zaklenuta konchou.\n\nKněžiště s oltářem v románské apsidě ve zcela zadní části kostela je dochovaná vzácná nástěnná malba ze 13. století. Autor maleb je neznámý, nicméně dominantním výtvarným prostředkem je maleb je výrazný kontrast barev. Hlavním motivem malby je kruh s postavou Boha Otce na trůně a před ním kříž s ukřižovaným Kristem. Další vyobrazené postavy představují patrona kostela, svatého Jana Křtitele, dále biskup s palliem, zřejmě svatý Vojtěch a světici svatou Kateřinu Alexandrijskou a svaté apoštoly Petra a Pavla. Malby ve spodní části apsidy představují výjevy z Narození Krista. Podobou malbu je možné vidět již na počátku 12. století v rukopise z Cambrai westminsterské školy, či v rukopisech z počátku 14. století v Německu či Belgii, podobně jako na tympanonu severní části dómu v Erfurtu.\n\nPřed vstupem do kostela se nachází černá socha svatého Jana Nepomuckého se zlatým palmovým listem.\n\nU kostela stojí samostatná dřevěná zvonice, v místě, kde býval kostelní hřbitov. Zvonice je jedna z nejstarších svého druhu v Česku.\n\nPravidelné bohoslužby se v kostele konají celoročně pravidelně v úterky, čtvrtky a pátky od 18:00 hodin. Ne 8:00, celý rok, každý týden. Nedělní pak od 8:00 a 11:00 hodin.\n\nVánoční bohoslužby se konají na Štědrý den 24. 12. (půlnoční mše sv. ve 22:00 hod.) a dále 25. 12. a 26. 12. v 8:00 a v 11:00.\n\nV okolí kostela Stětí Jana Křtitele se nachází Toulcův dvůr, někdejší tvrz.\n\n"}
{"id": "1144529", "url": "https://cs.wikipedia.org/wiki?curid=1144529", "title": "Pogled (Apače)", "text": "Pogled (Apače)\n\nPogled je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 65 obyvatel.\nRozkládá se v Pomurském regionu na severovýchodě Slovinska.\nVesnice je vzdálena zhruba 8 km západně od Apače, střediskové obce občiny.\n\nSousední vesnice jsou: Podgorje na severu, Stogovci na východě, Lokavec na západě.\nRozloha vesnice je 0,77 km a leží v nadmořské výšce zhruba 300 – 350 m.\n"}
{"id": "1144533", "url": "https://cs.wikipedia.org/wiki?curid=1144533", "title": "Chlumecký potok", "text": "Chlumecký potok\n\nNázev Chlumecký potok má více vodních toků:\n\n"}
{"id": "1144548", "url": "https://cs.wikipedia.org/wiki?curid=1144548", "title": "TJ Slavoj Podivín", "text": "TJ Slavoj Podivín\n\nTJ Slavoj Podivín (celým názvem: Tělovýchovná jednota Slavoj Podivín) je český fotbalový klub, který sídlí v Podivíně v Jihomoravském kraji. Založen byl roku 1923 jako \"SK Podivín\". Klubovými barvami jsou modrá a bílá. Od sezony 2017/18 hraje Okresní přebor Břeclavska (8. nejvyšší soutěž).\n\nK největším úspěchům klubu patří účast ve 2. nejvyšší soutěži v ročníku 1952. V novodobé historii je největším úspěchem vítězství v I. A třídě Jihomoravského kraje – sk. A v sezoně 2010/11 a následná dvouletá účast (2011/12 a 2012/13) v Přeboru Jihomoravského kraje (5. nejvyšší soutěž).\n\nZdroj: \n\n\nRoku 1923 byl v Podivíně založen první fotbalový oddíl s názvem \"Sportovní klub Podivín\". Tento klub byl řádně zaregistrován v Bradově západomoravské župě fotbalové (BZMŽF) se sídlem v Brně, ale do mistrovských soutěží nemohl býti zařazen, protože neměl\nhřiště, které by odpovídalo svými rozměry předepsaným regulím.\n\nVe třicátých letech nastal velký rozmach fotbalu, v Podivíně vznikly další dva kluby: \"Rudá hvězda Podivín\" (dělnický) a \"Makkabi Podivín\" (židovský).\n\nV ročníku 1936/37 vyhrál SK Podivín svůj okrsek a postoupil do I. B třídy posílen nejlepšími hráči RH a Makkabi. Fotbal v Podivíně získali záborem pohraničí Němci v roce 1938, začali zde hrávat někteří hráči ze zabraného území, hlavně z Břeclavi.\n\nBěhem válečných let se dvakrát vrátil do I. B třídy. Fotbalu se dařilo i po osvobození v roce 1945, kdy podivínští fotbalisté postoupili do I. A třídy, zde hrál i po reorganizaci fotbalových soutěží po roce 1948. Hrály zde nejlepší celky z okresů Hodonín, Břeclav a Brněnska. V roce 1949 klub z I. A třídy sestoupil, ale již v roce 1951 postoupil z okresního přeboru rovnou do krajské soutěže, kde hrávala například Zbrojovka Brno, RH Brno, Královo Pole či Sokol Lanžhot. Na fotbale byly návštěvy i v počtu tisícovek diváků. O postup se zasloužili funkcionáři Vladimír Jankovič, Alois Rak, Petr Berka a Antonín Michlovský, trenérem byl Bohumil Helinger. V tehdejším mužstvu byli Jan Zemek, Karel Urbánek, Alois Roháč, Milan Rak, Ladislav Vágner, Miroslav Kern, Vladimír Puzrla, Miroslav Michlovský, Jan Krška, Bruno Solařík a Leopold Jäger. Tato doba je prvním vrcholem podivínské kopané.\n\nV dalších desetiletích došlo k výkonnostnímu útlumu, až do začátku 3. tisíciletí se podivínští pohybovali převážně v okresních soutěžích. Vzestupu místní kopané pomohl i bývalý československý reprezentant Jiří Tichý, který se sem roku 1995 přestěhoval za manželkou a od roku 1996 zde začal trénovat (1997/98 postup do Okresního přeboru Břeclavska, 2000/01 vítězství v OP Břeclavska). V období 2001–2017 hrál Slavoj Podivín krajské soutěže.\n\nPůvodní hřiště stálo na místech dnešních zahrad mezi ulicemi Bratislavskou a Zahradní. Nemělo však předepsané rozměry, hrávala se na něm jen přátelská utkání.\n\nMistrovská utkání se začala hrát na hřišti \"ve Stromovce\" až od roku 1928. Na začátku třicátých let byl v Podivíně zbourán cukrovar, na jeho místě bylo od roku 1933 postupně budováno nové hřiště, které bylo dokončeno v roce 1935. V roce 1957 se začal v první etapě budovat stadion TJ Slavoj, na kterém se hraje dosud. Po ukončení první etapy výstavby byl stadion v úterý 9. května 1961 slavnostně otevřen. Ve druhé etapě výstavby přibyla menší tribuna, bytová jednotka pro správce a hospodáře stadionu, bylo také dokončeno oplocení areálu. Druhá etapa výstavby byla dokončena roku 1965. V letech 1988 – 1991 byly vybudovány nové kabiny. Stadion má kapacitu 1 500 diváků, z toho je 400 míst k sezení. Rozměry hřiště jsou 100 x 65 metrů.\n\n\nZdroj: \n\n\n\nZdroj: \n\nPoznámky:\n\nTJ Slavoj Podivín „B“ je rezervním mužstvem Podivína, které se pohybuje v okresních soutěžích. Od sezony 2014/15 hraje Základní třídu Břeclavska – sk. A (nejnižší soutěž).\n\n\nZdroj: \n\n\n\nZdroj: \n\nPoznámky:\n\n"}
{"id": "1144550", "url": "https://cs.wikipedia.org/wiki?curid=1144550", "title": "Občanská válka v Laosu", "text": "Občanská válka v Laosu\n\nObčanská válka v Laosu (1953–75) představovala ozbrojený konflikt mezi komunistickým hnutím Pathet Lao (včetně mnoha lidí ze severního Vietnamu s laoským původem) a královskou vládou, kdy obě strany dostávaly silnou zahraniční podporu během zástupné války mezi velmocemi v rámci studené války. Mezi příslušníky Special Activities Division CIA a veterány z řad Hmongů je konflikt znám jako Secret War (\"Tajná válka\").\n"}
{"id": "1144560", "url": "https://cs.wikipedia.org/wiki?curid=1144560", "title": "Nusseltovo číslo", "text": "Nusseltovo číslo\n\nNusseltovo číslo (Nu), poměr konvektivního přenosu tepla a konduktivního přenosu tepla kolmo na uvažovanou hranici tekutiny, se v oblasti přenosu tepla stanovuje na vnějším povrchu tekutiny. V tomto kontextu konvekce zahrnuje jak advekci, tak difuzi. Je pojmenováno po Wilhelmu Nusseltovi a je to bezrozměrná veličina. Vodivostní složka je měřena při stejných podmínkách jako vedení tepla, ale v (hypoteticky) nehybné tekutině. Podobná bezrozměrná veličina je Biotovo číslo, u kterého se tepelná vodivost vztahuje k pevnému tělesu, zatímco u Nusseltova čísla se vztahuje k tekutině.\nNusseltovo číslo blízké 1 značí, že konvekční složka a vodivostní složka jsou podobné velikosti a proudění je označováno jako laminární. Větší Nusseltovo číslo odpovídá situaci, kdy je výraznější konvektivní složka, a proudění se označuje jako turbulentní, obvykle v rozsahu 100-1000.\nKonvektivní a konduktivní tepelné toky jsou navzájem rovnoběžné a jsou kolmé k povrchu tekutiny a kolmé k hlavnímu proudu tekutiny v jednoduchých případech.\nkde formula_2 je součinitel přestupu tepla, \"L\" je charakteristický rozměr, formula_3 je tepelná vodivost tekutiny.\nNa rozdíl od definice výše, známé jako „průměrné Nusseltovo číslo“, se definuje dále lokální Nusseltovo číslo pomocí vzdálenosti od hranice povrchu ke zkoumanému místu.\n„Střední“ nebo „průměrná“ hodnota je získána integrací výrazu po dráze, např.:\nAnalogicky platí pro přenos hmoty Sherwoodovo číslo.\n\nPro pochopení konvekčních mezních vrstev je nutné porozumět konvektivnímu přenosu tepla mezi povrchem a proudící tekutinou. Tepelná mezní vrstva vznikne, pokud se tekutina nepohybuje a liší se teplota povrchů. Díky rozdílu teplot dochází ke sídlení tepla a to se projeví jako teplotní profil.\nRychlost prostupu tepla můžeme určit:\nPřestup tepla na povrchu vedením je:\nTyto výrazy se rovnají a proto:\nPo úpravě:\nVynásobením charakteristickou délkou L získáme bezrozměrnou veličinu:\nPravá strana je poměr teplotního gradientu na povrchu vůči referenčnímu teplotnímu gradientu, zatímco levá strana je podobná Biotově modulu. Vzniká tak poměr konduktivního tepelného odporu a konvektivního tepelného odporu tekutiny, jinak nazývaného Nusseltovým číslem, Nu.\n\nNusseltovo číslo může být také získáno bezrozměrnou analýzou Fourierova zákona, protože odpovídá bezrozměrnému gradientu teploty na povrchu:\nPokud platí: formula_14, a formula_15\nlze přepsat na:\npoté definujeme:\nz rovnice vyjádříme\nintegrací přes povrch tělesa získáme:\nformula_19,\nkde:\n\nformula_20\n\nTypicky se pro volnou konvekci Nusseltovo číslo vyjadřuje jako funkce Rayleighova čísla a Prandtlova čísla, zapsaná jako:\nPro nucenou konvekci je Nusseltovo číslo funkcí Reynoldsova čísla a Prandtlova čísla:\nEmpirické vztahy se definují pro řadů různých geometrií a typů proudění.\n\nPřevzato z Churchill a Chu:\n\nCharakteristický rozměr je definován\nkde formula_25 je povrch desky a formula_26 je její obvod.\nPak pro vrchní plochu horkého objektu zalitého studenější tekutinou a spodní plochu studeného objektu zalitého teplejší tekutinou platí: \nPro spodní plochu horkého objektu zalitého studenější tekutinou a vrchní plochu studeného objektu zalitého teplejší tekutinou platí:\n\nLokální Nusseltovo číslo pro laminární proudění na ploché desce je dáno \nPrůměrné Nusseltovo číslo pro laminární proudění na ploché desce je dáno \n\nGnielinskiho vztah pro turbulentní proudění v kruhové trubce:\nkde f je Darcyho koeficient tření, který může být zísán z Moodyho diagramu, nebo pro hladké trubky z Petukhova vztahu:\nGnielinskiho vztah je platný pro:\n\nDittus-Boelterova rovnice (pro turbulentní proudění) je explicitní funkcí pro výpočet Nusseltova čísla. Je snadné ji vyřešit, ale její přesnost klesá, pokud dochází k velkým teplotním rozdílům v tekutině. Je navržena pro hladké trubky, takže se nedoporučuje pro aplikace v případě drsných trubek.\nkde:\nDittus-Boelterova rovnice je platná pro:\nPříklad Dittus-Boelterova rovnice je vhodná pro odhad Nusseltova čísla v místě, kde se teplota mezi tekutinou a stěnou liší minimálně. Tím odpadá komplexní řešení rovnic a iterační přístup. Pokud například vezmeme vodu s průměrnou teplotou 20 °C, viskozitou 10,07×10 Pa·s a teplotu povrchu 40 °C (viskozita 6,96×10), korekční faktor viskozity pro formula_44 je 1,45. Na rozdíl od toho je korekční faktor 3,57 pokud vzroste povrchová teplota na 100 °C (viskozita 2,82×10 Pa·s). Vytvoří se tak významný rozdíl mezi Nusseltovými čísly a součinitely přestupu tepla.\n\nSieder-Tateův vztah pro turbulentní proudění je implicitní funkcí a popisuje daný systém jako nelineární. Sieder-Tateova funkce může poskytovat přesnější výsledky, protože bere v úvahu změnu viskozity (formula_45 a formula_46) díky změně teplot mezi průměrnou teplotou tekutiny a povrchovou teplotou. Sieder-Tateův vztah se běžně řeší iteračními postupy, protože změna viskozity ovlivňuje Nusseltovo číslo a naopak.\nkde:\nSieder-Tateův vztah je platný pro\n\nPro plně vyvinuté laminární proudění v trubce je Nusseltovo číslo konstanta. Hodnota závisí na hydraulickém průměru.\nPro proudění uvnitř kruhové trubky platí:\nkde:\n\nPřevzato z Incropera & DeWitt,\n\nPro případ konstantní povrchové teploty:\n\n"}
{"id": "1144561", "url": "https://cs.wikipedia.org/wiki?curid=1144561", "title": "Novi Vrh", "text": "Novi Vrh\n\nNovi Vrh je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 22 obyvatel.\nRozkládá se v Pomurském regionu na severovýchodě Slovinska. Její rozloha je 0,38 km² a rozkládá se v nadmořské výšce okolo 358 m. Vesnice je vzdálena zhruba 10 km západně od Apače, střediskové obce občiny.\nSousední vesnice jsou: Vratja vas na severu a na východě, Lokavec na jihovýchodě, Vratji Vrh na západě.\n"}
{"id": "1144566", "url": "https://cs.wikipedia.org/wiki?curid=1144566", "title": "Ivan Vasiljevič Panfilov", "text": "Ivan Vasiljevič Panfilov\n\nIvan Vasiljevič Panfilov (; 20. prosince 1892/1. ledna 1893 Petrovsk – 19. listopadu 1941 u Volokolamsku) byl sovětský voják. Generálmajor Panfilov obdržel 12. dubna 1942 posmrtně titul Hrdina Sovětského svazu.\n\nV roce 1915 byl odveden do carské armády a odeslán na rusko-německou frontu. V roce 1918 dobrovolně vstoupil do Rudé armády a bojoval občanské válce.\nPo skončení občanské války vystudoval dvouletou pěchotní školu v Kyjevě, poté byl přidělen do Středoasijského vojenského okruhu, kde bojoval proti basmačům. V roce 1920 byl přijat do VKS(b), od roku 1938 byl vojenským komisařem Kyrgyzské SSR.\n\nVe Velké vlastenecké válce velel 316. střelecké divizi (od 17. listopadu 1941 8. gardová), která se proslavila v těžkých ústupových bojích na Volokolamském přístupu k Moskvě. Divize byla zformována z odvedenců z Alma-Aty a z Frunze.\nGenerál Panfilov věřil, že bitvy na koni s vytaseným mečem jsou minulostí. Proto v průběhu formování 316. pěší divize na cvičištích pod Talgarem, organizoval výcvik pro překonání \"tankobojazni\", kdy na postavení čerstvých rekrutů najížděly traktory. Do vojenských příruček byl zaveden nový pojem \"Panfilovova smyčka\". Jednotka zaujala jednotlivé důležité body a s útokem na nepřítele nespěchala. Při obraně Moskvy uplatnil systém do hloubky členěné protitankové obrany a mobilních jednotek. Podle ústních svědectví, v říjnu 1941, kdy bojoval u Volokolamsku, organizoval nájezdy do týlu nepřítele, „aby si vojáci osvojili pocit, že nepřítel je jen člověk, kterého je možné porazit“.\n\nPodle vzpomínek generálovy vnučky Ajgul Vajkadamovové byl Panfilov veselým, náročným a dobrým člověkem, tak jsem si ho zapamatovala z vyprávění mé matky Valentiny Ivanovny. Chtěl se věnovat rodině, ačkoli volného času měl málo. Vždyť měl s Marií Ivanovnou pět dětí... vedli vojenský kočovný život. Po roce 1923, kdy dokončil školu rudých velitelů v Kyjevě, je vojenská služba nadlouho přivedla do Střední Asie. Když říkal své ženě o stěhování, jen se zeptala kdy? A začala balit věci do velkých překližkových beden, které měli namísto kufrů a nábytku.\n\nŽena Marie Ivanovna (narozená v lednu 1903) se věnovala veřejné službě, v roce 1936 se zúčastnila Všesvazového setkání manželek velitelů Rudé armády. Zachovaly se fotografie na kterých stojí s celou delegací vedle Stalina a Vorošilova. V roce 1939, když se manžel stal vojenským komisařem ve Frunze, Marie Ivanovna předsedala Sverdlovskému rajónnímu sovětu. Byla vyznamenána Řádem cti. Po smrti muže ji ranila mrtvice, ale postižení dokázala překonat. Ve válečných letech žila ve Frunze a když se generál spolu s jeho 28 vojáky stal hrdinou Sovětského svazu, obdaroval ji „všesvazový správce“ Michail Kalinin bytem v Moskvě a chatou v Bolševě. Do Moskvy se odstěhovala s celou rodinou.\n\nGenerál Panfilov je pohřben na Novoděvičím hřbitově v Moskvě.\nNa místě, kde padl (ves Guseněvo, rolnická osada Čismenskoje, Volokolamský rajón Moskevské oblasti) byl postaven památník. Památník byl rovněž postaven v Alma-Atě, v parku 28 gardistů-panfilovců. Ve Frunze byl postaven památník podle návrhu z roku 1941. Byl prvním památníkem postaveným hrdinovi Velké vlastenecké války. V Astaně byl památník generálu Panfilovovi a 28 panfilovcům odhalen 9. května 2015.\n\nŘeditel ruského státního archivu sociálně-politických dějin Sergei Mironenko označil legendu Panfilova a jeho 28 gardistů za úmyslně zfalšovanou.\nDne 16. března 2016 zanechal Sergei Mironenko svůj vzkaz poté, co dosáhl věkové hranice pro úředníky 65 let, a pak se vzdal pozice vedoucího státního archivu. Mironenko prohlásil, že opustil svou funkce na vlastní žádost, aby se „zaměřit se na vědeckou práci?“: „Opravdu myslíte, že bych nebojoval, kdyby to nebylo moje rozhodnutí? ...v otázce mé výpovědi se není čeho obávat.“\n\nRuský ministr kultury řekl: „Jsem hluboce přesvědčen, že i kdyby ten příběh byl od začátku do konce smyšlený a Panfilov nikdy neexistoval, tak tuto svatou legendu nesmí nikdo špinit. A lidé, kteří se o to pokoušejí, jsou darebáci.“\n\n\n"}
{"id": "1144586", "url": "https://cs.wikipedia.org/wiki?curid=1144586", "title": "Plitvica (Apače)", "text": "Plitvica (Apače)\n\nPlitvica je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 116 obyvatel.\nRozkládá se v Pomurském regionu na severovýchodě Slovinska. Vesnice je vzdálena zhruba 3,5 km jihovýchodně od Apače, střediskové obce občiny.\n\nJejí rozloha je 2,77 km² a leží v nadmořské výšce zhruba od 215 do 260 m. Územím vesnice protéká potok Plitvica.\n\nSousedí s vesnicemi: Segovci na severu, Lutverci na severovýchodě, Plitvički Vrh na jihu a Lešane na západě.\n"}
{"id": "1144617", "url": "https://cs.wikipedia.org/wiki?curid=1144617", "title": "David Owen Vaughan", "text": "David Owen Vaughan\n\nDavid Owen Vaughan (* 18. února 1983, Rhuddlan, Wales, Spojené království) je velšský fotbalový záložník a reprezentant, v současnosti hráč anglického klubu Nottingham Forest FC.\n\n\nVaughan působil v seniorské kopané v klubech Crewe Alexandra FC (Anglie), Real Sociedad (Španělsko), Blackpool FC, Sunderland AFC, Nottingham Forest FC (všechny Anglie).\n\nDavid Vaughan nastupoval za velšské mládežnické reprezentace U19 a U21.\n\nSvůj debut za velšské reprezentační A-mužstvo absolvoval 26. 5. 2003 v přátelském utkání v San José proti reprezentaci USA (prohra 0:2). Se svým týmem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\n"}
{"id": "1144634", "url": "https://cs.wikipedia.org/wiki?curid=1144634", "title": "176 (číslo)", "text": "176 (číslo)\n\nSto sedmdesát šest je přirozené číslo, které následuje po čísle sto sedmdedesát pět a předchází číslu sto sedmdesát sedm. Římskými číslicemi se zapisuje CLXXVI.\n\n\n\n\nSilnice II/176 je česká silnice II. třídy vedoucí na trase Březnice – Starý Smolivec\n\n\n"}
{"id": "1144641", "url": "https://cs.wikipedia.org/wiki?curid=1144641", "title": "Nothaftové", "text": "Nothaftové\n\nNothaftové (německy psáno \"Notthaft\") je název starého bavorského ministeriálního rodu, který je významně spjatý se západními Čechami. Jméno Nothaft (středohornoněmecky nôthaft) znamená chudý, nuzný, tudíž jméno, které nejspíš ukazuje na původ. Protože ministeriálové pocházeli z nesvobodného obyvatelstva, vzešel rod pravděpodobně z nuzných poměrů.\n\nPodle rodinné legendy je zakladatelem rodu fríský kníže Radipold, který táhnul ve vojsku franského krále Karla Velikého proti Čechům a dostal se do Severní marky, pohraničního území Franské říše.\n\nPrvní doložené písemné zmínky jsou z roku 1140 , kdy je zmiňován Rudolf vnd Eilhulf Nothaft.\n\nPředpokládá se, že Nothaftové přišli na Chebsko z hradu Pottenstein a za prvního doloženého Nothafta na Chebsku je uváděn Adalbertus de Egre, který v roce 1163 sloužil v posádce chebského hradu.\n\nOkolo roku 1200 opouštějí Nothaftové chebský hrad a staví si vlastní sídlo, hrad Vildštejn (něm:Wildstejn). V roce 1224 se poprvé rod připomíná v přídomku „Geroldi de Wiltstein“. Albrecht Nothaft, používá predikát „de wilstein“ od roku 1225. Nothaftové postupně osídlují a kolonizují široké okolí hradu. Jejich statky se rozkládaly od Vojtanova na západě po Soos a Povodí na východě, od Plesné na severu až po Cheb na jihu. Ve 2. polovině 13. století se jejich majetky rozšířily o dědictví po významných chebských rodech. Koncem 13. století dědí Engelhard Nothaft z Wildsteina část majetku Hohenbergů a Liebensteinů. Z mnoha listin vyplývá, že se příslušníci rodu pravidelně objevují v okolí panovníka. Je možné, že se zúčastnili křížové výpravy s Fridrichem I. Barbarossou. V průběhu 13. století pronikli za hranice historického Chebska do Čech, kde kolonizovali rozsáhlou oblast okolo dnešního Sokolova.\n\nO jejich příchodu zdroje mlčí a tak se vytvářejí hypotézy. Jednou z možností je, že se do oblasti dostali v období 1182-1193, tedy v době, kdy Sedlecko ovládal Fridrich I. Barbarossa. Je však možné, že panství získal Albrecht Nothaft před rokem 1279 od českého krále Přemysla Otakara II., nebo od Václava I. za prokázané služby, nejspíš vojenské.\nV 2. polovině 13. století založili Nothaftové hrad Falkenau, dnešní Sokolov. Prvním známý příslušníkem, který používal přídomek „z Falknova“ („de Valkenawe“) byl Albertus Nothaft. Zhruba během 30 let proběhla postupná kolonizace a ovládnutí českého prostoru v údolí Ohře mezi Loktem a Kynšperkem nad Ohří a značného území ve Slavkovském lese. Zde Nothaftové dokonce těžili cín. K jejich statkům patřilo mnoho vsí a lesů a jejich léna místy hraničila se statky leuchtenberků. Provázanost leuchtenberských a nothaftských lén ukazuje na současně probíhající kolonizaci a na současné získaní statků v oblasti. V 90. letech 13. století Engelhard Nothaft z Wildsteina se svými syny postupně rozprodal a rozdal svůj majetek v oblasti historického Chebska a před rokem 1298 přesídlil na hrad Wernberg, který nejspíš získal jako věno své ženy Adelheid. Následoval rychlý odchod z Chebska, i když přídomek z Wildsteina používali někteří členové rodu až do 30. let 14. století.\nJednotlivé větve rodu sídlily po celém Dolním Bavorsku, do dějin Chebska již nikdy nezasáhly.\nPo odchodu wildsteinské větve Nothaftů se do popředí dostali Nothaftové z Falknova, kteří během následujících desetiletí stáli v čele boje chebské šlechty proti vzrůstající moci města Chebu a proti české vládě v zemi. V roce 1310 potvrdil císař Jindřich VII. Lucemburský Albrechtovi Nothaftovi z Falknova dědičné právo na úřad chebského lesmistra. Z Falknova odešli před rokem 1339, podle lenní knihy z téhož roku jim náleželo velké panství zahrnující okolo 100 míst mezi Kynšperkem nad Ohří a Loktem a západně a jižně od Chebu. Na falknovsku však až do 15. století držela část majetků větev Nothaftů z Weissensteinu. Rozsah jejich majetků se však neustále zmenšoval. V lenních knihách z 2. poloviny 15. století to bylo jen asi 20 lokalit a na počátku 16. století je Nothaftové ztrácejí zcela.\nNothaftové patřili k úspěšným rodům na Chebsku a Falknovsku. Jejich význam však nepřekročil regionální hranice, i když v jejich rámci patřili k předním a mocným rodům. Svobodnými pány se však stali až Bavorsku.\n\nPo odchodu z Chebska působili Nothaftové především v Horní Falci a Dolním Bavorsku. Většího významu nabyli Nothaftové z Wernbergu, kteří se stali významným šlechtickým rodem. Jejich hlavním sídlem byl hrad Wernberg u Weidenu. V roce 1367 prodal Heinrich Nothaft svůj hrad a panství Wernberg. Po roce 1413 se jejich hlavním sídlem stal hrad Runding. Nothaftové byli úzce spojeni s vévodským dvorem a často zastávali vysoké zemské úřady. Heinrich Nothaft z Wernbergu byl purkmistrem v Řezně (Regensburg) a správcem Chamu. Někteří členové rodu byli často správci různých oblastí v Bavorsku. Poskytovali vysoké finanční půjčky bavorským vévodům, což se jim stalo téměř osudným. Obratným hospodařením se však finančnímu krachu ubránili. Stali se svobodnými pány a v roce 1638 dosáhla hlavní větev titulu říšských hrabat. Hlavní větev rodu vymřela po meči Johanem Heinrichem v roce 1734.\nNothaftové z Falknova přesídlili po odchodu z Falknova na nově vystavěný hrad Thierstein. V roce 1340 se poprvé Albrecht Nothaft píše s přídomkem z Thiersteinu. Toto léno mu však bylo dodatečně uděleno až v roce 1343 Ludvíkem Bavorem, protože stavba hradu na císařské půdě byla zahájena bez povolení.\nNothaftové z Weissensteinu se usídlili, neznámo jak, na hradu Weissenstein, který vlastnil od roku 1295 waldsassenský klášter. Z toho vznikl spor, který se vlekl skoro sto let. S přídomkem z Weissensteinu se jako první psal Albrecht Nothaft. Jím založená první větev Nothaftů z Weissensteinu vymřela před rokem 1359 a její majetek zdědil Albrecht Nothaft z Thiersteinu, proti čemuž waldsassenský klášter marně protestoval. Tato větev později sídlila i na několika zámcích v jeho okolí a dosáhla titulu svobodných pánů.\n"}
{"id": "1144647", "url": "https://cs.wikipedia.org/wiki?curid=1144647", "title": "Třída Hugin", "text": "Třída Hugin\n\nTřída Hugin byla třída raketových člunů švédského námořnictva. Třídu tvořilo celkem 16 jednotek. Vyřazeny byly do roku 2004.\n\nTřída vycházela z norských raketových člunů třídy \"Snøgg\". Vhodnost této konstrukce pro švédské podmínky byla vyzkoušena na prototypu \"Jägaren\" (P150), dodaném roku 1972 z Norska. Po úspěšných zkouškách tohoto plavidla byla roku 1975 objednána stavba dalších 16 raketových člunů třídy \"Hugin\". Jedenáct plavidel postavila norská loděnice Bergens Mekaniske Verksteder a pět norská loděnice Westermoens Batbyggeri v Mandalu. Čluny byly do služby zařazeny v letech 1978-1982.\n\nJednotky třídy \"Hugin\":\n\nPůvodní výzbroj tvořil jeden dvouúčelový 57mm kanón Bofors v příďové dělové věži a dvě až čtyři protilodní střely Penguin Mk II. Později byla výzbroj rozšířena o čtyři salvové vrhače hlubinným pum Saab ELMA a systém řízení palby Nobel-Tech 9LV200 Mk 2. Pohonný systém tvořily dva diesely MTU 20V6 TB90. Ty byly vymontovány z vyřazených torpédových člunů třídy \"Plejad\". Nejvyšší rychlost dosahovala 34 uzlů.\n\n"}
{"id": "1144648", "url": "https://cs.wikipedia.org/wiki?curid=1144648", "title": "177 (číslo)", "text": "177 (číslo)\n\nSto sedmdesát sedm je přirozené číslo, které následuje po čísle sto sedmdedesát šest a předchází číslu sto sedmdesát osm. Římskými číslicemi se zapisuje CLXXVII.\n\n\n\nSilnice II/177 je česká silnice II. třídy vedoucí na trase I/19 – Mladý Smolivec – Lnáře\n\n\n"}
{"id": "1144656", "url": "https://cs.wikipedia.org/wiki?curid=1144656", "title": "Superpohár UEFA 2004", "text": "Superpohár UEFA 2004\n\nDvacátý devátý ročník Superpoháru UEFA byl odehrán na Monackém stadionu Stade Louis II., kde se pravidelně hrál pravidelně již od roku 1998. Ve vzájemném zápase se střetli 27. srpna 2004 vítěz Ligy mistrů UEFA v ročníku 2003/04 – FC Porto – a vítěz Poháru UEFA ve stejném ročníku – Valencia CF.\n"}
{"id": "1144663", "url": "https://cs.wikipedia.org/wiki?curid=1144663", "title": "David Alexander Edwards", "text": "David Alexander Edwards\n\nDavid Alexander Edwards (* 3. února 1986, Pontesbury, Anglie, Spojené království) je britský fotbalový záložník a reprezentant Walesu, v současnosti hráč anglického klubu Wolverhampton Wanderers FC.\n\n\nEdwards působil v seniorské kopané v klubech Shrewsbury Town FC, Luton Town FC, Wolverhampton Wanderers FC (všechny Anglie).\n\nDavid Edwards nastupoval ve velšské mládežnické reprezentaci U21.\n\nSvůj debut za velšský reprezentační A-tým absolvoval 17. 11. 2007 v kvalifikačním utkání v Cardiffu proti týmu Irska (remíza 2:2). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\n"}
{"id": "1144664", "url": "https://cs.wikipedia.org/wiki?curid=1144664", "title": "Wilhelm Hermann von Lindheim", "text": "Wilhelm Hermann von Lindheim\n\nWilhelm Hermann von Lindheim (4. května 1835, Ołdrzychowice Kłodzkie – 6. leden 1898, Vídeň) byl německo-rakouský průmyslník a stavitel železnic v Rakousko-Uhersku. Přispěl k výstavbě železnice ve střední Evropě a vzniku tramvajové dopravní sítě ve Vídni.\n\nNarodil se v roce 1835 jako třetí dítě průmyslníka Hermanna Dietricha Lindheima (1790–1860) a jeho ženy Estelly Marie Mevil (1806–1878). Za otcovy zásluhy v rozvoji průmyslu získali jeho synové šlechtický titul, baron - von. Po ukončení studií na polytechnice v Hannoveru se věnoval spolu s bratrem Ernestem Edlerem von Lindheimem (1832–1895) vedení otcovy firmy a správě majetku. Po otcově smrti v roce 1860 prodali textilní závody v Oldřichovicích Fridrichovi Eduardovi von Löbbeckemu, který provozy nadále rozšiřoval. Ve druhé polovině 60. let 19. století Lindheimové své podíly v Pražské železářské společnosti stáhli a předali bankovnímu domu Löbbecke ve Vratislavi. Od roku 1870 až do roku 1905 je zastupoval Hugo von Löbbecke, zeť H. D. Lindheima. \n\nOd roku 1867 se zabýval především železničním stavitelstvím. Jeho pozornost se zaměřila na území habsburské monarchie a zčásti na Rusko. Stavěl železnici z Liberce do Jablonce nad Nisou a do Tanvaldu, pak také z Teplic do Dubí a další.\n\nPo přestěhování do Vídně obdržel v roce 1885 rakouské občanství. Inicioval zavádění elektrických tramvají ve Vídni. Byl také novinářem a rumunským generálním konsulem ve Vídni.\n\n\n"}
{"id": "1144665", "url": "https://cs.wikipedia.org/wiki?curid=1144665", "title": "Kieran Read", "text": "Kieran Read\n\nKieran Read (* 26. října 1985, Papakura, Nový Zéland) je novozélandský ragbista. Byl vyhlášen jako ragby hráč roku 2013 a na Mistrovství světa v ragby 2011 se stal s novozélandským týmem mistrem světa v ragby. Mistrem světa se stal i na Mistrovství světa v ragby 2015 v Anglii. Ragby se začal věnovat v dětství, když začal hrát ve městě Drury, nedaleko Aucklandu. Střední školu vystudoval v Rosehillu s vyznamenáním. Kromě ragby se věnoval také kriketu.\n"}
{"id": "1144666", "url": "https://cs.wikipedia.org/wiki?curid=1144666", "title": "Pnulka", "text": "Pnulka\n\nPnulka (\"Lygodium\") je rod kapradin a jediný rod čeledi pnulkovité z řádu víkatňotvaré (\"Schizaeales\"). Jsou to neobvyklé kapradiny s ovíjivými listy dorůstajícími délky až 10 metrů. Vyskytují se v tropech celého světa, místy zasahují až do nejteplejších oblastí mírného pásu. Občas jsou pěstovány v botanických zahradách, některé druhy mají význam v místní medicíně a v klimaticky příhodných oblastech se mohou stát invazními rostlinami.\n\nPnulky jsou pozemní ovíjivé kapradiny. Oddenek je podzemní, hustě pokrytý tmavými chlupy. Cévní svazky jsou typu protostélé. O jsou ve skutečnosti ovíjivá Střední žebra listů jsou ovíjivá a nesou postranní listové segmenty. Dospělé listy mají neukončený růst a dosahují délky až 10 metrů. Jednotlivé postranní listové segmenty jsou krátce stopkaté a mají v úžlabí spící pupen. Jsou celistvé nebo dlanitě složené nebo jednoduše či 2x zpeřené. Větvení je pseudodichotomické. Plodné a sterilní listy jsou podobného charakteru anebo jsou fertilní části listu oproti sterilním výrazně zúžené. Žilnatina je tvořena volnými nebo síťnatými žilkami. Výtrusnice jsou jednotlivé, umístěné na okraji laloků koncových segmentů a kryté kápovitým výrůstkem připomínajícím ostěru. Každá výtrusnice obsahuje 128 až 256 spor. Spory jsou čtyřhranné, triletní. Prokel je zelený, povrchový, srdčitého tvaru.\n\nRod zahrnuje asi 25 druhů. Je rozšířen v tropech celého světa. V některých oblastech zasahuje do subtropů i nejteplejších oblastí mírného pásu (Japonsko, Čína, východní oblasti USA, Nový Zéland, Jižní Afrika). Některé druhy mají rozsáhlý areál výskytu, např. druh \"Lygodium flexuosum\" je rozšířen od Indie až po severní Austrálii. V Severní Americe roste jediný původní druh, \"Lygodium palmatum\" (státy Kentucky a Tennessee). Některé další druhy (\"L. microphyllum\", \"L. japonicum\") sem byly zavlečeny. Na Severním ostrově Nového Zélandu roste endemický druh \"Lygodium articulatum\".\n\nČeleď \"Lygodiaceae\" tvoří podle fylogenetických kladogramů bazální větev řádu \"Schizaeales\". Počet udávaných druhů rodu \"Lygodium\" se často liší, ve starších zdrojích je udáváno až 35 druhů. Jejich počet byl postupně snižován. Některé druhy vykazovaly plynulý přechod k jinému druhu v jiné části areálu a byly sloučeny.\n\nZa přímého předka rodu \"Lygodium\" je považován rod †\"Stachypteris\" z období střední jury.\nDoba oddělení čeledi \"Lygodiaceae\" od vývojové větve ostatních žijících zástupců řádu \"Schizaeales\" byla stanovena na čas před 169 milióny let. Nejstarší fosilní pozůstatky rodu \"Lygodium\" jsou známy ze svrchní křídy (†\"Lygodium bierhorstiana\").\nDruh †\"Lygodium kaulfussi\" je znám z období eocénu a oligocénu. Fosílie †\"Lygodium gaudinii\" jsou nacházeny i v české třetihorní (miocén) uhelné pánvi na Mostecku.\n\n\nPnulka \"Lygodium microphyllum\" je v některých oblastech světa, např. na Floridě, silně invazní rostlinou. Pochází z tropů a subtropů Starého světa.\nDruh \"Lygodium venustum\" je v místní medicíně v Latinské Americe používán jako antiseptikum, proti plísním a trichomonázám.\nNěkteré druhy pnulek jsou pěstovány jako zajímavost v botanických zahradách.\n\n"}
{"id": "1144671", "url": "https://cs.wikipedia.org/wiki?curid=1144671", "title": "Payerův ostrov", "text": "Payerův ostrov\n\nPayerův ostrov () je arktický ostrov v souostroví Země Františka Josefa v Severním ledovém oceánu. Nachází se na severu centrální části souostroví zvané Zichyho země. Jeho rozloha je 160 km² a nejvyšší bod dosahuje výšky 451 m n. m. Většinu ostrova pokrývá ledovcový příkrov. Pojmenován byl po rakousko-uherském polárníkovi Juliu Payerovi původem z Teplic. Ten byl spolu s Carlem Weyprechtem vedoucím rakousko-uherské severopolární expedice, která v roce 1873 objevila Zemi Františka Josefa.\n\n"}
{"id": "1144672", "url": "https://cs.wikipedia.org/wiki?curid=1144672", "title": "Natália Hejková", "text": "Natália Hejková\n\nNatália Hejková (* 7. duben 1954 Žilina) je slovenská basketbalová trenérka a bývalá československá basketbalistka.\n\nNatália Hejková hrála během aktivní kariéry v klubech Slavia VŠ Praha (1972–1979, v sezóně 1975/76 vyhrála s klubem Pohár Ronchettiové) a TJ SCP Ružomberok (1979–1986).\n\n\nNejúspěšnější působení trenérky Natálie Hejková je spojeno s Ružomberkem. Z klubu regionálního významu vybudovala v poměrně skromných podmínkách jeden z nejsilnějších klubů na evropském kontinentu.\n\nNabídku trénovat prvoligový Ružomberok dostala v roce 1987 od tehdejšího manažera Jozefa Smolka, se kterým na příštích 16 let vytvořili veleúspěšnou dvojici.\n\nPrvní úspěch zaznamenala v sezóně 1989/90, kdy v československé lize získal Ružomberok 4. místo. V týmu už byla rozehrávačka Iveta Bieliková, hrající v Ružomberku až do roku 2003. Ve federální lize klub poslední tři ročníky před rozdělením Československa dominoval a v posledním ročníku získal dokonce titul mistra bez jediné prohry. Následovalo 10 titulů mistra Slovenska v řadě. Po problémech uvnitř klubu v roce 2003 opustila Ružomberok ještě před skončením sezony a 11. titul tak získalo SCP již pod vedením Jeleny Mozgové.\n\nNejvýraznějších úspěchů dosáhla Natália Hejková na mezinárodní scéně, když 2× zvítězila s Ružomberkem v Eurolize (1998/99, 2000/01) a 6× se dostala mezi nejlepší 4 družstva, tzv. turnaj Final Four (1992/93, 1995/96, 1996/97, 1998/99, 1999/00, 2001/02). Na Golden Cupu, neoficiálním mistrovství světa klubů v brazilské Londrině v roce 1998 získal SCP Ružomberok pod jejím vedením druhé místo.\n\nS maďarským týmem se 3× probojovala do Euroligy, nejlepšího umístění dosáhla v sezóně 2003/04 – 4. místo ve skupině A a postup do play–off soutěže, kde bylo družstvo vyřazeno US Vallenciennes Orchies. V maďarské lize byla se Šoproní 3× vicemistrem země.\n\nSpartak Moskevská oblast se pod jejím vedením stal dvojnásobným vítězem Evropské ligy (2006/07, 2007/08), získal 2 ruské tituly, v roce 2008 byl vítězem základní části ruské ligy a v roce 2007 se dostal do semifinále Ruského poháru.\n\nS Dynamem Moskva postoupila v sezóně 2008/09 do semifinále ruské ligy a v téže sezoně do semifinále EuroCupu FIBA, kde ruský klub vypadl s italským Cras Basket Taranto.\n\nTrenérskou španělského teamu Ros Caseres Valencia se stala v březnu 2011 a postoupila s ním do Final Four Euroligy. Ve španělské lize získala 2. místo. Smlouvu s vicemistrem Španělska prodloužila i na sezónu 2011/12. Koncem roku 2011 však byla z pozice trenérky španělského týmu po těsné prohře na palubovce Vilniusu odvolána, i přesto, že Valencie v té době byla na čele domácí soutěže bez prohry a v Eurolize vedla svou skupinu.\n\nDo Prahy na post hlavní trenérky byla angažována v listopadu 2012, přičemž hned v první sezoně v Praze získala s družstvem 16. národní titul a postoupila do play–off Euroligy. S týmem získala titul národního šampiona i v následující sezóně, v nejprestižnější kontinentální soutěži Eurolize pak postoupila mezi 8 nejlepších týmů. V sezoně 2014/15 získala s USK již třetí ligový titul v řadě a tým v domácím prostředí senzačně vybojoval titul v Eurolize.\n\nJako asistentka trenéra Tibora Vasilka získala v roce 1997 na ME 1997 v Budapešti 2. místo. Jako hlavní trenérka reprezentace Slovenska obsadila s rýmem 8. místo na mistrovství světa v roce 1998 a 4. místo na ME 1999 v Polsku, čímž si reprezentace zajistila postup na LOH 2000 v Sydney. Po sporu SBA s manažerem reprezentace Jozefem Smolkem a jeho odvolání však odmítla reprezentaci na olympiádě v Austrálii vést.\n\nOd roku 2009 pracovala jako sportovní ředitelka reprezentace Slovenska. V březnu 2011 se znovu stala trenérkou slovenské ženské reprezentace a tým vedla i na ME 2011 v Polsku.\n\nS reprezentací Ruska získala jako asistentka trenéra Igora Grudina titul mistryň Evropy na ME 2007 v Itálii a bronzovou medaili na LOH 2008 v Pekingu.\n\nOd roku 2010 působila jako prezidentka ženského klubu BK Petržalka, kde zároveň trénovala žákyně.\n\n\n"}
{"id": "1144682", "url": "https://cs.wikipedia.org/wiki?curid=1144682", "title": "Občanská válka v Kambodži", "text": "Občanská válka v Kambodži\n\nObčanská válka v Kambodži byl konflikt, ve kterém se utkaly síly komunistické strany Kambodži (známé jako Rudí Khmerové) a jejich spojenci Severní Vietnam a Vietkong s vládními silami Kambodžského království. Království se po říjnu 1970 nazývalo Khmerská republika, která byla podporovaná Spojenými státy a Jižním Vietnamem.\n"}
{"id": "1144684", "url": "https://cs.wikipedia.org/wiki?curid=1144684", "title": "Lebeda růžová", "text": "Lebeda růžová\n\nLebeda růžová (\"Atriplex rosea\") je jednoletá, planě rostoucí rostlina, jeden z mnoha druhů širokého rodu lebeda. V minulosti byl tento archeofyt v České republice považován za běžnou plevelnou rostlinu rostoucí okolo lidských obydlí, v současnosti je to druh ohrožený vyhynutím.\n\nPůvod druhu je situován do jižní, střední a jihovýchodní Evropy a Pobaltí, jihozápadní Asie a na sever Afriky. Druhotně byl rozšířen do evropské části Ruska, Indie, Severní i Jižní Ameriky, na jih Afriky i na Nový Zéland. V České republice i v okolních středoevropských zemích je následkem intenzivních změn synantropních stanovišť silně na ústupu.\n\nLebeda růžová je teplomilná rostlina požadující lehkou a propustnou půdu dostatečně zásobenou vápníkem, která může být i mírně zasolená. Její areál výskytu se pohybuje od nížin po pahorkatiny, upřednostňuje osluněná, suchá a teplá místa.\n\nByla šířena jako průvodce člověka okolo jeho venkovských sídel. Pravidelně se objevovala na mechanicky narušované minerální půdě v místech s výraznou plošnou erozí nebo častým sešlapem. Protože je sama konkurenčně slabý druh rostla obvykle v místech, kde byla omezena konkurence jiných rostlin. V současnosti se vyskytuje řídce a to nejčastěji v okolí cest, nádraží, v průmyslových areálech, na staveništích, na čerstvých haldách hlušiny a štěrkovitých substrátu.\n\nJednoletá bylina s přímou nebo řidčeji poléhavou, bohatě větvenou, nažloutlou lodyhou vysokou 20 až 60 cm, která vyrůstá z kůlovitého kořene hluboko vnikajícího do půdy. Lodyžní, krátce řapíkaté listy s vejčitou čepelí vyrůstají střídavě, jsou masité a mají žilnatinu ze které výrazně vystupují tři žilky. Čepele spodních listů bývají dlouhé asi 6 cm a široké okolo 3 cm, po obvodě jsou vlnitě zubaté a na vrcholu tupě zašpičatělé. Horní listy mají delší řapíky, jsou kopinaté a často bývají celokrajné. Celá rostlina je porostlá drobnými, měchýřkovitými chloupky a vypadá jako šedavě pomoučená.\n\nŘídká, oddáleně přetrhovaná květenství jsou tvořena jednopohlavnými květy v klubkách. Vesměs vyrůstají z úžlabí listů, bezlistá je pouze nejvrchnější část kratší než 3 cm. Klubka se obvykle skládající z jednoho samčího a pěti až deseti samičích květů. Samčí mají čtyř či pětičetná okvětí a stejný počet tyčinek. Samičí květy jsou bezobalné, mají semeník s krátkou čnělkou se dvěma bliznami; jsou obaleny dvěma blanitými listenci (krovkami), které jsou za plodu do třetiny srostlé. Krovky jsou kosníkovitě okrouhlé, kosočtvercovité až trojúhelníkovité, na bázi klínovité, v horní části drobně zubaté, asi 5 × 5 mm velké a mají růžové výrůstky. Odtud má rostlina i druhové jméno „růžová“.\n\nKvete od července do září, nenápadné květy jsou opylovány hmyzem nebo větrem. Plody jsou hnědé nebo černé, 2 až 3 mm dlouhé, bočně stlačené nažky. Ploidie druhu je 2n = 18.\n\nLebedě růžové se nejvíce podobá lebeda tatarská, s kterou bývá často zaměňována. Rostlina lebedy tatarské olysává, má husté koncové květenství které je olistěno nanejvýše u báze a její krovky jsou bez výrůstků.\n\nVyskytuje se velmi řídce a nepravidelně, z mnohých míst zcela vymizela a naopak bývá zavlékána na nová stanoviště. Celkově je její četnost v přírodě hodnocena jako masivně ubývající. Proto je lebeda růžová v „Červeném seznamu cévnatých rostlin ČR z roku 2012“ zařazena mezi druhy kriticky ohrožené (C1t).\n\n\n \n"}
{"id": "1144686", "url": "https://cs.wikipedia.org/wiki?curid=1144686", "title": "Švýcarská lidová strana", "text": "Švýcarská lidová strana\n\nŠvýcarská lidová strana (německy \"Schweizerische Volkspartei (SVP)\", francouzsky \"Union démocratique du centre\", italsky \"Unione Democratica del Centro\", rétorománsky \"Partida populara Svizra\") je švýcarská politická strana.\n\nStrana vznikla sloučením dvou stran na počátku 70. let ve 20. století. Ve vládě zasedá od roku 1992, v roce 2008 se od ní odštěpila BDP. Ekonomicky je liberálně profilovaná s důrazem na volný trh a omezenou funkci státu s minimální a nepřímou daní. Stát by si měl ponechat jen oblast ochrany životního prostředí a ekonomický rozvoj regionů prostřednictvím zemědělství. Sociálně je naopak konzervativní, s důrazem na národní hodnoty, z velkých švýcarských stran nejvýrazněji euroskeptická. Kritici upozorňují na její populismus. Ve Švýcarsku reprezentuje pravici kromě kantonu Ticino, kde její místo zabírá Lega dei Ticinesi. Podporuje ji hlavně německy mluvící venkov.\n\n"}
{"id": "1144687", "url": "https://cs.wikipedia.org/wiki?curid=1144687", "title": "Belogradčik", "text": "Belogradčik\n\nBelogradčik ( \"Белоградчик\") je město na severozápadě Bulharska ve Vidinské oblasti, 15 km východně od srbských hranic a 43 km jihozápadně od Vidinu.\n\n"}
{"id": "1144688", "url": "https://cs.wikipedia.org/wiki?curid=1144688", "title": "Rumjancev", "text": "Rumjancev\n\nRuské příjmení Rumjancev () má více nositelů:\n\n\n"}
{"id": "1144689", "url": "https://cs.wikipedia.org/wiki?curid=1144689", "title": "Václav Girsa", "text": "Václav Girsa\n\nJméno Václav Girsa může označovat více osobností:\n\n"}
{"id": "1144691", "url": "https://cs.wikipedia.org/wiki?curid=1144691", "title": "Články víry (mormonismus)", "text": "Články víry (mormonismus)\n\nČlánky víry jsou seznam základních bodů mormonské víry, který sepsal americký náboženský vůdce Joseph Smith.\n\nV roce 1842 shrnul zakladatel Joseph Smith nauky mormonismu do 13 bodů. \n\nČlánky víry (česky)\n\nČlánky víry (EN)\n"}
{"id": "1144692", "url": "https://cs.wikipedia.org/wiki?curid=1144692", "title": "Václav Girsa (památkář)", "text": "Václav Girsa (památkář)\n\nVáclav Girsa (* 3. června 1945 Praha) je český památkový architekt a pedagog.\n\nVystudoval Fakultu stavební ČVUT (1969) a Školu architektury prof. Františka Cubra AVU (1972). V letech 1971–1990 pracoval ve Státním ústavu pro rekonstrukce památkových měst a objektů, od roku 1990 pedagogicky působí na ČVUT, kde se 1995 habilitoval a 2008 byl jmenován profesorem pro obor dějiny architektury a ochrana památek a stal se na fakultě architektury vedoucím Ústavu památkové péče. Je členem Vědecké rady Národního památkového ústavu, redakční rady časopisu Zprávy památkové péče, Vědecké rady MK ČR pro státní památkovou péči a od ledna 2015 je presidentem Českého národního komitétu ICOMOS.\n\nOd roku 1991 Girsa prostřednictvím soukromé firmy GIRSA AT (spolu s arch. Miloslavem Hanzlem) rozvíjel restaurátorské přístupy s transforací do velkého měřítka staveb a zároveň je aplikoval v konkrétních realizacích.\n\nVýsledky rozsáhlého souboru děl obnovy památek získaly řadu ocenění, včetně ocenění mezinárodních, např.: ceny či čestná uznání Grand Prix OA (1994, 1999, 2001, 2003), prestižní mezinárodní ocenění Europa Nostra( Müllerova vila v roce 2000, zámecké barokní divadlo v roce 2003, hrad Bauska v Lotyšsku v roce 2004, jižní průčelí Horního hradu českokrumlovského zámku v roce 2008, hrad Bečov v roce 2010), cena kulturního dědictví Lotyšské státní inspekce v Rize (hrad Bauska v roce 2003), cena Gloria Musaealis 2006 (atelier Zdenky Braunerové v Roztokách u Prahy), International Trend Award 2010 (ocenění obnovy zahrady Müllerovy vily) a pod.\n\n\nBlog na aktualne.cz.\n20190626 | Kateřina Přidalová: Václav Girsa: Památka, která září novotou, je mnohdy jen kulisou a ztrácí svou auru (materialtimes.com). Rozhovor o památkové péči, současné architektuře, zhoubnosti ega a mýtu originality.\n"}
{"id": "1144701", "url": "https://cs.wikipedia.org/wiki?curid=1144701", "title": "Rothmayerova vila", "text": "Rothmayerova vila\n\nArchitekt Otto Rothmayer byl žákem slovinského architekta Josipa Plečnika a v návrhu jeho vlastní vily je tak patrná inspirace středomořskou tradicí. Architekt navrhl nejen dům včetně interiérů, ale také zahradu, její oplocení i venkovní nábytek.\n\nDvoupatrová stavba kombinuje jednoduché prvky kvádru a válce, ve kterém je umístěno točité schodiště. Vrcholem schodiště je malá obdélníková místnost, která sloužila jako zimní zahrada i jako vstup na plochou terasu. Interiéry nebyly rozlehlé, ale byl v nich kladen důraz na řemeslné zpracování dřevěného vnitřního vybavení včetně detailů.\n\nVýznamným prvkem je napojení domu na verandu a zahradu s bazénem, na jejímž ztvárnění se podílela i manželka architekta, výtvarnice a propagátorka moderního životního stylu, Božena Rothmayerová.\n\nRothmayerova rodina bydlela ve vile do roku 2008, kdy ji architektův syn pod podmínkou celkové rekonstrukce a zpřístupnění veřejnosti prodal městu Praze.\n\nCílem tři roky trvající rekonstrukce vily, bylo odstranění nepůvodních stavebních úprav a také stavebních poruch, týkajících se hlavně zatékání terasou, vlhkostí zdiva v podzemním podlaží, obnovení poškozených omítek a výměna základních rozvodů (vody, kanalizace, vytápění, silnoproudu a slaboproudu). Zároveň byla provedena revitalizace zahrady se zachováním původních artefaktů. Finanční náklady na rekonstrukci a restaurátorské práce si vyžádaly 23 milionů korun.\n\nCennou fotodokumentaci zahrady pořídil fotograf a přítel rodiny Josef Sudek, který ji pak publikoval pod názvem \"Kouzelná zahrádka\".\n\nPřed rekonstrukcí vily umožnil vlastník skupině autorů (Karel Kuklík, Jaroslav Beneš, Richard Homola, Tomáš Rasl a Tomáš Balej) fotografovat v prostředí vily. Výsledkem této aktivity byla výstava \"Rothmayerka\" v Malé galerii České spořitelny v Kladně (7. prosinec 2011 - 3. leden 2012)\n\nPo rekonstrukci slouží vila jako tzv. domovní muzeum se stálou expozicí „Příběh jednoho domu a jedné rodiny“ připomínající osobitý styl architektonického díla Otto Rothmayera i jeho učitele Josipa Plečnika. Na základě rezervace jsou veřejnosti umožněny prohlídky s lektorským výkladem, spojené s prohlídkami poblíž stojící Müllerovy vily.\n\n\n"}
{"id": "1144702", "url": "https://cs.wikipedia.org/wiki?curid=1144702", "title": "Kostel svatého Mikuláše (Višňové)", "text": "Kostel svatého Mikuláše (Višňové)\n\nKostel svatého Mikuláše je římskokatolický chrám, nacházející se v obci Višňové v okrese Žilina. Farnost patří do žilinské diecéze.\n\nV kronikách se již v roce 1514 vzpomíná rychtář Wyšnovsky, který dal v obci postavit jednolodní gotický kostelík s dřevěnou zvonicí. Kolem kostela ponechal ohrazené místo pro hřbitov.\n\nV roce 1674 se objevuje záznam o Višňovské Panně Marii, která se stala cílem poutí věřících ze širokého okolí. Poutní kostelík nestačil pojmout velké množství poutníků, proto byl v průběhu několika desetiletí až třikrát rozšířen. V polovině 18. století vymohl Ján Laffiri (Zaffiro) u nitranského biskupa Jana Gustínyho stavbu nového kostela. Povolal z Kremnice zkušeného architekta Petra Millera, který navrhl, aby starý kostel nechali stát a kolem něj zvedali zdi nového, pozdně kostela.\n\nZákladní kámen byl položen r. 1769 a roku 1782 byl kostel celý zastřešený. Nově postavený kostel má délku 46 metrů a v nejširším místě měří až 27 metrů. Žilinský rodák Daniel Dlabač daroval kostelu hlavní oltář s obrazem Navštívení Panny Marie a varhany Jan Pažický z Rajce. Dne 29. září 1783 byl kostel slavnostně posvěcen a socha přenesena na hlavní oltář. Roku 1816 nařídil nitranský biskup Jozef Kluch dokončit věže a malbu interiéru udělal v letech 1901 – 1902 slovenský malíř Jozef Hanula.\n\nProbíhají kroky na přeměnu kostela na baziliku.\n\n"}
{"id": "1144703", "url": "https://cs.wikipedia.org/wiki?curid=1144703", "title": "Kostel Dobrého pastýře (Solinky)", "text": "Kostel Dobrého pastýře (Solinky)\n\nKostel Dobrého Pastýře je římskokatolický kostel v Žilině na sídlišti Solinky. Je farním kostelem farnosti Dobrého pastýře.\n\nKostel se nachází uprostřed sídliště Solinky na ulici Smreková před obchodním domem Coop Jednota a Základní školou Kaštanová.\n\nZákladní kámen posvětil papež Jan Pavel II. při své první návštěvě Slovenska, v Bratislavě 22. dubna 1990. Výstavba kostela však začala až na jaře 1998 a v průběhu roku byl dokončen. V hlavním oltáři jsou uloženy relikvie svatých Andreje - Svorada a Beňadika. Slavnostní posvěcení kostela provedl diecézní biskup Ján Chryzostom Korec.\nFarnost zřídilo biskupství Nitra 1. července 1997 oddělením od farnosti Žilina - Město. Území farnosti tvoří tyto části Žiliny: sídliště Solinky, Solinky - Jih, Bôrik a Hliny VI.\n\nOd 14. února 2008 farnost patří pod Žilinskou diecézi.\n\nNa čele farnosti je od jejího založení Mgr. Jan Hudec, v letech 1997–2007 jako farní administrátor a od roku 2007 jako farář. Ve farnosti dále působí Ludvík Gabriš a Michal Svatený jako kaplani, Emanuel Čuřík jako výpomocný duchovní a Samuel Sojčák jako jáhen.\n\n"}
{"id": "1144704", "url": "https://cs.wikipedia.org/wiki?curid=1144704", "title": "Kostel Obrácení svatého Pavla (Žilina)", "text": "Kostel Obrácení svatého Pavla (Žilina)\n\nKostel obrácení svatého Pavla je římskokatolický chrám ve městě Žilina, který se nachází na Mariánském náměstí. Jde o jednolodní barokní kostel se dvěma věžemi, které jsou jehlanovitě zakončeny (původně byly zakončeny typickým barokním způsobem ve tvaru cibule).\nKostel byl postaven v letech 1743 až 1754 v barokním architektonickém stylu na místě starších měšťanských domů. Kostel patřil původně jezuitům)), ale po zrušení řádu jim byl odebrán. V současnosti dala v roce 1995 diecéze kostel do zprávy na 25 let kapucínům. Pro kostel používají místní obyvatelé i název „\"sirotársky\"“.\n\nKostel postavený v barokním slohu prošel později několika rekonstrukcemi. Na průčelí tohoto dvouvěžového chrámu se nachází socha patrona svatého Pavla (od roku 1988). Věže chrámu dosahují výšky 32 metrů. Interiér zdobí hlavní oltář sv. Pavla s obrazem od malíře Josefa Božetěcha Klemense. Barokní výzdoba interiéru pochází z 18. století.\n\n"}
{"id": "1144709", "url": "https://cs.wikipedia.org/wiki?curid=1144709", "title": "Justin Trudeau", "text": "Justin Trudeau\n\nJustin Pierre James Trudeau (* 25. prosince 1971 Ottawa, Ontario) je kanadský politik a od listopadu 2015 premiér Kanady, když jako lídr Liberální strany dovedl opoziční uskupení k vítězství v říjnových parlamentních volbách 2015. Je nejstarším synem bývalého kanadského ministerského předsedy Pierra Trudeaua (1919–2000) a spisovatelky a herečky Margaret Trudeauové.\n\nV letech 2008 a 2011 byl zvolen poslancem Dolní sněmovny ve volebním obvodu Papineau. Ve stínovém kabinetu spravoval gesce mládeže, multikulturalismu, občanství, imigrace, vzdělání po sekundárním stupni a amatérského sportu. V dubnu 2013 se stal předsedou Liberální strany, v jejímž čele dosáhl vítězství ve všeobecných volbách 2015 umožňující mu sestavit většinovou vládu.\n\nPo Joeovi Clarkovi se stal druhým nejmladším kanadským předsedou vlády a prvním potomkem bývalého premiéra v tomto úřadu.\n\nNarodil se roku 1971 v kanadské metropoli Ottawě do rodiny politika Pierra Trudeaua (1919–2000), a spisovatelky, herečky, fotografky a televizní moderátorky Margaret Trudeauové (rozené Sinclairové). Stal se druhým narozeným potomkem v kanadské historii, jehož jeden z rodičů právě vykonával premiérský úřad. Prvním byla Margaret Mary Macdonaldová, nejmladší dcera Johna A. Macdonalda. Mladšími bratry jsou filmař a novinář Alexandre (Sacha) (nar. 1973) a Michel Trudeauovi (1975–1998). Prarodiči byli obchodník Charles Trudeau a ve Skotsku narozený James Sinclair, sloužící jako kanadský ministr pro rybářské oblasti v kabinetu premiéra Louise St. Laurenta. Má francouzsko-kanadské, skotské a anglické kořeny. Někteří z matčiných předků žili během koloniální éry v Singapuru, Indonésii a Malajsii, včetně Williama Farquhara, britského koloniálního předáka v Singapuru.\n\nRodiče začali žít odděleně v roce 1977, ve věku jeho šesti let, a premiérský úřad otec opustil roku 1984. Po odchodu z politického života vychovával děti v relativně nerušeném soukromí Montréalu. Justin Trudeau navštěvoval stejnou střední školu Collège Jean-de-Brébeuf jako otec. V roce 2008 sdělil, že ze všech dětských výletů měl nejraději kempování s otcem, protože „\"tam to bylo místo, kde patřil skutečně jen nám – táta v lesích\".“ Tehdy 28letý na sebe poprvé veřejně upozornil v říjnu 2000, když pronesl řeč na otcově státním pohřbu. Veřejnoprávní médium Canadian Broadcasting Corporation (CBC) následně přijímalo telefonáty žádající reprízu daného projevu a quebecký politik Claude Ryan to nazval „\"zřejmě […] prvním náznakem dynastie\"“. Kniha CBC vydaná roku 2003, popisující významné kanadské události předešlých padesáti let, obsahovala i synovu řeč na státním pohřbu bývalého premiéra.\n\nTitul bakaláře umění (BA) získal v literatuře na McGillově univerzitě a druhý bakalářský diplom obdržel na univerzitě Britské Kolumbie. Poté vyučoval francouzštinu a matematiku na West Point Grey Academy a na vancouverské střední škole sira Winstona Churchilla. V letech 2002–2004 studoval inženýrství na Montréalské polytechnice (École Polytechnique de Montréal), spadající pod Montréalskou univerzitu. Začal také navštěvovat magisterský program environmentální geografie na McGillově univerzitě, ale studium přerušil pro kandidaturu na veřejný úřad.\n\nV roce 2007 se objevil ve dvoudílné minisérii televize CBC nazvané \"The Great War\", která diváky seznamovala s kanadskou účastí v první světové válce. Zahrál si postavu právníka a vojáka Talbota Mercera Papineaua, zabitého 30. října 1917 během třetí bitvy u Yper.\n\nStal se jedním z potomků kanadských premiérů, kteří se ocitli v popředí zájmu masmédií. K dalším patřili Ben Mulroney (syn Briana Mulroneyho), Catherine Clarková (dcera Joea Clarka) a jeho mladší bratr Alexandre Trudeau.\n\nS moderátorkou Sophií Grégoireovou se poprvé setkal již v dětském věku během montréalského období, kdy byla školní spolužačkou nejmladšího bratra Michela Trudeaua. Znovu se potkali v červnu 2003. Tehdy pracovala pro quebeckou televizi a byla přizvána jako Trudeauova spoluhostitelka na charitativní ples; partnerský vztah započal o několik měsíců později. V říjnu 2004 se zasnoubili a svatba proběhla 28. května 2005 při katolickém obřadu v montrealském kostele Sainte-Madeleine d'Outremont. Do manželství se narodili synové Xavier James (nar. 2007) a Hadrien (nar. 2014), a také dcera Ella-Grace Margaret (nar. 2009).\n\nV červnu 2013, dva měsíce poté, co se Trudeau ujal předsednictví Liberální strany, rodina prodala dům v Côte-des-Neiges u Montréalu a přestěhovala se do ottawského Rockcliffe Parku, kde stranický lídr pobýval v dětství během otcova premiérování.\n\nJako předseda kanadské vlády čelil Trudeau kritice kvůli prodeji okolo 1 000 obrněných vozidel za 15 miliard dolarů do Saúdské Arábie. Jednalo se o jednu z největších zbrojních zakázek v kanadské historii. Podle kritiků v Saúdské Arábii vládne režim porušující lidská práva a zbraně mohou být použity při saúdské vojenské intervenci v Jemenu, při níž podle OSN dochází k útokům na civilisty a dalším válečným zločinům ze strany Saúdů.\n\nPo smrti Fidela Castra 25. listopadu 2016 ho Trudeau popsal jako „nadživotního lídra, který sloužil svému lidu téměř půl století“ a dodal, že „legendární revolucionář a řečník, pan Castro, učinil významný pokrok ve vzdělání a zdravotní péči pro svůj ostrovní lid“.\n\n"}
{"id": "1144712", "url": "https://cs.wikipedia.org/wiki?curid=1144712", "title": "Karel Weirich", "text": "Karel Weirich\n\nKarel Weirich (2. července 1906 Řím – 1. listopadu 1981 Řím) byl český novinář, korespondent ČTK z Vatikánu a Itálie. Za druhé světové války zachránil život asi pěti stům československých Židů.\n\nKarel Weirich se narodil v Římě. Jeho rodiče se tam odstěhovali poté, co jeho otec Ignác Weirich (1856-1916) získal jako sochař italské stipendium a později se v Itálii usídlil. Dětství tak Weirich prožil převážně v Itálii, ač po otcově smrti krátce pobýval společně s matkou na Moravě. \n\nPo ukončení středoškolských studií začal působit v katolických misijních institucích - nejprve se stal sekretářem ředitele Papežského díla svatého apoštola Pavla a v roce 1932 přešel do sekretariátu Papežských misijních děl. V té době začal psát články o tehdejším Československu pro vatikánský deník \"L'Osservatore Romano\", později i pro deník \"Messaggero\". V roce 1935 přijal nabídku Československé tiskové kanceláře (ČTK) a stal se jejím stálým korespondentem z Itálie a Vatikánu. V roce 1941 byl však propuštěn, důvodem byly jeho protinacistické postoje. \n\nI poté pracoval jako novinář. Stal se ale také součástí odboje a začal pomáhat cizincům, zejm. Židům, které nechal v roce 1940 Benito Mussolini internovat. Pomáhal zejména vězňům koncentračního tábora Ferramonti di Tarsia, kde bylo vězněno několik set československých Židů. Šlo o cestující ze ztroskotané lodi Pentcho, která směřovala do Palestiny. S dalšími dvěma Čechy založil \"Společnost svatého Václava\", která kryla poskytování humanitární pomoci lidem, skrývajícím se v Itálii před nacisty. V dubnu 1944 byl zatčen a poté odsouzen k trestu smrti. V důsledku intervence Svatého stolce byl tento rozsudek zmírněn na 18 let těžkých prací. V květnu 1945 byl Weirich z bavorského vězení vysvobozen americkou armádou. \n\nPo válce začal opět pracovat pro ČTK. Po únoru 1948 byl povolán do Prahy, ale tušil nebezpečí, a proto se rozhodl zůstat v Itálii. Zemřel v roce 1981.\n\nDne 28. října 2015 by oceněn Medailí Za zásluhy in memoriam. \n\n\n"}
{"id": "1144714", "url": "https://cs.wikipedia.org/wiki?curid=1144714", "title": "Paul Rasor", "text": "Paul Rasor\n\nPaul B. Rasor (* 20. dubna 1946) je americký liberální teolog, právník a také ordinovaný unitářský duchovní. Působí na Virginia Wesleyan College (Norfolk, USA). Věnuje se zejména tematice liberálního náboženství a náboženské svobody, unitářství a právu v náboženství.\n\nPaul Rasor vyrůstal v rodině, která se hlásila k Americkým baptistickým sborům, on sám však tento náboženský směr nepreferoval, ačkoli se o teologické a náboženské otázky od mládí zajímal. K organizovanému náboženskému životu si našel cestu až koncem 80. let 20. století, kdy se stal členem unitářského společenství a následně začal studovat Teologickou fakultu Harvardovy univerzity (Harvard Divinity School). V roce 1994 byl ordinován na unitářského duchovního. Duchovenské službě se poté věnoval tři roky v unitářských sborech v Arlingtonu a v Lexingtonu (Massachusetts, USA a během této doby také pokračoval v doktorandském studiu teologie. Po jeho dokončení se však rozhodl pro akademickou dráhu a k duchovenské práci se již nevrátil. Kromě Harvardovy univerzity vystudoval P. Rasor ještě práva a hudbu na Univerzitě v Michiganu (University of Michigan).\n\nPrávní praxi se v 70. letech 20. století věnoval šest let v Alamagordo v Novém Mexiku a poté od roku 1978 práva čtrnáct let vyučoval (na Washburn University School of Law a na University of Texas School of Law).\n\nOd roku 1997 se profesně zabývá především teologií. Mezi lety 1997 až 2005 přednášel postupně na Andover Newton Theological School, Harvard Divinity School a v Pendle Hill Quaker Study Center. Roku 2005 se stal ředitelem Centra pro studium náboženské svobody (The Center for the Study of Religious Freedom) na Virginia Wesleyan College, kde rovněž vyučoval. V této funkci působil do roku 2014, poté rok pracoval rok v kvakerském vzdělávacím centru v Pendle Hill (červen 2014 – červen 2015). Je členem Mezinárodního poradenského sboru Centra pro náboženství, konflikty a veřejnou sféru (The International Advisory Board for the Centre for Religion, Conflict and the Public Domain) na Teologické fakultě Univerzity v Groningenu.\n\nDlouhodobě zabývá také teologií osvobození (liberační teologií), jejímž charakteristickým rysem je angažování se ve prospěch chudých a utlačovaných. Vychází přitom z vlastních zkušeností, které získal během 80. let 20. století, kdy se věnoval vzdělávací i humanitární práci v Salvadoru, Guatemale a Nikaragui, tedy zemích Střední Ameriky, kde tou dobou probíhaly vleklé občanské války.\n\nMimo svou profesi se dlouhodobě věnuje klasické a jazzové hudbě, hrál na pozoun v různých symfonických orchestrech. Mezi jeho koníčky patří i amatérské divadlo. Je autorem mnoha publikací z oblasti práv i teologie, přičemž k nejvýznamnějším patří dvě jeho knihy o liberální teologii Reclaiming Prophetic Witness: Liberal Religion in the Public Square (Boston: Skinner House, 2012) a Faith Without Certainty: Liberal Theology in the 21st Century (Boston: Skinner House, 2005). Je také jedním z editorů publikace From Jamestown to Jefferson: The Evolution of Religious Freedom in Virginia (Charlottesville: University of Virginia Press, 2011). V roce 2015 byla jeho kniha Faith Without Certainty v českém překladu vydána Náboženskou společností českých unitářů pod názvem Víra bez jistoty. Liberální teologie pro 21. století.\n\n\n\n"}
{"id": "1144717", "url": "https://cs.wikipedia.org/wiki?curid=1144717", "title": "La Grandville", "text": "La Grandville\n\nLa Grandville je francouzská obec v departementu Ardensko v regionu Grand Est. V roce 2012 zde žilo 836 obyvatel.\n\nSousední obce jsou: Aiglemont, Gernelle, Gespunsart, Charleville-Mézières, Neufmanil a Saint-Laurent.\n\n\"Počet obyvatel\"\n"}
{"id": "1144718", "url": "https://cs.wikipedia.org/wiki?curid=1144718", "title": "ATMO music", "text": "ATMO music\n\nATMO music je hudební skupina, která vznikla v roce 2012 a skládala se původně ze dvou členů: Raper a textař Kryštof Peuker (HANK) a hudební producent Ondřej Turták (ODD). Jedná se o kapelu, která má na kontě dvanáct singlů, dvě desky, 80 milionů zhlédnutí na YouTube a přes 135 tisíc odběratelů. Je součástí tvorby rappera Lipa, Sebastiana Navrátila, Jakuba Děkana a Chrise, kde se podílí na produkci a textech. Oba původní členové kapely pocházejí z Liberce a tvorba vychází primárně z rapu, ale je zasazena do melodických písní, které mají převážně zpívaný refrén. Jejich nejznámější díla jsou písně Valerie, Ráno a Andělé. Singl Andělé se dokonce stal na krátkou dobu druhým nejhranějším singlem v Česku. Dne 20. 5. 2016 vyšlo jejich 2. album s názvem Sen. Letní dvanáctý singl nese název Trofeje, stejně jako podzimní Tour 2017, která měla 20 zastávek po celé České republice. \n\nNa konci roku 2017 ODD ohlásil konec působení v kapele. Kryštof Peuker pod jménem HANK, vydává svou první sólo desku s názvem OCEÁN.\n\nV srpnu roku 2019 HANK (Kryštof Peuker) oznámil návrat skupiny společně s Ondrou Laubem (DJ Ask), ale bez původního člena ODD.\n\nNa konci roku 2019 kapela ATMO music ohlásila svou tour s názvem ZPÁTKY NA TOUR, kde zazní písně z předchozích alb, sólové desky Hanka, ale také novinky z připravované třetí desky. To všechno mohou fanoušci slyšet v podání celé kapely ve složení Hank, DJ Ask, Mahoney (kytara), Richard Gärtner (bicí). K této tour bude také patřit Sofian Medjmedj, který zahraje se svou kapelou na všech jedenácti zastávkách po celé České republice.\n\n1. Svědomí\n\n2. Fáma feat. Jakub Děka\n\n3. Anna feat. Roseck\n\n4. Andělé feat. Jakub Děkan\n\n5. Démoni feat. Lipo, Chris & Jakub Děkan\n\n6. Hank\n\n7. Řekni Mi\n\n8. Máma feat. Chris\n\n9. Nino\n\n10. Polety feat. Sebastian\n\n11. Melancholie feat. Iva Frühlingová\n\n12. Pocity feat. Jakub Děkan\n\n13. Čas Se Krátí feat. Anita Chekan & Jakub Děkan\n\n14. Chvíle\n\n15. Andělé (Outro) feat. Jakub Děkan, Anita Chekan, Chris, Sebastian\n\n1. Intro\n\n2. Na Střeše Města\n\n3. Ráno (Feat. Jakub Děkan)\n\n4. Múza (Feat. Yanna)\n\n5. Valerie\n\n6. So Down (Feat. Thom Artway)\n\n7. Stíny (Feat. Chris)\n\n8. Křídla\n\n9. Vítěz (Feat. Sebastian)\n\n10. Ozdoby (Feat. Lipo)\n\n11. Sen\n\n1. Trofeje \n\n2. Vlny \n\n1. HANK – Město (Feat. Jakub Děkan)\n\n2. HANK – Nikdo\n\n3. HANK – Jediná\n\n4. HANK – S Tebou (Feat. Jakub Děkan)\n\n5. HANK – Sám\n\n6. HANK – Alej (Feat. Tereza)\n\n7. HANK – Děkuju\n\n8. HANK – Johnny Cash\n\n9. HANK – Oceán\n\n10. HANK – Nikdy\n1. Stoupáme\n\n2. Lásko\n\n3. Dokud nás smrt nerozdělí (feat. Sofian Medjmedj)\n\nKarel Machačka (Mahoney) – elektrická kytara \n\nRichard Gärtner - bicí \n\nMartin Geco – manager \n\nTomáš Staněk – booking \n\n"}
{"id": "1144721", "url": "https://cs.wikipedia.org/wiki?curid=1144721", "title": "Ramon Carnicer", "text": "Ramon Carnicer\n\nRamon Carnicer i Batlle (24. října 1789 Tàrrega – 17. března 1855 Madrid) byl katalánský hudební skladatel a dirigent, autor chilské státní hymny.\n\nZákladní hudební vzdělání získal od sbormistra kostela ve svém rodném městě Bonaventury Felii. V sedmi letech zpíval ve sboru katedrály v La Seu d'Urgell a začal studovat hru na varhany a skladbu. V roce 1806 přesídlil do Barcelony a pokračoval ve studiu u sbormistra katedrály Francesca Queralta a varhaníka Carlese Baguera.\n\nV průběhu španělské války za nezávislost (1808–1814) byl nucen uprchnout na Menorcu, kde působil jako varhaník a učil zpěv a hru na klavír v Maó. Po návratu do Barcelony byl pověřen akcionáři \"Teatro de la Santa Cruz\" (1815) k cestě do \"Itálie\", kde měl za úkol získat pro divadlo nejlepší zpěváky a hudebníky.\n\nZlom v jeho skladatelské tvorbě nastal v letech 181–1820. V roce 1818 zkomponoval jednu ze svých nejznámějších prací, předehru k opeře Lazebník sevillský Gioacchina Rossiniho, která zaujala i samotného Rossiniho. Povzbuzen rostoucím úspěchem i dalších prací, se Carnicer rozhodl, že spálí všechnu svou předchozí tvorbu složenou především z náboženských děl, vlasteneckých kostelních písní, tanečních skladeb a skladeb pro vojenskou hudbu) a zahájí novou etapu své kompoziční činnosti. Mezi prvními jeho zralými díly byla opera \"Adele di Lusignano\", která měla premiéru v \"Teatro de la Santa Cruz de Barcelona\" 15. května 1819. V roce 1820 vykonal skladatel řídil další cestu do Itálie aby vyhledal pro divadlo \"Theatre Santa Cruz\" další zpěváky a hudebníky, ale i partitury oper Rossiniho, Belliniho a Donizettiho. Jeho druhá opera \"Elena a Constantine\" uvedená 16. června 1821 byla přijata s velkým úspěchem.\n\nPo konci tzv. liberálního triennia obnovil král Ferdinand VII. absolutistickou formu vlády a Carnicer, známý svými liberálními názory a podporou liberální vlády, byl nucen znovu emigrovat. Nejprve do Paříže a později se usadil v Londýně. Během svého exilu v Londýně byl pověřen, aby složil státní hymnu Chile.\n\nPo návratu do Barcelony v roce 1927 byl královským dekretem deportován do Madridu a byl pověřen řízením divadel \"Teatro de la Cruz\" a \"Teatro del Principe\" a v roce 1830 jmenován profesorem skladby na nově založené konzervatoře hlavního města. Mezi jeho žáky byli Francisco Asenjo Barbieri a Baltasar Saldoni.\n\nZemřel 17. března 1855 v Madridu, ve svém domě v ulici Santa Isabel 36.\n\nJeho bratr \"Miquel Carnicer i Batlle\" byl kytarista.\n\nNěkteré opery byly ztraceny a známe je pouze z jiných dokumentů té doby. Autorství některých děl je nejisté.\n\n\n\n\n\n"}
{"id": "1144722", "url": "https://cs.wikipedia.org/wiki?curid=1144722", "title": "Joinville (Haute-Marne)", "text": "Joinville (Haute-Marne)\n\nJoinville je francouzská obec v departementu Haute-Marne v regionu Grand Est. V roce 2012 zde žilo 3 486 obyvatel. Je centrem kantonu Joinville.\n\nObec leží na řece Marne. Sousední obce jsou: Ferrière-et-Lafolie, Fronville, Chatonrupt-Sommermont, Mathons, Nomécourt, Rupt, Saint-Urbain-Maconcourt, Suzannecourt, Thonnance-lès-Joinville a Vecqueville.\n\n\"Počet obyvatel\"\n\n"}
{"id": "1144725", "url": "https://cs.wikipedia.org/wiki?curid=1144725", "title": "Víkatňovité", "text": "Víkatňovité\n\nVíkatňovité (\"Schizaeaceae\") je čeleď kapradin z řádu víkatňotvaré (\"Schizaeales\"). Jsou to drobné, neobvykle utvářené kapradiny s dlouhými řapíky zakončenými prstovitým nebo hřebenitým útvarem nesoucím výtrusnice. Čeleď zahrnuje asi 30 druhů ve 2 rodech a je rozšířena v tropech celého světa, místy i v mírném pásu. V Evropě se nevyskytují.\n\nZástupci čeledi víkatňovité jsou pozemní nebo řidčeji epifytní kapradiny. Stonky jsou přímé, krátké, pokryté hustými chlupy. Cévní svazky jsou typu sifonostélé. Kořeny jsou četné.\nListy jsou jednoduché čárkovité nebo vějířovitě uspořádané a různým způsobem členěné, nahloučené v růžici. Řapíky listů jsou dlouhé, zelené, u některých zástupců vidličnatě větvené nebo podélně srůstající a tvořící nepravou čepel. Žilnatina je vidličnatá. Výtrusnice jsou umístěny v 1 až 4 řadách na větvených nebo nevětvených výrůstcích na vrcholu fertilních listů (někdy interpretovaných jako čepel), často skládajících prstovitý či hřebenitý útvar. Výtrusnice nejsou spojeny v jednotlivé výtrusné kupky a jsou bez ostěr. Na vrcholu výtrusnice je prstenec tvořený 1 až 3 vrstvami ztlustlých buněk. Obsahují 128 až 256 monoletních spor. Prokel je vláknitý, zelený a nadzemní (víkateň) nebo hlízovitý, nezelený, podzemní (\"Actinostachys\").\n\nČeleď víkatňovité zahrnuje 2 rody, které jsou rozšířeny v tropech téměř celého světa. Některé druhy (zejména na jižní polokouli) zasahují i do oblastí mírného pásu. V evropské květeně není čeleď zastoupena.\nV Severní Americe je čeleď zastoupena 2 druhy: \"Schizaea pusilla\" při východním pobřeží Kanady a USA a \"Actinostachys pennula\" na Floridě.\nDruhy \"Schizaea dichotoma\" a \"S. digitata\" mají rozsáhlý areál sahající od Indie po Austrálii a Oceánii, \"S. digitata\" roste i na Madagaskaru.\n\nČeleď \"Schizaeaceae\" byla v minulosti některými taxonomy pojímána šířeji a byly do ní řazeny i ostatní čeledi řádu \"Schizaeales\": \"Anemiaceae\" a \"Lygodiaceae\".\nRod \"Actinostachys\" se od rodu \"Schizaea\" odlišuje zejména typem gametofytu (nadzemní versus podzemní) a tvarem fertilních listů. U rodu \"Actinostachys\" vyrůstají jednotlivé fertilní segmenty prstovitě z jednoho místa a chybějí sterilní listy. U \"Schizaea\" jsou fertilní segmenty zpeřené a listy jsou sterilní i fertilní.\n\nRod †\"Senftenbergia\", pocházející z karbonu, měl podobně jako \"Schizaeaceae\" výtrusnice s vrcholovým prstencem a čeleď \"Schizaeaceae\" byla na základě předpokládané příbuznosti považována za velmi starou. V současné taxonomii je za nejstaršího známého předka považován rod †\"Schizaeopsis\", pocházející z období křídy.\n\n\nRostliny této čeledi nejsou uváděny ze sbírek žádné české botanické zahrady.\n\n\"Actinostachys\", \"Schizaea\"\n\n"}
{"id": "1144726", "url": "https://cs.wikipedia.org/wiki?curid=1144726", "title": "Joinville", "text": "Joinville\n\nJoinville může být:\n\n"}
{"id": "1144728", "url": "https://cs.wikipedia.org/wiki?curid=1144728", "title": "Astrachaňská gubernie", "text": "Astrachaňská gubernie\n\nAstrachaňská gubernie ( ) byla jedna z gubernií carského Ruska v letech 1717–1785 a 1796–1802. Podle nařízení z 12. a 31. prosince 1796 byla gubernie znovu zřízena. Od 15. listopadu 1802 byla rozdělena na kavkazskou a astrachaňskou gubernii. Hlavním městem gubernie byla Astrachaň.\n\n\n"}
{"id": "1144729", "url": "https://cs.wikipedia.org/wiki?curid=1144729", "title": "Bakuská gubernie", "text": "Bakuská gubernie\n\nBakuská gubernie ( ) byla jedna z gubernií carského Ruska v letech 1859–1920, která se nacházela na západním pobřeží Kaspického moře. Gubernie vznikla vydělením z území Šemachinské gubernie a dělila se na 6 okresů. Hlavním městem gubernie bylo Baku.\n\n"}
{"id": "1144731", "url": "https://cs.wikipedia.org/wiki?curid=1144731", "title": "Šemachinská gubernie", "text": "Šemachinská gubernie\n\nŠemachinská gubernie ( ) byla jednou z gubernií Ruského impéria v prostoru dnešního Ázerbájdžánu. Její rozloha byla 57 444km , počet obyvatel byl 460 000 (roku 1850) a existovala v letech 1846-1859. Po ničivém zemětřesení ve městě Šemacha - administrativním centru gubernie - byly v roce 1859 gubernátorské vládní budovy přemístěny do Baku a gubernie se přejmenovala na Bakuskou gubernii.\n\n"}
{"id": "1144735", "url": "https://cs.wikipedia.org/wiki?curid=1144735", "title": "Giv'at Har'el", "text": "Giv'at Har'el\n\nGiv'at Har'el ( גבעת הראל, doslova „\"Har'elův vrch\"“) je izraelská osada neoficiálního charakteru (tzv. outpost) v bloku židovských osad okolo osady Šilo na Západním břehu Jordánu v Oblastní radě Mate Binjamin.\n\nNachází se v nadmořské výšce cca 710 metrů v centrální části hornatého hřbetu Samařska. Leží cca 30 kilometrů severně od historického jádra Jeruzalému, cca 20 kilometrů severoseverovýchodně od Ramalláhu a cca 47 kilometrů východně od centra Tel Avivu.\n\nVesnice je na dopravní síť Západního břehu Jordánu napojena pomocí dálnice číslo 60, jež probíhá po jejím severním okraji.\n\nGiv'at Har'el leží v hustě osídlené části centrálního Samařska, kde jsou palestinské i židovské obce vzájemně promíseny. 2 kilometry východním směrem leží mateřská osada Šilo, další židovská osada Eli leží 1 kilometr severním směrem. Jde o širší blok osad Guš Šilo.\n\nOsada je pojmenována podle osoby z nedaleké osady Jic'har, která byla zabita při teroristickém útoku. Rodina pak okamžitě zahájila na počest oběti osidlování této lokality.\n\nOsada byla založena v měsíci chešvan židovského roku 5759 (podzim 1998). Profiluje se zčásti jako zemědělská komunita a rozvíjí se tu pěstování révy. Zástavba je zčásti tvořena mobilními domy, zčásti trvalou zděnou výstavbou. Funguje zde synagoga a mikve. Dále je tu v provozu mateřská škola, hřiště a knihovna. Další veřejné služby se náchází v mateřské osadě Šilo.\n\nZpráva organizace Mír nyní z roku 2007 uvádí, že téměř 66 % osady stojí na pozemcích v soukromém vlastnictví Palestinců. V roce 2007 tu do výstavby domu investoval britský milionář Cyril Stein.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Giv'at Har'el samostatné členství v Oblastní radě Mate Binjamin. Roku 2007 je tu uváděno 52 trvale bydlících obyvatel. Internetový portál Oblastní rady Mate Binjamin zde eviduje 60 rodin.\n\n\n"}
{"id": "1144739", "url": "https://cs.wikipedia.org/wiki?curid=1144739", "title": "Radnice (Žilina)", "text": "Radnice (Žilina)\n\nŽilinská radnice je radnice na Radniční ulici ve městě Žilina.\n\nŽilinská radnice je poprvé zmiňována v roce 1508 v Žilinské knize pod názvem \"radhuus\" či \"radhaws\" (z německého Rathaus). Pravděpodobně existovala i starší radnice uprostřed náměstí, ale archeologický výzkum v roce 1966–1995 – který však nebyl na celé ploše náměstí – stopy po ní nenašel. Předpokládá se, že pravděpodobně po zničení tohoto objektu si Žilinští měšťané jako náhradu koupili dům, na místě jehož stojí i dnešní radnice. Dlouhá léta probíhaly o tento dům vlastnické spory (1471–1509) mezi městem, Strečnianským panstvím a dědičnými rychtáři. Teprve v roce 1509 majitel Strečna \"Juraj Kerek\" vrátil zděný dům městu a od té doby slouží pro potřeby města nepřetržitě až do dnes. Žilinské měšťany stálo vyplacení dědičného rychtářství a budovy radnice téměř 3 000 zlatých. Žilina si tak jako jediná na Slovensku dokázala koupit dědičné rychtářství a radnici z vlastních zdrojů. \n\nRadnice sloužila od počátku jako středisko správních orgánů města – městské rady, zastupitelstva, městského soudu, notáře, administrativy a hospodářství. V domě sídlili volení rychtáři z řad žilinských měšťanů, kteří existovali vedle dědičných rychtářů. Rychtáři byli voleni na období jednoho roku. Volby se konaly vždy 24. dubna na svátek sv. Jiří, od roku 1771 se termín voleb přesunul na 1. listopadu. Prvním známým žilinským voleným rychtářem byl \"Jokl Smyt\", který stál v čele města v letech 1419–1420. Prvním známým dědičným rychtářem byl \"Ján Pezold\" z roku 1325. Celkově známe jména 11 dědičných starostův a jména 188 volených představitelů města, z nich mnozí byli na místo rychtáře zvoleni opakovaně. Mezi nejvyššími představiteli města byly zemané – Straňavský, Košeľovci, Skalovci a další, v roce 1900 dokonce baron – \"Karol Kloch\", který zemřel ve výkonu funkce. V 20. století, když město postavilo budovu tzv. \"Finančního paláce\" – dnes Dexia banka (1931), se městský úřad i nejvyšší představitel města přemístili do těchto nových prostor. I proto radnice dostala pojmenování \"stará radnice\". Městský úřad později ještě několikrát změnil své sídlo (budova Drevounia na rohu ulic 1. května a Moyzesova, dům č. 5 na Mariánském náměstí, Dům odborů na Štúrovom náměstí a od roku 1995 budova bývalého OV KSS na dnešním náměstí obětí komunismu 1, kde je dodnes). Primátoři města sídlí opět v \"staré radnici\" od konce roku 1992, tedy přesně po šedesáti letech.\n\nPísemnosti města, které se shromažďovaly v prostorách radnice, poprvé zpracoval \"Ľudovít Stárek\" (1843) a později i známý slovenský historik Richard Marsina. Archiv byl původně tajný – listiny byly ukládány do truhly, po Starkově zpracování byly uloženy v druhém skladu. Původně byla v archivu i stříbrná městská pečeť (ztratila se v 19. století), pět katových mečů a mísa, v níž si kat myl ruce po výkonu trestu. V archivu byly i městské zástavy. Městský archiv jako organizace zanikla v roce 1960, posledním městským archivářem byl v letech 1958–1960 PhDr. \"Marián Klapita\". Písemnosti přešly do okresního archivu a dnes jsou v budově Státního archivu v Žilině na Framborské ulici. Je mezi nimi i známé Privilegium pro žilinské Slováky – Privilegium pro Slavis z roku 1381, což je první dokument o slovenské národní identitě, Žilinská kniha z let 1378–1524 v německém, latinském a slovenském jazyce. V této knize se nachází i první knižní zápis v slovenštině na Slovensku vůbec (1451). Žilinská městská kniha je nejstarší a nejvýznamnější jazyková a právní památka Slovenska.\nJe pozoruhodné, že město si dokázalo navzdory požárům, zemětřesením a válečným časům zachovat svůj archiv a městské zápisy. V archivu jsou uloženy písemnosti z let 1378–1995.\n\nOd roku 1520 až do roku 1848 měla Žilina jen voleného Rychtáře. Ve funkci působili od dubna uvedeného roku až do volby nového rychtáře v dubnu následujícího roku. Od roku 1771 působili rychtáři ve funkci od 1. listopadu předchozího roku do 1. listopadu uvedeného roku.\n\nAž do asanovaní domu a jeho výstavby do současné podoby v letech (1893–1894 za rychtáře \"Ignáce Balogha\" a \"Josefa Hrabovca\") byly v radnici tyto prostory: dvě dodnes zachované gotické klenuté sklepy, v přízemí místnost pro noční stráž, sklad, kuchyň, velká místnost pro hospodu s uvedeným rokem 1528. Na patře byl na straně od náměstí velký sál pro úřady města, dále zde byla místnost pro strážníků, věznice a místnosti archivu. Vzadu za stavbou se nacházel i přízemní dům pro strážníky. Hlavní místnost na patře, kde zasedala městská rada, magistrát a soud, byla bohatě zdobená různými obrázky a nápisy. Strop byl z dřevěných prken dělený na čtyřhranné pole s obrazem, na kterém byl znak města uprostřed – dvojitý zlatý kříž v zeleném poli, kolem kterého byl nápis \n<nowiki> </nowiki>V překladu to znamená: \"\"Uviděl a zaplakal – opravit dal 1685. Rychtář, celé město a senát.\"\"\n\nKolem tohoto nápisu byl verš v čtyřhranu s čísly v každém úhlu (1797): \nV překladu:<br>\"\"Brzy dozrál však čas sedmé žně hrůz<br>Když vzplály v plamenech věže, radnice, kostely a dům<br>Radnice, slzící, sedmé už ruiny zrál<br>Tak se stalo, že nemohla svá práva provádět. \"\"\n\nNa rubu tohoto obrazu je text napsán malířem Andrejem Janča: \"\"Pinxit Andreas Jenecz, civis Solnensis A 1797, Atavis vero souãet A quinto, supra sexagesimus, adest 65\"\". V překladu: \"Namaloval Andrej Janec občan Žiliny 1797. Bylo to mého věku 5. roce nad 60, čili 65.\" Obraz v roce 1994 restauroval Jozef Dorica av současnosti je na stěně zasedací místnosti zastupitelstva.\n\nLatinské nápisy na stěnách místnosti se týkaly pravidel spravedlnosti, v překladu: \"Soudce a přísedící ať jsou vnímaví, pozorní, ale ne přístupní a poddajní. Co jiného si mohou přát souzeni. Pokud se viník bude tvářit hluchý, nikdy se jeho ucha nedotkne právo. Jakou naději dává žalobci a poskytuje ...\" (Další text byl poškozen). \"Úředník ať má vzezření obličeje nepřístupného člověka a ať nejsou jeho přáteli honosné dary. Nechť má v úctě spravedlnost a ať ji provádí tak, jak mu to přikazuje zákon. A co má respektovat přísedící – ať nepřijímá žádné dary. Vždyť zneuctění spravedlnosti vždy byla a existují i nyní.\"\n"}
{"id": "1144740", "url": "https://cs.wikipedia.org/wiki?curid=1144740", "title": "Miroslav Vrábel", "text": "Miroslav Vrábel\n\nMiroslav Vrábel (* 8. ledna 1966) je bývalý slovenský fotbalový brankář.\n\nV československé lize hrál za Tatran Prešov. Nastoupil ve 39 ligových utkáních.\n\n\n"}
{"id": "1144741", "url": "https://cs.wikipedia.org/wiki?curid=1144741", "title": "Řemeslnický dům (Žilina)", "text": "Řemeslnický dům (Žilina)\n\nŘemeslnický dům (v minulosti \"Živnostenský dům, Řemeslnický dům učňů Gabriela Baroše\") je budova v Žilině na ulici Kálov č. 10. Stavba v secesním stylu byla dokončena v roce 1910. Patří mezi kulturní památky Slovenska\n\nPrůčelí budovy tvoří dvě postranní věžičky. Mezi věžičkami je socha Gabriela Barossa, který v Žilině založil tkalcovskou továrnu – pozdější Slovenu. Pod věžičkami jsou reliéfy z postav, které znázorňují řemesla, např. jako kovář, krejčí, mlynář atd.\n\nV roce 1960 v budově provizorně sídlila Střední průmyslová škola stavební, později i konzervatoř a obchodní akademie.\n"}
{"id": "1144742", "url": "https://cs.wikipedia.org/wiki?curid=1144742", "title": "Finanční palác", "text": "Finanční palác\n\nFinanční palác je administrativní budova, která byla navržena pro finanční úřady města Žilina. Je dílem architekta Michala Maxmiliána Scheera (1902–2000) představitele moderní architektury a urbanismu na Slovensku tvořícího v duchu funkcionalistické architektury. Finanční palác se považuje za jeho nejlepší stavbu. Byl vítězným návrhem na soutěži v roce 1929. Stavba proběhla v letech 1930 a 1931. V budově od roku 1960 sídlil až do zrušení Okresní národní výbor.\n\nFinanční palác se nachází nedaleko historického centra Žiliny, na úzkém ostroúhlém pozemku. Půdorys stavby je ve tvaru písmene A a je ohraničen třemi ulicemi. Nejužší část pozemku zvolil architekt za nejdůležitější a umístil sem hlavní nároží budovy. Nároží působí svou monumentalitou jako samostatná část budovy. Boční fasády mají pravidelné vertikální členění lizén a jsou potlačeny do pozadí. Hlavní vstup do budovy je půlkruhového půdorysu, zvýrazněný a zároveň odlehčený portikem, který podpírají čtyři pravoúhlé sloupy. Nad ním je umístěn mohutný zasklený půlválec, za nímž je v interiéru umístěno schodiště. Zasklené schodiště ostře kontrastuje s hladkou travertinovou stěnou, ze které vychází. Právě pro dominantní půlválec se hledala souvislost se sovětskými konstruktivisty, kteří podobně komponovali stavby. V případě Finančního paláce však nejde o ideovou souvislost, ale jen o logické využití dané parcely. V původním návrhu byla čtyři nadzemní podlaží. Zasklený půlválec byl povýšen nad hmotu celé budovy, čímž byla jednoznačně dána jeho dominance vstupního nároží. Kompoziční hierarchie hmot v exteriéru se přímo odráží i v dispozici. Hlavní vertikální komunikace je soustředěna v nejužší části pozemku. Po obou stranách bočních fasád jsou umístěny kancelářské prostory, které uprostřed odděluje atrium.\n\nKonstrukčně je celá budova řešena jako železobetonový skelet, vyplněný izolačním zdivem z tvárnic Isostone. Na předělení interiéru jsou použity snadno posuvné příčky. Celá dispozice vychází z konstrukčního dvojtraktu, který ústí do nároží budovy. Soutěžní návrh, se kterým architekt Scheer vyhrál, měl přední část fasády ještě více zvýrazněnou a zbývající část budovy byla překryta nízkou sedlovou střechou.\n\nVe 40. letech 20. století byl Finanční palác necitlivě dostavěn dodatečnou nástavbou pátého nadzemního podlaží. Tato dostavba způsobila, že vstupní nároží ztratilo svou monumentálnost a bylo pohlceno do hmoty celé budovy. V 50. letech bylo čiré sklo zasklívající schodiště vyměněno za barevnou vitráž, kterou navrhl akademický malíř F. Král. Pozdější úpravy Finančního paláce byly také spíše nešťastné a odebraly mu na jeho architektonickém výrazu, který mu vtiskl autor. V současnosti omítka žluté barvy vystřídala na fasádě původní travertinový obklad. Půlválec, který byl původně zasklený průhledným sklem vystřídalo reflexní sklo s jiným dělením skleněných tabulí. Monumentálnost a samostatnost budovy je potlačena i propojením skleněným nadchodem s vedlejší budovou v boční uličce.\n\nV současnosti sídlí v budově Finančního paláce Dexia banka Slovensko. V interiéru se nacházejí administrativní prostory přístupné z chodby, která je orientována do malého atria. Navzdory pozdějším nevydařeným zásahům, dominuje Finanční palác danému prostoru a poutá pohledy kolemjdoucích lidí.\n\n"}
{"id": "1144743", "url": "https://cs.wikipedia.org/wiki?curid=1144743", "title": "Carlos Baguer", "text": "Carlos Baguer\n\nCarlos (také Carles) Baguer i Mariner (březen 1768 Barcelona – 29. února 1808 tamtéž) byl španělský varhaník a hudební skladatel.\n\nCarlos Baguer se narodil v Barceloně v březnu roku 1768. Základní hudební vzdělání získal od svého strýce Francesca Marinera, který byl skladatelem a varhaníkem v barcelonské katedrále. Stal se zastupujícím varhaníkem v téže katedrále a po smrti svého strýce v roce 1789 jej vystřídal na místě prvního varhaníka. Byl vysvěcen na kněze, ale v roce 1801 se svěcení vzdal. Jako varhaník katedrály pak působil až do své smrti.\n\nByl znám jako vynikající varhaník a improvizátor. Byl vyhledávaným učitelem hry na varhany. Z jeho žáků vynikli zejména Mateu Ferrer (který jej později nahradil ve funkci prvního varhaníka) a Ramon Carnicer.\n\nZemřel 29. února 1808 v Barceloně, v týž den, kdy francouzská vojska okupovala Barcelonu v průběhu Španělské války za nezávislost.\n\nNejvýznamnějšími Baguerovými skladbami je jeho devatenáct symfonií, které jej řadí mezi nejvýznamnější skladatele symfonické hudby Španělska. Většina těchto děl vykazuje vliv italských a německých mistrů, zejména Josepha Haydna a Ignaze Josepha Pleyela. Rovněž zkomponoval koncert pro dva fagoty, koncert pro anglický roh (který je nyní ztracen), sérii šesti duet pro flétnu a mnoho skladeb pro klávesové nástroje.\n\nJako katedrální varhaník složil velké množství chrámové hudby a oratorií. Je autorem jediné opery \"La principessa filosofa\", která měla premiéru v barcelonském divadle \"Principal Teatre\" v roce 1797.\n\n\n"}
{"id": "1144746", "url": "https://cs.wikipedia.org/wiki?curid=1144746", "title": "Hissarský hřbet", "text": "Hissarský hřbet\n\nHissarský hřbet (někdy též Gissarský hřbet, rusky Гиссарский хребет, tádžicky Қаторкӯҳи Ҳисор) je horský hřbet ve střední Asii náležící do horské soustavy Pamíro-Alaje. Na východě navazuje na Zeravšanský hřbet, ze severu je od něj nejprve oddělen údolím řeky Jaghnób a následně znovu propojen ve Fanských horách. Na jihozápadě na Hissarský hřbet navazují drobnější hřbety klesající do Turanské nížiny, jako je Bajsuntan, Čakčar, Kugitangtau nebo Suchaktau. Na jihu z něj vybíhají krátké hřbety klesající do sníženin řek Surchandarja a Kafirnigan, tekoucích do Amudarji. Jde o nejnižší ze čtyř hlavních pamiro-alajských hřbetů, nejvyšší výšky dosahuje na vrcholu Chodžalakan (4764 m n.m.). Dalším významným vrcholem je Khazret Sultan, nejvyšší vrchol Uzbekistánu. Průsmykem Anzob přes pohoří prochází silnice M34, spojující hlavní města Tádžikistánu a Uzbekistánu, Dušanbe a Taškent.\n"}
{"id": "1144756", "url": "https://cs.wikipedia.org/wiki?curid=1144756", "title": "Ferrière-et-Lafolie", "text": "Ferrière-et-Lafolie\n\nFerrière-et-Lafolie je francouzská obec v departementu Haute-Marne v regionu Grand Est. V roce 2012 zde žilo 50 obyvatel.\n\nSousední obce jsou: Blécourt, Brachay, Fronville, Joinville a Mathons.\n\n\"Počet obyvatel\"\n"}
{"id": "1144760", "url": "https://cs.wikipedia.org/wiki?curid=1144760", "title": "Podgorje (Apače)", "text": "Podgorje (Apače)\n\nPodgorje je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 117 obyvatel.\nRozkládá se v Pomurském regionu na severovýchodě Slovinska. Její rozloha je 1,35 km² a nachází se v nadmořské výšce zhruba od 218 do 270 m. Vesnice leží při silnici č.438 a je vzdálena zhruba 7,5 km západně od Apače, střediskové obce občiny.\nSousední vesnice jsou: Zgornje Konjišče na severu, Spodnje Konjišče a Stogovci na východě, Pogled a Lokavec na jihu a Vratja vas na západě.\n"}
{"id": "1144761", "url": "https://cs.wikipedia.org/wiki?curid=1144761", "title": "Ferrière", "text": "Ferrière\n\nFerrière je název nebo součást názvu více míst ve Francii:\n\n\n"}
{"id": "1144763", "url": "https://cs.wikipedia.org/wiki?curid=1144763", "title": "Bezpečnostní rada Nizozemska", "text": "Bezpečnostní rada Nizozemska\n\nBezpečnostní rada Nizozemska (DSB, nizozemsky \"Onderzoeksraad Voor Veiligheid\", \"OVV\", doslovně \"Vyšetřovací rada pro bezpečnost\") je organizace se sídlem v nizozemském Haagu.\n\nPrvním předsedou byl Pieter van Vollenhoven až do února 2011. Současným předsedou je Tjibbe Joustra.\nOd roku 2012 aktivně vyšetřuje nehody a mimořádné události související s letectvím, stavebnictvím a službami, krizovým řízením a poskytováním pomoci, s obranou, průmyslem a sítěmi, potrubími, železniční i námořní dopravou a vodou. Národní úřad pro vyšetřování leteckých nehod Ukrajiny (NBAAI) požádal, aby se DSB zúčastnilo mezinárodního vyšetřování havárie letu Malaysia Airlines 17; DSB obdržela formální oznámení o nehodě z NBAAI dne 18. července 2014. NBAAI delegoval šetření na DSB z důvodu velkého počtu nizozemských cestujících a skutečnosti, že let odstartoval v Amsterdamu.\n"}
{"id": "1144764", "url": "https://cs.wikipedia.org/wiki?curid=1144764", "title": "Segovci", "text": "Segovci\n\nSegovci je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 311 obyvatel.\nRozkládá se v Pomurském regionu na severovýchodě Slovinska. Její rozloha je 4,25 km² a rozkládá se v nadmořské výšce zhruba od 215 do 240 m. Při severním okraji sousedí s Rakouskem. Hranici zde tvoří řeka Mura. Vesnice je vzdálena zhruba 1 km východně od Apače, střediskové obce občiny.\nSousedními vesnicemi jsou: Lutverci na východě, Plitvica a Lešane na jihu, na západě pak Črnci a středisková obec Apače.\n"}
{"id": "1144767", "url": "https://cs.wikipedia.org/wiki?curid=1144767", "title": "Iulică Ruican", "text": "Iulică Ruican\n\nIulică Ruican (* 29. srpna 1971, Cujmir, Rumunsko) je bývalý rumunský veslař. Na olympijských hrách 1992 v Barceloně získal zlatou medaili na čtyřce s kormidelníkem a stříbrnou na osmě. Je též trojnásobným mistrem světa.\n\n"}
{"id": "1144773", "url": "https://cs.wikipedia.org/wiki?curid=1144773", "title": "Milan Šmarda", "text": "Milan Šmarda\n\nMilan Šmarda (* 15. dubna 1947) je český fotbalový trenér. Tento světoběžník v současné době trénuje Holice – mužstvo hrající krajský přebor pardubického kraje. Jeho synem je bývalý fotbalista Michal Šmarda.\n\nV československé lize trénoval Spartak Hradec Králové a FC Union Cheb.\n\n\n"}
{"id": "1144782", "url": "https://cs.wikipedia.org/wiki?curid=1144782", "title": "Alfred von Lindheim", "text": "Alfred von Lindheim\n\nAlfred rytíř von Lindheim (11. října 1836, Ołdrzychowice Kłodzkie – 25. prosince 1913, Vídeň) byl německo-rakouský obchodník a podnikatel, ředitel vídeňské obchodní banky, člen státní železniční rady a poslanec zemského sněmu.\n\nNarodil se v roce 1835 jako čtvrté dítě průmyslníka Hermanna Dietricha Lindheima (1790–1860) a jeho ženy Estelly Marie Mevilové (1806–1878). Za otcovy zásluhy v rozvoji průmyslu získali jeho synové šlechtický titul, baron - von. Oženil se s Mathildou von Vivenot (1873–?), se kterou měl tři děti:\n\nPodílel s na vedení železáren v Čechách a spolupracoval s Pražskou železářskou společností (PŽS). Aktivně studoval hospodářskou ekonomii. V roce 1868 se stal ředitelem komerční banky a po spojení s Union bankou byl členem bankovní rady. V roce 1869 založil ve Vídni soukromou telefonní společnost, která ve Vídni zavedla telefon. V letech 1876 – 1878 byl viceprezident a v letech 1879–1909 presidentem burzovního rozhodčího soudu ve Vídni. V roce 1889 zřídil zemský hypoteční ústav pro Vídeň a Dolní Rakousy. V roce 1891 se stal presidentem obchodního spolku a o dva roky později zřídil \"Kupeckou besedu\" se školní přípravkou.\n\nJako poslanec působil 35 let, zejména v oblasti veřejného zdraví. Od roku 1878 se věnoval boji proti tuberkulóze a k tomuto tématu napsal několik publikací. V roce 1901 stanul v čele antituberkulózního hnutí v zemském sněmu. \n\nV letech 1881–1885 byl majitelem zámku Schönau.\n\n\n\n"}
{"id": "1144785", "url": "https://cs.wikipedia.org/wiki?curid=1144785", "title": "Union sportive Valenciennes Olympic", "text": "Union sportive Valenciennes Olympic\n\nUnion sportive Valenciennes Olympic (USVO) je bývalý francouzský basketbalový klub hrající nejprve v Orchies, poté ve Valenciennes. Ženský tým patřil na přelomu 20. a 21. století k evropské špičce, 2× vyhrál Euroligu. Klub formálně zanikl v roce 2008, kdy se sloučil s jiným regionálním klubem Union Saint-Amand Porte du Hainaut do nově vzniklého spolku Union Hainaut Basket.\n\nVznik klubu se datuje do roku 1923, kdy došlo k založení spolku \"Basketball Club Orchésien\". Zakladatelem byl M. Derry, učitel tělocviku, který se basketbal naučil od amerických vojáků pobývajících ve Francii během první světové války.\n\nJiž v roce 1931 klub změnil jméno na \"Stade Orchésien\". V roce 1947 došlo k založení basketbalového klubu Union Nomainoise\nv blízkém městečku Nomain. Klub z Orchies měl velké ambice, a v roce 1961 proto došlo ke sloučení obou klubů, nový spolek nesl jméno \"Union sportive Orchies-Nomain\". Až do roku 1974 měl dominantní roli v klubu mužský tým, který v roce 1975 postoupil do 3. ligy a v roce 1980 dokonce do 2. ligy.\n\nŽenský tým postoupil v roce 1981 do 3. ligy, hned následující rok již do 2. ligy. Cesta byla završena v roce 1986 postupem do francouzské nejvyšší soutěže. Vzestup týmu se ale nezastavil, tým se v elitní soutěži pohyboval na předních příčkách a nahlížel i do pohárové Evropy. S tím souvisel i vzestup zájmu fanoušků. Orchies začalo být klubu malé. Zatímco ligové zápasy hrál tým nadále v Orchies, zápasy evropských pohárů hrál ve Valenciennes. V roce 1991 došlo k dohodě, kterou stvrdili předseda klubu Robert Leroux a starosta Valenciennes Jean-Louis Borloo, a klub definitivně přesídlil do Valenciennes. Leroux, který cítil lítost z nenávratného přesunu a opuštění Orchies, vzápětí rezignoval a Borloo se stal novým předsedou klubu. Klub zároveň změnil jméno na \"Union sportive Valenciennes-Orchies\".\n\nV sezóně 1993/94 klub vybojoval svůj první francouzský titul. V Poháru mistrů evropských zemí jako nováček dokázal proniknout do Final Four, padl však v semifinále. V druhé polovině 90. let byl klub na francouzské scéně „věčně druhým“, za rivalkami z CJM Bourges Basket. Až s příchodem nového tisíciletí se situace obrátila. Sezónou 2000/01 počínaje vybojoval klub pět po sobě jdoucích francouzských titulů, k tomu přidal dva triumfy a dvě finálové účasti v Eurolize.\nV sezóně 2000/01 klub poprvé poszoupil do euroligového finále v italské Messině, kde však po velkém boji pohrál s rivalkami z CJM Bourges Basket 71–73. O rok později se euroligové Final Four konalo v Liévinu, ležícím vzdušnou čarou necelých 70 km od Valenciennes, tým tedy hrál téměř v domácím prostředí. A dokázal toho využít – ve finále USVO porazilo polský tým Lotos Gdyně 78–72 a slavilo svůj první euroligový titul. Ani v následující sezóně tým nechyběl v euroligovém finále, v Bourges však podlehl ruskému klubu UGMK Jekatěrinburg 80–82. V sezóně 2003/04 se klub probojoval do euroligového finále již počtvrté za sebou, podruhé narazil na polský tým Lotos Gdyně a podruhé triumfoval, tentokrát jednoznačně 93–69 (finále se hrálo v maďarské Pécsi).\n\nBěhem tohoto období radnice Valenciennes postupně ustoupila do pozadí, kontrola nad klubem přešla do rukou soukromých subjektů. V roce 1999 došlo ke změně jména na \"Union sportive Valenciennes Olympic\", v roce 2002 pak k vytvoření plně profesionální klubové struktury.\n\nV sezóně 2005/06 skončila nadvláda klubu ve Francii, v ligovém finále se tým musel sklonit před rivalkami z Bourges. O rok později si však titul naposledy vzal zpět.\n\nVe své poslední sezóně, 2007/08, klub skončil ve francouzské lize druhý, v Eurolize vypadl v osmifinále.\n\nV roce 2008 se klub sloučil s dalším regionálním klubem Union Saint-Amand Porte du Hainaut do nově vzniklého spolku Union Hainaut Basket. Tím došlo formálně k zániku původního klubu. Nový klub převzal po svém předchůdci práva na místo ve francouzské lize i Eurolize. První sezónu nový klub strávil ještě ve Valenciennes. Poté však kvůli finančním potížím nuceně sestoupil do 1. ligy a přesunul se do Saint-Amand-les-Eaux.\n\n\n"}
{"id": "1144786", "url": "https://cs.wikipedia.org/wiki?curid=1144786", "title": "Hana Zobačová", "text": "Hana Zobačová\n\nMgr. Hana Zobačová je česká pedagožka, poradce rané péče a autorka knih. Specializuje se na práci s dětmi s poruchou autistického spektra (dále jen PAS). Pochází z Brna, žije v Praze.\n\nVe spolupráci s nakladatelstvím Pasparta přednáší na téma výtvarné aktivity u dětí s PAS.\n\nV roce 2003 získala magisterský titul v oboru Speciální pedagogika a český jazyk a literatura na Pedagogické fakultě Masarykovy univerzity.\n\n"}
{"id": "1144787", "url": "https://cs.wikipedia.org/wiki?curid=1144787", "title": "Kurská gubernie", "text": "Kurská gubernie\n\nKurská gubernie ( ) byla jedna z gubernií carského Ruska v letech 1797 – 1928, které předcházelo zřízení Kurského místodržitelství. Hlavním městem gubernie byl Kursk.\n\nV sovětském období v letech (1918 – 1924) se její území a okresy mnohokrát měnily a přejmenovávaly. Dne 12. května 1924 vznikl Borisovský okres, který byl o rok později (1. červen 1925) znovu přejmenován. Dne 16. července 1928 se území gubernie stalo součástí Střední černozemské oblasti až do vytvoření Kurské oblasti (13. června 1934).\n\n"}
{"id": "1144788", "url": "https://cs.wikipedia.org/wiki?curid=1144788", "title": "Bělgorodská gubernie", "text": "Bělgorodská gubernie\n\nBělgorodská gubernie ( ) byla jedna z gubernií carského Ruska v letech 1727–1779 vytvořená ze tří provincií – Orlovské, Sevské a Belgorodské. Po jejím rozpadu na základě nařízení Kateřiny II. se jí administrativní centrum stalo součástí Kurské gubernie. Správním centrem gubernie byl Bělgorod.\n\n"}
{"id": "1144789", "url": "https://cs.wikipedia.org/wiki?curid=1144789", "title": "Ljuba Klosová", "text": "Ljuba Klosová\n\nLjuba Klosová (* 27. června 1929 Hlinsko) je česká divadelní historička a učitelka na Akademii múzických umění.\n\nVěnuje se dějinám českého divadla ve 2. polovině 19. století a tehdejším hercům. Napsala zásadní studie o tzv. protitylovské opozici a významu českého divadelního romantismu. Jejím manželem byl právník Richard Klos (1924–2007).\n\n\n"}
{"id": "1144790", "url": "https://cs.wikipedia.org/wiki?curid=1144790", "title": "Eva Kamínková", "text": "Eva Kamínková\n\nEva Kamínková (25. listopadu 1909 Praha – 6. dubna 1982 tamtéž) byla česká klasická filoložka se zaměřením na latinskou medievistiku a profesorka dějin antického starověku na Filozofické fakultě Univerzity Karlovy. Sestavila knihu \"Dílo Jana Amose Komenského\", učebnice pro posluchače vysokých škol \"Výbor středověkých latinských textů\" a přeložila knihu \"Homérští hrdinové ve vzpomínkách věků\".\n\n"}
{"id": "1144793", "url": "https://cs.wikipedia.org/wiki?curid=1144793", "title": "Dřevěná zvonice (Hostivař)", "text": "Dřevěná zvonice (Hostivař)\n\nHostivařská zvonice je dřevěná stavba hranolového tvaru asi ze 16. století. Nachází se na křižovatce ulic Selská, Mezi Potoky a Chalupnická, v Praze 15-Hostivaři. Objekt není veřejně přístupný.\n\nHostivařská dřevěná hranolová zvonice na podezdívce stojí u vnější jižní zdi bývalého hřbitova při kostele Stětí svatého Jana Křtitele. Je zřejmě jednou z nejstarších svého druhu v Čechách.\n\nPůvodně zde byly dva zvony z let 1823 a 1853, které však byly za první světové války zrekvírovány. Nové zvony přibyly až v roce 1957: svatý Václav s nápisem „\"Svatý Václave, nedej zahynouti nám\"“ a Panna Marie s nápisem „\"Mír lidem, bohu slávu\"“.\n\n\n"}
{"id": "1144800", "url": "https://cs.wikipedia.org/wiki?curid=1144800", "title": "Dagmar Čapková", "text": "Dagmar Čapková\n\nDagmar Čapková, rozená Votrubová, (13. září 1925 Úborsko – 24. května 2016 Praha) byla česká komenioložka, pedagožka a publicistka.\n\nV roce 1944 odmaturovala na gymnáziu v Klatovech, poté studovala na Filozofické fakultě Univerzity Karlovy angličtinu a češtinu. V letech 1949–54 vyučovala na gymnáziích ve Valašských Kloboukách, Holešově, Kroměříži a Hořicích. V letech 1954–1956 působila jako knihovnice Státní pedagogické knihovny, kde založila oddělení, které se specializovalo na studium o životě a díle Jana Amose Komenského. V letech 1956–1992 pracovala jako vědecká pracovnice v oddělení komeniologie a dějin pedagogiky v Výzkumném ústavu pedagogickém Jana Amose Komenského při Československé akademii věd. \n\nV roce 1995 byla jmenována profesorkou Univerzity Karlovy. Má čestný doktorát z Univerzity Komenského v Bratislavě, přednášela rovněž na univerzitách v Anglii a Spojených státech. \n\nTěžištěm její práce je život a dílo Jana Amose Komenského. Přeložila několik Komenského děl, napsala úvody a komentáře k edici \"Vybrané spisy Komenského\" a k dílu \"Obecná pravda v nápravě věcí lidských\". Její dílo má však přesah i do filosofie, obecných dějin, dějin pedagogiky a metodologie. Jejím manželem byl komeniolog Jan Blahoslav Čapek (1903–1982). \n\nV roce 2007 obdržela Medaili za zásluhy III. stupně za zásluhy o stát v oblasti vědy. \n\n"}
{"id": "1144810", "url": "https://cs.wikipedia.org/wiki?curid=1144810", "title": "Argüello", "text": "Argüello\n\nPříjmení Argüello má více nositelů:\n\n\n"}
{"id": "1144815", "url": "https://cs.wikipedia.org/wiki?curid=1144815", "title": "Makak jihomentawajský", "text": "Makak jihomentawajský\n\nMakak jihomentawajský (\"Macaca pagensis\") je kriticky ohrožený druh primáta z čeledi kočkodanovití (Cercopithecidae) a rodu makak (\"Macaca\"). Druh popsal Gerrit Smith Miller roku 1903.\nMakak jihomentawajský se vyskytuje pouze na jižních ostrovech (Pagai Selatan, Pagai Utara a Sipora) Mentavajského souostroví u Sumatry, viz mapka. Rozsah populace je ve vhodných cirka 7 až 12 jedinců na čtvereční kilometr.\n\nSamci tohoto primáta měří 45–55 cm, jejich hmotnost se odhaduje na 6–9 kg, samice jsou obyčejně menší a lehčí, s délkou těla 40–45 cm a hmotností 4,5–6 kg. Srst je tmavě hnědá, na ramenech, břiše a krku světle hnědá, končetiny mají červenohnědé zbarvení. Ocas je oproti robustnímu tělu krátký a jen řídce osrstěný, měří u samce asi 13–16 cm, u samice 10–13 cm. Makak jihomentawajský má jako všichni makakové lícní torby, do kterých si může uschovávat potravu a sežrat ji později. Jídelníček tvoří rostlinná potrava, především plody a ovoce.\n\nSkupinu opic tvoří 5–25 jedinců, z toho jeden vůdčí samec, samice a mláďata. Pokud jsou samice připraveny k páření, dávají to najevo vystavováním oteklých genitálií. Gravidita trvá 5–6 měsíců, poté se narodí jedno mládě. Pokud jde o samce, po dosažení pohlavní dospělosti opouští skupinu.\n\nTento druh je dle IUCN kriticky ohrožený (CR). Nebezpečí představuje především ztráta deštného lesa pro vysazování palem olejných, makakové jsou také loveni jako škůdci nebo pro obchod se zvířaty. Počet jedinců se odhaduje na 2 100–3 700. Makak jihomentawajský se navíc nevyskytuje v žádné chráněné oblasti. Je zapsán na úmluvu CITES II.\n\n"}
{"id": "1144822", "url": "https://cs.wikipedia.org/wiki?curid=1144822", "title": "Vrchní velitelství spojeneckých expedičních sil", "text": "Vrchní velitelství spojeneckých expedičních sil\n\nVrchní velitelství spojeneckých expedičních sil () bylo velitelství ozbrojených sil Spojenců na západní frontě existující během druhé světové války v letech 1944 až 1945. V jeho čele stál generál americké armády Dwight D. Eisenhower, jehož zástupcem pro letecké operace byl \"Air Chief Marshal\" Royal Air Force Arthur Tedder. Námořním silám podřízeným SHAEF zapojeným do vylodění v Normandii velel admirál Royal Navy Bertram Ramsay a expedičním leteckým silám (Allied Expeditionary Air Force) \"Air Marshal\" Trafford Leigh-Mallory. Před vyloďovací operací v Normandii a k podpoře následných bitev o předmostí byly SHAEF dočasně podřízeny i strategické bombardovací síly RAF (Bomber Command, velitel \"Air Chief Marshal\" Arthur Harris) i USAAF (Osmá letecká armáda, genpor. Jimmy Doolittle).\n\nSHAEF podléhalo několik pozemních skupin armád, dvě taktické letecké armády, a jedna samostatná vzdušně výsadková armáda.\n\nPo porážce nacistického Německa bylo toto spojenecké velitelství 14. července 1945 rozpuštěno.\n\n\n\n\n"}
{"id": "1144823", "url": "https://cs.wikipedia.org/wiki?curid=1144823", "title": "Jägaren (P150)", "text": "Jägaren (P150)\n\nJägaren (P150) byl první raketový člun švédského námořnictva. Po jeho zkouškách byla objednána stavba dalších plavidel příbuzné třídy \"Hugin\". V závěru služby bylo plavidlo modifikováno pro službu v roli hlídkové lodě a používáno i ke zkouškám.\n\nPři hledání náhrady za zastaralé torpédové čluny třídy \"T42\" švédské námořnictvo zvolilo raketové čluny norské třídy \"Snøgg\". K vyzkoušení celé koncepce byla zakoupena prototypová jednotka \"Jägaren\" (P151), postavená norskou loděnicí Bergens Mekaniske Verksteder. Do služby bylo plavidlo přijato 8. června 1972. Další tři roky probáhaly jeho zkoušky, na základě kterých roku 1975 následovala objednávka na sérii podobných raketových člunů třídy \"Hugin\". V době jejich zařazení do služby bylo taktické číslo raketového člunu \"Jägaren\" změněno na (P150).\n\nElektroniku tvořil systém řízení palby 9LV00 Mk 2, navigační radar Terma Scanter 009 a sonar Simrad SQ3D/SF. Původní výzbroj tvořil jeden dvouúčelový 57mm kanón Bofors v příďové dělové věži a šest protilodních střel Penguin Mk I. Protilodní střely bylo možno vyměnit za 35 námořních min či skluzavky pro hlubinné pumy. Pohonný systém tvořily dva diesely o celkovém výkonu 7200 bhp. Lodní šrouby byly dva. Nejvyšší rychlost dosahovala 35 uzlů. Dosah činil 550 námořních mil.\n\nV roce 1988 plavidlo prošlo přestavbou na hlídkový člun s taktickým označením (V150). Ponechán byl navigační radar, výzbroj byla omezena na jeden 40mm kanón a nový pohonný systém o nižším výkonu plavidlu dával nejvyšší rychlost 20 uzlů. Loď byla nadále používána také ke zkouškám.\n\n"}
{"id": "1144825", "url": "https://cs.wikipedia.org/wiki?curid=1144825", "title": "The Documentary 2", "text": "The Documentary 2\n\nThe Documentary 2 je šesté studiové album amerického rappera The Gamea. Dvojalbum bylo nahráno u Blood Money Entertainment a Entertainment One Music a vydáno odděleně 9. a 16. října 2015. První disk byl vydán jako \"The Documentary 2\" a druhý pod názvem \"The Documentary 2.5\". Názvem jde o sequel k debutovému albu \"The Documentary\" (2005).\n\nNa albu spolupracovalo mnoho umělců. Výkonnými producenty alba byli The Game, Stat Quo a Cash \"Wack100\" Jones. Dalšími hudebními producenty byli The Alchemist, Mr. Bangladesh, Battlecat, Boi-1da, Bongo the Drum Gahd, Cardo, Skrillex, Caviar, Cool & Dre, DJ Khalil, DJ Mustard, DJ Premier, DJ Quik, Dr. Dre, Fredwreck, Mike & Keys, Hit-Boy, Jahlil Beats, G Koop, JProof, Jelly Roll, Johnny Juliano, The Mekanics, Mike WiLL Made-It, S1, StreetRunner, Kanye West, Kevin Bivona, Pops Flippa, THX, Tone Mason, Travis Barker, will.i.am, Sevn Thomas, Tarik Azzouz.\n\nPřizvaných umělců bylo taktéž mnoho: Kendrick Lamar, Ice Cube, Dr. Dre, will.i.am, Diddy, Q-Tip, Future, Kanye West, Drake, Snoop Dogg, Fergie, Anderson .Paak, Jay Rock, Schoolboy Q, Nas, Lil Wayne, Scarface, E-40, Ty Dolla $ign, Busta Rhymes a mnozí další.\n\nV červnu byl z alba zveřejněn singl \"100\" (ft. Drake). Píseň se umístila na 82. příčce žebříčku Billboard Hot 100.\n\nV první týden prodeje se prvního disku prodalo 83 171 kopií (95 450 ks se započítáním streamů). Album tím debutovalo na druhé příčce žebříčku Billboard 200 a na prvních příčkách žánrových žebříčků Top R&B/Hip-Hop Albums a Top Rap Albums. Také zaznamenalo 11,5 milionů streamů. Druhý disk debutoval v USA na 6. příčce se 42 000 prodanými kopiemi (48 000 ks i se streamy). Do začátku listopadu 2015 se v USA prodalo 116 000 kusů prvního disku a 54 000 kusů druhého disku.\n\nAlbum obdrželo převážně pozitivní ohlasy od kritiků a bylo hodnoceno jako jedno z Gameových nejkvalitnějších.\n\n"}
{"id": "1144853", "url": "https://cs.wikipedia.org/wiki?curid=1144853", "title": "Antonín Němeček (odbojář)", "text": "Antonín Němeček (odbojář)\n\nAntonín Němeček (8. května 1915, Dolní Roveň, Rakousko-Uhersko – 12. února 1942, Mauthausen, Německá říše) – student učitelského ústavu kongregace školských Bratří křesťanských škol u Svatého Jana pod Skalou – byl český odbojář, který za protektorátu působil v nekomunistickém protiněmeckém odboji jako pomocník radiotelegrafistů ilegální organizace ÚVOD.\n\nOd časného mládí byl sirotkem. Když povyrostl pracoval tento nazrzlý mladík vyšší postavy jako sluha, pekař a kuchař v církevních útulcích a v učitelském ústavu kongregace školských bratří u svatého Jana pod Skalou. Ke 2. březnu 1941 byl kandidátem řádu Benediktinů v Praze – Emauzích a přijal jméno Ivan. V Emauzích byl i ubytován. Když byl klášter Němci zrušen (18. července 1941 ) a mniši i opat Arnošt Vykoukal vyhnáni, našel Němeček ubytování u rodiny Linhartů v Praze – Nuslích, Albíkova ulice číslo 3.\n\nZa protektorátu se zapojil do odboje jako spolupracovník radistů (přenášel vysílačky, hlídal během radiových relací a podílel se i na samotném vysílání ) v rámci působení radioskupiny v ilegální organizaci ÚVOD. Po zatčení gestapem v jinonickém akcízu (v noci ze 3. října 1941 na 4. října 1941) byl jako šestadvacetiletý mladík (spolu s devatenáctiletým synem Karla Prokopa studentem Miroslavem Prokopem) zasahujícími gestapáky zmlácen do krve. Zmučení mladíci zakrátko prozradili hlubočepský domek manželů Antonína a Anny Springerových. Zbitý Němeček navíc prozradil bratry Linhartovy. (Zdeňku Linhartovi se sice podařilo uniknout, ale zanedlouho byl dopaden. ) Antonín Němeček prošel výslechy v Petschkově paláci a vězněním v německých věznicích. Dne 19. ledna 1942 byl v nepřítomnosti odsouzen stanným soudem v Praze na Pankráci k trestu smrti. Byl transportován do Mauthausenu kde byl dne 12. února 1942 popraven.\n\nJméno Antonína Němečka je uvedeno na původní pamětní desce věnované hrdinům z jinonického akcízu. Deska se v současnosti (2015) nachází v předsíni budovy TJ Sokola Jinonice (Butovická 33/100, Praha 5 – Jinonice).\n\nJméno Antonína Němečka je uvedeno i na bronzové pamětní desce, na pískovcovém pomníku z dílny akademického sochaře Milana Váchy odhaleném 3. října 2014, který se nachází na veřejném prostranství (bulváru) poblíž stanice metra Nové Butovice v Praze 13.\n\n"}
{"id": "1144854", "url": "https://cs.wikipedia.org/wiki?curid=1144854", "title": "Samantha Lewthwaitová", "text": "Samantha Lewthwaitová\n\nSamantha Lewthwaitová známá jako Bílá vdova, (rozená Samantha Louise; 5. prosince 1983, Banbridge, County Down, Severní Irsko) je britská teroristka islámského vyznání. Její přezdívka \"Bílá vdova\" se začala používat po té, co její první manžel s dalšími atentátníky v roce 2005 způsobil sebevražedné teroristické útoky v Londýně. Samantha pracuje při výcviku čečenských sebevražedných atentátnic přezdívaných \"Černé vdovy\". Bývá označována nejhledanější ženou světa. Sama zapříčinila smrt více jak 400 lidí. Účastnila se přepadení nákupního centra v Nairobi, při kterém zemřelo přes 100 lidí. Po této akcí se předpokládalo, že při přepadení zemřela, avšak jednalo se o mylné informace.\n\nÚdajně byla členkou somálské skupiny radikálních islamistů Al-Shabaab (\"Aš-Šabáb\"). Byla obviněna z granátových útoků na nemuslimské bohoslužby a pravděpodobně se podílela i na útoku na diváky Mistrovský Evropy ve fotbale 2012.\n\nNarodila se do křesťanské rodiny Andrewa a Elizabeth Christine (rozené Allen) Lewthwaitových v severoirském Banbridge roku 1983. Její otec je bývalý britský armádní voják, který se ve službě setkal se Samanthininou budoucí matkou. V té době byl na misi v Severním Irsku, kde s ním po narození Samantha i s matkou krátkou dobu žili. Později, po odchodu z vojenské služby, zde nakrátko působil jako řidič, pak se s rodinou odstěhoval do Aylesbury v Anglii, kde Samantha vystudovala na školu orientálních a afrických studií. Po krátkém studiu ale ze školy odešla.\n\nRodiče Samanthy se rozvedli v roce 1994. Její přátelé později prohlásili, že v té době hledala útěchu u muslimských sousedů a přátel, kteří ji pravděpodobně motivovali, aby ve věku 17 let konvertovala k islámu. Poté přijala muslimské jméno \"Sherafiyah\". Samotní rodiče s konvertováním své dcery nesouhlasili a neúčastnili se obřadu. Krátce nato se začala scházet s Germainem Lindsayem a v říjnu roku 2002 se pár vzal pod jmény Asmantara a Jamal.\n\nV roce 2014 byla označena za mrtvou, když ruská tisková agentura REGNUM oznámila, že ji zabil proruský odstřelovač během války v Donbasu, kde měla bojovat pod praporem Aidar. Tyto informace byly ale později vyvráceny.\n\nÚtok na jeden z vlaků na stanici metra Kings Cross proběhl 7. července 2005, zemřelo při něm 26 civilistů. Tento sebevražedný atentát oficiálně provedl její tehdejší manžel Germaine Lindsay v době, kdy byla Samantha v osmém měsíci těhotenství s jejich druhým dítětem: dcerou. Prvorozenému synovi bylo tehdy 14 měsíců. Pří výslechu uvedla:\nSama Lewthwaitová později prodala bulvárnímu magazínu příběh své rodiny za 30 000 liber. V něm se snažila sebe i manžela vylíčit jako oběti, kdy Germaine prý vůbec netušil do čeho jde. Uváděné informace ale byly podle policie v rozporu s tvrzením její švagrové, Germainovy sestry. Zda byla skutečně do útoku zapletená, nebo ne, není známo.\n\nGranátový útok na bar Jericho v Mombase byl proveden 24. června 2012, v době, kdy v baru byly desítky lidí sledující EURO 2012. Právě probíhal zápas Anglie a Itálie. Lidé Samanthu viděli v blízkosti baru chvíli před útokem, při které bylo zraněno 25 lidí a tři zemřeli. Lewthwaitovou popsalo několik svědků, kteří uvedli, že velice podobná žena se okolo baru pohybovala krátce před útokem.\n\nÚtok byl proveden 21. září 2013 teroristickou organizací Aš-Šabáb, se kterou bývá Bílá vdova spojována a čtyři svědci popsali, že mezi útočníky byla i žena. Zemřelo 67 lidí a dalších 175 bylo zraněno. Útočníci drželi lidi v centru několik hodin a celou akci monitorovala i zahraniční média. Sama Lewthwaitová nebyla oficiálně označena jako jedna z atentátníků a na Twitter účtu organizace Aš-Šabáb zveřejnila příspěvek, ve kterém jasně dala najevo, že do takových akcí ženy nepouští. Oni čtyři svědci se ještě 5. října toho roku nechali slyšet, že je možné, že se spletli.\n"}
{"id": "1144856", "url": "https://cs.wikipedia.org/wiki?curid=1144856", "title": "Rafael Hernando", "text": "Rafael Hernando\n\nRafael Hernando y Palomar (31. května 1822 Madrid – 10. července 1888 tamtéž) byl španělský hudební skladatel.\n\nNarodil se v 31. května 1822 v Madridu. Byl synem Pedra Hernanda a Eugenie Hernando Palomarové. Matka mu zemřela ve věku dvou let. V patnácti letech vstoupil na madridskou konzervatoř a studoval hudební teorii a hru na klavír u Pedra Albénize, zpěv u Baltasara Saldoniho a kompozici u Ramona Carnicera.\n\nV roce 1843 odešel k sestře svého otce do Paříže a dále studoval u Miguela Garcii. Ujal se ho skladtel Daniel Auber a pomohl mu získat místo sbormistra v \"Opéra Comique\". V Paříži Hernando zkomponoval Stabat Mater a operu \"Romilda\" na italský text.\n\nV roce 1848 obdržel zprávu, že otec umírá. Vrátil se proto do Madridu a záhy se připojil ke skupině skladatelů, kteří hodlali oživit typicky španělskou formu operety – zarzuelu. Mezi jinými byli členy této skupiny skladatelé Francisco Asenjo Barbieri, Cristóbal Oudrid, José Inzenga a Joaquín Gaztambide. V roce 1848 dokončil zarzuelu \"EL ensayo de una ópera\" rozpracovanou Cristóbalem Oudridem. Po úspěchu své hudby v tomto díle zkomponoval svou první samostatnou zarzuelu \"Palo de Ciego\" (1849). Z jeho dalších zarzuel měla největší úspěch \"El Duende\", která se hrála 150x. \n\nV létě roku 1851 se svými spolupracovníky založil Společnost pro pěstování zarzuely (\"Sociedad artistica para el cultivo de la Zarzuela\"). V letech 1850–1851 komponovali díla sestavená z árií jednotlivých spolupracovníků. \n\nKromě komponování působil jako profesor na konzervatoři \"Escuela Nacional de Música y Declamación\" a podílel se na založení společnosti \"Societat Artístico-Musical de Socors Mutus\", která se starala o šíření symfonické a komorní hudby.\n\nZemřel v Madridu 10. července 1888 ve věku 66 let.\n\nZkomponoval 17 zarzuel a řadu chrámových skladeb.\n\n\n"}
{"id": "1144858", "url": "https://cs.wikipedia.org/wiki?curid=1144858", "title": "178 (číslo)", "text": "178 (číslo)\n\nSto sedmdesát osm je přirozené číslo, které následuje po čísle sto sedmdedesát sedm a předchází číslu sto sedmdesát devět. Římskými číslicemi se zapisuje CLXXVIII.\n\n\n\n\nSilnice II/178 je česká silnice II. třídy vedoucí na trase Vodokrty – Blovice\n\n\n"}
{"id": "1144862", "url": "https://cs.wikipedia.org/wiki?curid=1144862", "title": "Giv'at ha-Ro'e", "text": "Giv'at ha-Ro'e\n\nGiv'at ha-Ro'e ( גבעת הרואה, Giv'at HaRo'e) je izraelská osada neoficiálního charakteru (tzv. outpost) v bloku židovských osad okolo osady Šilo na Západním břehu Jordánu v Oblastní radě Mate Binjamin.\n\nNachází se v nadmořské výšce cca 750 metrů v centrální části hornatého hřbetu Samařska. Leží cca 30 kilometrů severně od historického jádra Jeruzalému, cca 20 kilometrů severoseverovýchodně od Ramalláhu a cca 46 kilometrů východně od centra Tel Avivu.\n\nVesnice je na dopravní síť Západního břehu Jordánu napojena pomocí dálnice číslo 60, jež probíhá po jejím severním okraji.\n\nGiv'at ha-Ro'e leží v hustě osídlené části centrálního Samařska, kde jsou palestinské i židovské obce vzájemně promíseny. Jeden a půl kilometru severním směrem leží mateřská osada Eli, další velká židovská osada Šilo leží 3 kilometry východním směrem. Jde o širší blok osad Guš Šilo.\n\nOsada byla založena v židovském roce 5763 (2002–2003). Uváděno je, že vznikla roku 2003. Podle jiného zdroje v červnu 2002. Šlo o rozšíření osady Eli. Lokalita byla zvolena kvůli posílení územní kontinuity židovského osídlení mezi osadami Šilo, Eli a Ma'ale Levona. Zástavba je tvořena mobilními domy.\n\nZpráva organizace Mír nyní z roku 2007 uvádí, že téměř 60 % osady stojí na pozemcích v soukromém vlastnictví Palestinců. V roce 2004 Nejvyšší soud Státu Izrael odmítl petici místních obyvatel proti rozhodnutí o vyklizení osady, kterou izraelská vláda označovala za neautorizovanou. K demolici nicméně nedošlo a roku 2013 se objevily zprávy, že izraelská vláda uvažuje o zpětné legalizaci čtyř neautorizovaných osad, včetně Giv'at ha-Ro'e. Vláda argumentovala tím, že Giv'at ha-Ro'e vyrostl na státní půdě, tj. pozemcích bez soukromého vlastnictví Palestinců.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Giv'at ha-Ro'e samostatné členství v Oblastní radě Mate Binjamin. Roku 2007 je tu uváděno 80 trvale bydlících obyvatel. Internetový portál Oblastní rady Mate Binjamin zde eviduje 22 rodin včetně 50 dětí. Anglická verze portálu Oblastní rady Mate Binjamin zde uvádí populaci 17 rodin a 25 dětí.\n\n\n"}
{"id": "1144872", "url": "https://cs.wikipedia.org/wiki?curid=1144872", "title": "Spodnje Konjišče", "text": "Spodnje Konjišče\n\nSpodnje Konjišče je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 45 obyvatel.\nRozkládá se v Pomurském regionu na severovýchodě Slovinska. Její rozloha je 3,22 km² a rozkládá se v nadmořské výšce zhruba od 200 do 260 m. Vesnice leží vedle silnice č.438 a je vzdálena 6,5 km západně od Apače, střediskové obce občiny. Při severním okraji sousedí s Rakouskem, přičemž řeka Mura zde tvoří přirozenou hranici. Sousedními vesnicemi jsou: Stogovci a Črnci na východě, Drobtinci, Žiberci a Žepovci na jihu, Podgorje na jihozápadě a Zgornje Konjišče na západě.\n"}
{"id": "1144880", "url": "https://cs.wikipedia.org/wiki?curid=1144880", "title": "Dům č. 1035/17 Karolíny Světlé", "text": "Dům č. 1035/17 Karolíny Světlé\n\nKaroliny Světlé 1035/17 na Starém Městě v Praze 1 je novorenesanční dům, který ve vlastní režii v roce 1877 postavil podle svého návrhu významný český architekt 19. století Antonín Wiehl společně s architektem Janem Zeyerem. Autorem návrhů sgrafit na fasádě je František Ženíšek a medailony navrhl Josef Václav Myslbek. Dům je zapsán v Ústředním seznamu kulturních památek.\n\nŘadový třípatrový novorenesanční činžovní dům s pěti osami je situovaný uprostřed domovního bloku s průčelím do ulice Karoliny Světlé (v době stavby nesla název Poštovská ulice). V přízemí bossované portály nad vchodovými dveřmi a výkladci. Na realizaci stavby domu čp. 1035 (stejně jako sousedního čp. 317/15) Wiehl spolupracoval při zpracování návrhu i stavbě s architektem Janem Zeyerem (spolupracovali v letech 1873–1880). Spolupráci na stavbě domu připomíná nad okny prvního patra tabulka s nápisem v latině HANC DOMUS AEDIFICAVERUNT ANT. WIEHL IOA ZEYER. MDCCCLXXVII (Tento dům postavili Ant. Wiehl a J. Zeyer. 1877). Fasáda domu je ukončená lunetovou římsou, jejíž lunety jsou zdobeny sgrafity. Lunetová římsa byla v polovině 70. let ojedinělé řešení a podle protokolu se nesetkalo s plným pochopením u stavební komise. Wiehl lunetovou římsu zapracoval do projektu až v průběhu stavby a inspiroval se Schwarzenberským palácem v Praze a jeho rekonstrukcí (1871) navrženou Josefem Schulzem. Ze spisu stavby plyne, že původní návrh byl magistrátem schválen 28. 8. 1876 a 14. 5. 1877 byl schválen dodatek se změnou\" \"...dům obdrží jiné průčelí s hlavní římsou mimoobyčejně konstruovanou, na traversy na cement klenutou...\"\". Antonín Wiehl architektonický návrh zpracoval jako svůj čtvrtý činžovní dům v Praze. V návrhu pouze vymezil plochu pro sgrafita a malby a svou představu o barvě a námětech a vlastní návrhy zpracovali malíř František Ženíšek a sochař Josef Václav Myslbek. se kterým Wiehl v sedmdesátých a osmdesátých letech spolupracoval na řadě projektů. Myslbek později v dopise Wiehlovi připomíná, jak jej při této pro Wiehla významné realizaci podporoval.< a svůj návrh na spolupríci na Riegrově pomníku uzavírá: \"\" … O to tebe prosí jeden z těch, který v ulici Poštovské pomáhal jednoho z těch 17 čuráčků škrábati\" \" Dům je považován za průlomový pro Wiehlův styl „české“ novorenesance a i pro motivy výzdoby. Architekt na domě poprvé uplatnil hladkou fasádu zdobenou sgrafitovými psaníčky. Na fasádě domu lze pozorovat odlišné zdroje inspirace a odlišnou návaznost na různé tradice. Mezi druhým a třetím patrem reprezentuje klasickou anticko-renesanční výzdobu sgrafitový pás, do kterého Myslbek navrhl jako reliéf pět medailonů s alegorickými postavami umění Malířství, Polyhymnie, Komedie, Architektura a Sochařství v klasickém renesančním pojetí. Naproti tomu domácí český prvek zastupuje sgrafitový vlys nad průčelím, který své motivy čerpá ze současnosti a který je zpracován nevázaně a s vtipem. Na výdobě pražských činžovních domů se tak poprvé objevují nevážná a intimní témata.\n\nO tom, že neobvyklé pojetí výzdoby domu vzbudilo pozornost a příznivý ohlas, svědčí názor historičky a etnografky Renáty Tyršové:\n\"„Stavby Antonínem Wiehlem vytvořené mají vždy zcela zvláštní a osobitý půvab svůj. Půvab ten nezáleží jen ve vynikajících vlastnostech architektonických, ale též ve výzdobě figurální, kterouž s vybraným vkusem a taktem pro ně si volívá. Je to vždy kus místní biografie, jenž v takové dekoraci sgraffitové, malířské neb sochařské se zračí. Také vlys sgraffitový, kterýž před několika roky prof. Ženíšek pro dům v Poštovské ulici komponoval, líčí nám výjevy z pražského života, zachycené s oním humorem neodolatelným, jehož přední podmínkou jest vnitřní pravda, druhou pak jistá míra idealisace, bez níž všední scény podobného druhu banálními by ostaly. Toto idealisování spočívá zde především v převedení na postavy dětské, čímž zároveň požadavkům dekorativním i zevním poměrům nízkého vlysovitého pruhu je vyhověno. Uprostřed vlysu svého uvádí nás umělec na stavbu domu. Zde vidíme architekta s dvěma přátely, zedníka za zády polírovými dýmku si cpoucího, řadu soudruhů v horlivé práci i roztomilou dělnici o lopatu opřenou. Po obou stranách lešení řadí se scény z pražské přítomnosti, jež snad za půl věku bude již minulostí pozapomenutou a za století kouskem kulturní\nhistorie. Hned na okraji zvěčnil Ženíšek marciální držení našich junáckých ostrostřelců. U brány, charakterisované výběrčím, kverlá mlékařka horlivě podezřelý obsah svých bandasek. Ovocnářka v babce pod slunečníkem usazená je skvostným exemplářem pražské hokyně, neméně pak obě klepny v malebných\nnedbalkách své živé sny po ránu si vyprávějící. Invalidu – flašinetáři je pendantem jiná charakteristická figura – uzenkář, závěrek tvoří sad na ostrově s mrzutým pensistou na lavičce a s dvojicí děvčátek z hudební školy se vracejících, jimž mladý pán rozkošně se dvoří, a konečně lodice „Blesku“, situaci domu poblíž řeky nám připomínající…“\"Wiehlův kolega architekt Jan Koula jeho úsilí definoval v roce 1883 ve Zprávách Spolku architektů jako „výklad o vývoji a stylu A. Wiehla“ ve \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj „sgrafitový domek“ v Poštovské ulici. Od té doby pilně sbíral památky naší renesance, studovala je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\" \" O uplatnění sgrafit referoval Jan Koula v článku „Domy pp.architektů V.Skučka a J.Zeyera“\n\nPro svou architektonickou hodnotu a význam v historii Prahy a její architektury je dům zapsán v Ústředním seznamu kulturních památek.\n\n\n\n\n"}
{"id": "1144881", "url": "https://cs.wikipedia.org/wiki?curid=1144881", "title": "Micpe Dani", "text": "Micpe Dani\n\nMicpe Dani ( מצפה דני, doslova „\"Daniho vyhlídka\"“) je izraelská osada neoficiálního charakteru (tzv. outpost) u osady Ma'ale Michmas na Západním břehu Jordánu v Oblastní radě Mate Binjamin.\n\nNachází se v nadmořské výšce cca 620 metrů na východním okraji hornatého hřbetu Samařska, který dál k východu prudce klesá do příkopové propadliny Jordánského údolí. Leží cca 14 kilometrů severovýchodně od historického jádra Jeruzalému, cca 10 kilometrů východně od Ramalláhu a cca 55 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí silnice 458 (tzv. Alonova silnice), jež probíhá po jejím západním okraji.\n\nMicpe Dani leží v řídce osídlené okrajové části Samařska, kde dominují nevelké židovské osady. 1 kilometr západním směrem leží mateřská osada Ma'ale Michmas.\n\nOsada je pojmenována podle Dannyho Freie z nedaleké osady Ma'ale Michmas, který byl v polovině 90. let zavražděn poté, co do osady pronikli teroristé.\n\nObyvatelé Ma'ale Michmas ihned po vraždě Dannyho Freie založili v lokalitě nynějšího Micpe Dani opěrný bod. Ten byl trvale osídlen v říjnu 1998, v den podpisu Memoranda od Wye River. Tehdy byly do lokality přivezeny dva obytné karavany. Usadil se zde Jicchak Sapir z Ma'ale Michmas. Po půl roce se k němu přidali další lidé.\n\nZpráva organizace Mír nyní z roku 2007 uvádí, že téměř 64 % osady stojí na pozemcích v soukromém vlastnictví Palestinců.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Micpe Dani samostatné členství v Oblastní radě Mate Binjamin. Roku 2007 je tu uváděno 76 trvale bydlících obyvatel. Internetový portál Oblastní rady Mate Binjamin zde eviduje 42 rodin.\n\n\n"}
{"id": "1144885", "url": "https://cs.wikipedia.org/wiki?curid=1144885", "title": "Congonhas", "text": "Congonhas\n\nCongonhas je brazilské město ve spolkovém státě Minas Gerais. Nachází se 90 km jižně od města Belo Horizonte. Nejvýznamnější a nejznámější budovou ve městě je zdejší rokokový svatostánek Bom Jesus, který je od roku 1985 zapsán na seznamu světového dědictví UNESCO.\n"}
{"id": "1144887", "url": "https://cs.wikipedia.org/wiki?curid=1144887", "title": "Stogovci (Apače)", "text": "Stogovci (Apače)\n\nStogovci je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 148 obyvatel.\n\nRozkládá se v Pomurském regionu na severovýchodě Slovinska. Její rozloha je 2,06 km² a rozkládá se v nadmořské výšce zhruba od 220 do 300 m. Obcí protéká malý potok s názvem Mlinski potok. Vesnice leží při silnici č.438 a je vzdálena asi 5,5 km západně od Apače, střediskové obce občiny.\nSousedními vesnicemi jsou: Spodnje Konjišče na severu, Drobtinci na východě, Grabe na jihu, Pogled, Podgorje a Spodnje Konjišče na západě.\n"}
{"id": "1144888", "url": "https://cs.wikipedia.org/wiki?curid=1144888", "title": "Thomas Digges", "text": "Thomas Digges\n\nThomas Digges (1546, Wootton – 24. srpna 1595, Londýn) byl anglický matematik a astronom. Jako první vyložil Koperníkův systém v angličtině, ale vyřadil myšlenku o pevné struktuře nehybných hvězd k předpokladu nekonečně mnoha hvězd v různých vzdálenostech. Jako první také objasnil paradox temné noční oblohy.\n\nNarodil se kolem roku 1546, byl synem Leonarda Diggese (1515–1559), matematika a inspektora a Bridget Wilfordové, dcery Thomase Wilforda, váženého pána z Hartridge v Cranbrooku v Kentu. Měl dva bratry, Jakuba a Daniela a tři sestry, Mary, která se provdala za Barbera. Anne, která se provdala za Williama Diggese a Sarah, která se provdala za Martina a poté za Johna Westona. Po smrti otce vyrůstal pod opatrováním Johna Dee, renesančního filozofa. V roce 1583 ho pozval lord Burghley s Johnem Chamberem a Henrym Savilem, aby se zúčastnil konference, která zvažovala, zda by měla Anglie přijmout gregoriánský kalendář, jak navrhl John Dee. Byl členem parlamentu pro Wallingford a také vojákem, bojoval ve válce proti Španělsku a Nizozemsku v letech 1586 až 1594.\n\nZemřel 24. srpna 1595. Jeho poslední vůle byla prokázána 1. září, výslovně z ní byli vyloučeni jeho bratři, James Digges a William Digges. Thomas byl pohřben v kněžišti kostela St. Mary Aldermanbury v Londýně.\n\nOženil se s Anne St. Leger (1555–1636), dcerou sira Warhama St. Legera a Ursuly Nevillové (zemřela 1575), která byla dcerou George Nevilla a Marie Staffordové. Ve své vůli jmenoval své dva syny, sira Dudleye Diggese (1583–1639), politika a státníka a Leonarda Diggese (1588–1635), básníka a dvě dcery Margaret a Ursulu. Po Thomasově smrti, se jeho manželka Anne provdala za Thomase Russela Alderminstera, kterého v roce 1616 pověřil William Shakespeare jako dozorce své vůle.\n\nThomas Digges se pokusil určit paralaxu supernovy 1572, pozorované Tycho Brahem, a dospěl k závěru, že musí být za oběžnou dráhou Měsíce. To bylo v rozporu se současným pohledem na vesmír, podle kterého se žádná změna nemohla uskutečnit u stálic.\n\nV roce 1576, vytvořil nové vydání almanachu svého otce, \"Předpovídání věčnosti\". Text, jenž napsal Leonard Digges pro třetí vydání 1556, byl ponechán beze změny. Ale Thomas přidal nové poznatky v několika přílohách. Nejzajímavější z nich byl \"popis Caelestialova tělesa podle nejlepší doktríny Pythágorijců\". Na rozdíl od Ptolemaiovy kosmologie, původní knihy svého otce, pojednával o kontroverzním a ještě málo známém Koperníkově heliocentrickém modelu vesmíru. Jednalo se o první vydání tohoto modelu v angličtině a je milníkem v popularizaci vědy. Z větší části byl dodatek jen volný překlad kapitol z Koperníkových knih do angličtiny. Thomas Digges šel dále, než Koperník, a byl prvním člověkem, který navrhl, že vesmír je nekonečný a obsahuje nekonečně mnoho hvězd.\n\nPodle astronoma Edwarda Roberta Harrisona:\n"}
{"id": "1144889", "url": "https://cs.wikipedia.org/wiki?curid=1144889", "title": "Stanice Pavlov", "text": "Stanice Pavlov\n\nStanice Pavlov je záchranná stanice pro hendikepované živočichy nacházející se v obci Pavlov nedaleko Ledče nad Sázavou. Stanice byla založená v roce 1989 pod původním názvem Stanice ochrany fauny v Pavlově Agenturou ochrany přírody a krajiny ČR, která byla zřizovatelem do roku 2009. Od téhož roku přešla stanice pod obecně prospěšnou společnost. Zakladateli obecně prospěšné společnosti jsou obec Pavlov, Ing. Václav Hlaváč a Ing. Jiří Hladovec.\n\nHlavním posláním záchranné stanice je přijímat a starat se o zraněná zvířata a případně mláďata, která potřebují pomoc. Dále zajišťuje environmentální výchovu vzdělávání a osvětu. Zapojuje se i do záchranných programů.\n\nV rámci areálu byla zrekonstruována vilka, která slouží mimo jiné jako ubytování.\n\n\n\n\n"}
{"id": "1144890", "url": "https://cs.wikipedia.org/wiki?curid=1144890", "title": "Saccoloma", "text": "Saccoloma\n\nSaccoloma je rod kapradin a jediný rod čeledi Saccolomataceae. Jsou to poměrně rozměrné pozemní kapradiny s jednoduše nebo vícenásobně zpeřenými listy a krátkými tlustými oddenky. Rod zahrnuje asi 12 druhů a je rozšířen v tropické Asii a Americe, v Oceánii a na Madagaskaru.\n\nZástupci rodu \"Saccoloma\" jsou pozemní kapradiny s tlustými, krátce plazivými až přímými oddenky. Oddenek je pokrytý šupinami i chlupy. Cévní svazky jsou jsou typu diktyostélé. Listy jsou velké, jednoduše nebo vícenásobně (až 5x) zpeřené, téměř nebo zcela lysé. Žilnatina je tvořena volnými, vidličnatými nebo nevětvenými žilkami. Cévní svazky v řapíku mají u všech druhů tvar písmene omega. Výtrusné kupky jsou umístěny na okraji nebo u okraje čepele, na koncích žilek. Jsou kryté kápovitými ostěrami. Spory jsou zaobleně čtyřhranné, triletní.\n\nRod \"Saccoloma\" zahrnuje asi 12 druhů. Je rozšířen v tropické Americe, Madagaskaru a Asii od Malajsie po Oceánii. Jsou to kapradiny vlhkých tropických pralesů. Nejvíce druhů se vyskytuje v tropické Asii. Na Madagaskaru roste jediný druh, \"S. henriettae\".\n\nPříbuzenské vztahy rodu \"Saccoloma\" byly delší čas nejasné a nejčastěji byl řazen do čeledi \"Denstaedtiaceae\". Odlišuje se zejména typem cévních svazků (solenostélé versus diktyostélé), krátkými až přímými oddenky a nečlánkovanými chlupy. Některé znaky, zejména stěna výtrusů a počet chromozómů, upomínají na čeleď \"Dicksoniaceae\".\n\nPodle výsledků fylogenetických studií jsou nejblíže příbuznými čeleděmi\n\"Cystodiaceae\", \"Lonchitidaceae\" a \"Lindsaeaceae\".\n\n"}
{"id": "1144895", "url": "https://cs.wikipedia.org/wiki?curid=1144895", "title": "Zámecké barokní divadlo v Českém Krumlově", "text": "Zámecké barokní divadlo v Českém Krumlově\n\nZámecké barokní divadlo v Českém Krumlově je součástí zámku Český Krumlov, s jehož hlavními budovami je propojeno Plášťovým mostem. Rozsahem vybavení a stavem zachování původního barokního divadla se jedná o přední památku svého druhu ve světovém měřítku. Divadlo a jeho vybavení je stejně jako celý zámek chráněno jako národní kulturní památka.\n\nDivadlo bylo původně vybudováno v roce 1682 za Jana Kristiána z Eggenbergu, kdy na zámku působila stálá profesionální hudební a herecká skupina. K repertoáru divadla patřila díla Lope de Vegy, Williama Shakespeara, Molièra, Jeana Racina, Pedro Calderóna de la Barca nebo Pierra Corneille.\n\nDnešní budova divadla pochází z přestavby v letech 1761–1762, kterou nechal provést Josef I. Adam ze Schwarzenbergu; autorství často uváděného Andrey Altomonta zatím není možné doložit. Vnitřní vybavení, malířská výzdoba hlediště i jeviště a soubor divadelních dekorací pochází z let 1766–1767. Ve druhé polovině 18. století zde Schwarzenbergové pořádali předsavení pro sebe a své přátele.\n\nV 19. století bylo divadlo využíváno jen příležitostně, většinou pro představení kočovných společností, a v roce 1898 bylo z bezpečnostních důvodů uzavřeno. Po dočasném užívání pro Jihočeský divadelní festival (1958–1966) bylo divadlo opět uzavřeno a od roku 1966 probíhaly restaurátorské práce. Od roku 1997 je divadlo zpřístupněno veřejnosti a je mu věnována samostatná prohlídková trasa.\n\nDivadelní fond zahrnuje kromě vlastní budovy stovky dekorací, kostýmů, rekvizit, osvětlovací a další techniku, orchestřiště, lavice v hledišti a také původní divadelní repertoár (libreta, scénáře, notový materiál).\n\nTento soubor tvoří unikátně dochovanou památku srovnatelnou v Evropě pouze s několika divadly, např. ve švédském královském paláci v Drottningholmu, divadlem královny ve Versailles a barokním divadlem v Bayreuthu, přičemž krumlovské divadlo je z nich v původní podobě nejzachovalejší.\n\n"}
{"id": "1144902", "url": "https://cs.wikipedia.org/wiki?curid=1144902", "title": "Ħamrun", "text": "Ħamrun\n\nĦamrun () je město v jižním regionu Malty. Obyvatelé jsou tradičně nazýváni \"Tas-Sikkina\" (doslovně 'ti co nosí nůž').\n"}
{"id": "1144905", "url": "https://cs.wikipedia.org/wiki?curid=1144905", "title": "Luigiho ostrov", "text": "Luigiho ostrov\n\nLuigiho ostrov () je arktický ostrov v souostroví Země Františka Josefa v Severním ledovém oceánu.\n\nNachází se na jihozápadě centrální části souostroví zvané Zichyho země. Jeho rozloha je 371 km² a nejvyšší bod dosahuje výšky 468 m n. m. Většinu ostrova pokrývá ledovcový příkrov. Dva úzké průlivy ho oddělují od Salisburyho ostrova na severu a Champova ostrova na východě.\n\nPojmenován byl po italském cestovateli, admirálu Ludvíku Amadeovi Savojsko-Aostském. Na západním cípu ostrova se nachází kolonie alkounů malých.\n"}
{"id": "1144906", "url": "https://cs.wikipedia.org/wiki?curid=1144906", "title": "Żebbuġ", "text": "Żebbuġ\n\nŻebbuġ (, ) je město v jižním regionu Malty, také známé jako Città Rohan. Je jedním z nejstarších měst v jižním regionu. Podle údajů z března 2014 zde žilo 11,903 obyvatel.\n"}
{"id": "1144907", "url": "https://cs.wikipedia.org/wiki?curid=1144907", "title": "Gautier Capuçon", "text": "Gautier Capuçon\n\nGautier Capuçon (3. září 1981 Chambéry) je francouzský violoncellista.\n\nNarodil se v savojském Chambéry jako nejmladší ze tří sourozenců. Jeho starším bratrem je houslista Renaud Capuçon.\n\nVe čtyřech se začal učit hře na violoncello, nejprve soukromě, pak na Národní hudební škole v Chambéry, kde absolvoval s první cenou ve hře na cello i na klavír.\n\nV Chambéry ho slyšela i Annie Cochetová-Zakineová, která ho vzala do Paříže a přihlásila do vyšší konzervatoře (CNR). Tu absolvoval v roce 1997 s první cenou. Následně se stal žákem Philippa Mullera na pařížské konzervatoři (CNSMP), kterou opět absolvoval s první cenou (2000). Nakonec ještě studoval u Heinricha Schiffa na Univerzitě hudebních a dramatických umění ve Vídni.\n\nV letech 1997 až 1998 působil v Orchestru mladých Evropského společenství a také v Mahlerově orchestru mladých, pod vedením např. Bernarda Haitinka, Pierre Bouleze nebo Claudia Abbada.\n\nPo ukončení studií se etabloval jako přední sólista. Se zájmem se ale věnuje také komorní hudbě, nezřídka společně se svým bratrem.\n\nCapuçonovým hlavním nástrojem je zapůjčené violoncello z roku 1701, které postavil Matteo Goffriller, dále hraje na nástroj od Josepha Contrerase z roku 1746 zapůjčený od BSI.\n\n\nGautier Capuçon má uzavřenou exkluzivní smlouvu s nakladatelstvím Virgin Classics. V roce 2015 také nahrával pro Erato. Nahrál koncerty Dvořáka (2009), Herberta (druhý), Haydna (komplet) a Šostakoviče (komplet), Brahmsův dvojkoncert, Čajkovského \"Variace na rokokové téma\", Prokofjevovu \"Sinfonii concertante\" a řadu komorních děl Ravela, Saint Saënse, Brahmse (klavírní tria), Schuberta, Faurého a dalších.\n\nJako častý host luganského festivalu Martha Argerich & Friends, pořádaného klavíristkou Marthou Argerichovou, také často účinkuje na nahrávkách živých koncertů této přehlídky vydávaných společností EMI.\n\n"}
{"id": "1144908", "url": "https://cs.wikipedia.org/wiki?curid=1144908", "title": "Plášťový most", "text": "Plášťový most\n\nPlášťový most (německy \"Mantelbrücke\") je součástí zámku Český Krumlov, kde spojuje Horní hrad s barokním zámeckým divadlem a V. nádvořím a zámeckou zahradou. Most je tvořen třemi patry oblouků s pilíři, otevřeným krytým patrem se sochařskou výzdobou a třemi uzavřenými patry se dvěma spojovacími chodbami.\n\nDolní chodba spojuje Maškarní sál se zámeckým divadlem, horní chodba zámeckou obrazárnu se zámeckou zahradou a pokračuje až do minoritského kláštera na Latránu.\n\nVe středověku zde byl vyhloubený příkop překlenutý lávkou s padacím mostem. Plášťový most zde byl vybudován postupně v letech 1686, 1707, 1748 a 1765.\n\nNa zděném zábradlí mostu stojí kopie barokních soch sv. Antonína Paduánského, sv. Felixe Kantaličského, sv. Václava a sv. Jana Nepomuckého. Originály soch jsou vystaveny v zámeckém lapidáriu.\n\n"}
{"id": "1144909", "url": "https://cs.wikipedia.org/wiki?curid=1144909", "title": "Wiener Neustadt (ostrov)", "text": "Wiener Neustadt (ostrov)\n\nOstrov Wiener Neustadt () je arktický ostrov v souostroví Země Františka Josefa v Severním ledovém oceánu. Nachází se na východě centrální části souostroví zvané Zichyho země. Jeho rozloha je 237 km² a nejvyšší bod dosahuje výšky 620 m n. m. Většinu ostrova pokrývá ledovcový příkrov. Na západě ho od Salisburyho a Zieglerova ostrova odděluje úzký \"Collinsonův průliv.\" Na severovýchodním cípu ostrova se nachází kolonie alkounů malých. Pojmenován byl rakousko-uherskou severopolární expedicí podle rakouského Vídeňského Nového Města.\n"}
{"id": "1144910", "url": "https://cs.wikipedia.org/wiki?curid=1144910", "title": "Għajnsielem", "text": "Għajnsielem\n\nGħajnsielem (, což znamená \"mírové jaro\") je obec a samosprávná oblast na jihovýchodním pobřeží ostrova Gozo na Maltě a patří do ní i celý ostrov Comino. Má přibližně 3 200 obyvatel (březen 2014) a je první obcí na ostrově Gozo, kterou projde návštěvník při plavbě na ostrov přes přístav Mġarr. Jeho jméno pochází z pramene, kolem kterého dal v roce 1700 Velmistr maltézského řádu Ramon Perellos y Roccaful postavit arkády, veřejný bazén a chrliče vody. K zajímavostem patří Lourdská kaple s ostrými věžemi, pod níž je ve velkém výklenku umístěna socha Panny Marie Lurdské. Zajímavá je i pevnost Fort Chambray s Farním kostelem.\n"}
{"id": "1144920", "url": "https://cs.wikipedia.org/wiki?curid=1144920", "title": "Lebeda (rod)", "text": "Lebeda (rod)\n\nLebeda (\"Atriplex\") je rozsáhlý rod čítající asi 300 druhů vyšších dvouděložných rostlin, které jsou jednoleté, víceleté, bylinné i keřovité a dorůstají do výšky od několika decimetrů po dva metry. Mívají mnoho drobných, nenápadných květů. Často mají lodyhy i listy pokryté drobnými stříbřitými či matně šedými chloupky nebo drobnými šupinkami.\n\nRod lebeda podle starších taxonomických systémů, založených hlavně na morfologii rostlin, příslušel do čeledi merlíkovitých (\"Chenopodiaceae\"). S nástupem nového taxonomického systému APG, založeného na molekulárně biologických metodách, byla v roce 2001 tato čeleď rekonstruována a vřazena do čeledi laskavcovitých (\"Amaranthaceae\") jako podčeleď merlíkové (\"Chenopodoideae\").\n\nMimo polárních oblastí se lebedy vyskytují po celé zeměkouli, nejvíce druhů roste v subtropech. Mnoho druhů je slanomilných nebo vlhkomilných a rostou ve slaných mokřinách, jiným se zase dobře daří v půdách suchých, zásaditých a chudých na živiny, jaké bývají v polopouštích.\n\nLebedy jsou byliny nebo keře, jež mohou být monokarpní (obvykle jednoleté byliny) nebo polykarpní (nejčastěji víceleté keře) a nejčastěji vyrůstají z hluboko sahajících kořenů. Listy jsou pouze lodyžní, někdy jsou u báze nahloučené, vyrůstají nejčastěji střídavě, řidčeji vstřícně nebo ve spirále. Jednoduché, mírně dužnaté listy jsou přisedlé nebo mají řapíky, jejich čepele jsou celokrajné, pilovité nebo lalokovité a mívají tvar podlouhlý, vejčitý, trojúhelníkovitý, kosníkovitý nebo hrálovitý.\n\nRostliny jsou často jednodomé či mnohomanželné (na jedné rostlině jsou květy jednopohlavné a zároveň i oboupohlavné), méně často se vyskytují dvoudomé. Jednotlivé stopkaté květy obvykle vyrůstají z paždí listů nahuštěné v klubkách nebo na koncích větví a vytvářejí terminální květenství. Samčí květy bez listenů mají troj- až pětičetná okvětí a stejný počet částečně srostlých tyčinek s prašníky. Samičí květy jsou většinou bez okvětí, mají jednodílný semeník a čnělku s dvojitou bliznou. Samičí květy bývají uzavřeny v páru různě tvarovaných listenců tvořících nad vznikajícím plodem krovky, které k osemení pevně přiléhají, ale nejsou přirostlé. K opylení květů dochází nejčastěji větrem a někdy i za pomoci hmyzu. Plody jsou nažky, které jsou u samičích květů hnědé, elipsovité nebo kulovité a jsou schopné okamžitě klíčit. Z oboupohlavných květu jsou někdy nažky rozdílné, bývají černé, mají čočkovitý tvar a jsou dormantní, vyklíčí až na jaře.\n\nLebedy se snadno rozšiřují semeny (nažkami), kterých rostliny vyprodukují veliká množství, za příhodných podmínek dokážou brzy zarůst velké plochy. Semena mají různou dobu dormance a většinou si podržují klíčivost po několik let. Víceleté rostliny lze navíc množit řízky.\n\nListy mladých rostlin mnoha bylinných druhů se připravují jako saláty nebo se upravují jako špenát. V evropských podmínkách to jsou např. lebeda lesklá, lebeda zahradní, lebeda rozkladitá a lebeda rozprostřená. Tyto rostliny téměř neobsahují kyselinu šťavelovou, a jsou proto ke konzumaci vhodnější než listy špenátu. Semena se nekonzumují. Vzrostlé rostliny jsou dobrým krmivem domácím i volně žijícím býložravcům, husté porosty vytrvalých rostlin zase skýtají vítaný úkryt drobným polní savcům i ptákům.\n\nNěkteré druhy, např. lebeda zahradní, se vyskytují v různých barevných formách (zelené, žluté nebo červené) a pěstují se i jako okrasné rostliny. Lebedy jako větrosnubné rostliny produkují veliké množství pylu a bývají společně s laskavci a merlíky častou příčinou pylové alergie.\n\nPři výrobě geneticky modifikované rýže, která má schopnost růst ve slanější vodě, byl do genomu rýže zabudován gen ze slanomilné lebedy gmelinovy. Podobné odolnosti se dosáhlo u rajčat nebo květáků použitím genu z lebedy zahradní.\n\nVelká rozmnožovací schopnost a nenáročnost na půdní podmínky je důvodem k tomu, že např. lebeda rozkladitá a lebeda hrálovitá jsou považovány za nepříjemný polní plevel, který ve vlhkých podmínkách silně zapleveluje okopaniny i obilniny.\n\nRod lebeda je tvořen asi 300 druhy, v české přírodě se vyskytuje trvale nebo jen přechodně těchto 11 druhů:\na jeden kříženec\n\nV Evropě dále vyrůstá ještě těchto 14 druhů:\na kříženec\n\nU některých druhů mohou jedinci v reakci na nepříznivé podmínky změnit pohlaví svých květů. Vytrvalá, keřovitá, suchomilná \"Atriplex canescens\" má na stanovišti asi 90 % rostlin, které dlouhodobě mají jen samčí nebo jen samičí květy, a 10 % se současně samčími i samičími květy. Po období mimořádně dlouho trvajícího sucha nebo abnormálně chladné zimy začnou v dalších vegetačních obdobích na některých původně samčích rostlinách trvale vyrůstat květy samičí.\n\n\n \n"}
{"id": "1144922", "url": "https://cs.wikipedia.org/wiki?curid=1144922", "title": "Kněžství (mormonismus)", "text": "Kněžství (mormonismus)\n\nKněžství je v mormonské teologii \"moc Boží, propůjčená lidem\", skrze niž je možné provádět nejen náboženské obřady, ale také zázraky.\n\nKněžství v sobě obsahuje rysy moci i autority. Je silou, skrze niž byl stvořen svět, skrze niž Mojžíšův bratr Áron prováděl kněžské obřady i silou, kterou Ježíš Kristus delegoval svým apoštolům a žákům, aby uzdravovali a vyháněli zlé duchy (Lukáš 9:1)\n\nAmerický teolog a zakladatel mormonského hnutí, Joseph Smith, v průběhu svého života učil o několika různých řádech kněžství. Přibližně rok před svou smrtí prorok Joseph Smith učil, že \"existují 3 veliké řády kněžství\". Tyto 3 řády reprezentují posvátnou trojici mocí a nezahrnují menší přídavky ke kněžství (jako například \"kněžství Elijášovo\").\n\nPrvním řádem kněžství je tzv. LÉVITSKÉ KNĚŽSTVÍ, nazývané také Áronovo. Toto kněžství vlastní moc k vnějším obřadům spásy a je předáváno bez přísahy (v Izraeli bylo předáváno pokrevně mezi Levity). Skrze Áronovu moc je možné konat křty, svatby pro živé nebo žehnat Večeři Páně (eucharistii). Obsahuje vše, co je nutné k \"časné spáse lidí\".\n\nÁronovo kněžství řídí úřady biskupa, kněze, učitele a jáhna.\n\nDruhým řádem kněžství je tzv. PATRIARCHÁLNÍ KNĚŽSTVÍ, nazývané také Abrahámovo. Toto kněžství vlastní moc k chrámovým obřadům exaltace a je předáváno s přísahou (ačkoliv mezi Semity bylo předáváno taktéž z otce na syna). Skrze Abrahámovu moc můžeme přijíat klíče Obdarování, tokeny kněžství, znamení kněžství, hesla kněžství, pravomoc k pravému řádu modliteb (tedy chrámovému modlitebnímu kruhu) a především schopnost \"kráčet s Bohem\" tak, jak to činil Abrahám v Bibli.\n\nAbrahámovo kněžství řídí úřad patriarchy.\n\nTřetím a nejvyšším řádem kněžství je podle Josepha Smithe tzv. KNEŽSTVÍ SYNA BOŽÍHO, nazývané Melchisedechovo. Toto kněžství vlastní moc k obřadům nebes a věčnému životu. Je předáváno s přísahou a je předáváno vkládáním rukou (ačkoliv někteří jedinci bylo vysvěceni přímo Bohem, viz Nauka a Smlouvy 84:12) Skrze Melchisedechovo kněžství můžeme předávat Dar Duch svatého, žehnat svatým olejem a pečetit k sobě živé členy rodiny na věčnost.\n\nMelchisedechovo kněžství řídí úřad staršího, sedmdesátníka, apoštola i proroka.\n\nUž samotný zakladatel mormonismu, Joseph Smith, učil své věřící o tom, jak ženy získají požehnání a dary kněžství k tomu, aby mohly léčit a vyhánět zlé duchy.Spolu s tím Joseph Smith vysvěcoval prezidenty a rádkyně ženských církevních sdružení, aby \"předsedaly církvi\" a učil, že ženám mají být dány úřady kněžství podle potřeby, jako například jáhen, učitel atd. Na setkáních Pomocného sdružení (ženská organizace v církvi - opak kněžkého kvóra, které je pro muže) schválil, aby ženy pomocí vkládání rukou na nemocné léčily.\n\nJeden ze Smithových spolu-vedoucích církve, Sidney Rigdon, tvrdil, že první ženou, která byla vysvěcena ke kněžství v moderní dispensaci, byla Josephova manželka Emma. Existuj záznamy o dalších ženách, které byly přijaty do Kvóra nositelů kněžství.\n\nV historických záznamech CJKSPD a Kristovy komunity je mnoho citací o ženském kněžství.\n\n\n\nJoseph Smith učil, že Pomocné sdružení má \"fungovat podle starověkého řádu kněžství\" a že se Pomocné sdružení stane \"královstvím nositelů kněžství jako za dnů Enocha a dnů apoštola Pavla\". Spolu s proroctvím předal Pomocnému sdružení kněžské klíče Království, aby mohly spolu se sdružením mužů \"odhalovat každou falešnost\" ve věcech víry.\n\nNejpočetnější mormonská církev v současné době, Církev Ježíše Krista Svatých Posledních dnů, uznává pouze Áronovo a Melchisedechovo kněžství, k němuž mohou bý vysvěcováni pouze muži. Až do roku 1978 platilo pravidlo, že lidé negroidního původu nemají právo nést kněžství. V současné době probíhá živá debata o vysvěcování žen ke kněžství, jak ukazuje přípd exkomunikované Kate Kelly.\n\n"}
{"id": "1144923", "url": "https://cs.wikipedia.org/wiki?curid=1144923", "title": "Jacob Arcadelt", "text": "Jacob Arcadelt\n\nJacob Arcadelt nebo Jacques Arcadelt (asi 1507 – 4. října 1568) byl franko-vlámský renesanční hudební skladatel.\n\nVelmi málo je známo o jeho původu a mládí. Na vlámský původ je usuzováno z pravopisu jeho jména. Mohl pocházet z blízkosti Lutychu nebo Namuru (dnes v Belgii). Ještě jako mladík se přestěhoval do Itálie. Koncem dvacátých let 16. století žil ve Florencii, a měl tedy příležitost se setkat s Philippem Verdelotem, který komponoval první madrigaly.\n\nV roce 1538 nebo těsně před tímto rokem přišel do Říma, kde získal angažmá v papežském sboru baziliky svatého Petra. V roce 1539 je uváděn jako kapelník Juliovy kapely jistý Jacobus Flandrus. Nelze však s jistotou říci, že jde o Jacoba Arcadelta. O několik měsíců později se stal členem sboru Sixtinské kaple, kde měl titul „magister puerorum“. Téhož roku publikoval nejméně čtyři knihy svých madrigalů. První z těchto sbírek dosáhla 45 vydání a stala se tak nejčastěji vydávanou sbírkou madrigalů té doby.\n\nArcadelt zůstal v Římě jako zpěvák v Sixtinské kapli až do roku 1551 z krátkou přestávkou v roce 1547, kdy byl na návštěvě Francie. V této době, patrně v roce 1542, se seznámil s Michelangelem, ale Arcadeltovo zhudebnění dvou Michelangelových sonetů zůstalo bez odezvy, patrně proto, že (jak plyne z Michelangelových dopisů) sochař sám sebe považoval za nemuzikálního a neschopného ocenit Arcadelovo dílo. Zaplatil však skladateli kusem saténu vhodným pro ušití dubletu.\n\nV roce 1551 Arcadelt opustil Itálii a vrátil se do Francie, kde pak prožil zbytek svého života. Za svého pobytu v Itálii složil přes 200 madrigalů. Ve Francii vstoupil v Lotrinsku do služeb kardinála Charlese de Guise. V roce 1557 publikoval sbírku mší dedikovanou svému novému zaměstnavateli. V této publikaci je zmiňován jako člen královské kapely, a tudíž musel sloužit jak králi Jindřichu II. (zemřel v roce 1559), tak jeho nástupcům Františku II. a Karlu IX.\n\nFrançois Rabelais zvěčnil Arcadelta v úvodu IV. dílu knihy Gargantua a Pantagruel, kde ho řadí mezi Clémenta Janequina a Claudina de Sermisy jako člena pěveckého sboru zpívajícího píseň, ve které se Priapos pyšní bohům na ostrově Olympus, jak defloroval svou nevěstu.\n\nBěhem své dlouhé hudební kariéry Arcadelt komponoval jak hudbu náboženskou, tak i světskou. Zanechal celkem 24 motet, 125 francouzských šansonů, přibližně 250 madrigalů (u cca padesáti je autorství nejisté), tři mše, třikrát Nářek Jeremiášův a tři Magnificat. Mnoho dalších madrigalů přežívá anonymně v různých sbírkách.\n\nModerní edice souhrného díla byla publikována v deseti svazcích v edici \"Corpus mensurabilis musicae\". První svazek obsahuje mše, 2. až 9. svazek světské skladby. Moteta a zbývající duchovní skladby jsou obsahem svazku 10.\n\nNásledující seznam obsahuje originální publikace.\nŘada dalších madrigalů je v obsažena v jiných sbírkách, resp. v rukopise (1537–1559)\n\n\n\n\n\n"}
{"id": "1144924", "url": "https://cs.wikipedia.org/wiki?curid=1144924", "title": "Koksovna Vítkovických železáren", "text": "Koksovna Vítkovických železáren\n\nKoksovna Vítkovických železáren se nacházela mezi Dolem Hlubina a vysokými pecemi Vítkovických železáren. Po ukončení provozu byl areál s objekty a technickým zařízením Dolu Hlubina s koksovnou a vysokými pecemi Vítkovických železáren prohlášen 10. dubna 2000 kulturní památkou ČR a v roce 2002 národní kulturní památkou ČR pro svou mimořádnou památkovou hodnotu.\n\nV září 1830 byla uvedena do provozu první pudlovací pec na výrobu svářkového železa s použitím černého kamenného uhlí z ostravských dolů. První vysoká pec, která byla plněna koksem, byla dána do provozu v roce 1836. První zmínky o výrobě koksu pocházejí z roku 1831 a 1836. Prvá výroba probíhala metodou přímého koksování v milířích, ale pro malý výtěžek tento způsob byl nahrazen výrobou v ohradových pecích (Schaumburské pec). V období 1848–1850 se udává 10 ohradových pecí. Poblíž vodního náhonu byly v roce 1835 vystavěny dvě baterie úlových pecí. V blízkosti dolu Hlubina se stavěly úlové koksovací pece, které současně sloužily k vytápění kotlů. V roce 1843 byly prodány S. M. Rothschildovi. Od roku 1873 koksovny přecházejí pod Vítkovickou horní a hutní společnost. 1859 do 1880 deset koksových pecí typu Dulait. V roce 1881 bylo využíváno 64 koksových baterií typu Gobiet. \n\nV roce 1860 byly uvedeny do provozu plamenné pece typu Francois-Gobiet. Koksovací komora, její stěny a dno, byla vyhřívána vlastním koksárenským plynem a hotový koks už byl mechanicky pomocí parního stroje vytlačován. V roce 1885 byly uvedeny do provozu koksárenské baterie systému Otto-Hoffmann. V prostoru dnešní válcovny trubek bylo postupně postaveno 60 koksárenských pecí s pěchovacín provozem baterie č. II. V roce 1889 dvě baterie s 90 koksovacími pecemi. Tyto pece už využívaly regenerační ohřev spalovacího vzduchu, umožňovaly zachytit vedlejší chemické produkty a vytvářet přebytky koksárenského plynu. Stabilizovalo se místo výstavby koksárenských baterií v technologickém toku mezi dolem Hlubina a vysokými pecemi. Vznikají nové chemické provozy na zpracování zachycených chemických produktů: dehtu, benzolu, fenolu, amoniaku (čpavku). \n\nV roce 1900 byla postavena nová úpravna uhlí, které bylo dodáváno z dolu Hlubina a Louis. V nové lokalitě technologického provozu (Dolní oblast Vítkovice) byly v roce 1900 uvedeny do provozu baterie soustavy Otto-Hoffman č. V a VI po 40 koksovacích komorách s pěchovacím provozem. Jejich činnost byla ukončena v roce 1919. V období 1909–1911 byly uvedeny tři baterie celkem s 129 koksovacími pecemi, jejichž provoz byl ukončen v období 1928–1929. Čtvrtá baterie soustavy Koppers se 40 koksárenskými pecemi byla postavena 1913 a její provoz ukončen v roce 1930. V roce 1929 byly instalovány zdokonalené plamenné pece soustavy Koppers na místě baterie č. 3 s 30 koksovacími pecemi, její provoz byl ukončen v roce 1961. V roce 1930 v místě baterií č. 1 a 2 byla baterie soustavy Koppers s 40 koksovými pecemi, její provoz ukončen v roce 1961. V tomtéž roce 1930 byla postavena v místě baterie č. 3 jedna baterie soustavy Otto s 35 pecemi se sypným provozem, její provoz byl ukončen v roce 1958. V roce 1944 bylo v činnosti 35 koksovacích pecí soustavy Otto z roku 1936 se sypným provozem a 70 koksovacích pecí soustavy Koppers z let 1929–1930 se sypným provozem. V roce 1961 proběhla přestavba koksárenských pecí soustavy Koppers (označované jako S1) u baterie č. IV s 34 koksovacími pecemi, v roce 1964 u koksárenské baterie č. V s 64 koksovacími pecemi. Zároveň s modernizací koksárenského provozu byly postaveny druhové zásobníky pro přípravu uhelné vsázky a postavena nová mlýnice uhlí. V roce 1976 byly v provozu koksovací baterie č. IV s 36 koksovými pecemi, sypným provozem a výkonem 16,6 tun na pec a den, koksovací baterie č. V s 64 koksovacími pecemi, sypným provozem a výkonem 16,6 tun na pec a den. Poslední opravy byly provedeny na koksárenské baterii č. IV v roce 1983 na č. Provoz koksovny byl ukončen v roce 1997. \n\nV roce 2002 byla demolována koksárenská baterie č. IV. Součástí areálu Dolních Vítkovic je zachována uhelná věž z roku 1929, koksárenská baterie č. V s komíny a dalšími technologickými zařízeními.\n\ndle\n\n\n\n"}
{"id": "1144929", "url": "https://cs.wikipedia.org/wiki?curid=1144929", "title": "Opera o komínku", "text": "Opera o komínku\n\nOpera o komínku, plným latinským názvem Opera bohemica de camino a caementariis luride aedificato, seu Pugna inter patrem familias et murarios (tj. \"Česká opera o komínku od kameníků špatně vystaveném aneb Boj pantátův se zedníky\" – překlad Jana Trojana) je jednoaktová česká zpěvohra. Její hudbu složil Karel Jan Loos, autor libreta není znám, stejně jako doba jejího vzniku, která je však limitována Loosovou smrtí roku 1772. Z pololidových českých zpěvoher 18. století je \"Opera o komínku\" v současnosti zřejmě nejznámější. Hrála se v nedávné minulosti také pod názvy \"O komínku zedníky laškovně nakřivo postaveném aneb Souboj pantátův se zedníky\", \"O komínku křivě postavením\", \"O komínku, zedníky žertovně nakřivo postaveném\", \"Opera česká o komínku\".\n\n\"Opera o komínku\" je nevelká zpěvohra zkomponovaná Karlem Loosem, dlouholetým varhaníkem a regenschorim kostela svatého Víta v Tuchoměřicích u tamější rezidence jezuitské staroměstské koleje. Opera má krátkou introdukci, tři árie, duet a závěrečný sbor (chorus), zpívaný všemi jednajícími postavami, všechny spojené recitativy. Autor textu je neznámý, ale jeho dílo je vtipné, prozrazuje znalost řemeslnického prostředí a parodicky využívají náboženské myšlenky o nestálosti světa k ospravedlnění nekvality své práce. Lidové výrazy jsou užívány umírněně a účinně, nevykazují žádné zvláštní konkrétní zabarvení. Hudba \"Opery o komínku\" blízká lidovému výrazu, vliv chrámové hudby, jejímž skladatelem Loos především byl, je poznat například v kontrapunktických figurách, které Loos svérázně využívá k podtržení komických momentů. Samotný operní žánr, konkrétně na italskou operu buffu, nejvýrazněji připomíná basová postava oklamaného pana domácího. Postava zednického pomocníka (přidavače) je komponována pro alt, tedy pro ženský nebo chlapecký hlas. Instrumentální doprovod je koncipován pro typický lidový trojhlas – dvoje housle a basso continuo (varhany, kontrabas, violoncello…).\n\nZ autorova zaměstnání, místa dochování skladby i latinského názvu a vsuvek lze usuzovat na to, že opera byla určena pro zábavu v klášterním prostředí, ale její nápěvy se odrazily v lidových písních, jak je ve své sbírce \"Nápěvy prostonárodních písní českých\" zachytil Karel Jaromír Erben – tanec \"Kominík\" zaznamenaný pod číslem 317 z Prácheňska cituje hned tři nápěvy z Loosovy opery. Jan Neruda jej zařadil do ústřední části taneční sestavy česká beseda.\n\n\"Opera o komínku\" se zachovala v podobě opisu hlasů zachovaném v archivu augustiniánského kláštera u sv. Tomáše v Brně. Upozornil na ni roku 1943 Bohumír Štědroň a roku 1958 ji vydal Jaroslav Pohanka v rámci \"Dějin české hudby v příkladech\", čímž usnadnil její provádění profesionálními i amatérskými hudebníky. Již roku 1948 byla její podstatná část nahrána firmou Supraphon jako 53. číslo sbírky \"Musicae bohemicae anthologia\", v roce 1967 pak Československá televize připravila televizní inscenaci opery režiséra Václava Hudečka – autorem hudby této verze však byl Václav Neumann – a roku 1968 natočil režisér Pavel Procházka loutkový film. Z profesionálních inscenací ze zmínit inscenaci ve Státním divadle Ostrava (1990), loutkovou inscenaci bratří Formanů v Divadle v Řeznické (1992), inscenaci Konzervatoře Brno (1999) nebo inscenaci souboru Ensemble Opera Diversa (2003).\n\n\nZedník a jeho pomocník dokončují stavbu hliněného komína (recitativ \"Stavíme, stavíme, tuším, že brzo dostavíme\"). Na své dílo nicméně hledí se skepsí – „špatné dílo my děláme“, komín se klátí a zedníkův pomocník by se vsadil, že se brzy skácí. Oba to však berou s filosofickým nadhledem – „na tom světě nic trvalého“ (duet \"Hlína, popel není pevnost, jež by mohla věčně státi\"). Zedník podpírá své dílo, které sám označuje za „příšeru“, a pomocníka zatím posílá za objednatelem díla, aby od něj rychle zinkasoval mzdu.\n\nOba řemeslníci odcházejí s potřebnými penězi a přitom prosí komín, aby alespoň ještě chvíli vydržel stát (árie pomocníka \"Již já peníze mám, to jest dobře\"). Ale už je dobíhá služka pana domácího a volá je zpátky – něco se stalo a pán se velmi zlobí. Zedníkův pomocník se správně dohaduje, že komín spadl. Domácí pán soptí na řemeslníky a jejich chatrné dílo (árie \"Co jste, vy zedníci! Jste vy řemesníci!\").\n\nZedník mu klidně vysvětluje, že na tomto světě je všeho do času, ani komín nemůže stát věčně (árie zedníka \"Jak na tom světě nic nemůže obstáti\"). Slibuje však hned, že vystaví nový komín, „jako valach silnej“ (závěrečný chorus \"Komín sem, komín tam, dyť zas jinej udělám!\").\n\n"}
{"id": "1144937", "url": "https://cs.wikipedia.org/wiki?curid=1144937", "title": "Community Shield 2015", "text": "Community Shield 2015\n\nFA Community Shield 2015 byl 93. ročník anglického fotbalového superpoháru, ve kterém se každoročně střetávají vítězové předešlého ročníku Premier League a FA Cupu. Utkání se zúčastnil Arsenal, vítěz FA Cupu 2014/15, a Chelsea, ligový mistr ze sezony 2014/15. Pro Arsenal byla účast v tomto ročníku celkem dvacátá první v jeho historii, kdežto Chelsea nastoupila k celkem jedenáctému utkání. Duel se uskutečnil 2. srpna 2015 na stadionu Wembley v Londýně, v jehož hledišti zápasu přihlíželo 85 437 diváků. Utkání skončilo výsledkem 1:0 ve prospěch Arsenalu, který se stal po čtrnácté ve své historii držitelem anglického superpoháru.\n\nV dresu Arsenalu debutoval český brankář Petr Čech, který do severolondýnského celku přestoupil před začátkem sezony právě z Chelsea. Kapitán mužstva Mikel Arteta a druhý nejlepší střelec předchozí sezony Olivier Giroud začali utkání na lavičce náhradníků. Chelsea nastoupila bez svého útočníka Diega Costy, kterého nahradil v základní jedenáctce Loïc Rémy. O jediný gól utkání se postaral v polovině prvního poločasu záložník Arsenalu Alex Oxlade-Chamberlain, díky čemuž jeho mužstvo dokázalo Chelsea porazit poprvé po více než třech letech a manažer Arsène Wenger zaznamenal první vítězství nad svým protějškem José Mourinhem.\n\nPrvním účastníkem superpohárového klání byla Chelsea, která si účast zajistila díky vítězství v předcházejícím ročníku Premier League. Pro klub to byl čtvrtý ligový titul za posledních deset let a třetí pod vedením manažera José Mourinha. Druhým týmem v tomto ročníku Community Shield byl Arsenal, jenž získal v sezoně 2014/15 FA Cup po výhře 4:0 ve finálovém utkání nad Aston Villou. Arsenal tak zaznamenal dvanáctou výhru v této pohárové soutěži a stal se historicky nejúspěšnějším týmem FA Cupu, když překonal dosavadní rekord Manchesteru United.\n\nChelsea se do Community Shield kvalifikovala pojedenácté ve své historii, předtím naposledy v roce 2012, kdy podlehla Manchesteru United. Vítězně z předchozích utkání vyšla čtyřikrát, a to v letech 1955, 2000, 2005 a 2009. Arsenal byl v této statistice úspěšnější. Tento ročník si na své konto připsal dvacátý první start a ve své historii pozvedl trofej již třináctkrát, naposledy v předchozím ročníku, kdy v utkání s Manchesterem City zvítězil 3:0. Oba kluby – Chelsea s Arsenalem – se v superpoháru střetly pouze jednou, a to v roce 2005, kdy zvítězila Chelsea 2:1. Do utkání v roce 2015 vstupovala Chelsea v roli favorita, neboť s Arsenalem naposledy prohrála roku 2011 a manažer Arsenalu Arsène Wenger nedokázal svého protějška José Mourinha porazit v žádném ze třinácti vzájemných zápasů. Mourinho před utkáním řekl novinářům, že by takovou sérii bez vítězství nad svým soupeřem nemohl tolerovat: „Chtěl bych na to znát odpověď, ne kvůli mentálnímu bloku, ale kvůli tomu, abych se pokusil nalézt řešení, které by pomohlo mému týmu to překonat – pokusit se najít jiný způsob, pokusit se najít důvody, proč vše jde vždycky proti mému týmu.“ V rozhovoru rovněž bagatelizoval významnost utkání, neboť jeho soupeř sice v předchozím roce vyhrál FA Cup, ale v lize skončil až na třetím místě.\n\nZápas byl v Anglii vysílán televizní stanicí BT Sport 2, která získala práva na vysílání anglického superpoháru v roce 2013. V České republice živý přenos zprostředkoval sportovní kanál Nova Sport.\n\nChelsea nastoupila v předpokládaném rozestavení 4-2-3-1 s ofenzivními záložníky Willianem a Edenem Hazardem, kteří měli za úkol podporovat osamoceného útočníka Loïca Rémyho, jenž v základní sestavě nahradil zraněného Diega Costu. Střed zálohy tvořilo duo Francesc Fàbregas a Nemanja Matić. Na postu stoperů nastoupili kapitán John Terry a Gary Cahill, jehož start byl podle manažerových slov nejistý. Arsenal v utkání zvolil stejné rozestavení jako Chelsea. Na hrotu operoval osamocený Theo Walcott, jenž byl ze zálohy podporován Mesutem Özilem hrajícím na pozici tvůrce hry. V předpokládané sestavě chyběl záložník Jack Wilshere, který si během tréninku poranil kotník. V nominaci rovněž absentoval nejlepší střelec předchozí sezony Alexis Sánchez, jenž měl kvůli reprezentačním povinnostem na Copa América prodlouženou dovolenou. Svůj debut v dresu Arsenalu si odbyl brankář Petr Čech, který do svého nového působiště zamířil před sezonou právě z Chelsea.\n\nOba týmy nastoupily do utkání ve své domácí sadě dresů, Chelsea v modré, a Arsenal v červeno bílé kombinaci. Hráči Chelsea, kteří hráli v prvním poločase při pohledu z hlavní tribuny zprava doleva, se postarali o rozehrání zápasu. Ihned po tomto aktu však Matić ztratil míč, který vybojoval Theo Walcott, a z následného útoku, jenž byl zakončen centrem do pokutového území, vzniklo první ohrožení branky Chelsea, které vyřešil vyboxováním míče brankář Courtois. Již na začátku utkání vznikly na obou stranách sporné situace. Nejprve byl v šesté minutě faulován na polovině Chelsea Francis Coquelin, avšak rozhodčí Anthony Taylor se rozhodl zákrok nepískat. Krátce poté byl v pokutovém území Arsenalu po kontaktu s Perem Mertesackerem sražen k zemi Cesc Fàbregas, ale i v tomto případě sudí hru nepřerušil. Chelsea postupně získala převahu v držení míče a vybojovala dva rohové kopy, avšak žádný z nich branku Petra Čecha neohrozil. V 17. minutě se při útočném průniku Nacha Monreala zranil obránce Chelsea Cahill, který se při odkopu balónu srazil se svým spoluhráčem a upadl tváří na zem, čímž si přivodil krvácení z nosu, což si vyžádalo ošetření klubovými lékaři. Ve 22. minutě byl faulován Santi Cazorla, a z následného přímého kopu ohrozil Courtoisovu branku Walcott.\n\nVe 24. minutě vstřelil Arsenal jediný gól utkání. Nejprve Walcott ze středu hřiště přihrál na pravou stranu pokutového území Oxlade-Chamberlainovi, který rychlým pohybem obehrál levého obránce Césara Azpilicuetu, a přesnou střelou do levého horního rohu překonal Thibauta Courtoise. Chelsea obdržela od Arsenalu první gól po více než pěti utkáních, konkrétně po 506 minutách. Většina akcí v prvním poločase byla vedena skrz střed hřiště, ve kterém se na straně Chelsea snažil udržovat tempo hry Fàbregas. Arsenal se naopak pokoušel donutit svého oponenta k přímějšímu stylu hry a při jeho ztrátách rychle přecházel do protiútoků. O vyrovnání se v 33. minutě pokusil střelou zdálky Ramires, ale jeho pokus těsně minul branku. Ramires se dostal k ohrožení branky ještě jednou, když po přihrávce od svého spoluhráče Rémyho hlavičkoval vysoko nad bránu. Arsenal se pokusil o navýšení skóré čtyři minuty před poločasem, kdy Alex Oxlade-Chamberlain našel svým centrem Monreala, který však hlavičkou mířil mimo branku.\n\nBěhem poločasové přestávky se manažer José Mourinho rozhodl pro střídání. Hrací plochu opustil Rémy, kterého nahradil Radamel Falcao, jenž se hned v 48. minutě uvedl zblokovanou střelou. V úvodu druhého poločasu si však více náznaků šancí vypracoval Arsenal. V 50. minutě se Santi Cazorla pokoušel přihrávkou nalézt Walcotta, ale obránci Chelsea ji zachytili. O dvě minuty později hledal Coquelin svým centrem za obranou linii Mesuta Özila, avšak přihrávka byla příliš dlouhá. V 53. minutě Chelsea provedla druhé střídání v utkání. Ze hřiště odešel Ramires, jehož nahradil jeho krajan Oscar. Blízko vyrovnání byla Chelsea v 61. minutě, kdy Fàbregas přesnou přihrávkou uvolnil svého spoluhráče Edena Hazarda, který se ocitl sám před Čechem, avšak svojí prudkou střelu poslal vysoko nad branku. První žlutou kartu utkání obdržel v 65. minutě Azpilicueta, který se držením za dres snažil zastavit rychlý útok Oxlade-Chamberlaina. V 69. minutě byl Azpilicueta vystřídán Kurtem Zoumou. O čtyři minuty dříve střídal poprvé i Arsenal. Ze hřiště odešel Theo Walcott, jehož nahradil Olivier Giroud.\n\nDalší výraznou šanci si Chelsea připsala z přímého kopu, který byl nařízen po Coquelinově faulu, ze nějž obdržel francouzský záložník žlutou kartu. Rozehrávky tohoto kopu se ujal Oscar a jeho střelu do levého horního rohu musel Petr Čech akrobatickým zákrokem vyrazit. V 74. minutě ohrozil bránu Arsenalu Zouma, který však svojí střelu hlavou umístil pouze doprostřed branky. Arsenal v rozmezí pěti minut vystřídal dva hráče. Nejdříve v 77. minutě posílil střed pole Mikel Arteta, který nahradil Oxlade-Chamberlaina, a následně v 82. minutě vystřídal Kieran Gibbs Mesuta Özila. Poslední výměnu hráčů provedla v 82. minutě i Chelsea, která se rozhodla posílit útok, a tak na hrací plochu přišel Victor Moses, jenž nahradil kapitána Johna Terryho. Mourinho tak zvolil hru s pouze třemi obránci. V 86. minutě si Arsenal připsal poslední velkou šanci utkání, když nejprve sám před gólmanem neuspěl Cazorla, a následující dorážka Aarona Ramseyho byla zblokována na roh. Rozhodčí Taylor k základní hrací době nastavil čtyři minuty, avšak skóre zápasu se již nezměnilo. Arsenal vyhrál 1:0 a získal Community Shield pro rok 2015.\n\nPo závěrečném hvizdu rozhodčího si manažeři obou celků Arsène Wenger a José Mourinho nepodali ruce. Mourinho následně po slavnostním předání medailí a vítězné trofeje pogratuloval jednotlivě všem hráčům Arsenalu, avšak Wenger se svému trenérskému protějšku vyhnul. Na následné dotazy směřující na tento incident Mourinho odpověděl: „Potřásl jsem si rukou s každým, kdo přímo přede mnou opouštěl schody.“ Wenger se k inkriminovanému okamžiku vyjádřil následovně: „Po dnešním utkání jsem si s pár lidmi potřásl rukou, není tu nic speciálního.“\nV pozápasovém rozhovoru Mourinho ocenil Arsenal za jeho defenzivní přístup a organizaci, avšak podle svých slov cítil, že lepší tým prohrál, neboť Chelsea si vypracovala více šancí a ukázala větší iniciativu. Podle něj Arsenal rezignoval na svojí útočnou filosofii a zaměřil se pouze na protiútoky. Wenger připustil, že jeho tým hrál opatrně, avšak odmítl výrok, podle kterého upustili od svého stylu hraní. „Zvládli jsme naše utkání díky jednotnosti a sounáležitosti, dobrému bránění a dobrému útočení,“ řekl Wenger. Manažer Arsenalu cítil, že vítězství nad Chelsea znamená pro jeho svěřence psychologickou vzpruhu před začátkem nové sezony. Naopak nepřikládal vůbec žádnou důležitost faktu, že poprvé ve své kariéře porazil tým svého protějška José Mourinha.\n\nOba manažeři se shodli na špatné kvalitě hrací plochy. Mourinho se o hřišti vyjádřil následovně: „Bylo katastrofální… příliš špatné a příliš pomalé.“ Mluvčí fotbalové asociace řekl: „Budeme i nadále zlepšovat kvalitu hřiště, v což máme plnou důvěru. Momentálně je to dané tím, že je hrací plocha kvůli letní koncertní sezoně a dřívějšímu startu fotbalové sezony méně vyzrálá, než bychom si přáli“.\n\nKapitán Chelsea John Terry byl výsledkem zklamán: „Nezáleží na tom, jestli se jedná o přátelské utkání či o Community Shield, jde o trofej.“ Při výčtu pozitiv utkání se zaměřil na zvyšující se kondici svých spoluhráčů. Zástupce kapitána Arsenalu Per Mertesacker byl potěšen s výkonem svého týmu a označil utkání za vrchol jejich předsezónní přípravy.\n\n"}
{"id": "1144939", "url": "https://cs.wikipedia.org/wiki?curid=1144939", "title": "Bapska", "text": "Bapska\n\nBapska (maďarsky Bábafalva, srbsky v cyrilici Бапска) je vesnice ve východním Chorvatsku, v regionu Srijem. Nachází se v nejvýchodnější části státu, v podhůří Frušky Gory. Administrativně spadá pod Vukovarsko-sremskou župu a općinu Ilok. V roce 2001 měla 1313 obyvatel, v roce 2011 počet obyvatel klesl na 940.\n\nVesnice je historicky poprvé připomínaná v roce 1332. Její dominantou je cihlový kostel zasvěcený sv. Marii, poničený v letech 1663-1664 a opět v roce 1991 během chorvatské války za nezávislost). V blízkosti vesnice se nachází archeologické naleziště, kde v letech 1911, 1938 a 1961 probíhalo několik průzkumů.\n\nBapska se v říjnu 2015 stala místem nekontrolovaného přecházení uprchlíků a ekonomických migrantů během evropské migrační krize. Důvodem, proč si uprchlíci vybrali obec Bapska byla skutečnost, že se balkánská trasa přesunula po výstavbě maďarského pohraničního plotu z Maďarska do Chorvatska a Slovinska a také skutečnost, že hlavní hraniční přechody byly striktně hlídány. Uprchlíci byli přiváženi do západosrbského města Šid autobusy ze záchytného centra v Preševu, a odtud pokračovali pěšky na sever přes vesnici Barkasovo na chorvatské území k Bapskoj.\n\nBapska ♦\nIlok ♦\nŠarengrad ♦\nMohovo \n"}
{"id": "1144941", "url": "https://cs.wikipedia.org/wiki?curid=1144941", "title": "Xgħajra", "text": "Xgħajra\n\nXgħajra () je městečko v jihovýchodním regionu Malty. Leží na pobřeží, na polovině cesty mezi Vallettou a Marsaskalou.\n"}
{"id": "1144943", "url": "https://cs.wikipedia.org/wiki?curid=1144943", "title": "Divadelní dekorace", "text": "Divadelní dekorace\n\nDivadelní dekorace je název pro prvky na jevišti, které tvoří divadelní scénu a mezi kterými se pohybují herci. Tradiční divadelní dekorace, jak se vyvinuly v barokním divadle, sestávají z bočních kulis, mezi kterými mohou procházet herci, a zadního prospektu (horizontu), který tvoří malované pozadí scény.\n\nDivadelním dekoracím se věnuje obor scénografie, který pracuje i s dalšími prvky vizuální stránky scény, jako jsou kostýmy a rekvizity.\n"}
{"id": "1144944", "url": "https://cs.wikipedia.org/wiki?curid=1144944", "title": "Jakob Beinhart", "text": "Jakob Beinhart\n\nJakob Beinhart, též Jakob Beynhard, Beynhardt, Peynhart, (* kolem 1460, Geislingen an der Steige, Würtembersko – kolem 1525, Wroclaw) byl pozdně gotický malíř a řezbář působící ve Wroclawi.\nJakob Beinhart dostal občanství Wroclawi 14. února 1483 a následujícího roku byl přijat do cechu sochařů a malířů. Později byl opakovaně zvolen hlavou cechu (1490–1517). Vlastnil řadu nemovitostí, zejména v obci Nowy Targ. Byl společensky činný, stal se kmotrem řady dětí a staral se o sirotky a vdovy po zemřelých členech cechu. Ve své dílně zaměstnal v letech 1483–1522 celkem 52 tovaryšů, včetně svých bratranců Antonia (1498), (1505) Caspara a Hanse (1506). Další pocházeli kromě Wroclawi také z Drážďan, Plzně nebo Varšavy. Jeho syn Christoff měl od roku 1521 vlastní sochařskou dílnu a roku 1525 převzal dílnu svého zemřelého otce. Zemřel kolem roku 1546.\n\nV Beinhartově dílně se vyškolil také Mistr olomouckých madon\n\nJakob Beinhart byl dobře obeznámen s jihoněmeckým (franckým) sochařstvím a patrně znal díla Veita Stosse v Norimberku a Krakově. Byl nejvýznamnějším slezským sochařem na přelomu 15. a 16. století.\n\nJediným Beinhartovým podepsaným dílem (\"\"Jacob Beynhart 1499\"\" na podstavci) je pískovcová socha Panny Marie s dítětem na severní stěně sakristie v kostele sv. Maří Magdalény ve Wroclawi (dnes kopie).\n\nZ oltáře sv. Lukáše ve Wroclawi se zachoval panel s řezbou ve vysokém reliéfu, který je nyní umístěn v Galerii středověkého umění ve Varšavském Národním muzeu. Uprostřed bohatě vybavené komory, s gotickou klenbou, pilířem a okny zasklenými malými kruhovými tabulkami, sedí sv. Lukáš a maluje Marii, která tká oděv. Malý Ježíš si hraje na podlaze mezi oběma hlavními figurami. Pod židlí sv. Lukáše je znázorněn jeden z jeho atributů - býk. Tematicky vychází Beinhartova řezba z některých děl nizozemských malířů (Sv. Lukáš malující Marii je znám z díla Rogier van der Weydena a Hanse Memlinga), kompozice je podobná Svaté rodině Veita Stosse.\nBeinhartova dílna dodala řadu oltářů do kostelů ve Slezsku a podobně jako dílna Tilmana Riemenschneidera je přestala polychromovat. Opuštěním polychromie soch se v době pozdní gotiky opticky sjednotil povrch řezby a bylo umožněno maximální znázornění detailů a šerosvitný efekt. V zájmu urychleného plnění objednávek došlo k zjednodušení tvůrčího postupu a některé kompozice se opakovaly. Řezby, které jsou dílem spolupracovníků, mají kolísavou kvalitu.\n\n\n"}
{"id": "1144945", "url": "https://cs.wikipedia.org/wiki?curid=1144945", "title": "Središče ob Dravi", "text": "Središče ob Dravi\n\nSredišče ob Dravi je vesnice ve východním Slovinsku, při hranici s Chorvatskem. Nachází se severně od řeky Drávy, na hlavní silnici, spojující města Čakovec (Chorvatsko) a Ormož (Slovinsko). Samo Središče ob Dravi mělo v roce 2002 2307 obyvatel. Je sídlem stejnojmenné občiny.\n\nObec je nejprve připomínána pod německým názvem \"Polstrau\" v roce 1433 jako tržiště. Na kopci nad ní se nacházel i hrad, který však zničili během četných nájezdů v 16. století Turci. V roce 1771 získaly domy v Središči ob Dravi systém domovních čísel. V 19. století pak ves získala i vlastní železniční trať, která spojuje město s nedalekým Chorvatskem.\n\nSredišče ob Dravi je posledním slovinským sídlem před hranicí s Chorvatskem. Z vesnice lze do Chorvatska cestovat pomocí silničního hraničního přechodu.\n\nV roce 2015 se Središče ob Dravi našlo na tzv. balkánské trase, po které směřovalo od poloviny října 2015 až několik tisíc uprchlíků a ekonomických migrantů ze zemí Blízkého východu do západní Evropy. V souvislosti s tím byl přerušen železniční provoz na trati, vedoucí přes Središče ob Dravi a na trati samotné byly postaveny zátarasy.\n\n"}
{"id": "1144956", "url": "https://cs.wikipedia.org/wiki?curid=1144956", "title": "Melania Trumpová", "text": "Melania Trumpová\n\nMelania Trumpová, (nepřechýleně Trump, rodným jménem Melanija Knavs, germanizováno: \"Melania Knauss\"; * 26. dubna 1970 Novo mesto) je bývalá slovinská modelka, návrhářka šperků a hodinek, která od ledna 2017 plní roli první dámy Spojených států amerických, jakožto manželka amerického prezidenta Donalda Trumpa.\n\nNarodila se v Novem mestě a vyrostla v Sevnici ve Slovinsku. Ve Spojených státech žije trvale od roku 2001 a americké občanství získala v procesu tzv. naturalizace v roce 2006. V lednu 2005 se provdala za realitního magnáta Donalda Trumpa. V evropské fázi modelingové kariéry ji zastupovaly agentury v Milánu a Paříži. Po přestěhování do New Yorku v roce 1996 byla její dráha spojena s agenturami Irene Marie Models a Trump Model Management.\n\nBěhem manželovy prezidentské kampaně v roce 2016 se charakterizovala jako „matka na plný úvazek“. Následně se stala druhou první dámou narozenou mimo území Spojených států a první naturalizovanou chotí amerického prezidenta. Po Jackie Kennedyové se této role ujala jako druhá římská katolička.\n\nNarodila se jako Melanija Knavsová roku 1970 v několikatisícovém Novem mestě ve Slovinsku, tehdejší svazové republice Socialistické federativní republiky Jugoslávie. Otec Viktor Knavs vedl prodejnu automobilů a motocyklů, provozovnu státem vlastněného výrobce vozidel. Pochází z města Radeče. Matka Amalija Knavsová (rozená Ulčniková) má kořeny ve vesnici Raka, ležící v občině Krško. Pracovala jako krejčová na konstrukci střihů oděvů v továrně dětského oblečení značky „Jutranjka“ v Sevnici. Melania Trumpová má starší sestru Ines a staršího polovičního bratra z otcova předchozího vztahu, s nímž se podle vlastního vyjádření nikdy nesetkala.\n\nAčkoli byla rodina římskokatolicky založena, její otec v souladu se svým závazkem k marxisticko-leninskému ateismu i přes nesouhlas příbuzných prosadil, aby dcera nebyla pokřtěna. Dětství prožila v činžovním domě v Sevnici, z něhož se během jejího dospívání rodina přestěhovala do dvoupodlažního domu v témže městě. \n\nJako středoškolská studentka bydlela v Lublani, kde absolvovala Střední školu designu a fotografování. Následně nastoupila ke studiu návrhářství a architektury na Lublaňské univerzitě, které po jednom roce opustila.\n\nModelingovou kariéru zahájila v šestnácti letech a o dva roky později podepsala smlouvu s milánskou agenturou. Po zanechání vysokoškolského studia pracovala jako modelka pro velké módní domy v Milánu a Paříži. Z evropského kontinentu se v roce 1996 přestěhovala do New Yorku. Spolupracovala s fotografy Helmutem Newtonem, Patrickem Demarchelierem či Mariem Testinem, a její fotografie byly uveřejněny na titulních stranách módních magazínů \"Vogue\", \"Harper's Bazaar\", \"Ocean Drive\", \"In Style\", \"New York Magazine\", \"Avenue\", \"Allure\", \"Vanity Fair\", \"Self\", \"Glamour\", \"GQ\", \"Elle\" a také na stránkách \"Sports Illustrated Swimsuit Issue 2000\". \n\nPodle deníku \"The Washington Post\" „\"byla její pověst sexuálně přitažlivé celebrity upevněna roku 2000 pózováním v lednovém čísle 'British GQ\"',“ v němž byla nasnímána jako „\"svůdně ležící na kožešině v Trumpově soukromém letadle\"“.\n\nPo boku Trumpa se objevila během jeho snahy získat nominaci v prezidentských volbách 2000 za Reformní stranu. Čtyři měsíce po sňatku, v květnu 2005, poskytli rozhovor v pořadu \"Larry King Live\" na CNN. Spolu s Barbarou Waltersovou moderovala několik dílů talk show \"The View\" na stanici ABC.\n\nV roce 2010 vytvořila vlastní kolekci hodin a klenotů „Melania™ Timepieces & Jewelry“, prodávanou na televizním kanálu QVC, a o tři roky později představila řadu krémů pleťové kosmetiky „Melania™ Caviar Complexe C6“, jíž prezentovala v reality show \"The Celebrity Apprentice\" a \"The View\".\n\nPoté, co v roce 1996 začala žít v New Yorku, potkala v září 1998 na večírku módního týdne \"Fashion Week\" realitního magnáta a miliardáře Donalda Trumpa. Jejich vztah se stal veřejně známým roku 1999 po rozhovoru v talk show \"The Howard Stern Show\" a další publicitu na sebe upoutal o pět let později, kdy Trump spustil televizní reality show orientovanou na podnikání \"The Apprentice\".\n\nZasnoubení proběhlo v roce 2004 a sňatek se odehrál 22. ledna 2005 při episkopálním obřadu v Bethesdě-by-the-Sea floridského Palm Beach, následován hostinou v tanečním sálu Trumpovy nemovistosti Mar-a-Lago.\n\nNa svatbě byly přítomny veřejně známé osobnosti: Rudy Giuliani, Heidi Klumová, P. Diddy, Shaquille O'Neal, Simon Cowell, či tehdejší demokratická senátorka Hillary Clintonová s bývalým prezidentem Billem Clintonem. Na oslavě zazpíval Billy Joel serenádu „Just the Way You Are“, s využitím upraveného nápěvu ze skladby „The Lady Is a Tramp“. Sňatek byl široce medializován.\n\nDo manželství se v roce 2006 narodil syn Barron William Trump. V manhattanském mrakodrapu Trump Tower obývá vlastní patro. Trumpová hovoří šesti jazyky: srbochorvatsky, anglicky, francouzsky, italsky, německy a rodnou slovinštinou.\n\nKdyž byla v listopadu 2015 dotázána na kampaň vedenou jejím manželem v rámci amerických prezidentských voleb 2016, odpověděla: „\"Podporuji ho, protože vím co bude dělat a co může učinit pro Ameriku. Miluje Američany a chce jim pomoci\".“ Během kampaně hrála relativně malou roli – atypickou pro manželky uchazečů o prezidentský úřad.\n\nV červenci 2016 byla její oficiální webová stránka přesměrována na doménu Trump.com. Na twitterovém účtu krok zdůvodnila neudržovaností stránky, která „zcela nereflektovala [její] tehdejší obchodní a profesionální zájmy“.\n\nNa republikánském nominačním sjezdu přednesla 18. července 2016 projev, jenž vyvolal kontroverzi z podezření plagiarismu, když obsahoval pasáže podobné v projevu Michelle Obamové na demokratickém národním sjezdu 2008, kde získal prezidentskou nominaci Barack Obama. Na dotaz ohledně autorství zareagovala slovy, že si jej napsala sama „jen s nejnutnější malou výpomocí“. O dva dny později přijala za sporné části odpovědnost Meredith McIverová, připravující Trumpovy texty a ghostwriterka několika jeho knih, s omlouvou za „zmatení“. Trumpová s ní před projevem procházela některé pasáže proslovů z minulosti, s nimiž se ztotožňovala. V důsledku desinterpretace pak McIverová měla vložit část těchto myšlenek do připravovaného projevu na sjezd, aniž tušila že se jedná o pasáže z vystoupení Obamové. Trumpova rodina následně odmítla navrhovanou rezignaci McIverové.\n\nRoli první dámy Spojených států amerických přijala 20. ledna 2017, kdy proběhla inaugurace jejího manžela Donalda Trumpa za amerického prezidenta, jakožto vítěze listopadových prezidentských voleb 2016. Stala se tak druhou ženou v této roli narozenou mimo území Spojených států po Louise Adamsové, choti prezidenta Johna Quincyho Adamse, která úlohu plnila mezi lety 1825–1829. Jedná se o první manželku prezidenta Spojených států, jež prošla procesem naturalizace a získala tak americké občanství. Rovněž je to poprvé, kdy rodnou řečí první dámy není angličtina, a poprvé, kdy žena v této pozici hovoří plynně více než dvěma jazyky.\n\nNa dotaz deníku \"The New York Times\" z roku 1999, jak by se chovala v roli první dámy, pokud by se její partner Donald Trump stal americkým prezidentem, tehdy ještě neprovdaná Melania Knaussová odpověděla: „\"Byla bych velmi tradicionalistická. Stejně jako Betty Fordová nebo Jackie Kennedyová. Podporovala bych ho\".” V listopadu 2016, tedy po zvolení svého manžela prezidentem, sdělila televizní stanici CNN, že má v plánu zaměřit se na pomoc ženám a dětem, bojovat s kyberšikanou zejména mezi nezletilými, stejně jako zlepšit kulturu sociálních médií zatíženou negativitou.\n\nS výškou 180 cm se stala jednou ze tří nejvyšších prvních dam, když její předchůdkyně v této roli Michelle Obamová a Eleanor Rooseveltová měly stejný vzrůst.\n\nJako první dáma Spojených států zůstala po inaguruaci manžela dočasně bydlet v newyorském mrakodrapu Trump Tower se synem Barronem Trumpem, který navštěvoval místní základní školu. Proto do ukončení školního roku nedošlo k přestěhování do Bílého domu, což nastalo až v první polovině června 2017. Novou školou se stalo privátní zařízení v Marylandu.\n\nV březnu 2017 začalo Slovinsko produkovat červené „víno první dámy“, v regionu blízkém jejímu původnímu domovu v Sevnici.\n\nU londýnského soudu zažalovala v únoru 2017 společnost Mail Media, vlastníka deníku \"Daily Mail\", o 150 milionů dolarů za újmu v článku ze srpna 2016, jenž uvedl, že během modelingové kariéry pracovala pro eskortní servis poskytující sexuální služby. \"Mail\" následně článek stáhl zpět a omluvil se. Výsledek soudního procesu v dubnu 2017 potvrdil, že nepravdivý článek „\"zasáhl nejcitlivější místa osobní integrity a důstojnosti poškozené\"“. Deník uhradil odškodnění 2,9 milionu dolarů a vydal omluvu „\"Uznáváme, že tato tvrzení o paní Trumpové nejsou pravdivá.\"“\n\nPrvní událostí odehrávající se v Bílém domě, kterou vedla, se 8. března 2017 stal slavnostní oběd v rámci Mezinárodního dne žen. Před přítomnými ženami hovořila o své životní zkušenosti z pohledu ženské imigrantky a aktivitách na poli genderové rovnosti ve Spojených státech i zahraničí, se zdůrazněním úlohy vzdělání jakožto nástroje v boji proti genderové nerovnosti.\n\nBěhem února 2017 vedla na floridském shromáždění v Melbourne přítomné přednesem otčenáše. V průběhu premiérové zahraniční cesty Donalda Trumpa ve druhé polovině května 2017, učinila při návštěvě Vatikánu prohlášení, že je katolička. Stala se tak první chotí amerického prezidenta římskokatolického vyznání po více než padesáti letech od Jacqueline Kennedyové Onassisové, manželky 35. prezidenta Johna F. Kennedyho.\n\n"}
{"id": "1144964", "url": "https://cs.wikipedia.org/wiki?curid=1144964", "title": "Nové české divadlo", "text": "Nové české divadlo\n\n__BEZOBSAHU__\n\nNové české divadlo byla jedna z pražských divadelních arén. Nacházela se na Vinohradech nedaleko zbořené Žitné brány na rohu dnešní Anglické a Škrétovy ulice. První představení proběhlo 6. srpna 1876. V aréně se hrálo pouze na jaře a na podzim. Po zprovoznění Národního divadla v roce 1883 byl provoz zde ukončen. V roce 1885 byla budova zbořena. Na jejím místě stojí dům s kavárnou a restaurací Demínka.\n\nDivadelní budovu postavilo \"Konsorcium královského českého zemského divadla\", autorem stavby byl Antonín Baum. Oponu vytvořil Carlo Brioschi\n\n\n"}
{"id": "1144966", "url": "https://cs.wikipedia.org/wiki?curid=1144966", "title": "Christian von Stetten", "text": "Christian von Stetten\n\nChristian svobodný pán von Stetten (* 24. červenec 1970 Stuttgart) je německý podnikatel a politik ze strany Křesťanskodemokratická unie\n\nChristian von Stetten se narodil ve Stuttgartu Wolfgangovi von Stetten a jeho manželce Silvii. Má dva mladší sourozence, Richarda (*1971) a Franzisku (*1977). Z otcovy strany jsou zástupci 30. generace šlechtického rodu Stettenů od roku 1098. Kromě německého občanství má po matce také švýcarské občanství.\n\nPo absolvování střední školy v Öhringenu a základní vojenské služby studoval podnikové hospodářství na Mannheimské univerzitě a Vyšší odborné škole v Heilbronnu.\n\nUž během studií začal podnikat.\n\nV roce 1986 vstoupil do Mladých křesťanských demokratů v Hohenlohe, v letech 1990 až 1999 byl okresním předsedou této mládežnické organizace Křesťanskodemokratické unie. V letech 1994 až 2002 patřil k jejímu zemskému vedení v Bádensku-Württembersku.\n\nPo spolkových volbách v roce 2002 se stal poprvé poslancem Spolkového sněmu, kterým zůstal i po volbách v letech 2005, 2009 a 2013.\n\nV otázce dluhové krize v Řecku se v letech 2012-2015 dlouhodobě názorově neshodl s vedením své strany, když deklaroval jako možné řešení odchod Řecka z Eurozóny.\n"}
{"id": "1144967", "url": "https://cs.wikipedia.org/wiki?curid=1144967", "title": "Vlastimil Molnár", "text": "Vlastimil Molnár\n\nVlastimil Molnár (* září 1966) je bývalý československý fotbalista, záložník.\n\nV československé lize hrál za TJ Vítkovice. Nastoupil ve 25 ligových utkáních. Ve druhé nejvyšší soutěži hrál i za SFC Opava.\n\n"}
{"id": "1144968", "url": "https://cs.wikipedia.org/wiki?curid=1144968", "title": "Muhammad Badžádí", "text": "Muhammad Badžádí\n\nMuhammad Badžádí (1980/1981 nebo 1977/1978\n) je saúdskoarabský aktivista, usilující o zlepšení stavu lidských práv v zemi. Je spoluzakladatelem \"Svazu pro civilní a politická práva\". \n\nPoprvé byl zatčen v roce 2007, znovu během Arabského jara v roce 2011. V březnu 2015 byl odsouzen k desetiletému trestu, z toho k pěti letům nepodmíněně. Měl se provinit tím, že zajišťoval zakázané knihy, organizoval manifestace příbuzných vězňů a šířil dokumenty, vedoucí k narušování veřejného pořádku.\n\n"}
{"id": "1144970", "url": "https://cs.wikipedia.org/wiki?curid=1144970", "title": "Jiří Salapatek", "text": "Jiří Salapatek\n\nJiří Salapatek (* 27. června 1964) je bývalý český fotbalista, útočník.\n\nV československé lize hrál za TJ Vítkovice. Nastoupil v 11 ligových utkáních. Ve druhé nejvyšší soutěži hrál i za ŽD Bohumín.\n\n"}
{"id": "1144971", "url": "https://cs.wikipedia.org/wiki?curid=1144971", "title": "Migron", "text": "Migron\n\nMigron ( מגרון, v nynější lokalitě též Giv'at ha-Jekev, גבעת היקב, doslova \"Vinařský vrch\") je izraelská osada neoficiálního charakteru (tzv. outpost) u osady Kochav Ja'akov na Západním břehu Jordánu v Oblastní radě Mate Binjamin, která byla roku 2012 z právních důvodů vysídlena izraelskými úřady a následně postavena v nové lokalitě cca 2 kilometry jižně od původního místa.\n\nNachází se v nadmořské výšce cca 590 metrů na jihovýchodním okraji hornatého hřbetu Samařska, který dál k východu prudce klesá do příkopové propadliny Jordánského údolí. Leží cca 11 kilometrů severoseverovýchodně od historického jádra Jeruzalému, cca 6 kilometrů jihovýchodně od Ramalláhu a cca 50 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí dálnice 60, která probíhá po jejím východním okraji. Jižně od osady prochází východozápadním směrem místní komunikace obsluhující velkou osadu Kochav Ja'akov a Psagot.\n\nMigron leží v hustě osídlené části Samařska, kde se střídají palestinská sídla a židovské osady. Necelé 2 kilometry západním směrem leží lidnatá osada Kochav Ja'akov.\n\nNázev osady odkazuje na biblickou lokalitu z 1. knihy Samuelovy 14,2 - „\"Saul se usadil na úpatí pahorku pod granátovníkem v Migrónu\"“, a z Knihy Izajáš 10,28 - „\"Už táhne na Aját, prošel Migrónem a zbroj si v Michmásu složil\"“.\n\nMigron vznikl v měsíci ijar židovského roku 5759 (jaro 1999), kdy se několik mladých Židů usadilo v této lokalitě. Po několika měsících se k nim připojily další rodiny a během krátké doby zde vznikla početná osada.\nPo tomto počátečním provizorním stádiu byl opětovně Migron založen roku 2001.\n\nKomunita ale od počátku čelila právním sporům okolo pozemkové držby. V roce 2006 se skupina Palestinců a zástupci izraelských mírových aktivistů obrátili na nejvyšší soud. Zpráva organizace Mír nyní z roku 2007 uváděla, že 100 % plochy osady stálo na pozemcích v soukromém vlastnictví Palestinců. Když se právní kontroverze stupňovaly a osada čelila tlaku na vyklizení, místní obyvatelé argumentovali tím, že vznik Migronu probíhal počátkem 21. století s vědomím a podporou tehdejšího předsedy vlády Ariela Šarona a ministra obrany Benjamina Ben Eliezera. Vláda do Migronu investovala několik milionů šekelů. Zároveň zpochybňovali, že by vesnice vznikla na soukromé palestinské půdě a místo toho tvrdili, že jde o řádně vykoupené parcely.\n\nNa podporu osadníků z Migronu vystupovala řada osobností, ale Nejvyšší soud Státu Izrael nakonec definitivně rozhodl, že vesnice musí být vyklizena. K evakuaci došlo 2. září 2012 a většina zástavby byla zbořena.\n\nSouběžně s demolicí původní osady rozhodla izraelská vláda o zřízení Migronu v nové lokalitě, nyní jako plánovitě budované osady na pozemcích, které nejsou nárokovány soukromými palestinskými majiteli. Jde o svažitý pozemek (cca 2 kilometry jižně od původní lokality) poblíž stávajícího areálu vinařství a čerpací stanice, mezi palestinským městem Mukhmas a židovskou osadou Kochav Ja'akov. Tato nová lokalita se nazývá rovněž Giv'at ha-Jekev (גבעת היקב). Stavební práce tu začaly počátkem dubna 2012. Zástavba sestává z několika desítek montovaných domů.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Migron samostatné členství v Oblastní radě Mate Binjamin. Roku 2007 bylo v původním Migronu uváděno 322 trvale bydlících obyvatel, čímž šlo o nejlidnatější neautorizovanou židovskou osadu na Západním břehu Jordánu. Internetový portál Oblastní rady Mate Binjamin zde eviduje 49 rodin a několik dalších jednotlivců.\n\n\n"}
{"id": "1144977", "url": "https://cs.wikipedia.org/wiki?curid=1144977", "title": "Charaša", "text": "Charaša\n\nCharaša, též Chareša ( חרשה), je izraelská osada neoficiálního charakteru (tzv. outpost) v sídelním bloku u osady Talmon (tzv. Guš Talmonim) na Západním břehu Jordánu v Oblastní radě Mate Binjamin.\n\nNachází se v nadmořské výšce cca 760 metrů na jihozápadním okraji hornatého hřbetu Samařska. Leží cca 20 kilometrů severozápadně od historického jádra Jeruzalému, cca 7 kilometrů severozápadně od Ramalláhu a cca 38 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí silnice 450, jež probíhá po jejím západním okraji a propojuje jednotlivá sídla v bloku Talmon.\n\nCharaša leží v hustě osídlené centrální části Samařska, kde se střídají palestinská sídla a židovské osady. Nachází se na východním okraji bloku Talmon, který tvoří územně souvislá síť židovských osad, zatímco dál k východu dominuje arabské osídlení.\n\nCharaša byla založena v lednu 1997. Za jejím vznikem stála skupina mladých mužů z ješivy Merkaz ha-rav. Zástavba zpočátku sestávala z provizorních karavanů, osadníci čelili drsnému podnebí a absenci zpevněné příjezdové cesty. Vznik osady podporoval tehdejší zástupce náčelníka generálního štábu izraelské armády Moše Ja'alon, který vnímal lokalitu jako strategicky významnou. Význam vyvýšené lokality oceňoval i Ariel Šaron, který při cestě po okolí Talmonu doporučil zahájit její osidlování, nejprve prostřednictvím výstavby vodárenského zařízení s trvalou osádkou.\n\nZpráva organizace Mír nyní z roku 2007 uvádí, že téměř 100 % osady stojí na pozemcích v soukromém vlastnictví Palestinců. Za vlády Ehuda Baraka čelila osada hrozbě vysídlení, později došlo k dohodě s vládou o oficiálním schválení existence osady. Ve vesnici je k dispozici synagoga, mikve, mateřská škola, knihovna a obchod se smíšeným zbožím.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Charaša samostatné členství v Oblastní radě Mate Binjamin. Roku 2007 je tu uváděno 120 trvale bydlících obyvatel. Internetový portál Oblastní rady Mate Binjamin zde eviduje 50 rodin.\n\n\n"}
{"id": "1144981", "url": "https://cs.wikipedia.org/wiki?curid=1144981", "title": "Významný krajinný prvek v Česku", "text": "Významný krajinný prvek v Česku\n\nVýznamný krajinný prvek v Česku (VKP) je ekologicky, geomorfologicky nebo esteticky hodnotná část krajiny, která utváří její typický vzhled nebo přispívá k udržení její stability. Významnými krajinnými prvky jsou ze zákona (\"ex lege\") všechny lesy, rašeliniště, vodní toky, rybníky, jezera a údolní nivy. Dále jsou jimi jiné části krajiny, které jako významný krajinný prvek zaregistruje pověřený obecní úřad (jakožto místně příslušný orgán ochrany přírody), zejména mokřady, stepní trávníky, remízky, meze, trvalé travní plochy, naleziště nerostů a zkamenělin, umělé i přirozené skalní útvary, výchozy a odkryvy. Mohou to být i cenné plochy porostů, sídelních útvarů včetně historických zahrad a parků. Nejde však nikdy o jinak chráněnou část přírody, jako jsou například zvláště chráněná území nebo památné stromy, i když strom, který není památným stromem, takto chráněn být může.\n\nRegistrace VKP se provádí zápisem do seznamu, zápis obsahuje soupis katastrálních území a výčet dotčených parcel s uvedením jejich vlastníků a nájemců, stručnou charakteristiku, doklad o oznámení, popřípadě o výsledku zrušení a zákres v mapách přiměřeného měřítka. Podnět k registraci VKP může podat kdokoliv.\n\nOchranu VKP stanoví v České republice primárně zákon č. 114/1992 Sb., o ochraně přírody a krajiny (zejména ustanovení § 4 odst. 2, § 6 a § 88). Jde o nástroj tzv. obecné ochrany přírody. Zasáhne-li do významného krajinného prvku škodlivě a bez souhlasu orgánu ochrany přírody podnikatel (např. umístěním stavby, změnou kultury či odvodněním pozemku, příp. jinou pozemkovou úpravou, úpravou vodního toku či nádrže nebo těžbou nerostů) může mu být za takový přestupek uložena pokuta až do výše 1 000 000 Kč, jestliže by jej ale závažně poškodil nebo dokonce zničil, až do výše 2 000 000 Kč. Závažné poškození či dokonce zničení je navíc zároveň trestným činem \"Poškození chráněných částí přírody\" (§ 301 trestního zákoníku), za který hrozí trest odnětí svobody až na tři léta, zákaz činnosti nebo propadnutí věci nebo jiné majetkové hodnoty.\n"}
{"id": "1144985", "url": "https://cs.wikipedia.org/wiki?curid=1144985", "title": "José Inzenga", "text": "José Inzenga\n\nJosé Inzenga y Castellanos, psán také Ynzenga (3. června 1828 Madrid – 28. června 1891) byl španělský skladatel zarzuel a folklorista.\n\nInzenga byl synem italského zpěváka Angela Inzengy a Felicie Castellanos. První hudební lekce dostal od svého otce. Později studoval hru na klavír a kompozici na Královské konzervatoři v Madridu u Pedro Albénize. Svým talentem zaujal vévodu Osunu, Mariano Tellez Girón, který mu poskytl stipendium, aby mohl pokračovat ve studiu v Paříži. V roce 1846 získal na konzervatoři ceny za hru na klavír a za harmonii.\n\nRevoluce v roce 1848 ho donutila k návratu do Madridu. Připojil se ke skupině skladatelů, kteří hodlali oživit typicky španělskou formu operety – zarzuelu. Mezi jinými byli členy této skupiny skladatelé Francisco Asenjo Barbieri, Cristóbal Oudrid, Rafael Hernando a Joaquín Gaztambide. V létě roku 1851 založili Společnost pro pěstování zarzuely (\"Sociedad artistica para el cultivo de la Zarzuela\"). V letech 1850–1851 komponovali díla sestavená z árií jednotlivých spolupracovníků.\n\nKromě toho stál u zrodu časopisu \"Gazeta Musical\" a společnosti \"Sociedad Artístico Musical de Socorros Mutuos\" určené k šíření symfonické a komorní hudby ve Španělsku. Spolupracoval při založení divadel \"Teatro del Circo\" a \"Teatro de la Zarzuela\".\n\nKromě toho působil jako učitel zpěvu na madridské konzervatoři a zabýval se španělským folklorem. Vydal sbírku španělských lidových písní s názvem Ecos de España (Ozvěny Španělska). Ve čtyřech knihách shromáždil lidové písně Galicie, Valencie, Murcie a Asturie. Z této sbírky později čerpal Nikolaj Andrejevič Rimskij-Korsakov při kompozici \"Španělského capriccia\".\n\nNapsal rovněž učebnici klavírního doprovodu \"Arte de acompañar al piano\", studii a katolické chrámové hudbě a autobiografickou knihu o svých cestách do Itálie \"Impresiones de un artista en Italia\"\n\n\n\n"}
{"id": "1144988", "url": "https://cs.wikipedia.org/wiki?curid=1144988", "title": "Zajit Ra'anan", "text": "Zajit Ra'anan\n\nZajit Ra'anan ( זית רענן) je izraelská osada neoficiálního charakteru (tzv. outpost) v sídelním bloku u osady Talmon (tzv. Guš Talmonim) na Západním břehu Jordánu v Oblastní radě Mate Binjamin.\n\nNachází se v nadmořské výšce cca 560 metrů na jihozápadním okraji hornatého hřbetu Samařska. Leží cca 22 kilometrů severozápadně od historického jádra Jeruzalému, cca 10 kilometrů severozápadně od Ramalláhu a cca 35 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí silnice 450, jež probíhá po jejím severním okraji a propojuje jednotlivá sídla v bloku Talmon.\n\nZajit Ra'anan leží v hustě osídlené centrální části Samařska, kde se střídají palestinská sídla a židovské osady. Nachází se na západním okraji bloku Talmon, který tvoří územně souvislá síť židovských osad.\n\nOsada je pojmenována podle rabína Šlomo Ra'anana, který byl zabit při teroristickém útoku. Odkazuje zároveň na biblický citát z Knihy Jeremjáš 11,16 - „\"Zelenající se olivou, krásnou a s nádherným ovocem, tě nazval Hospodin\"“,\n\nMyšlenka na vznik nové osady se začala rodit již v létě roku 1997 po zavraždění rabína Šlomo Ra'anana. Jeho dcera Cipi Šliselová (ציפי שליסל), která žila v nedaleké osadě Nerija začala plánovat osídlení nové lokality na počest zemřelého otce. Zajit Ra'anan byl založen v březnu 1999, kdy se zde usadily první dvě rodiny, které zpočátku žily v těžkých provizorních podmínkách.\n\nZpráva organizace Mír nyní z roku 2007 uvádí, že téměř 53 % osady stojí na pozemcích v soukromém vlastnictví Palestinců.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Zajit Ra'anan samostatné členství v Oblastní radě Mate Binjamin. Roku 2007 je tu uváděno 40 trvale bydlících obyvatel. Internetový portál Rady Ješa zde eviduje 20 rodin.\n\n\n"}
{"id": "1144990", "url": "https://cs.wikipedia.org/wiki?curid=1144990", "title": "Památný strom v Česku", "text": "Památný strom v Česku\n\nPamátný strom je v České republice oficiální označení pro mimořádně významné stromy, jejich skupiny a stromořadí, které byly za památné vyhlášeny postupem podle zákona o ochraně přírody a krajiny. Označují se tabulí s malým státním znakem ČR, zpravidla na stojanu poblíž paty stromu.\n\nSoučasný přístup k památným stromům v České republice se výrazně liší oproti přístupu v ostatních zemích. To je do značné míry dáno několika specifiky historického vývoje na našem území.\n\nKeltové i staří Slované ctili stromy, pro Kelty byl posvátným stromem dub, pro Slovany všechny staré stromy (na českém území dub i lípa, které ve zdejším podnebí dosahují nejvyššího vzrůstu a věku). Tradičním zvykem, jehož původ ale není zcela jasný, bylo vysazování tzv. rodových lip. Strom byl zasazen při založení statku nebo narození prvního syna a věřilo se, že bude statek chránit. Protože měly symbolický charakter, nebyly kácené a dožívaly se velmi vysokého věku. Stín jejich koruny se stával místem, kde se setkávali sousedé a řešili problémy všedního života.\n\nDalším důležitým historickým momentem byla doba husitství. Mistr Jan Hus, který pro konflikt s církví nemohl působit v kostelech a kaplích, obcházel kraj a kázal pod širým nebem, často na vsích ve stínu starých rodových lip. Lidé, kteří byli obvykle Husovým názorům nakloněni, tyto lípy ctili a příběh o Husově návštěvě se předával z generace na generaci (Husova lípa v Chlístově, Sudslavická lípa). Po upálení roku 1415 byly podle pověstí na mistrovu upomínku další lípy vysazeny (Vlásenická lípa).\n\nSe starými stromy (obzvláště duby a lipami) bývá spojován vojevůdce Jan Žižka. Husitská vojska často tábořila poblíž vzrostlých stromů, které tehdy fungovaly jako orientační body (neboli směrníky). Protože byly tyto výpravy pro prostý lid ojedinělou událostí, vyprávělo se o nich dalším generacím a identifikátorem místa příběhů se stal strom (Žižkův dub v Náměšti, Žižkova lípa v Nejepíně, Žižkův dub u Lichnice). Dnes je se Žižkovou činností (ať už podle pověstí nebo skutečnosti) spojováno přes 80 památných stromů.\n\nV následujících staletích (především v 17.) se církev snažila v očích prostých lidí husitství zošklivit a využívala k tomu pověstí, které dávaly do souvislosti skutečné stromy se smyšleným krutým příběhem (Lípa u svaté Markéty, Sedlecká lípa, Dub U Umučeného, Žižkův dub u Lomnice). Historicky podložený je i spor mezi prostými lidmi a proboštem kláštera o Žižkův dub u Trocnova.\n\nVztah lidí a stromů byl dále rozvíjen a posilován v době českého národního obrození (přelom 18./19. století), které se obracelo do doby národních hrdinů, jakými byli Hus a Žižka. Obroditelé vycházeli z dochovaných příběhů, ale často je přikrášlovali a připisovaly stromům, které (ač staré), nemohly začátek 15. století pamatovat. Z obrozenců a poobrozenecké generace se motivy starých stromů objevovaly v díle Jana Kollára, Karla Jaromíra Erbena, Karolíny Světlé, Aloise Jiráska a dalších. Roku 1848 se lípa stává oficiálním symbolem národa.\n\nJednou z prvních vyhlášek, která zajišťovala ochranu konkrétních stromů, byl patent z roku 1714, chránící lipovou alej mezi Pražským hradem a Královskou oborou v Bubenči.\n\nPrvní seznam památných a chráněných stromů vypracoval a vydal v roce 1899 Jan Evangelista Chadt-Ševětínský, vrchní lesní správce u hlubockých Schwarzenbergů.\n\nNa konci 19. století zaujaly památné stromy, k nimž přitáhli pozornost obroditelé, Jana Evangelistu Chadta-Ševětínského, schwarzenberského lesního správce. Ševětínský začal systematicky vytvářet soupisy těchto stromů a pověstí, které po zhruba 20 let vydával v různých časopisech a publikacích. Tímto dílem ovlivnil řadu svých nástupců a jeho seznamy se staly základem pro pozdější soupisy chráněných a památných stromů. Jedním z Chadtových následovníků se stal František Hrobař, který svou systematickou činností prosadil ochranu několika set památných stromů 20 let před vydáním první celostátní vyhlášky. Mnohé z Hrobařových návrhů a doporučení se ujaly a dnes jsou považovány za standardní postupy. Z díla Chadta-Ševětínského dále vyšla Dr. Marie Hrušková, která spolupracovala s akademickým malířem Jaroslavem Turkem a dokumentovala aktuální stav stromů, které zmiňoval Ševětínský o téměř 100 let dříve. Dílo doktorky Hruškové se stalo podkladem pro televizní seriál Paměť stromů (2003), který vyvolal novodobou vlnu zájmu o staré a památné stromy, jejich příběhy a ochranu.\n\nNa řadě stromů dosud můžeme najít kovové štítky, které na zeleném poli uvádějí bílý nápis \"strom chráněný státem\", případně \"chráněný strom\". Někdy je na těchto štítcích vyznačeno i evidenční číslo (případně může být umístěno na samostatném štítku). Toto značení pochází z období před rokem 1992, v dnešní době se pro obdobné účely používá tabule \"památný strom\".\n\nZákon Národního shromáždění republiky Československé č. 40/1956 Sb. s platností pro české kraje Československa (pro slovenské kraje platil již dříve speciální zákon Slovenské národní rady) stanovil v § 6 odst. 1, že chráněnými přírodními výtvory jsou zejména krasové jevy, skalní útvary, významné stromy a jejich skupiny. Ochranu pro chráněné přírodní výtvory s výjimkou krasových jevů a podmínky jejich ochrany podle § 8 odst. 3 určovala rada krajského národního výboru. O případné náhradě újmy vlastníkovi nebo uživateli pozemku rozhodovala rada okresního národního výboru. Chráněné přírodní výtvory měly být podle § 12 odst. 1 zapisovány do státních seznamů ochrany přírody, které vedlo ministerstvo školství a kultury a odbory kultury rad krajských národních výborů, a ochrana se rovněž podle zákona na návrh odboru kultury rady KNV poznamenávala do veřejných knih a pozemkového katastru a vyznačovala v katastrálních mapách.\n\nZa \"strom chráněný státem\" byl považován takový strom, který byl buďto vyhlášen jako chráněný přírodní výtvor nebo chráněná přírodní památka podle § 6 zákona č. 40/1956 Sb. nebo pro stromy tzv. 1. kategorie podle vyhlášky č. 142/1980 Sb. Všechny stromy chráněné podle zákona č. 40/1956 Sb., byly později v souladu s § 90 odst. 8 zákona č. 114/1992 Sb. automaticky převedeny na stromy památné. Stromy chráněné podle vyhlášky č. 142/1980 Sb. ale pozbyly ochrany vydáním zákona č. 114/1992 Sb. (§ 92), který tuto kategorizaci zrušil – pro zachování ochrany stromu bylo nutné provést nové vyhlášení (například jako památného stromu, významného krajinného prvku, jako součást chráněného území a podobně).\n\nSoupisy chráněných stromů prováděla krajská střediska státní památkové péče a ochrany přírody. Formuláře nebyly jednotné, přesto se tyto soupisy staly podkladem a zdrojem informací pro ústřední seznam památných stromů AOPK ČR.\n\nNa některých stromech byly umístěny smaltové štítky s textem \"chráněno Státním památkovým úřadem v Praze\". Ochrana těchto stromů byla dána výnosem \"Státního ústavu památkové péče a ochrany přírody Praha\"; tyto výnosy pocházely obvykle za 60. let 20. století.\n\nTermín významný strom není v současné době uzákoněný a v praxi se proto používá velmi široce a pro různé účely, například:\n\nHistoricky se slovním spojením \"památný strom\" označovaly všechny stromy kmetovského věku, poutní, nebo pamětihodné. Takto byl používán již před více než sto lety Janem Evangelistou Chadtem-Ševětínským, v díle Aloise Jiráska (např. Domů a jiné obrázky) a dalšími.\n\nJako právní termín se sousloví \"památný strom\" nově objevilo v roce 1992 v zákoně České národní rady č. 114/1992 Sb., o ochraně přírody a krajiny, kde nahradilo původní neustálená a nekodifikovaná označení, například \"strom chráněný státem\". Za památný strom mohou být vyhlášeny dřeviny, které vynikají svým vzrůstem, věkem, nebo jsou významnými krajinnými dominantami, jde-li o vzácný či cizokrajný (introdukovaný) druh nebo o strom, který připomíná významnou událost. Současně s vyhlášením této ochrany se vyhlašuje ochranné pásmo stromu. Vyhlášení znamená, že ošetřování stromu (například ořezávání větví), terénní a stavební práce v ochranném pásmu atd. podléhají souhlasu orgánu ochrany přírody – bez ohledu na to, kdo je vlastníkem stromu. \n\nNa počátku září 2016 bylo v České republice jako památný strom evidováno 5 386 objektů. Celkem je v ČR evidováno 25 065 jednotlivců se statutem památného stromu. Viz také .\n\nPamátné stromy mohou být vyhlášeny z následujících důvodů (nebo jejich kombinací):\n\nPamátné stromy mohou být podle zákona č. 114/1992 Sb., o ochraně přírody a krajiny, vyhlášeny buď na základě správního rozhodnutí místně příslušným \"orgánem ochrany přírody\", což je většinou pověřený obecní úřad, městský úřad či magistrát statutárního města (konkrétně jedná jeho odbor životního prostředí), nebo na základě smlouvy tohoto orgánu ochrany přírody s vlastníkem stromu.\n\nPodnět k vyhlášení památných stromů může podat kterýkoliv občan nebo občanské sdružení. Součástí podnětu by mělo být přesné zakreslení stromů do podrobné mapy a důvod, proč mají být stromy vyhlášené za památné. Další náležitosti – majitele stromů, čísla parcel dotčených ochranným pásmem apod. zjistí orgán ochrany přírody sám v rámci správního řízení. Před samotným vyhlášením však musí takový záměr projednat s vlastníkem stromu.\n\nDruhou možností vyhlášení určitého stromu za památný je uzavření smlouvy mezi orgánem ochrany přírody a vlastníkem stromu, k tomu většinou dojde na základě návrhu vlastníka, který chce svůj strom za památný vyhlásit. Smlouva musí obsahovat jak jednoznačné určení památného stromu, tak i způsob péče o něj. Ochrana památného stromu je pak zajištěna pomocí danou smlouvou zřízeným věcným břemenem, s tím, že návrh na vklad tohoto břemene do katastru nemovitostí podá sám orgán ochrany přírody.\n\nNe všechny stromy, které splňují alespoň jedno z kritérií pro vyhlášení za památný, byly oficiálně vyhlášeny památnými stromy. Důvody mohou být například zánik stromu před tímto datem (nebo před dokončením správního řízení), zamítnutí návrhu z důvodu horšího zdravotního stavu stromu (oficiální vyhlášení ukládá péči o strom, která je finančně náročná, a v případě stromu, u něhož je předpokládán časný zánik, by byla péče nerentabilní), nebo návrh nebyl podán vůbec. Jsou to například Žeberská lípa (živá, vyhlášená v roce 2010), Komenského lípa (zanikla) a mnohé další. Na druhou stranu existují i výjimky, např. Husova lípa v Úklidu, která uschla roku 1947 a přesto byla 20. října 1981 vyhlášena jako strom chráněný státem a později převedena na památný strom.\n\nVyhlášení stromu za památný je pochopitelně závislé na tom, aby se našel člověk, který si ho všimne a podá návrh na prohlášení této ochrany, ať už z řad orgánů ochrany přírody nebo z řad širší veřejnosti. Iniciativa a rozhodnutí, a tedy i počet a zastoupení stromů jsou závislé též na stupni odborných znalostí a osobním úsudku příslušných úředníků. Pokud se strom nachází ve zvláště chráněném území, často k jeho ochránění není již třeba vyhlašovat samostatně ještě jeho ochranu.\n\nPamátné stromy jsou evidovány v \"Ústředním seznamu ochrany přírody\", který vede Agentura ochrany přírody a krajiny ČR. V současnosti je v České republice registrováno téměř 23 000 památných stromů. Památné stromy jsou klasifikovány dle druhu, velikosti (obvod ve výšce 130 cm na zemí), odhadovaného stáří a stupně poškození.\n\nOrgán ochrany přírody dohlíží na jejich ošetřování a vymezuje okolo nich \"ochranné pásmo\". Dokud nerozhodne, je jím \"ex lege\" kruh o poloměru desetinásobku průměru kmene ve výšce 130 cm nad zemí. Pokud by pak mělo při výstavbě nebo při vybraných hospodářských zásazích (hnojení, postřiky, odvodňování, vyžínání klestu) dojít k zásahu do ochranného pásma památného stromu, musí mít investor či hospodář k takovému zásahu od orgánu ochrany přírody, který památný strom vyhlásil, povolení. Bez něj je každá vůči památnému stromu potenciálně nebezpečná činnost v tomto pásmu zakázána. Památné stromy samy o sobě samozřejmě vůbec nelze skácet, nebo i jinak poškodit.\n\nPoškození nebo dokonce pokácení památného stromu je přestupkem, za který hrozí pokuta až do výše 100.000,- Kč, u právnické osoby nebo podnikající fyzické osoby až do výše 1.000.000,- Kč. V odůvodněném případě zvýšené společenské škodlivosti může hrozit i trestní stíhání kvůli podezření ze spáchání trestného činu podle § 293 TrZ \"Poškození a ohrožení životního prostředí\" či podle § 294 TrZ \"Poškození a ohrožení životního prostředí z nedbalosti\", za které lze uložit trest zákazu činnosti či trest odnětí svobody (v nejvyšší sazbě až 8 let).\n\nOchranu památného stromu je možné zrušit správním rozhodnutím orgánu ochrany přírody jen v případě, když by se v daném případě vyskytl veřejný zájem o takové intenzitě, že by převážil nad zájmem na ochranu památného stromu.\n\nMezi hlavní kritéria pro vyhlášení stromu za památný patří stáří a vzrůst. Stromy, které se v těchto ohledech řadí na čelní příčky, jsou názornou ukázkou věku a vzrůstu, jakého mohou jednotlivé druhy v optimálních podmínkách dosáhnout.\n\n"}
{"id": "1144992", "url": "https://cs.wikipedia.org/wiki?curid=1144992", "title": "Besarabská gubernie", "text": "Besarabská gubernie\n\nBesarábie byla v rámci carského Ruska v letech 1812 – 1873 oblastí a mezi lety 1873 – 1917 gubernií.\n\nÚdaje o rozloze gubernie se rozcházejí, některé zdroje uvádějí 44 399 km², jiné o něco více. V roce 1889 měla 1 628 876 obyvatel.\n\nBesarabská gubernie se nacházela na krajním jihozápadě Ruského impéria mezi řekami Dněstr, Prut a Dunaj, které tvořily její hranici na severu, východě a jihu (Dunaj). Od rakouské Bukoviny ji odděloval úzký pás řek, lesů a polí. Prut a Dněstr gubernii oddělovaly od Rumunského království (oblastí moldavského knížectví a Dobruže).\n\nPo připojení Besarábie k Ruskému impériu (1812) se ruská vláda postupně postarala o sladění zřízení oblasti a to následně přizpůsobila ostatním gubernií v zemi. V letech 1861 – 1875 se v Besarábii uskutečnila rolnická reforma, která si vyžádala vypuknutí přes 80 rolnických povstání. Čtyřicet jeden z nich musela potlačit armáda.\n\nÚzemním ziskem, které Ruské impérium získalo na základě Berlínské smlouvy (1878), byla jihozápadní část Besarábie, v minulosti součást moldavského knížectví. V polovině 70. let 19. století na území Besarábie začalo šířit Národnictví a vznikly první hnutí a spolky. V čele jednoho z nich byl i rumunský revoluční demokrat Nicolae Bosie-Codreanu. \n\n2. prosince 1917 poslanci krajského národního parlamentu Besarábie prohlásili tuto oblast za Moldavskou národní republiku a 27. listopadu 1917 deklarovali připojení Besarábie k Rumunsku.\n\n\n"}
{"id": "1144995", "url": "https://cs.wikipedia.org/wiki?curid=1144995", "title": "Walter Chrysler", "text": "Walter Chrysler\n\nWalter Percy Chrysler (2. dubna 1875 – 18. srpna 1940) byl americký průmyslník a zakladatel automobilky Chrysler, dnes součásti koncernu Fiat Chrysler Automobiles. Vyrůstal v kansaském Ellisu, kde je dnes jeho muzeum, a dálkově vystudoval strojní inženýrství. Svou kariéru zahájil jako technik na železnici a ředitel jedné z továren American Locomotive Company.\n\nDo automobilového průmyslu vstoupil roku 1911 jako ředitel továrny Buicku v michiganském Flintu. Po úspěšném působení firmu Buick opustil v roce 1919 jako bohatý muž. Dva roky pak řídil automobilku Willys-Overland Motor Company. Poté se stal majitelem tehdy upadající firmy Maxwell Motor Company, jež se po odchodu zakladatele Jonathana D. Maxwella stala základem jeho značky Chrysler se sídlem v Detroitu. Roku 1928 Chrysler koupil firmu Dodge a začal budovat mrakodrap Chrysler Building v New Yorku, dokončený v roce 1930.\n\nWalter P. Chrysler byl mimo jiné Osobností roku časopisu Time v roce 1928. V roce 1967 byl také uveden do Automotive Hall of Fame.\n"}
{"id": "1144998", "url": "https://cs.wikipedia.org/wiki?curid=1144998", "title": "Dům Bohuslava Schnircha", "text": "Dům Bohuslava Schnircha\n\nDům Bohuslava Schnircha je novorenesanční dům na Vinohradech v Praze 2 v Mikovcově ulici. Dům si v roce 1875 postavil sochař Bohuslav Schnirch podle návrhu významného českého architekta 19. století Antonína Wiehla. Schnirchův dům je první Wiehlovou realizací činžovního domu. Autorem návrhu sgrafit na fasádě je sám stavebník Bohuslav Schnirch, který na návrhu spolupracoval s Františkem Ženíškem. Pro svou architektonickou hodnotu a význam v historii Prahy a její architektury je dům zapsán jako kulturní památka.\n\nŘadový dvoupatrový novorenesanční činžovní dům s pěti osami je situovaný uprostřed domovního bloku s průčelím do Mikovcovy ulice. V prvém a druhém patře byly projektovány byty, v přízemí ateliéry a obchody. Návrh domu Wiehl vypracoval ve třech variantách. Ve Wiehlově pozůstalosti je zachován původní návrh (1874) výrazně ovlivněný italskou renesancí.Wiehl se inspiroval florentským palácem Quadagni (bosovaná rustika v parteru, okna mezi portály, obruba oken a portálů obíhající kolem a nekončící v oblouku, otevřená lodžie se sloupy v 3. patře, sgrafitové vlysy a rozety) a Riccardi (odstupňování fasády od bosáže po hladkou zeď, tvar oken, sgrafitový vlys pod prvním patrem a pod hlavní konzolí domu). Návrh realizovaný v roce 1875 Josefem Martinem a Janem Zeyerem (který na návrhu domu s Wiehlem spolupracoval) je založen na stejných motivech, ale je podstatně jednodušší a méně honosný. Výzdobu přízemí domu tvoří plošná rustika a bossované portály nad vchodovými dveřmi a výkladci.\nV návrhu průčelí Wiehl pouze vymezil plochu pro sgrafita a svou představu o barvě a námětech výzdoby. Návrhy sgrafit si zpracoval sám investor sochař Bohuslav Schnirch, který spolupracoval s malířem Františkem Ženíškem. Na realizaci domu tak spolupracovali tři významní představitelé generace Národního divadla. Fasádu průčelí člení mezi prvním a druhým patrem sgrafitový pás. Schnirch v něm uplatnil klasické, antické a renesanční výrazové prostředky a navrhl výjevy s tematikou své umělecké profese. Na vlysu jsou zobrazeny dva průvody postav přicházející z obou stran ke stylizovanému chrámu Umění jako ústřednímu motivu na středové ose domu nad jeho hlavním vchodem. Z levé strany se k chrámu blíží bakchický průvod satyrů, tančících mainad s hudebníky. Dva vozy vezou Dionýsa a Siléna. Zprava přichází průvod žen s nádobami, starci a muži přivádějí obětního býka a berana a za nimi jede skupina mladých mužů na vzpínajících se koních. V chrámu vprostřed vlysu je zobrazena ženská postava symbolizující Umění, kterou obklopují dětské postavičky nesoucí tabulky s nápisy „pictura“, „scultura“, „architectura“ a „musica“. Pod chrámem Umění doplňuje centrální motiv ve štuku provedená hlava Medusy nad hlavním vchodem do domu. Nad prostředním oknem prvního patra je sgrafito s osmi amory, kteří lámou větve a udržují dřevem oheň na obětním oltáři. Sgrafita na domě provedl podle Schnirchových návrhů architekt Jan Zeyer.\n\nDům je významný v historii pražské novorenesanční architektury. Je jedním z prvních domů zdobených sgrafity. O uplatnění sgrafit na nájemních domech se zasloužil Josef Schulz, který podmínky pro sgrafitovou tvorbu studoval před rekonstrukcí Schwarzenberského paláce. Poté se sgrafito počíná objevovat na nově stavěných domech navrhovaných zejména architekty Antonínem Wiehlem a Janem Zeyerem a s oblibou je navrhovala řada malířů a sochařů (Jan Koula, František Urban, Josef Fanta, František Ženíšek, Mikoláš Aleš, Celda Klouček, K.V.Mašek, Láďa Novák, Arnošt Hofbauer). Podobně jako se Schnirchem Wiehl v dalších letech na výzdobě navrhovaných domů spolupracoval s nejvýznamnějšími českými sochaři a malíři, především Josefem Václavem Myslbekem, Mikolášem Alešem a dalšími uměleckými osobnostmi generace Národního divadla Podobné motivy výzdoby Wiehl použil u bratrova Wiehlova domu čp. 560 ve Slaném\n\nWiehlův kolega architekt Jan Koula jeho úsilí o formulování nového pojetí novorenesanční architektury definoval v roce 1883 ve Zprávách Spolku architektů jako \"výklad o vývoji a stylu A. Wiehla\" ve \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studovala je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"\"O uplatnění sgrafit na novorenesančních domech Koula referoval v článku \"Domy pp.architektů V.Skučka a J.Zeyera\"\n\n\n\n"}
{"id": "1144999", "url": "https://cs.wikipedia.org/wiki?curid=1144999", "title": "Toby: The Secret Mine", "text": "Toby: The Secret Mine\n\nToby: The Secret Mine je česká hra z roku 2015. Vytvořil ji znojemský vývojář Lukáš Navrátil. Hra je určena pro PC a iOS.\n\nToby: The Secret Mine připomíná hru Limbo. Jedná se o 2D plošinovku se siluetovou grafikou. Hráč ovládá Tobyho a prochází levely plnými nástrah a puzzlů. Cílem je dostat se až na konec a během cesty osvobodit své přátele.\n\nRecenze na serveru KeenGamer dala hře 6 bodů z 10, indikující nadprůměrné hodnocení. Hra byla chválena za grafiku a hratelnost. Kritizována však byla za některé puzzly a poměrně malé množství obsahu.\n\n"}
{"id": "1145000", "url": "https://cs.wikipedia.org/wiki?curid=1145000", "title": "Trutnovská autobusová doprava", "text": "Trutnovská autobusová doprava\n\nTrutnovská autobusová doprava s.r.o. (TAD), je česká rodinná dopravní firma, která byla založena v roce 1996. V té době firma vlastnila 1 autobus výrobce Karosa. V říjnu 2015 vlastnila firma 12 autobusů značky Setra a Iveco. Obsaditelnost vozidel je 49 – 57 míst. Dále firma disponuje mikrobusem pro 17 osob a několika osobními vozidly pro přepravu osob. Mezi hlavní činnosti firmy patří zájezdová a linková doprava. \n\nFirma zajišťuje vlastní dálkové linky z Trutnova do Prahy a z Prahy do Špindlerova Mlýna. Dále pro Královéhradecký kraj provozuje regionální linky v okolí Trutnova, Janských lázní, Pece pod Sněžkou a Vrchlabí. \n\n\n\nVšechny linky dopravce jsou v rámci Královéhradeckého kraje součástí dopravního systému IREDO. Cestující tak mohou využívat IREDO karty na všech linkách dopravce na území KHK. Na dálkové linky nabízí dopravce vlastní elektronické peněženky TAD.\n\n"}
{"id": "1145001", "url": "https://cs.wikipedia.org/wiki?curid=1145001", "title": "Methodist Central Hall", "text": "Methodist Central Hall\n\nMethodist Central Hall (česky Metodistická ústřední síň, známá také jako Central Hall Westminster) je víceúčelová budova v londýnském Westminsteru. Její hlavní využití je jako metodistický kostel a konferenční síň, ale slouží také jako galerie a kancelářská budova. Mezi 22 sály a místnostmi pro setkání či semináře je největší Velká síň (\"Great Hall\").\n\nMethodist Central Hall se nachází na rohu ulic Tothill Street a Storeys Gate, přímo naproti průčelí Westminsterského opatství.\n\nMethodist Central Hall byla vybudována ke 100. výročí úmrtí teologa Johna Wesleyho. Její stavba proběhla v letech 1905–11 na místě bývalého zábavního komplexu Royal Aquarium, který tam byl v provozu od roku 1876.\n\nVýstavba Methodist Central Hall byla financována nadací ' (fond \"Milionu guineí\", oficiálně ', česky \"Wesleyánský metodistický fond 20. století\"), který po deseti letech existence splnil svůj cíl vybrat od milionu metodistů milion guineí. Methodist Central Hall měla sloužit nejen jako kostel, ale také \"„pro konference o náboženských, vzdělávacích, vědeckých, filantropických a sociálních otázkách“\".\n\nMethodist Central Hall byla dějištěm celé řady historických událostí. V roce 1927 hostila první šachovou olympiádu a současně s ní i první mistrovství světa v šachu žen. \n\nV roce 1946 se v budově uskutečnilo první zasedání Valného shromáždění právě založené Organizace spojených národů. Památkou na tuto událost zůstává modrý nátěr zdí, který OSN tehdy financovala. V době zasedání VS OSN metodistická obec pro své církevní potřeby využívala divadlo Coliseum.\n\nČasto byla budova využívána pro různá politická shromáždění, se svými proslovy tu vystoupili například Mahátma Gándhí, Martin Luther King nebo Winston Churchill.\n\nV roce 1968 se v síni konalo první koncertní uvedení muzikálu Andrewa Lloyda Webbera \"Josef a jeho úžasný pestrobarevný plášť.\"\n\nNa začátku roku 1966, v době příprav na pořádání mistrovství světa ve fotbale, byla v síni vystavena trofej pro světové šampiony. Právě odtud byla 20. března ukradena. I když byla o týden později nalezena, pachatel nikdy nebyl dopaden.\n\nPravidelně bývá Methodist Central Hall využívána také pro zasedání vyšetřovacích komisí, například pro vyšetřování železničního neštěstí v Ladbroke Grove, potopení zábavní lodi Marchioness nebo severoirského incidentu zvaného Krvavá neděle z roku 1972.\n\nPodobu Methodist Central Hall navrhl architekt Edwin Alfred Rickards z firmy Lanchester, Stewart and Rickards, která mimo jiné vytvořila i v mnohém podobný návrh radnice v Cardiffu. I když je výtvarně řešena jako ozvěna baroka, kontrastujícího s gotikou Westminsterského opatství, po technické stránce je jedním z prvních příkladů použití železobetonové konstrukce v Británii. \n\nPůvodní návrh zahrnoval dvě malé věže na východním průčelí proti opatství, ale ty nikdy nebyly postaveny, nejspíš, aby nerušily panorama opatství s dominantními západními věžemi při pohledu ze St. James's Parku.\n\nKupolovitý strop Velkého sálu je údajně druhý největší svého druhu na světě.\n\n"}
{"id": "1145004", "url": "https://cs.wikipedia.org/wiki?curid=1145004", "title": "Biosférická rezervace v Česku", "text": "Biosférická rezervace v Česku\n\nBiosférické rezervace v Česku jsou velkoplošná území mezinárodně uznaná v rámci Programu UNESCO \"Člověk a biosféra\" (\"Man and the Biosphere - MAB\"). Jedná se o vybrané oblasti z nichž některé zcela nebo částečně zahrnují národní parky, chráněné krajinné oblasti a nebo jiná zvláště chráněná území, Ramsarské mokřady, lokality na Světového dědictví atd. Hranice ani název biosférické rezervace se nemusí nutně shodovat s hranicemi a názvem národního parku, resp. chráněné krajinné oblasti.\n\nV roce 2017 existovalo v Česku 6 biosférických rezervací. Biosférická rezervace Šumava zahrnuje národní park Šumava, část Chráněné krajinné oblasti Šumava a některé menší oblasti za hranicemi Chráněné krajinné oblasti Šumava. Křivoklátsko, Krkonoše, Bílé Karpaty a Třeboňsko jsou totožné se stejnojmennými chráněnými krajinnými oblastmi. Biosférická rezervace Dolní Morava byla v roce 1986 vyhlášena jako Biosférická rezervace Pálava, která zahrnovala Chráněnou krajinnou oblast Pálava, v roce 2003 však byla přejmenována a rozšířena o Lednicko-valtický areál a lužní lesy až po Dyjský trojúhelník. Jako jediná v ČR je koordinována obecně prospěšnou společností se zastoupením různých regionálních subjektů (obce, podnikatelé,školy atd.). Zbývající české BR jsou řízeny orgány státní správy ochrany přírody. \n"}
{"id": "1145005", "url": "https://cs.wikipedia.org/wiki?curid=1145005", "title": "Malé Rysy", "text": "Malé Rysy\n\nMalé Rysy jsou výrazný pohraniční štít Vysokých Tater, vybíhající z Rysů a oddělující slovenskou Bielovodskou dolinu od polské doliny Rybiego potoka. Jsou třetím nejvyšším štítem Polska. Vedle vrcholu je možné rozpoznat tři další nižší věže. Hora dosahuje nadmořské výšky 2430 metrů.\n\nNa polské straně Sedielka pod Rysy se pod Malými Rysy nachází sedmimetrová Tomkowa jeskyně, která je v žulové části Tater výjimečná.\n"}
{"id": "1145006", "url": "https://cs.wikipedia.org/wiki?curid=1145006", "title": "Vratja vas", "text": "Vratja vas\n\nVratja vas je jednou z 21 vesnic, které tvoří občinu Apače ve Slovinsku. Ve vesnici k 1. lednu 2016 žilo 83 obyvatel.\n\nRozkládá se v Pomurském regionu na severovýchodě Slovinska. Její rozloha je 1,96 km² a rozkládá se v nadmořské výšce zhruba od 220 m na severu až do 375 m na jihu. Vesnicí protéká Mlinski potok.\nPři severním okraji obec sousedí s Rakouskem, přičemž řeka Mura zde tvoří přirozenou hranici.\n\nVesnicí prochází silnice č. 438. Ves je vzdálena zhruba 9 km západně od Apače, střediska občiny. Sousedními vesnicemi jsou: Zgornje Konjišče a Podgorje na východě, Lokavec na jihu, Novi Vrh a Vratji Vrh na západě.\n"}
{"id": "1145007", "url": "https://cs.wikipedia.org/wiki?curid=1145007", "title": "Michal Trpák", "text": "Michal Trpák\n\nMichal Trpák (* 6. února 1982 České Budějovice) je český sochař.\n\nVystudoval kamenosochařství na Střední uměleckoprůmyslové škole svaté Anežky v Českém Krumlově. V letech 2001–2012 studoval na Vysoké škole uměleckoprůmyslové v Praze a dále pokračoval studiem na Fakultě výtvarných umení Akadémie umení v Banské Bystrici. Tvoří sochy z různých materiálu, které jsou umístěny ve veřejném prostoru. Věnuje se také grafice a malbě. Přivydělával si restaurátorstvím. Od roku 2007 pořádá v Českých Budějovicích výstavu Umění ve městě.\n\n\n\n\n\n"}
{"id": "1145008", "url": "https://cs.wikipedia.org/wiki?curid=1145008", "title": "Módní přehlídka", "text": "Módní přehlídka\n\nMódní přehlídka je společenská událost, na které módní návrháři předvádějí svou nadcházející kolekci oblečení. Na módních přehlídkách jsou předváděny zejména kolekce před jednotlivou sezónou, na nichž se návrháři snaží předvést nejnovější módní trendy.\n\nNa typické módní přehlídce chodí modelky po přehlídkovém molu oblečeny v oděvu vytvořeném návrhářem a jeho týmem. Molo s modely je osvětleno. Pořadí představování modelů je předem plánováno v souladu s prohlášením projektanta. Některé módní přehlídky jsou koncipovány tak, že modely jsou statické. Široký rozsah současných designérů má tendenci produkovat své pořady jako divadelní produkce s komplikovanými přídavnými prvky, jako je živá hudba nebo různé technologické prvky.\n"}
{"id": "1145013", "url": "https://cs.wikipedia.org/wiki?curid=1145013", "title": "Strnadel", "text": "Strnadel\n\nZnámí nositelé tohoto příjmení:\n"}
{"id": "1145014", "url": "https://cs.wikipedia.org/wiki?curid=1145014", "title": "Kaple Panny Marie (Malé Hřibojedy)", "text": "Kaple Panny Marie (Malé Hřibojedy)\n\nKaple Panny Marie je římskokatolická kaple v Malých Hřibojedech, části obce Hřibojedy. Patří do farnosti Dvůr Králové nad Labem. Majitelem kaple je obec Hřibojedy.\n\nKaple byla vybudována kolem roku 1920 místním sedlákem jako poděkování za návrat synů z 1. světové války. V sousedství kaple stojí krucifix z roku 1855. Stavba byla rekonstruována v letech 2011-2012.\n\nJednolodní stavba s věží pro zavěšení zvonu.\n\n"}
{"id": "1145015", "url": "https://cs.wikipedia.org/wiki?curid=1145015", "title": "Cupcake", "text": "Cupcake\n\nCupcake (výslovnost [kapkejk]) je malý dort připravený k servírování jedné osobě, který může být upečen v papírovém nebo alobalovém košíčku. Stejně jako u větších dortů se používají různé polevy a ozdoby.\n\nPrvní zmínka o cupcakes pochází už z roku 1796. Recept na dortík byl napsán v knize americké kuchařky Amelie Simmonsové.\nTermín cupcake byl poprvé použit roku 1828. Tyto dortíky byly často pečené v jednotlivých keramických šálcích nebo formách. Jejich pojmenování \"cupcake\" vzniklo z šálků, ve kterých jsou dortíky upečené. Jméno cupcake je dnes používáno jako název pro malé dortíky o velikosti čajového šálku.\n\nLidé většinou mylně nazývají cupcake muffinem. Tyto dva \"dezerty\" mají však společnou jen formu na pečení a papírový košíček. U muffinů se většinou používá polohrubá mouka a hutnější těsto, které nakyne do výšky a udělá hříbeček. Kdežto těsta na cupcakes jsou většinou z hladké mouky a tekutější, takže kdybyste košíček naplnili stejně jako na muffiny po okraj, tak se Vám těsto ve formě vylije a hříbeček nepůjde do výšky, ale do stran. Navíc cupcakes se často plní a vždy je ozdoben polevou (krémem), v USA jsou krémy nejčastěji máslové, občas creme cheese (sýr typu philadelphia). V ČR se dá muffin přirovnat k tradiční bábovce a cupcake k dortu.\n\nObvykle se používají stejné ingredience jako na velké koláče - mouka, cukr, vejce, máslo a mléko. Téměř jakýkoli recept, který je vhodný na normální koláč, je vhodný i na pečení cupcakes. Lze použít obyčejné těsto nebo přidat různé přichutě a přísady jako rozinky, ořechy, bobule nebo čokoládové hoblinky.\nProtože malá velikost cupcakes umožní snadnější vedení tepla a jsou hotové velmi rychle, jsou často pečeny i v domácích podmínkách.\n\nNa vrchu se cupcakes zdobí polevou a různými dekoracemi. Mohou být i plněné polevou, ovocem nebo krémem. Toho pekaři obvykle docílí vydlabáním vnitřku a následným vyplněním. Může se použít také cukrářský pytlík a ve velkých fabrikách také injekční stříkačka. Pro slavnostní příležitosti se pečou velmi složitě zdobené cupcakes.\n\nJe to varianta, která získala popularitu zejména na internetových fórech o vaření. Tato technika využívá obyčejný hrnek jako nádobu na vaření. Metoda je zajímavá v tom, že hrnek s dortíkem se může péct v mikrovlnné troubě. Příprava receptu často trvá méně než pět minut. Dortík nakyne pomocí rostlinného oleje (obvykle olivového nebo slunečnicového), směsi mouky a ostatních ingrediencí. Jakmile se začne olej ve směsi zahřívat, vytváří vzduchové kapsy, což umožňuje, že dortík rychle nakyne.\nJe další způsob jak dělat oblíbený cupcake. Pekař používá sklenici místo speciálních forem nebo papírových košíčků.\nJe poněkud nedávná varianta cupcake. Jsou to velké a plněné dortíky, které mají různé příchutě, například tiramisu nebo cappuccino.\n\nObvykle se pečou v plechu na muffiny, který je vyroben z kovu s nepřilnavým povrchem a většinou mívá 6, 12 nebo 24 prohlubní. Plechy mohou být také zhotoveny z pryže, silikonu či jiného materiálu.\n\n"}
{"id": "1145016", "url": "https://cs.wikipedia.org/wiki?curid=1145016", "title": "Vratji Vrh", "text": "Vratji Vrh\n\nVratji Vrh je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 87 obyvatel.\nRozkládá se v Pomurském regionu na severovýchodě Slovinska. Její rozloha je 0,79 km² a rozkládá se v nadmořské výšce od 220 do 370 m. Při severním okraji obec sousedí s Rakouskem, přičemž řeka Mura zde tvoří přirozenou hranici. Mlinski potok se tu vlévá do Mury.\nVesnicí prochází silnice č.438 a je vzdálena zhruba 10 km západně od Apače, střediskové obce občiny.\nSousedními vesnicemi jsou: Vratja vas a Novi Vrh na východě a Trate na západě.\n"}
{"id": "1145025", "url": "https://cs.wikipedia.org/wiki?curid=1145025", "title": "Osm podivínů z Jang-čou", "text": "Osm podivínů z Jang-čou\n\nOsm podivínů z Jang-čou () je název skupiny osmi čínských malířů z Jang-čou známých za dynastie Čching pro své odmítání tradičních představ o malířství ve prospěch expresivního a individualistického stylu.\n\nByli označováni jako podivíni, protože měl každý z nich silnou osobnost, která byla v rozporu s konvencí té doby. Většina z nich pocházela ze zchudlých či problémových rodin. Pojem podivíni se tak spíš vztahoval k jejich uměleckém stylu než ke společenským výstřednostem.\n\nOsm podivínů se přátelilo s a mělo vliv na malíře jako Kao Feng-chan a další.\n\nVšeobecně přijímaný seznam:\nJiné možné seznamy obsahují jména:\n\n"}
{"id": "1145030", "url": "https://cs.wikipedia.org/wiki?curid=1145030", "title": "Robots in Disguise", "text": "Robots in Disguise\n\nRobots in Disguise je anglická electropunková hudební skupina sestávající ze dvou stálých členek Dee Plume (zpěv a kytara) a Sue Denim (zpěv a basová kytara) a z proměnlivé sestavy doprovodných hudebníků. Skupina vznikla v roce 2000 a doposud vydala čtyři studiová alba. Ačkoli se jedná o britské duo, za dobu svého působení sídlily kromě Londýna také v Berlíně.\n\nObě stálé členky působí pod uměleckými jmény. Dee Plume (vlastním jménem Delia Gaitskell) a Sue Denim (vlastním jménem Suzanne Powell) se seznámily a skupinu založily během studia na univerzitě v Liverpoolu.[1] Své první kratší EP album s názvem \"Mix Up Words and Sounds\" vydaly v produkci Chrise Cornera, frontmana hudební skupiny IAMX.\n\nPrvní album v plném rozsahu neslo stejné jméno jako kapela, tedy \"Robots in Disguise (album)\" (s alternativním názvem \"Disguises\" pro odlišení) a bylo vydáno v roce 2001, opět v produkci Chrise Cornera. Jako singl v rámci prvního alba vyšla píseň \"Boys\", na jejímž bookletu jsou vyfoceni Chris Corner a Noel Fielding, jakožto tehdejší partneři Sue a Dee. Druhé studiové album \"Get RID!\" bylo vydáno v roce 2005 a mimo jiné obsahovalo singly \"Turn It Up\" a \"The DJ's Got a Gun\". Název alba je menší slovní hříčkou, jelikož \"get rid (of something)\" je anglické frázové sloveso a znamená \"zbavit se (něčeho)\". Zároveň je však název alba také výzvou k jeho pořízení, kdy \"get\" může znamenat \"sehnat, získat\" a \"RID\" je iniciálovou zkratkou názvu kapely.\n\nTřetí studiové album vyšlo v roce 2008, neslo název \"We're in the Music Biz\" a producentem byl opět Chris Corner. Za zmínku stojí singly \"The Sex Has Made Me Stupid\" a \"The Tears\", ale také titulní píseň \"We're in the Music Biz\", která vznikla v reakci na poněkud nepříznivý kritický ohlas vůči jejich hudbě. Album má lehce provokativní booklet, obě protagonistky jsou na něm vyfoceny zdánlivě oděné v košilích s kravatami, jedná se však o bodypainting a ve skutečnosti mají obě horní polovinu těla zahalenou pouze barvami. \n\nKapela nahrávala své čtvrté album v Londýně koncem roku 2009, před dokončením jim však došly finance. Obrátily se tedy na své fanoušky a skrze internetový portál Pledge Music se jim podařilo vybrat od fanoušků více než dostatek peněz na dokončení alba, část vybraných peněz pak byla použita jako příspěvek na léčbu Alzheimerovy choroby. \n\nSingl Wake Up! byl inspirován kosmetickou řadou značky Barry M, která sponzorovala natočení videoklipu a zároveň reklamy na nový odstín rtěnky v barvě \"Robot Blue\" (robotí modř).\n\nČtvrté studiové album s názvem \"Happines V Sadness\" bylo díky podpoře fanoušků vydáno v červenci roku 2011. Ještě v průběhu roku 2012 kapela příležitostně koncertovala, poté se však obě členky vydaly vlastní cestou.\n\nDee a Sue se několikrát objevily v britském televizním seriálu The Mighty Boosh, například v roli členek electro kapely (jako Neon a Ultra) nebo gotických dívek (Anthrax a Ebola). Samotnou Dee bylo možno vidět ještě v několika epizodách druhé a třetí série The Mighty Boosh. Robots in Disguise se také vydaly v letech 2008 – 2009 na divadelní live show turné seriálu, kde britské partě komiků vypomáhaly s představením a po skončení live show koncertovaly. Provázanost kapely s komediálním seriálem pramenila z partnerského vztahu Dee Plume a Noela Fieldinga, jednoho z hlavních protagonistů seriálu, v roce 2010 se však rozešli.\n\nSue Denim dělá modelku londýnské značce ručně vyráběných šperků Tatty Divine. Spolupráce s nimi dala vzniknout řadě výrobků prodávaných na turné kapely, například náhrdelníky s nápisem \"Robots\" nebo přívěsky ve tvaru modré rtěnky Barry M a mnoho dalších.\n\n\n"}
{"id": "1145035", "url": "https://cs.wikipedia.org/wiki?curid=1145035", "title": "Vjatská gubernie", "text": "Vjatská gubernie\n\nViatská gubernie ( ) byla jedna z gubernií carského Ruska v letech 1796 – 1929. Předchůdcem gubernie bylo Vjatské místodržitelství (1775 – 1796), které se dělilo na 13 okresů. Po jeho rozpadu 11 z nich utvořilo Vjatskou gubernii, jejíž počet obyvatel činil v roce 1897 3 030 831 a jejíž rozloha byla 169 629 km². Hlavním městem gubernie bylo město Vjatka. \n\n"}
{"id": "1145037", "url": "https://cs.wikipedia.org/wiki?curid=1145037", "title": "Hubert Van Innis", "text": "Hubert Van Innis\n\nHubert van Innis (24. února 1866 Elewijt – 25. listopadu 1961 Zemst) byl belgický závodní lukostřelec a šestinásobný olympijský vítěz.\n\nPrvního mezinárodního závodu v Nizozemsku se zúčastnil ve 14 letech. Lukostřelba má v Belgii velkou tradici a je to pro tuto zemi úspěšný sport na olympijských hrách, na čemž má Van Innis velký podíl.\n\nNa olympijských hrách v Paříži v roce 1900 získal Van Innis dvě zlaté a jednu stříbrnou medaili, a stal se nejúspěšnějším lukostřelcem těchto her. O 20 let později na olympijských hrách v Antverpách v roce 1920 vyhrál ve věku 54 let další čtyři zlaté a dvě stříbrné medaile. Také zde nebyl žádný úspěšnější střelec.\n\nDohromady získal 9 medailí, šest zlatých a tři stříbrné, čímž se stal nejúspěšnějším olympijských účastníkem všech dob své země a také nejstarším sportovcem Belgie, který získal zlatou medaili. Jeho medailové úspěchy vyčnívají mezi všemi olympijskými účastníky.\n\nV roce 1933 získal spolu s belgickým týmem titul mistrů světa, o rok později obsadil druhé místo.\n\nVan Innis v profesním životě pracoval jako architekt. Byl rovněž vynikající střelec z kuše, takže mu přezdívali belgický Vilém Tell a patřil mezi doyeny tohoto sportu. Ve svém rodišti, Elewijtu, jej připomíná busta.\n\n"}
{"id": "1145045", "url": "https://cs.wikipedia.org/wiki?curid=1145045", "title": "Frauke Petryová", "text": "Frauke Petryová\n\nFrauke Petryová (\"Petry\", rozená \"Marquardt\", * 1. červen 1975 Drážďany) je německá politička. Od července 2015 až do 29. září 2017 byla celoněmeckou (spolu-)předsedkyní strany Alternativa pro Německo (AfD). Od úspěchu AfD ve volbách do Spolkového sněmu dne 24. září 2017 je poslankyní Bundestagu, sdělila však, že se vzdala členství v poslaneckém klubu AfD, je tedy nezařazená. Ke dni 29. září 2017 vystoupila z AfD. \n\nFrauke Petryová se narodila v Drážďanech a od roku 1989 dospívala ve Schwarzheide () v Dolní Lužici v Braniborsku. V roce 1992 se rodina přestěhovala do Bergkamenu v Severním Porýní-Vestfálsku, kde Petryová odmaturovala v roce 1995 na státním gymnáziu. V letech 1995 až 1998 studovala chemii v Anglii na Univerzitě v Readingu. V letech 1998 až 2000 pokračovala na Univerzitě v Göttingenu, kde získala doktorský titul.\n\nByla vdaná za evangelického faráře Svena Petryho, se kterým má čtyři děti. V říjnu 2015 bylo veřejně oznámeno jejich vzájemné odloučení a rozvod. Jejím novým životním partnerem je předseda AfD v Severním Porýní-Vestfálsku Marcus Pretzell. V prosinci 2016 uzavřeli Petryová a Pretzell sňatek. V květnu 2017 se jim narodil syn, který je pátým dítětem Frauke Petryové.\n\nOd určité doby ztratila Frauke Petryová ve straně hodně ze svého dřívějšího vlivu. Nestala se ani hlavní celoněmeckou kandidátkou pro volby do Spolkového sněmu, jež se konaly dne 24. září 2017. Byla sice zvolena poslankyní za Alternativu pro Německo ve spolkové zemi Sasko, a to tzv. přímou volbou v obvodě, kde kandidovala, s velkým počtem hlasů. Avšak hned dne 25. září oznámila, že nebude členkou stranické frakce (poslaneckého klubu) AfD, nýbrž pouze nezařazenou členkou Bundestagu, a den poté sdělila, že také ukončí své členství ve straně. Její postavení jako celoněmecké spolupředsedkyně AfD - tím druhým předsedou je Jörg Meuthen - bylo již od zemských voleb v Sasku v roce 2017, kde došlo k výraznému vnitrostranickému střetu, po kterém se Frauke Petryová rozbrečela, značně oslabené. Její vystoupení z AfD nabylo platnosti ke dni 29. září 2017, čímž přestala být předsedkyní této strany.\n\nPodle její aktivity, mj. podle zřízení odpovídajícím způsobem nazvané webové stránky již v červenci 2017, se pozorovatelé domnívají, že Petryová zamýšlí založit novou politickou stranu s názvem Die Blauen (Modří). Jediným politikem s celoněmeckým stupněm známosti, který ji zatím v této snaze otevřeně podpořil, je její manžel a poslanec Evropského parlamentu zvolený za AfD, Marcus Pretzell. I Pretzell již z této strany vystoupil, a to k 2. říjnu 2017.\n\n"}
{"id": "1145046", "url": "https://cs.wikipedia.org/wiki?curid=1145046", "title": "Umm al-Kuvajn", "text": "Umm al-Kuvajn\n\nUmm al-Kuvajn ( ; ) je desáté nejlidnatější město ve Spojených arabských emirátech. Je to hlavní město emirátu Umm al-Kuvajn a nachází se na pobřeží Perského zálivu. V roce 2010 mělo 32 800 obyvatel. Ve městě je námořní přístav. Správní instituci spravující město (Obec Umm al-Kuvajn), je podřízeno celé území emirátu Umm al-Kuvajn.\n\nVývoj počtu obyvatel zachycuje tabulka:\n"}
{"id": "1145051", "url": "https://cs.wikipedia.org/wiki?curid=1145051", "title": "Marie Bayerová", "text": "Marie Bayerová\n\nMarie Bayerová (2. ledna 1922 Příbor – 31. ledna 1997 Praha, též se uvádí 23. února) filozofka, překladatelka německých a rakouských filozofických děl a editorka filozofických sborníků.\n\nStudovala na Československém reálném gymnáziu v Příboře, to bylo po okupaci v roce 1938 zrušeno, studium dokončila na gymnáziu ve Frenštátě pod Radhoštěm v roce 1940. V roce 1941 byla totálně nasazená v Německu, poté do roku 1945 pracovala v drogerii v Novém Jičíně. V letech 1945–1949 vystudovala filozofii a psychologii na Filozofické fakultě Univerzity Karlovy. Po absolutoriu působila do roku 1952 jako asistentka na VŠPHV, poté byla v domácnosti. Následně působila v edičním oddělení Filozofickém ústavu ČSAV, kde vypracovala plán vydávání \"Filozofické knihovny\" pro nakladatelství ČSAV a nakladatelství Svoboda. V roce 1964 za práci \"Husserlova fenomenologická metoda\" obdržela titul CSc. Do svého odchodu do penze v roce 1978 pracovala ve FÚ ČSAV.\n\nZabývala se fenomenologickou filozofii (zejména Husserlovým dílem), dále Bolzanem. Zkoumala německé a rakouské filozofické myšlení 19. a 20. století v českých zemích.\n\n"}
{"id": "1145052", "url": "https://cs.wikipedia.org/wiki?curid=1145052", "title": "Monika Wurmová", "text": "Monika Wurmová\n\nMonika Wurmová je přechýlená podoba jména slovenské spisovatelky Moniky Wurm, žijící ve Vídni. \n\nVystudovala střední průmyslovou školu se zaměřením na technicko-informatické služby. Před několika lety odešla do rakouské metropole, kde se usadila. V první knize s názvem \"Slzy prodaných dívek\" popisuje příběh mladé filipínské dívky, která se v katastrofálních podmínkách dostane do Dubaje, kterému říkají město snů. Tam ji prodají jako luxusní společnici. Právě tato kniha získala oblibu nejen na Slovensku, ale taky v České republice, kde ji dodalo na trh nakladatelství Brána, jehož je exkluzívní autorkou. V říjnu 2015 byl román \"Slzy prodaných dívek\" vydán v němčině pod titulem \"Die Tränen der verkauften Mädchen\".\n\nO sérii románů \"Rockové tango, Pákistánská princezna\" a její pokračování \"Pákistánská msta\"se zajímají zahraniční filmaři. V říjnu 2015 v Londýně bude slavnostní podpis smlouvy k filmovému zpracování knížky \"Pákistanská princezna\" i projednání překladu tohoto románu do urdštiny a hindštiny.\n\n\n\n"}
{"id": "1145062", "url": "https://cs.wikipedia.org/wiki?curid=1145062", "title": "Hannoverský barvář", "text": "Hannoverský barvář\n\nHannoverský barvář (německy: Hannoverscher Schweisshund, anglicky: Hanover Hound) je německé psí plemeno, pojmenované po městě v Dolním Sasku zvaném Hannover. Mimo Evropu se jedná o plemeno neznáme, avšak v Česku potkáme jak hannoverského barváře, tak jeho dvojníka: barváře Bavorského.\n\nHannoverský barvář byl vyšlechtěn ve městě Hannover v roce 1820 jako lovecký pes vhodný i do těžko přístupného terénu. Jeho specializací je sledování krvavé stopy postřeleného zvířete, které musí rychle dohonit a udávit. Právě díky tomuto typu využití získal tento typ psů své označení barvář. Slovo \"barva\" totiž v \"mysliveckém slovníku\" značí krev. Dokáže ale sledovat i několik dní starou stopu. Jeho předky byli keltští barváři a jiná barvářská plemena těžkého rázu. V minulosti bychom barváře našli spíše pod označeními \"vodiči\" nebo \"štvaniči\".\n\nV Česku tyto psy společně s Bavorskými barváři potkáme poměrně často, především jako lovecké psy. Není běžné, aby se barváři využívali jako společníci, hlavně proto, že obyčejný pohyb je nezaměstná na dostatečně dlouhou dobu a pokud ho mají málo, může to vést až k agresivitě či nezvladatelnosti psa.\n\nHannoverský barvář je středně velký, vyvážený a silný pes. Dobře stavěné, silně osvalené hrudní i pánevní končetiny má uzpůsobeny k vytrvalé práci. Srst, která pokrývá celé tělo, je krátká, přiléhavá, hustá a na dotek tvrdá. Typické zbarvení je tmavě hnědá hlava s hnědým zbytkem těla, našli bychom ale i celohnědé jedinci nebo zbarvení zvané jelení červeň. Kohoutková výška psů je 50 až 55 cm, feny jsou menší, 48-53 cm. Velké jsou i hmotností rozdíly: zatím co psy mají až 40 kg, u fen by neměla váha přesáhnout 35 kg.\n\nPovahově je hannoverský barvář aktivní, energický, bystrý a inteligentní. Je vytrvalý a stavěný i na dlouhé běhy. Vůči svému majiteli je loajální a změnu či odloučení těžce nese. Obecně platí, že si pes vybere jednoho člověka z rodiny, které úplně poslouchá. K dětem je milý, nechá si od nich leccos líbit. Ke známým lidem je milý a přátelský, cizí ignoruje. Je to dobrý hlídač, který umí hlasitě upozornit a v případě nutnosti i zadržet zloděje. Je cílevědomý, ale ne tvrdohlavý. S jinými psy dokáže spolupracovat, jinak ale jsou šarvátky o post vůdce smečky na běžném denním pořádku. S jinými zvířaty nemá dobrá vztah a většinou platí, že má sklony je pronásledovat a následně rdousit.\n"}
{"id": "1145083", "url": "https://cs.wikipedia.org/wiki?curid=1145083", "title": "Sunset on the Golden Age", "text": "Sunset on the Golden Age\n\nSunset on the Golden Age je čtvrté album skotské power metalové kapely Alestorm. Album bylo vydáno 1. srpna 2014 vydavatelstvím Napalm Records. V tomto albu poprvé účinkoval nový člen kapely Elliot Vernon.\n\n"}
{"id": "1145088", "url": "https://cs.wikipedia.org/wiki?curid=1145088", "title": "Gaspare Gabellone", "text": "Gaspare Gabellone\n\nGaspare Gabellone, také Caballone, Cabelone, Gabbelone a Gabaldone (12. dubna 1727 Neapol – 22. března 1796 tamtéž) byl italský skladatel, syn skladatele Michela Caballoneho.\n\nZákladní hudební vzdělání získal u svého otce Michela Caballoneho. Od roku 1738 studoval zpěv, kontrapunkt a skladbu na neapolské konzervatoři \"Santa Maria di Loreto\" pod vedením Francesca Durante. Po absolvování školy v roce 1748 patrně nějakou dobu na konzervatoři vyučoval zpěv a skladbu.\n\nSvou profesní kariéru začal jako skladatel komických oper. Debutoval v roce 1757 v \"Teatro Nuovo\" operou \"La sposa bizzarra\". Společně s Giacomo Insanguinem zkomponoval ještě komickou operu \"La giocatrice bizzarra\", která byla uvedena rovněž v \"Teatro Nuovo\".\n\nOd roku 1780 se věnoval výhradně kompozici duchovní hudby. V této oblasti si získal velké uznání u obecenstva i u kolegů skladatelů. Jeho \"Messa da requiem\" uváděl Giovanni Paisiello jako modelový příklad smuteční mše.\n\nZemřel v Neapoli 22. března 1796 ve věku nedožitých 69 let. Jeho díla jsou uložena v Neapoli v knihovnách \"Biblioteca del Conservatorio S. Pietro a Majella\" a \"Biblioteca oratoriana dei filippini\" a v Miláně v knihovně \"Biblioteca del Conservatorio Giuseppe Verdi\".\n\n\n\n\n\n"}
{"id": "1145092", "url": "https://cs.wikipedia.org/wiki?curid=1145092", "title": "Rainerův ostrov", "text": "Rainerův ostrov\n\nRainerův ostrov () je arktický ostrov v souostroví Země Františka Josefa v Severním ledovém oceánu. Nachází se na severovýchodě centrální části souostroví zvané Zichyho země. Od většího ostrova Karla Alexandra je oddělen 2,5 km širokým průlivem. Má okrouhlý tvar s průměrem přibližně 14 km, rozlohu 140 km² a nejvyšší vrchol s nadmořskou výškou 284 m. Většina povrchu je pokryta ledovcem. Pojmenován byl rakousko-uherskou severopolární expedicí po rakouském arcivévodovi a ministerském předsedovi Raineru Ferdinandovi Habsbursko-Lotrinském.\n\n"}
{"id": "1145094", "url": "https://cs.wikipedia.org/wiki?curid=1145094", "title": "Jakub Matai", "text": "Jakub Matai\n\nJakub Matai (* 9. května 1993 Kadaň) je český hokejový útočník.\n\nRodák z Kadaně začínal s hokejem v klubu SK Kadaň. Později přešel do týmu HC Litvínov, za které hrával ve starším dorostu a juniorů. V roce 2011 dostal pozvánku k mistrovství světa do 18 let. V turnaji odehrál pět zápasů, skóroval pouze jednou. Zahraniční angažmá si vyzkoušel v ročníku 2011/12, za slovenský juniorský tým Tatranski Vlci hrál v MHL. V sezoně poprvé nakoukl k seniorskému hokeji, debut odehrál za klub HC Lev Poprad. Po sezoně byl klub přestěhován do nově vzniklého HC Lev Praha. Nové angažmá si našel v HC Slovan Ústečtí Lvi. V klubu strávil jednu sezonu. Před novým ročníkem 2013/14 přišel na zkoušku do týmu HC Lev Praha. V týmu uspěl na zkoušce a Ústečtí Lvi uvolnili hráče na roční hostování. V průběh základní části hrával mezi Lvem Prahou a prvoligovým klubem HC Stadion Litoměřice, závěr playoff dostal šanci ve Lvu Praha, odehrál o dva zápasy víc než v základní části a s týmem postoupili až do závěrečné části, ve kterém neuspěli a skončili v soutěži KHL druzí. Po úspěšné sezoně ve Lvu Praha klub zkrachoval a musel si hledat nové angažmá. Po dvou extraligových nabídkách se dohodl na smlouvě s nováčkem soutěže HC Olomouc. S klubem se dohodl na jednoleté smlouvě. V průběhu sezony byl poslán na hostování do týmu HC Dukla Jihlava. První zápas za Duklu odehrál proti Pirátum Chomutov, v zápase vstřelil jednu branku čímž vyrovnal výsledek na 3:3. Za Duklu odehrál celkem jedenáct zápasů. 4. května 2015 prodloužil smlouvu s klubem o následující rok. V přípravném utkání na novou sezonu 2015/16 sehrálo 28. července 2015 zápas mezi HC Olomouc a HC Kometa Brno, v zápase sehrál pouze osm minut, pak musel se zraněným kolenem opustit zápas a po třech dnech ho čekala operace. Kvůli zranění nestihl začátek sezony. Po uzdravení byl poslán na rozehráni do prvoligového klubu HC Zubr Přerov formou hostování do konce sezony. Premiéru v dresu Přerova odehrál 21. října 2015 proti týmu HC Most.\n\nV dětských letech byl jeho hokejový vzor Jiří Dopita, který mu v dorosteneckém věku podepsal dres. V roce 2014 se připojil k týmu HC Olomouc, majitel a asistent hlavního trenéra klubu byl právě Jiří Dopita.\n\n"}
{"id": "1145095", "url": "https://cs.wikipedia.org/wiki?curid=1145095", "title": "179 (číslo)", "text": "179 (číslo)\n\nSto sedmdesát devět je přirozené číslo, které následuje po čísle sto sedmdedesát osm a předchází číslu sto osmdesát. Římskými číslicemi se zapisuje CLXXIX.\n\n\n\n\n\nSilnice II/179 je česká silnice II. třídy vedoucí na trase Útvina – Javorná\n\n\n"}
{"id": "1145098", "url": "https://cs.wikipedia.org/wiki?curid=1145098", "title": "Gudrun Pausewang", "text": "Gudrun Pausewang\n\nGudrun Pausewang (3. března 1928 Mladkov – 23. ledna 2020) byla německá spisovatelka a učitelka, pocházející z Česka, která vydala 78 knih, z toho 22 pro dospělé, 20 pro děti do deseti let a zbytek pro náctileté.\n\nGudrun se narodila 3. března 1928 v domku za Mladkovem jako nejstarší ze šesti dětí. Její matka byla učitelka v mateřské školce a otec hospodář, syn ředitele místní školy. Gudrunina mladší sestra, Freya Pausewang (* 1932), se později stala právničkou a spisovatelkou. Její rodina věřila na alternativní styl života, kterým se snažila žít. Po vystudování základní školy začala navštěvovat střední dívčí školu. Její otec zemřel ve druhé světové válce, když jí bylo patnáct. Po skončení války utekla celá rodina do západního Německa.\n\nZde nastoupila Gudrun na střední školu ve městě Wiesbaden, kterou úspěšně absolvovala roku 1948. Poté začala studovat pedagogickou školu ve Weilburgu. Od roku 1956 učila pět let v německých školách v Chile a dva a půl roku ve Venezuele. V té době procestovala i velkou část Střední a Jižní Ameriky.\n\nKoncem roku 1963 se vrátila do Německa a začala učit na základní škole. O čtyři roky později, tedy v roce 1967, se do Latinské Ameriky vrátila se svým manželem Hermannem Wilcke, kde následujících pět let učila na německé škole. V roce 1972 se rozhodla vrátit se do Německa spolu se svým dvouletým synem. Od tohoto roku pracovala až do důchodu v roce 1989 jako učitelka. Po tom, co odešla do důchodu se začala věnovat i čtení na školách.\n\nGudrun původně psala pouze pro dospělé, až později se rozhodla i pro psaní knih pro děti, které v současnosti tvoří většinu jejích děl. Její knihy se zabývají především problémy zemí třetího světa. Rovněž podporuje ochranu životního prostředí a zakázání jaderných elektráren. Některé z jejích knih se zaobírají i homosexuály. Jedna z jejích nejpopulárnějších knih je \"Vzpomínám na rozinkovou louku\", ve které Gudrun sepsala své vzpomínky na rané dětství a válku. Další známá kniha, \"Mrak\", pojednává o dívce, která přežila jadernou katastrofu, při které ale zemřeli její rodiče a ona se vypořádává s následky.\n\nV roce 1988 získala za svá díla hned dvě ocenění: Německou cenu science fiction a Německou cenu za literaturu pro mládež.\n\n\n"}
{"id": "1145100", "url": "https://cs.wikipedia.org/wiki?curid=1145100", "title": "Ostrov Karla Alexandra", "text": "Ostrov Karla Alexandra\n\nOstrov Karla Alexandra ( známý také jako \"Země Karla Alexandra\") je arktický ostrov v souostroví Země Františka Josefa v Severním ledovém oceánu. Je nejsevernějším ostrovem centrální části souostroví zvané Zichyho země. Na jihu sousedí s Jacksonovým ostrovem a na východě s Rainerovým ostrovem. Jeho rozloha je 329 km² a nejvyšší bod dosahuje výšky 365 m n. m. Většinu ostrova pokrývá ledovcový příkrov. Pojmenován byl rakousko-uherskou severopolární expedicí po rakousko-uherském hraběti Karlu Alexandrovi ze Salm-Hoogstraetenu (1851–1919), který se podílel na jejím financování. Na severozápadním pobřeží se nachází kolonie alkounů malých.\n\n"}
{"id": "1145104", "url": "https://cs.wikipedia.org/wiki?curid=1145104", "title": "Třída Norrköping", "text": "Třída Norrköping\n\nTřída Norrköping (jinak též třída Spica II) byla třída torpédových člunů švédského námořnictva, později přestavěných na raketové čluny. Jedná se o poslední postavenou třídu švédských torpédových člunů. Celkem bylo postaveno 12 jednotek. Všechny již byly vyřazeny ze služby.\n\nV letech 1971–1976 bylo postaveno celkem 12 jednotek této třídy.\n\nJednotky třídy \"Norrköping\":\n\nPo dokončení plavidla nesla navigační radar Terma Scanter 009 a systém řízení palby PEAB 9LV200 Mk 1. Po dokončení tvořil výzbroj jeden 57mm kanón Bofors ve věži na přídi, jeden 40mm kanón na zádi a šest 533mm torpédometů. Pohonný systém tvořily tři plynové turbíny Rolls-Royce Proteus o výkonu 12 900 shp. Nejvyšší rychlost dosahovala 40,5 uzlu.\n\nV letech 1982–1985 prošla celá třída přestavbou na raketové čluny (taktické označení plavidel T se změnilo na P). Elektronika plavidel byla rozšířena o přehledový radar Saab Sea Giraffe 50HC a sonar s měnitelnou hloubkou ponoru Simrad ST-240 (jinde je uveden typ AR-700). Změnila se i výzbroj. Čtyři zadní torpédomety nahradily čtyři protilodní střely Saab RBS-15. Výzbroj plavidel dále posílily čtyři devítihlavňové salvové vrhače hlubinných pum Saab ELMA.\n\n"}
{"id": "1145105", "url": "https://cs.wikipedia.org/wiki?curid=1145105", "title": "Třída Spica", "text": "Třída Spica\n\nTřída Spica byla třída torpédových člunů švédského námořnictva. Jedná se o předposlední postavenou třídu švédských torpédových člunů. Celkem bylo postaveno šest jednotek. Všechny byly vyřazeny ze služby na přelomu 80. a 90. let 20. století.\n\nV letech 1964-1968 bylo postaveno celkem šest jednotek této třídy.\n\nJednotky třídy \"Spica\":\nPo dokončení plavidla nesla navigační radar Terma Scanter 009 a systém řízení palby H.S.A. M 22. Po dokončení tvořil výzbroj jeden 57mm kanón ve věži na přídi, jeden 40mm kanón na zádi a šest 533mm torpédometů. V případě potřeby mohly být na místě torpédometů umístěny námořní miny. Pohonný systém tvořily tři plynové turbíny Bristol-Siddeley Proteus o celkovém výkonu 12 900 shp, pohánějící trojici lodních šroubů se stavitelnými lopatkami. Nejvyšší rychlost dosahovala 40 uzlů.\n"}
{"id": "1145107", "url": "https://cs.wikipedia.org/wiki?curid=1145107", "title": "Da Vinciho démoni", "text": "Da Vinciho démoni\n\nDa Vinciho démoni (v anglickém originále Da Vinci's Demons) je historický dobrodružný televizní seriál odehrávající se v období renesance. Seriál popisuje smyšlený příběh raného života italského umělce Leonarda da Vinciho. Seriál byl po třech sériích zrušen.\n"}
{"id": "1145108", "url": "https://cs.wikipedia.org/wiki?curid=1145108", "title": "Kaple Panny Marie (Doksany)", "text": "Kaple Panny Marie (Doksany)\n\nVýklenková kaple Panny Marie v Doksanech u potoka Čepele (\"Čipelky\") stojí na jižním okraji obce. Jedná se o drobnou barokní sakrální stavbu ze 2. čtvrtiny 18. století.\n\nJejím autorem je snad Octavio Broggio. Opravena byl v roce 1931. V období komunistické totality byla poničena, po roce 2000 byla kaple opět opravena.\n\nKaple má pilíř s proláklým průčelím a trojúhelným štítkem. Po stranách se nacházejí vykrojená nároží mezi šikmo postavenými pilastry. V ose je výklenek s vysokým klenákem a proláklou římsičkou.\n\n\n"}
{"id": "1145109", "url": "https://cs.wikipedia.org/wiki?curid=1145109", "title": "Wilczekův ostrov", "text": "Wilczekův ostrov\n\nWilczekův ostrov () je arktický ostrov v jižní části souostroví Země Františka Josefa v Severním ledovém oceánu. Pojmenován byl po hraběti Johannu Nepomuku Wilczekovi. V souostroví je po něm pojmenován také mnohem větší ostrov Wilczekova země. S délkou 10 km patří Wilczekův ostrov mezi menší ostrovy v souostroví. Od většího Salmova ostrova na východě je oddělen 3 km širokým průlivem. Na východním mysu se nachází kolonie alkounů malých.\n\nByl prvním ostrovem v Zemi Františka Josefa, který 1. listopadu 1873 objevila rakousko-uherská severopolární expedice. Jeden z účastníků výpravy, strojník Ota Kříž, který zemřel během dvouletého pobytu na lodi zamrzlé v moři nedaleko ostrova, byl pohřben ve skalní puklině na pobřeží. Expedice zde také zanechala v hermeticky uzavřené lahvi zprávu o objevu souostroví. V roce 1991 k ostrovu připlula loď \"Dagmar Aaen\" německého cestovatele Arveda Fuchse. Její posádka na pobřeží vykopala lahve zanechané rakousko-uherskou expedicí, ale text zprávy se jí přečíst nepodařilo. Zpráva byla rozluštěna až v laboratořích německého Spolkového kriminálního úřadu, který potvrdil, že jde o vzkaz zanechaný Juliem Payerem a Carlem Weyprechtem. Poté byla vystavena v námořním muzeu v Bremerhavenu.\n\n"}
{"id": "1145110", "url": "https://cs.wikipedia.org/wiki?curid=1145110", "title": "Třída Plejad", "text": "Třída Plejad\n\nTřída Plejad byla třída torpédových člunů švédského námořnictva. Celkem byl postaven jeden prototyp a 11 sériových jednotek. Všechny již byly vyřazeny ze služby.\n\nV roce 1951 byla do služby zařazena prototypová jednotka \"Perseus\" (T101), která většinu své služby sloužila především k testování. Po jejích úspěšných zkouškách následovala jedenáctikusová série torpédových člunů třídy \"Plejad\", postavených v letech 1954-1958 ve švédských loděnicích.\n\nJednotky třídy \"Plejad\":\nVýzbroj torpédového člunu \"Perseus\" tvořily dva 40mm kanóny a čtyři 533mm torpédomety. Pohonný systém byl koncepce CODAG. Pro ekonomickou plavbu sloužily dva diesely o výkonu 4500 bhp, přičemž v bojové situaci byla zapojena ještě plynová turbína o výkonu 6000 shp. Nejvyšší rychlost doosahovala 37,5 uzlu.\n\nVýzbroj plavidel třídy \"Plejad\" tvořily dva 40mm kanóny a šest 533mm torpédometů. V případě potřeby mohly být na místě torpédometů umístěny námořní miny. Pohonný systém tvořily tři diesely o celkovém výkonu 9000 bhp, pohánějící trojici lodních šroubů.\n"}
{"id": "1145112", "url": "https://cs.wikipedia.org/wiki?curid=1145112", "title": "Třída T 42", "text": "Třída T 42\n\nTřída T 42 byla třída torpédových člunů švédského námořnictva. Celkem bylo postaveno 15 jednotek této třídy. Všechny již byly ze služby vyřazeny.\n\nV letech 1955-1957 bylo do služby přijato celkem 15 jednotek této třídy, pojmenovaných T42 až T56.\n\nVýzbroj tvořil jeden 40mm kanón a dva 533mm torpédomety. Pohonný systém tvořily tři benzinové motory o výkonu 4500 bhp. Nejvyšší rychlost dosahovala 45 uzlů.\n"}
{"id": "1145129", "url": "https://cs.wikipedia.org/wiki?curid=1145129", "title": "Winona", "text": "Winona\n\nSlova Winona, Wynona či Wynonna mají více významů:\n\n\n"}
{"id": "1145130", "url": "https://cs.wikipedia.org/wiki?curid=1145130", "title": "Augustiniánský kostel (Vídeň)", "text": "Augustiniánský kostel (Vídeň)\n\nAugustiniánský kostel (německy \"Augustinerkirche\") je gotický římskokatolický farní kostel na Augustiniánské ulici (Augustinerstraße) 3 v 1. vídeňské čtvrti Vnitřní Město (Innere Stadt). Vchod je z Josefského náměstí (Josephsplatz). Bývalý císařský dvorní farní kostel je nyní součástí traktu Albertina vídeňského Hofburgu.\n\nV roce 1327 habsburský vévoda Fridrich I. Sličný daroval augustiniánům poustevníkům (obutým augustiniánům) klášter s kostelem. Kostel byl jako trojlodní halový postaven bavorským stavitelem Dietrichem Ladtnerem z Pirny v letech 1330-1339, ale vysvěcen byl teprve 1. listopadu 1349. Chór byl připojen kolem roku 1400, věž až v roce 1652. Zatímco kaple sv. Jiří byla vysvěcena už v roce 1351, malá Loretánská kaple teprve roku 1724.\n\nNejdříve stála tato impozantní gotická stavba samostatně, ale když byl rozšířen Hofburg a postaven trakt Albertina (Albertinatrakt, případně Augustinertrakt), kostel byl začleněn do komplexu budov. V roce 1634 byl augustiniánský kostel povýšen na císařský dvorský farní kostel (až do roku 1918), ve kterém se konaly svatební obřady členů habsburské a habsursko-lotrinské dynastie. V roce 1683 se zde polský král Jan III. Sobieski zúčastnil děkovné mše Te Deum po vítězství nad Turky, událost připomíná pamětní deska. Od vzniku vídeňské arcidiecéze v roce 1722 bylo zvykem, že každý nový arcibiskup procházel v procesí z augustiniánského kostela do katedrály sv. Štěpána.\n\nV letech 1784-1785 byl kostel za Josefa II. vrchním dvorním architektem Johannem Ferdinandem Hetzendorfem z Hohenbergu (1733-1816) regotizován. Odstraněno bylo také 18 barokních bočních oltářů, které byly postaveny v letech 1630-1780.\n\nMezi nejslavnější patřily svatby:\n\n\nKostel zvenku působí poměrně nenápadně, protože je zasazen do okolní zástavby, ale má působivý interiér.\nVenkovní rozměry:\n\nPřes hlavní vchod na Josefském náměstí se vejde k trojlodí, které je 43 metrů dlouhé a 20 metrů vysoké. K lodi je přímo napojen chór, který je 40 metrů dlouhý, 10 metrů široký a 24 metrů vysoký.\n\n\nVpravo od hlavního oltáře se nachází Loretánská kaple, za jejímiž železnými dveřmi byl zbudován půlkruhový prostor známý jako Hrobka srdcí (Herzgruft). V něm jsou v kovových (většinou stříbrných) urnách uložena srdce 54 Habsburků.\nTradici ukládání srdcí mimo rakev započal korunovaný římský, uherský a český král Ferdinand IV. Habsburský (1633-1654), na jeho přání bylo po jeho smrti v roce 1654 srdce uloženo ve zdejším kostele. Byla sem ovšem přenesena i některá srdce Habsburků z předchozích generací. Nejstarší patří císaři Matyáši Habsburskému (1557-1618) a jeho o 28 let mladší manželce Anně Tyrolské (1585-1619), zakladatelce Kapucínské hrobky. Poslední srdce patřící arcivévodovi Františku Karlovi zde bylo uloženo 8. března 1878. Celkem 39 osob má ostatky pochované ve 3 různých kostelech, srdce byla uložena zde u augustiniánů, těla v Císařské hrobce u kapucínů a jejich vnitřnosti ve Vévodské hrobce, tedy v kryptě katedrály sv. Štěpána.\n\nPod lodí kostela je krypta, která sloužila jako pohřebiště augustiniánů a dvorské šlechty (např. Schwarzenbergů pod kaplí sv. Mikuláše Tolentinského), pro veřejnost však v současnosti není zpřístupněna. Protože byla Císařská (Kapucínská) krypta na počátku 19. století příliš malá a hrozilo, že klášterní komunita kapucínů vymře, uvažovalo se o přemístění pohřebiště Habsburků sem, ale nakonec k tomu nedošlo.\n\nKlášter sv. Augustina založený v roce 1327 původně patřil k bavorské provincii augustiniánů poustevníků (Bavorsko, Čechy, Morava, Rakousko, Slezsko a Polsko), která vznikla v roce 1299. Byla tehdy velmi vlivná, během středověku z ní pocházelo na 50 světících biskupů. Za reformace byly četné pobočky opuštěné, Vídeň však zůstala i nadála obsazená. Během protireformace došlo k obnovení činnosti řádu. V té době vznikla i přísnější větev bosých augustiniánů, ke kterým patřil i lidový kazatel Abrahám od svaté Kláry (1644-1709). Jako důsledek obnovení asi 20 klášterů vznikly v habsburské říši od 17. století tři provincie. V roce 1630 povolal císař Ferdinand II. bosé augustiniány i do tohoto kláštera.\n\nAugustiniánský klášter na Zemské silnici (\"Landstraße\") (Vídeň 3. okres, založen v roce 1695, 1812 zrušen, 1912 stržen) byl jako generální konvent přímo podřízen řádovému generálu v Římě a provincialát vídeňské provincie, stejně jako studijní dům profesorů, kteří po 150 let obsazovali katedru morální teologie na Univerzitě ve Vídni. Klášter u Hofburgu byl dvorním klášterem, od roku 1634 sloužil jako císařská dvorní fara, staral se o duchovní péči členů císařského dvora a prováděl důležité náboženské obřady císařského dvora. Kaple svatého Jiří včleněná do kláštera byla zasedací místností řádu svatého Jiří (krátkodobě obnoven). Krypta byla vedle habsburské Císařské (Kapucínské) hrobky nejdůležitějším pohřebištěm dvorské šlechty.\nV době vrcholného rozkvětu (1750-1780) zde žilo až 90 augustiniánů.\n\nZa josefínských reforem byly téměř všechny kláštery augustiniánů zrušeny, ten u Hofburgu až v roce 1836. Dvorní faru dále do roku 1918 vedli diecézní kněží z Frintanea, kteří se zde usadili. Jen několik klášterů v Čechách a na Moravě přetrvalo, nakonec ale také byly zrušeny v době komunismu. Odtamtud po 2. světové válce odsunutí sudetští augustiniáni založili nové řádové společenství, Vídeňský vikariát německé augustiniánské provincie, dnes jako rakousko-jihoněmecký obvod pod přímou jurisdikcí generálního představeného. V roce 1951 se opětovně usadili v klášteře u Hofburgu.\n\nAugustiniánský vídeňský vikariát Panny Marie Těšitelky nyní zahrnuje kostel sv. Augustina ve Vídni a v roce 1962 zřízený klášter Panny Marie Těšitelky ve Zwieselu v Bavorském lese. K vikariátu patří (stav 2013) 10 spolubratrů, z nichž 4 žijí ve Vídni. Představeným je v současné době P. Dominic Sadrawetz OSA. Mají na starosti farnosti sv. Augustina a Aspersdorf. V přízemí klášterního traktu je fara a konvent, v 1. patře je klauzura.\n\nK farnosti patří také maltézský kostel, sv. Uršula, sv. Anna, kapucínský kostel a hradní kaple Hofburgu a kaple sv. Alžběty v Center St. Elisabeth.\n\n"}
{"id": "1145131", "url": "https://cs.wikipedia.org/wiki?curid=1145131", "title": "Winona (Minnesota)", "text": "Winona (Minnesota)\n\nWinona je hlavní město okresu Winona ve státě Minnesota, USA. Má 27 592 obyvatel (2010) a plochu 61,0 km². V tomto městě se narodila herečka Winona Ryder.\n\nPředchůdcem města byla siouxská osada Keoxa, kterou roku 1805 jako první běloch navštívil Zebulon Pike. Město bylo založeno roku 1851, původně pod názvem Montezuma, později bylo pojmenováno podle legendy o Winoně, dceři náčelníka Wapashy, která spáchala sebevraždu z nešťastné lásky. Rostlo jako důležitý přístav na řece Mississippi a centrum dřevozpracujícího průmyslu. Mezi prvními osadníky bylo velké množství Kašubů, tuto tradici připomíná partnerství s polským městem Bytów. Město je známé výrobou vitráží, největším zaměstnavatelem je obchodní firma Fastenal.\n\nVe městě sídlí vysoká škola Winona State University, která byla založena roku 1858 jako první pedagogický institut západně od Mississippi a status univerzity obdržela roku 1975.\n\nPopulární dominantou města a výletním místem je skála Sugar Loaf.\n\n"}
{"id": "1145132", "url": "https://cs.wikipedia.org/wiki?curid=1145132", "title": "Český institut informatiky, robotiky a kybernetiky", "text": "Český institut informatiky, robotiky a kybernetiky\n\nČeský institut informatiky, robotiky a kybernetiky (anglicky \"Czech Institute of Informatics, Robotics and Cybernetics\", zkratkou CIIRC) je součástí Českého vysokého učení technického v Praze, založen byl 1. července 2013. Jeho posláním je být mezinárodně uznávaným výzkumným pracovištěm, podílejícím se na výuce studentů a místem pro přenos technologií do průmyslu. Od 7. listopadu 2013 probíhala v dejvickém areálu ČVUT výstavba dvou nových budov určených pro CIIRC podle návrhu architekta Petra Franty. Budovy byly osídleny v dubnu 2017, a to po rozsáhlé a komplexní rekonstrukci provedené společností HOCHTIEF CZ a. s. a VCES a.s.. CIIRC sídlí v nově zrekonstruované budově v pražských Dejvicích, ve které dříve byla Technická menza a jedna z největších českých prodejen Billa.\n\nCIIRC se skládá z osmi výzkumných oddělení, jimiž jsou CYPHY: Kyberneticko-fyzikální systémy, INTSYS: Inteligentní systémy, IIG: Průmyslová informatika, RMP: Robotika a strojové vnímání, IPA: Průmyslová výroba a automatizace, COGSYS: Kognitivní systémy a neurovědy, BEAT: Biomedicína a asistivní technologie a PLAT: Vědecké řízení platforem. Výzkumná oddělení jsou dále členěná na výzkumné skupiny. V čele CIIRC stojí Vladimír Mařík. Po dobu stavby budovy se CIIRC rozvíjí v provizorních prostorech, také ve spolupráci s fakultami, součástmi ČVUT a dalšími institucemi. CIIRC postupně získává vlastní výzkumné projekty, zvyšuje počet výzkumných pracovníků a svůj výzkumný výkon.\n\nZačátkem léta 2018 byl odvolán stávající ředitel Vladimír Mařík rektorem ČVUT Vojtěchem Petráčkem kvůli vzájemným konfliktům a rozporům uvnitř univerzity.\n\n\n"}
{"id": "1145138", "url": "https://cs.wikipedia.org/wiki?curid=1145138", "title": "Jim Lea", "text": "Jim Lea\n\nJim Lea (narozen jako James Whild Lea, 14. června 1949, Wolverhampton, West Midlands) je anglický hudebník, který se proslavil jako baskytarista, klávesista, kytarista a doprovodný zpěvák a spoluautor v glam/hardrockové skupiny Slade.\n\nLea byl ovlivněn hudbou francouzského jazzového houslisty Stéphane Grappelliho, proto byly housle jeho oblíbeným nástrojem. Rodiče vlastnili podnik The Grange v Bilbrooku, kde vyrůstal. Navštěvoval Codsall Comprehensive School – dnes Codsall Community High School. Hrál ve Staffordšírském orchestru mladých a na hudební škole v Londýně, kde při praktické zkoušce získal vyznamenání a pak postupně přešel na piano, kytaru a konečně na baskytaru. Ve školní kapele 'Nick and The Axemen' hrál nejprve na kytaru, později na baskytaru.\n\nLea se zúčastnil konkurzu do místní skupiny 'The 'N Betweens', jejímiž členy už byli bubeník Don Powell, kytarista Dave Hill a zpěvák Johnny Howells. Když se později přidal Noddy Holder, základ skupiny Slade byl hotov.\n\nKoncem 70. let ztrácela skupina Slade na popularitě a tak si Lea řekl, jestli by skladby Slade nebyly přijímány lépe, kdyby je nahrával jiný interpret. Koncem roku 1979 Lea založil se svým bratrem Frankem a jeho ženou Lousie, jako vedlejší projekt, skupinu 'The Dummies'. Skupina vydala tři singly, \"When The Lights Are Out\", \"Didn't You Use To Use To Be You\" a \"Maybe Tonight\". První singl byla cover verze, která se původně objevila na albu Slade z roku 1974 \"Old New Borrowed and Blue\". Všechny tři singly byly mnohokrát hrány na rozhlasových stanicích, ale prodej trpěl distribučními problémy. Singl \"Didn't You Use To Use To Be You\" zařazen na 'A' playlist stanice BBC Radio One, což znamenalo, že byl předpoklad jeho umístění v hitparádě Top Ten. Cover verze představila Leovu dceru Bonny. \"Maybe Tonight\" od Roye Wooda, kterou zpívala s Holderem. Později v roce 1992 bylo vydáno album \"A Day in the Life of the Dummies\". Obsahovalo všechny skladby nahrané touto skupinou.\n\n"}
{"id": "1145139", "url": "https://cs.wikipedia.org/wiki?curid=1145139", "title": "Třída Tapper", "text": "Třída Tapper\n\nTřída Tapper je třída pobřežních hlídkových člunů švédského námořnictva.\n\nCelkem bylo postaveno 12 jednotek této třídy, pojmenovaných \"Tapper\" (81), \"Djärv\" (82), \"Dristig\" (83), \"Händig\" (84), \"Trygg\" (85), \"Modig\" (86), \"Hurtig\" (87), \"Rapp\" (88), \"Stolt\" (89), \"Ärlig\" (90), \"Munter\" (91) a \"Orädd\" (92).\n\nVýzbroj tvoří dva 12,7mm kulomety a čtyři devítihlavňové vrhače hlubinných pum Saab ELMA. Pohonný systém má výkon 2095 bhp. Nejvyšší rychlost dosahuje 25 uzlů.\n"}
{"id": "1145141", "url": "https://cs.wikipedia.org/wiki?curid=1145141", "title": "Prvovýstup", "text": "Prvovýstup\n\nPrvovýstup je první úspěšné, dokumentované zdolání horolezecké cesty. Zvláštní postavení mezi prvovýstupy má první zdolání vrcholu hory, významné je i první zdolání určité stěny či skalní věže nebo jehly (jinak než horolezecky nedostupné), nebo vyřešení problému. Hodnota porvovýstupu je dána významem zdolaného objektu, obtížností prvovýstupu a stylem jeho provedení. Vyšší hodnotu má obtížnější prvovýstup v lepším stylu, s použitím menšího počtu umělých a podpůrných prostředků. Bez kyslíku, s menším počtem skob, s vklíněnci místo nýtů a skob a podobně. Prvovýstup zahrnuje nalezení objektu, vytipování vedení cesty, zajištění. Zejména u sportovního lezení nebo drytoolingu se stává, že někdo přeleze projekt, který na skále nalezl a vybavil jištěním (navrtal) někdo jiný. Pak se takovému výstupu říká prvopřelez. Na umělých stěnách se pro klienty lezecké cesty z umělých chytů takzvaně \"staví\".\n\nÚdaje o prvovýstupech evidují v ČR oblastní vrcholové komise Českého horolezeckého svazu a také autoři horolezeckých průvodců. Zpravidla mívá každé pohoří nebo skalní oblast svého kronikáře. V Himálaji je to například známá Miss Hawley.\n\nVýznamné prvovýstupy je třeba prokázat a dokumentovat, protože se v historii našly případy falšování. Obvyklý úzus je, že se každému horolezci hlásícímu prvovýstup věří, dokud nevzniknou pochybnosti o jeho tvrzeních. O některých prvovýstupech se vedou i spory..\n\nNejpilnějším prvovýstupcem v ČR je Karel Bělina, který má na kontě kolem 5000 prvovýstupů na českých pískovcích, autorem momentálně nejtěžších skalních cest světa je Adam Ondra.\n\n\n"}
{"id": "1145142", "url": "https://cs.wikipedia.org/wiki?curid=1145142", "title": "Olivův dům čp. 1032/14 v Divadelní ulici", "text": "Olivův dům čp. 1032/14 v Divadelní ulici\n\nOlivův dům čp. 1032/14 v Divadelní ulici je novorenesanční dům na Starém Městě v Praze 1 v Divadelní ulici. Dům si v roce 1876 postavil Alois Oliva podle návrhu významného českého architekta 19. století Antonína Wiehla. Autorem návrhu sgrafit na fasádě je Josef Tulka, vlysu Vítězný průvod Záboje a Slavoje Josef Václav Myslbek. Dům je zapsán v Ústředním seznamu kulturních památek.\n\nŘadový třípatrový novorenesanční činžovní dům se sedmi osami je situovaný uprostřed domovního bloku s průčelím do Divadelní ulice. Wiehlův návrh (1874) je ovlivněný italskou renesancí. V přízemí a prvním patře plochá rustika, nad 1. patrem konzolová římsa, druhé a třetí patro hladké. Podle Wiehlova návrhu postavil v roce 1876 Wiehl s Janem Zeyerem. Wiehl měl v tomto domě po jeho dokončení svou kancelář. V roce 1886 kancelář přestěhoval do nového domu v Jízdecké (dnešní Havlíčkově) ulici.\n\nV návrhu průčelí Wiehl pouze vymezil plochu pro sgrafita a svou představu o barvě a námětech výzdoby. Návrhy sgrafit zpracoval malíř Josef Tulka. Průčelí je rozvrženo v pozdně renesančních formách. Pod okapem fasádu zdobí sgrafitový vlys s antickými motivy bohů, amorků a masek. Autorem návrhu sgrafit je Josef Tulka, který může být i autorem italizujících reliéfních grotesek a nástropního reliéfu s bakchickou taneční scénou v průjezdu. Výzdoba je ovlivněna italskou renesancí. Naproti tomu v jednoznačně národním stylu je vlys ve vestibulu od Josefa Václava Myslbeka s figurálním výjevem „Vítězný průvod Záboje a Slavoje“ z roku 1875.\n\nDům je významný v historii pražské novorenesanční architektury. Je jedním z prvních domů zdobených sgrafity. O uplatnění sgrafitoo na nájemních domech se zasloužil Josef Schulz, který podmínky pro sgrafitovou tvorbu studoval před rekonstrukcí Schwarzenberského paláce (1871). Poté se sgrafito počíná objevovat na nově stavěných domech navrhovaných zejména architekty Antonínem Wiehlem a Janem Zeyerem Podobně jako u ostatních domů Wiehl na návrhu Olivova domu spolupracoval Josefem Václavem Myslbekem a Josefem Tulkou jedním z malířů generace Národního divadla. Na realizaci domu tak spolupracovali tři významní představitelé této generace.\n\nWiehlův kolega architekt Jan Koula jeho úsilí o formulování nového pojetí novorenesanční architektury definoval v roce 1883 ve Zprávách Spolku architektů jako \"výklad o vývoji a stylu A. Wiehla\" ve \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim po prvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studovala je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"\" O uplatnění sgrafit na novorenesančních domech Koula referoval v článku \"Domy pp.architektů V.Skučka a J.Zeyera\"\n\nPro svou architektonickou hodnotu a význam v historii Prahy a její architektury je dům zapsán v Ústředním seznamu kulturních památek.\n\n"}
{"id": "1145145", "url": "https://cs.wikipedia.org/wiki?curid=1145145", "title": "Lebeda lesklá", "text": "Lebeda lesklá\n\nLebeda lesklá (\"Atriplex sagittata\") je statná, jednoletá bylina, druh z rodu lebeda. Je považována za archeofyt, který byl do české přírody rozšířen neúmyslně a za příznivých podmínek se chová jako invazní druh.\n\nDruh se vyskytuje hlavně v jižní a střední Evropě, v západní i střední Asii a na jihozápadě Sibiře až po Altaj. Zavlečen byl na jih Afriky. V České republice i v okolních zemích je poměrně hojný, nejvíce se vyskytuje v teplejších oblastech.\n\nLebeda lesklá se nejčastěji vyskytuje na navážkách hlinitých až hlinitojílovitých půd, řidčeji na popelových, škvárových nebo smíšených půdách kde je dostatek dostupných živin. Vyhovují ji nezapojené půdy okolo cest, stará hnojiště, komposty, blízkost silážních jam, skládky, staveniště a nejbližší okolí lidských sídel. Je světlomilný druh a nedokáže se jako mladá rostlina uplatnit v hustém porostu.\n\nJe odolná proti vysychání půdy v letních měsících, naopak trvale zamokřená stanoviště nesnáší. Většinou roste na teplém, dobře osluněném stanovišti. Toleruje zvýšený obsah soli v půdě, NaCl nebo KCl, to ji umožňuje růst i podél komunikací.\n\nJednoletá rostlina se vzpřímenou, rozvětvenou lodyhou vysokou až 2 m, která vyrůstá ze silného, větveného kůlovitého kořene vnikajícího hluboko do spodních vrstev půdy. Pomoučená, na průřezu okrouhlá lodyha je porostlá velkými střídavými listy, které jsou dlouhé 6 až 14 cm a široké 3 až 10 cm a směrem vzhůru se zmenšují, na rubu jsou pomoučené a na líci tmavozelené a lesklé. Listy s dlouhými řapíky mají ve spodní části lodyhy čepele široce trojúhelníkovité, na bázi klínovité a po obvodě nepravidelně zubaté, v horní části lodyhy pak úzce kopinaté a méně zubaté.\n\nJednopohlavné květy vytvářejí husté, konečné klasy za plodů svěšené. Samčí květy mají pětičetná okvětí a pět tyčinek s intorsními prašníky. Samičí květy mohou mít čtyř- či pětičetná okvětí a jsou bez krovek, nebo jsou bez okvětí a vznikající plody jsou chráněny dvěma žlutozelenými, vejčitými, od sebe oddělenými krovkami. Okvětí jsou zelené barvy. Květy rozkvétají hlavně od července do září, opylovány jsou hmyzem, větrem nebo autogamně.\n\nPlody bývají dvojího typu. Samičí květy s okvětím produkují nažky černé, lesklé, čočkovité a velké asi 2 mm. Květy bez okvětí mají nažky hnědé, zploštělé, asi 4 mm velké a uzavřené v krovkách, ty se při dozrávání zbarvují růžově až hnědě. Nažky se do okolí rozšiřují větrem nebo jsou zplavovány vodou, na čistá pole bývají zavlékány statkovými hnojivy. Ploidie druhu je 2n = 18.\nLebeda lesklá se rozšiřuje pouze semeny (nažkami), kterých na vzrůstné rostlině dozrává i několik tisíců. Semena mají nestejnou dormanci, hnědé klíči brzy po vysemenění, černé až po přezimování a podržují si klíčivost po mnoho let, nejlépe vzcházejí z hloubky do 2 cm. Hromadně se semenáčky objevují časně na jaře, jejich zprvu pomalý růst se výrazně zrychlí při vyšších teplotách. První podzimní mrazíky ukončí její vegetační sezonu.\n\nJe v ČR pokládána za nejrozšířenější plevelný druh z rodu lebeda, na obdělávaných pozemcích bývá hojná v sadech i na chmelnicích a hlavně zapleveluje všechny širokořádkové plodiny (okopaniny a zeleniny). Její listy slouží jako živné rostliny pro housenky některých motýlů, např. pro můru jetelovou (\"Anarta trifolii \") a na území ČR ohroženou makadlovku (\"Scrobipalpa nitentella\").\n\nMladé listy jsou jedlé, chutí se podobají zelenému hrášku a lze je používat na saláty nebo do polévek. V lidovém léčitelství se používala nať při záchvatech dny a proti střevním parazitům. Bylina obsahuje hlavně saponiny, bílkoviny, vápník, hořčík, fosfor a železo.\n\n\n \n"}
{"id": "1145151", "url": "https://cs.wikipedia.org/wiki?curid=1145151", "title": "Tom Riley", "text": "Tom Riley\n\nTom Riley (* 5. dubna 1981, Maidstone, Spojené království) je anglický herec. Hraje hlavní roli v seriálu Da Vinciho démoni. \n\n \n"}
{"id": "1145153", "url": "https://cs.wikipedia.org/wiki?curid=1145153", "title": "Třída Willemoes", "text": "Třída Willemoes\n\nTřída Willemoes byla třída raketových člunů dánského námořnictva. Jejich konstrukce vycházela ze švédských raketových člunů třídy \"Norrköping\" (třída \"Spica II\"). Celkem bylo postaveno 10 jednotek této třídy. Během služby nebyly modernizovány a v letech 1999–2000 byly vyřazeny ze služby.\n\nCelkem bylo postaveno 10 jednotek této třídy. Do služby byly přijaty v letech 1976 v loďstvech-1978 v loďstvech.\n\nJednotky třídy \"Willemoes\":\nPlavidla nesla navigační radar Terma 20T48 a systém řízení palby PEAB 9LV200 Mk 1. Hlavňovou výzbroj tvořil jeden 76mm kanón OTO Melara Compact ve věži na přídi. Po stranách dělové věže byly umístěny dva 533mm torpédomety pro těžká torpéda Tp 61. Na zádi se nacházely čtyři protilodní střely Harpoon. V případě sejmutí torpédometů bylo možné instalovat až osm střel Harpoon, nebo naopak celkem čtyři torpédomety. Plavidla rovněž mohla nést námořní miny. Pohonný systém byl koncepce CODOG. Pro ekonomickou plavbu sloužily dva diesely General Motors 12V-71 o výkonu 800 hp, přičemž v bojové situaci byly zapojeny tři plynové turbíny Rolls-Royce Proteus o výkonu 12 750 hp. Nejvyšší rychlost dosahovala 40 uzlů a ekonomická 12 uzlů.\n\n"}
{"id": "1145154", "url": "https://cs.wikipedia.org/wiki?curid=1145154", "title": "Kostel svatého Petra a Pavla (Doksany)", "text": "Kostel svatého Petra a Pavla (Doksany)\n\nHřbitovní kostel svatého Petra a Pavla v Doksanech je barokní sakrální stavbou stojící severně od obce a od doksanské kanonie. Od roku 1964 je chráněn jako kulturní památka.\n\nKostel stojí na místě původního románského kostela z 1. poloviny 13. století, který byl barokně přestavěn po roce 1726 Octaviem Broggiem. Kostel patrně signalizuje polohu doprovodného laického osídlení kláštera. Uvažuje se o jeho příslušnosti k panovnickému dvoru, který se (společně s příslušnou osadou) stal posléze součástí obvěnění prvotního doksanského konventu.\n\nStavba je podélná s kulisovitě rozšířeným průčelím na východní straně. V bocích lodi jsou oblé výdutě a při západním závěru kostela stojí čtyřboká věž, která je v jádře románská z 1. poloviny 13. století. Uvnitř ve věži se nachází v patře konzolový portálek na vnější emporu. Zevně je věž barokně upravena s pilastry a mírně konvexními stěnami. Na východním průčelí jsou pilastrové svazky. Ve štítě, s volutovými křídly a segmentovou římsou, je výklenek se sochou Panny Marie. Okna jsou obdélná se segmentovými záklenky. Uvnitř kostela je valená klenba a konchy s lunetami. Ve středu prostoru je v klenbě česká placka s kruhovou malbou holubice – Ducha Svatého a andílků.\n\nHlavní oltář je barokní a pochází ze 2. čtvrtiny 18. století. Retabulum s titulním obrazem flankují pilastry s volutovými křídly a konzolami, na kterých jsou sochy sv. Anny a sv. Jana Křtitele. Po straách se nacházejí další plastiky dvou svatých rytířů. Vše je doplněno andílky a festony. Dva boční oltáře jsou barokní a pocházejí ze 2. čtvrtiny 18. století. Jsou portikového typu, každý se čtyřmi sloupky, s velmi bohatě řezanými rokajovými křídly, vázami a dalšími doplňky. Oltáře jsou opatřeny dvěma kovovými tepanými rameny pro lampy, a jsou de také dvě\nplastiky Krista na kříži a dva obrazy. Jedná se vesměs o barokní díla z 18. století.\n\nNa hřbitově kolem kostela se nachází několik tepaných křížů z konce 18. století. Ve střední části pseudogotický pomník vojákům pohřbených zde v letech 1782-1785, přenesený roku 1904 ze zrušeného vojenského hřbitova v Karlíně u pražské Invalidovny.\n\nNedaleko při cestě k silnici se nachází empírová stodola s valbovou střechou a třemi vraty se vzdutými římsami.\n\n\n"}
{"id": "1145156", "url": "https://cs.wikipedia.org/wiki?curid=1145156", "title": "Josef Vacke", "text": "Josef Vacke\n\nJosef Vacke, vlastním jménem Josef Watzke (18. července 1907, Praha – 8. prosince 1987, Praha), byl český umělec a akademický malíř.\n\nNarodil se v rodině účetního Karla Watzkeho (1874–??) a jeho manželky Anny, rozené Zykové (1876–??). Měl starší bratry Vladimíra (*1900) a Karla (*1902).\n\nJosef Vacke se několik let učil malbě ve škole Ebertově, kde jej vedl malíř Antonín Porket. V letech 1923 a 1924 studoval na soukromé škole u Ferdinanda Engelmülera a od roku 1925 až 1931 na Akademii výtvarných umění v krajinářské speciálce profesora Otakara Nejedlého.\n\nPrvní studijní cestu podnikl v roce 1925 do Cagnes-sur-Mer a další cesty pak na Cap d´Agnes (1926), na Korsiku (1928), do Ponte du Suve u Toulonu (1930). S Nejedlého školou pobýval v Jílovém nad Sázavou, na Malé Skále u Turnova, na Hluboké, na Hrubé Skále, ve Vlastislavi a v Středohoří. V roce 1928 Vacke obdržel stipendium na cestu do Paříže pod vedením profesora Antonína Matějíčka. V letech 1931 a 1935 maloval Vacke s Lucií Klímovou v Jugoslávii. Pobýval také ve Zděchově, kde byl mecenášem malířské společnosti Ludvík Klímek; zde namaloval v roce 1943 čtyři akvarely.\n\nBěhem druhé světové války často pobýval na Sázavě a na Vysočině. Po roce 1946, kdy získal chalupu č.p. 91 v Křižanech, se stále častěji objevovaly v jeho díle obrazy z Podještědí. Lucie Klímová zajížděla již od roku 1946 do Křížan, kde strávila celé měsíce na Vackově chalupě. Když v roce 1961 zemřela, Vackovou partnerkou se stala Boženka Škodová. Josef Vacke také často pobýval a maloval ve Velenicicích na Poděbradsku, odkud pocházela Boženka Škodová.\n\nOd roku 1935 byl členem Klubu výtvarných umělců Aleš. Nejčastěji maloval krajiny a květiny. Častým motivem byly kytice, ojediněle i figurální motivy.\n\n\n\n"}
{"id": "1145160", "url": "https://cs.wikipedia.org/wiki?curid=1145160", "title": "Franz Wacik", "text": "Franz Wacik\n\nFranz Wacik (9. září 1883 Vídeň – 15. září 1938 Vídeň) byl rakouský malíř, grafik, ilustrátor a jevištní výtvarník.\nFranz Wacik nejprve studoval malířskou školu v Strehblow, později u Alfreda Rollera na vídeňské Uměleckoprůmyslové škole. V letech 1902 až 1908 studoval malířství na Akademii výtvarných umění ve Vídni u Christiana Griepenkerla, Franze Rumplera a Heinricha Leflera.\n\nMimo malířství se věnoval zejména knižní ilustraci, především knih pro děti a mládež. Většinou barevně ilustroval práce jako např. Hanse Christiana Andrsena, pohádky bratří Grymů, příběhy E. T. A. Hoffmanna atd. Začínal jako kreslíř v časopise \"Die Muskete\" a na publikacích dětského nakladatelství Gerlach & Wiedling (pohádky H. K. Andrsena a barona Prášila). Vytvořil nespočet plakátů, pracoval pro trikový film a jako jevištní výtvarník divadel.\n\nV roce 1911 se stal členem Vídeňské Secese. V roce 1924 v budově Secese v vytvořil nástěnné malby. Spolupracoval s architektem Leopoldem Bauerem (1872–1938) na výzdobě jeho staveb.\n\nV letech 1923–1926 vytvořil v přístavbě (spodní část haly) Chlupačkovy vily v Krnově malby na skla oken s motivy Kouzelné flétny.\n\nV letech 1927–1928 vyzdobil stropními freskami, které znázorňují různá povolání, arkádovou chodbu vídeňského městského obytného domu, který vyprojektoval L. Bauer (Vogelweidhof, Vídeň XV).\n\nV roce 1934 byl vyznamenán Rakouskou státní cenou.\n"}
{"id": "1145164", "url": "https://cs.wikipedia.org/wiki?curid=1145164", "title": "Višeň turecká", "text": "Višeň turecká\n\nVišeň turecká (\"Prunus mahaleb\"), známá též jako třešeň mahalebka, je opadavý strom nebo větší keř z čeledi růžovitých.\n\nJe to strom nebo velký keř, dorůstá výšky 2–10 m, výjimečně až 12 m, s průměrem kmene až 40 cm. Koruna je často nepravidelného tvaru, s křivolakým kmenem. V dubnu až květnu vykvétá bílými, pětičetnými, oboupohlavnými květy sestavenými v širokých, chocholičnatých hroznech; květy vydávají hořce mandlovou vůni. Plodem jsou drobné, asi 1 cm veliké, tmavě zbarvené peckovičky. Listy jsou široce vejčité až okrouhlé, na okrajích jemně pilovité, lesklé.\n\nJako světlomilná dřevina snášející dobře sucho se vyskytuje především v teplých lesostepních společenstvech a rozvolněných teplomilných doubravách, na vysýchavých, kamenitých, především vápencových podkladech. Na úživnost substrátu není náročná.\n\nPůvodní areál rozšíření byl ve Španělsku, v jižní Evropě, na jihozápadní Ukrajině až ve Střední Asii; v ČR roste především v teplých oblastech okolo Prahy a na jižní a střední Moravě.\n\nPěstuje se pro koření, které se získává ze semen uvnitř třešňové pecky. Semena výrazně voní a chutnají podobně jako hořké mandle. Někdy bývá využívána jako podnož pro ušlechtilé ovocné odrůdy.\n\nJako poměrně nenáročná dřevina odolná vůči exhalacím má využití i jako ozeleňovací prvek v městské zástavbě.\n\nTvrdé a těžké dřevo mahalebky se využívá v řezbářství.\n\n"}
{"id": "1145167", "url": "https://cs.wikipedia.org/wiki?curid=1145167", "title": "Valdštejnsko (zámecký komplex)", "text": "Valdštejnsko (zámecký komplex)\n\nValdštejnsko (též \"Valdštýnsko\") je převážně zaniklý zámecký komplex valdštejnské eremitáže (poustevny) pro odpočinek hostí při honech v okrese Mladá Boleslav. Leží asi 4 km západně od města Bělá pod Bezdězem, na katastrálním území obce Březovice 3 km severně od ní. Budova čp. 80 je od roku 1967 jako „areál hájovny - zámeček“ spolu se sochami granátníků zapsána jako kulturní památka České republiky.\n\nZbytky bývalého zámeckého komplexu se nacházejí na okrouhlé mýtině ve Valdštejnském lese. Ve středu mýtiny je navršen umělý pahorek, na kterém stála besídka. Zahrada obklopující besídku byla rozdělena osmi alejemi, dosud osázenými lipami. Na tyto aleje navazovalo osm průseků: \"Bezdězský (Hraběcí), Svatojánský, Bělský, Černínský, Březinský, Valovický (Březovický), Bezdědický\" a \"Dokský (Pankrácký)\", u kterého stojí sochy granátníků (sochám v únoru roku 2016 neznámý vandal urazil hlavy).\n\nPo obvodu zahrady stálo v kruhu pět loveckých pavilonů a kaple Panny Marie. Pavilony měly jména po šlechtických hostech, kteří v minulosti Valdštejnsko navštívili. Zámeček byl postaven v první polovině 18. století (pravděpodobně 20. léta), buď za Markéty, hraběnky Černínové, vdovy po Františku Josefovi z Valdštejna, nebo jejich syna Františka Arnošta z Valdštejna. Tři lovecké pavilony a kaple byly v roce 1903 nebo 1904 zbourány příslušníky rodu Valdštejnů. Zachován zůstal Auerspergův pavilon (nyní myslivna) a vedlejší stáj, která vznikla ubouráním a přestavbou původního pavilonu Hraběnky. Třetí a čtvrtou budovou je myslivna s vedlejší stodolou, přičemž myslivna dosud slouží svému původnímu účelu. Všechny budovy spravují spolu s okolním lesním revírem Lesy ČR. Jako kulturní památka jsou chráněny myslivna, hospodářské stavení, dvě sochy granátníků a pozemky parc. st. 80, 81.\n\nDvě dřevěné sochy granátníků v hraběcích valdštejnských barvách, modré a žluté, dal postavit František Arnošt z Valdštejna na paměť kompanie granátníků, kterou postavil proti Prusům za války o rakouské dědictví v letech 1740–1746. \n\nZbytky sochy sv. Jana Nepomuckého stojí na konci Svatojánského průseku. Sousoší bylo vysoké asi šest metrů a dala ho postavit roku 1792 hraběnka Žofie ze Šternberka, manželka Vincence z Valdštejna.\n\nNa místo loveckého komplexu se dá dostat lesními cestami z šesti stran (původní průseky), čtyři z nich v rámci modré a zelené turistické trasy. Platí sem zákaz vjezdu motorových vozidel.\n\n"}
{"id": "1145176", "url": "https://cs.wikipedia.org/wiki?curid=1145176", "title": "Jozef Daňko", "text": "Jozef Daňko\n\nJozef Daňko (* 27. května 1966) je bývalý slovenský fotbalista, útočník. Po skončení aktivní kariéry působí jako trenér.\n\nV československé lize hrál za Tatran Prešov. Nastoupil v 72 ligových utkáních a dal 5 gólů. Ve druhé nejvyšší soutěži hrál během vojenské služby za VTJ Žatec.\n\n\n"}
{"id": "1145177", "url": "https://cs.wikipedia.org/wiki?curid=1145177", "title": "Richard Haša", "text": "Richard Haša\n\nRichard Haša (* 17. března 1970, Bratislava) je bývalý slovenský fotbalista, obránce. Po skončení aktivní kariéry působil jako trenér v regionálním klubu v Darmstadtu a jako trenér mládeže v SV Darmstadt 98.\n\nV československé lize hrál za Spartak Trnava. Nastoupil ve 44 ligových utkáních a dal 1 gólů. Ve druhé nejvyšší soutěži hrál i za Spoje Bratislava. Dále hrál na Slovensku za FC Nitra a v Německu za Siegen a SV Darmstadt 98.\n\n\n"}
{"id": "1145180", "url": "https://cs.wikipedia.org/wiki?curid=1145180", "title": "SK Vojkovice (rozcestník)", "text": "SK Vojkovice (rozcestník)\n\nNázev SK Vojkovice nese nebo v minulosti neslo více sportovních klubů:\n\n"}
{"id": "1145181", "url": "https://cs.wikipedia.org/wiki?curid=1145181", "title": "Guðbrandur Þorláksson", "text": "Guðbrandur Þorláksson\n\nGuðbrandur Þorláksson (též Gudbrandur Thorlaksson) (1541 – 20. července 1627) byl islandský duchovní, spisovatel, kartograf a matematik.\n\nOd roku 1571 do své smrti byl biskupem v Hólaru. Zasloužil se o upevnění luteránství na Islandu. Roku 1584 vydal první úplný překlad Bible do islandštiny (tzv. Guðbrandova Bible). Napsal sbírky duchovní poezie Sálmabók (1589) a Vísnabók (1612). Sepsal též islandskou právní knihu (1578) a je autorem první kvalitní mapy Islandu, publikované roku 1590. Byl bratrancem básníka Hallgríma Péturssona.\n\nGudbrandur Thorlaksson byl zobrazený na islandské bankovce s hodnotou 50 islandských korun z roku 1981.\n"}
{"id": "1145182", "url": "https://cs.wikipedia.org/wiki?curid=1145182", "title": "Vrchlického sady", "text": "Vrchlického sady\n\nVrchlického sady (dříve nazývané „Velký park“, dnes často přezdívané „Pražský Sherwood“) s plošnou rozlohou 6,1 hektaru se rozkládají v nadmořské výšce 198 až 208 metrů mezi pražskými ulicemi Opletalova, Wilsonova, Bolzanova a Washingtonova (před budovou Hlavního nádraží).\n\nZ podnětu hraběte Chotka byla ve třicátých letech devatenáctého století zřízena na barokních hradbách sadová promenáda, která vedla od ulice Žitné až k Poříčí. Byla lemována topoly, nacházely se zde kavárny obklopené keři a květinovými záhony. \n\nKolem nově vystavěného nádraží císaře Františka Josefa I. (v roce 1871) byl založen Velký park, později pojmenován Městský velký park. Podle zahradního architekta Františka Josefa Thomayera byl pak v roce 1884 tento park rozšířen. V roce 1916 byl do čela zde se nacházejícího velkého květinového obrazce (v podobě městského znaku) umístěn pomník přírodovědce Jana Svatopluka Presla (viz dále). \n\nPočátkem dvacátého století byl park částečně revitalizován podle návrhu architekta Karla Skaláka. Rok po smrti Jaroslava Vrchlického byl (1913) park přejmenován na Vrchlického sady. \n\nHala Hlavního nádraží, postavená v rozsahu let 1972 až 1977, zabrala velkou plochu bývalého parku. Další plochu \"ukrojily\": severojižní magistrála, parkoviště pro auta, metro a jeho výstupy, výdechy a přístupové cesty. \n\nV roce (2008) bylo možno ve Vrchlického sadech nalézt asi padesát druhů dřevin. Přímo před odbavovací nádražní halou se nachází památný strom (pavlovnie plstnatá) s velkým obvodem kmene. Na jihu (u parkoviště) roste vysoký a široký platan javorolistý (obvod kmene kolem 350 cm). \n\nOd roku 1916 se na stále stejném místě nachází pomník přírodovědce Jana Svatopluka Presla. Pomník je tvořen obdélníkovým reliéfem s ženskou alegorickou postavou a je dílem sochaře Bohumila Kafky a architekta Josefa Gočára (z roku 1909).\n\nPoblíž kubistického kiosku se nachází replika sousoší \"Sbratření\" (1947–1950) od sochaře Karla Pokorného. Originál této bronzové sochy byl původně (od roku 1950) umístěn na náměstí Jana Pernera (dříve Bezručovo náměstí) v České Třebové. Na sousoší se objímá český partyzán s rudoarmějcem. V roce 1996 bylo náměstí v České Třebové kompletně zrekonstruováno a na místě pomníku „Sbratření“ byla postavena replika italské kašny. Sousoší \"Sbratření\" bylo přemístěno v České Třebové do blízkosti nádraží.\n\nPoblíž křižovatky ulic Opletalova a Bolzanova se nachází dřevěná prodejna tabáku a tiskovin z 20. let 20. století. V roce 1980 měla být prodejna zlikvidována, ale v následujícím roce byla prohlášena kulturní památkou a byla zrekonstruována do původního stavu. V roce 2008 byla prodejna opět natřena a zrekonstuována a sloužila původnímu účelu. Od roku 2017 je v kiosku směnárna.\n\nPůvodní pomník byl odhalen 4. července 1928. Autorem sochy byl Albín Polášek a autorem návrhu pomníku pak architekt Bohumil Hübschmann. Původně pomník stával naproti historické budově Wilsonova nádraží v místech, kde se dnes nachází nová nádražní hala. Krátce poté, co Německo vyhlásilo válku USA (v prosinci roku 1941) německá okupační správa přikázala německému vojsku Wilsonovu sochu strhnout a zničit. Původní místo ve Vrchlického sadech, kde socha stávala bylo pak v letech 1972 až 1977 zastavěno novou nádražní halou. \n\nPro repliku původního pomníku prezidenta Woodrowa Wilsona bylo vybráno nové místo – poblíž křižovatky ulic Jeruzalémská a Opletalova. Socha je dílem trojice sochařů: Václav Frýdecký, Michal Blažek a Daniel Talavera. Podstavec pro sochu projektovala kancelář Hulec & Špička Architekti (Mikuláš Hulec, Daniel Špička). Slavnostní odhalení pomníku se uskutečnilo (70 let od zničení originálu) dne 5. října 2011.\n\n \n"}
{"id": "1145185", "url": "https://cs.wikipedia.org/wiki?curid=1145185", "title": "Přeslech (signalizace)", "text": "Přeslech (signalizace)\n\nPřeslech ( ) je libovolný jev, při kterém signál přenášený jedním okruhem nebo kanálem přenosového systému nežádoucím způsobem ovlivňuje jiný okruh nebo kanál. Přeslech je obvykle způsoben nežádoucí kapacitní, induktivní nebo galvanickou vazbou mezi okruhy, částmi okruhu nebo kanálu.\n\n"}
{"id": "1145186", "url": "https://cs.wikipedia.org/wiki?curid=1145186", "title": "Gordijevskij", "text": "Gordijevskij\n\nRuské příjmení Gordijevskij () má více nositelů:\n\n"}
{"id": "1145188", "url": "https://cs.wikipedia.org/wiki?curid=1145188", "title": "Owen D. Young", "text": "Owen D. Young\n\nOwen D. Young (27. října 1874 Stark, Herkimer County, New York – 11. července 1962 St. Augustine, Florida) byl americký podnikatel, právník a diplomat. Na druhé Haagské konferenci o německých reparacích po první světové válce zastupoval USA. Je po něm pojmenován Youngův plán, poslední z reparačních plánů pro Německo, přijatý roku 1930. Roku 1919 založil firmu Radio Corporation of America (RCA) jako dceřinou společnost General Electric a stál v jejím čele až do roku 1929. V letech 1922–1940 a 1942–1945 sloužil jako předseda správní rady General Electric.\n"}
{"id": "1145200", "url": "https://cs.wikipedia.org/wiki?curid=1145200", "title": "Carlo Cecere", "text": "Carlo Cecere\n\nCarlo Cecere (7. listopadu 1706 Grottole – 15. února 1761 Neapol) byl italský hudební skladatel.\n\nO životě Carla Cecereho je známo jen málo. Byl houslistou a patrně i flétnistou v klášteře Monteoliveto, kde pro uzavřenou společnost duchovních uvedl v roce 1741 operu \"La taveronla abentorosa\" na text Pietra Trinchery. Satirický obraz mnišského života urazil církevní kruhy a skladatel byl potrestán.\n\nZemřel v Neapoli 15. února 1761 a je pochován v kapli \"Congregazione dei Musici di S. Maria la Nuova\".\n\n\n\n\n"}
{"id": "1145202", "url": "https://cs.wikipedia.org/wiki?curid=1145202", "title": "SK Vojkovice (1962)", "text": "SK Vojkovice (1962)\n\nSportovní klub Vojkovice je moravský fotbalový klub z Vojkovic na Brněnsku, který byl založen roku 1962. Klubovými barvami jsou červená a žlutá. Od sezony 2019/20 hraje I. A třídu Jihomoravského kraje (6. nejvyšší soutěž).\n\nÚčast v nejvyšší krajské soutěži je zároveň největším úspěchem oddílu.\n\nZdroj: \n\n\nFotbalový klub byl založen roku 1962, rok vzniku je i ve znaku klubu. Nejznámějším fotbalistou, který zde hrál (2009 – 2014), je bývalý prvoligový hráč Zdeněk Valnoha. Během svého působení ve Vojkovicích trénoval místní žactvo, po hráčském přestupu do FC Svratka Brno působí ve Vojkovicích i nadále ve funkci sportovního manažera.\n\nFotbalový stadon má kapacitu 500 diváků, z toho je 80 míst k sezení. Rozměry hřiště jsou 98 x 67 metrů. V roce 2006 byl areál přestavěn a začátkem srpna 2007 zde byla instalována světelná tabule. Fotbalový stadion včetně ubytovacích prostor a dětského hřiště je centrem sportu a kultury v obci.\n\nPoznámky:\n\nSK Vojkovice „B“ je rezervním mužstvem Vojkovic, které se pohybuje v okresních soutěžích. Od sezony 2012/13 hraje Okresní soutěž Brno-venkov – sk. A (9. nejvyšší soutěž).\n\n"}
{"id": "1145216", "url": "https://cs.wikipedia.org/wiki?curid=1145216", "title": "Hugh Samuel Johnson", "text": "Hugh Samuel Johnson\n\nHugh Samuel Johnson (5. srpna 1881 (podle jiných zdrojů 1882) Fort Scott v Kansasu – 15. dubna 1942 Washington, D.C.), známý i pod přezdívkou Iron Pants, byl americký generál, podnikatel a politik. Absolvoval vojenskou akademii ve West Pointu a do armády nastoupil roku 1903. Roku 1916 sloužil v Mexiku pod generálem Johnem Pershingem, roku 1918 byl povýšen na generálmajora. Roku 1919 opustil armádu a stal se podnikatelem. Roku 1933 byl povolám do Washingtonu, kde působil až do následujícího roku jako šéf úřadu National Recovery Administration, který založil prezident Franklin D. Roosevelt pro koordinaci boje proti hospodářské krizi.\n"}
{"id": "1145221", "url": "https://cs.wikipedia.org/wiki?curid=1145221", "title": "Kaple svatého Jana Nepomuckého (Radlice)", "text": "Kaple svatého Jana Nepomuckého (Radlice)\n\nKaple svatého Jana Nepomuckého v Praze Radlicích je prostá barokní kaple z roku 1722. Kaplička se nachází na adrese Radlická 150/333, v Praze 5-Radlicích, vedle nové kancelářské budovy u tramvajové zastávky a smyčky u stanice metra Radlická linky B.\n\nKaple, postavená v roce 1722 stojí v nejstarší části Radlic na bývalé návsi uprostřed někdejší samostatné obce, a je zároveň jedinou stavbou dochovanou z původní zástavby radlické návsi. V roce 2007 byla dokončena výstavba kancelářského komplexu ČSOB architekta Josefa Pleskota, která také financovala zároveň rekonstrukci kaple.\n\nStavba kaple je architektonicky poměrně prostá na obdélníkovém půdorysu s jednoduchým portálem s kamenným erbem a sanktusovou věžičkou.\n\nV malém parčíku na prostranství před kaplí stojí rovněž kopie barokní sochy svatého Jana Nepomuckého z 19. století. Kaple i socha byly citlivě opraveny v letech 2006-2007 společně s výstavbou kancelářského komplexu podle návrhu architekta Josefa Pleskota na náklady ČSOB. Restaurovaný originál sochy byl předán místní farnosti.\n\nV těsné blízkosti kaple se nachází pomník se jmény radlických občanů, kteří zahynuli při náletu na Prahu 14. února 1945.\n\n\nMilan Caha (zdroj: Škoda, E: Pražské svatyně, Libri, Praha 2002)\n"}
{"id": "1145223", "url": "https://cs.wikipedia.org/wiki?curid=1145223", "title": "Kostel svatého Salvátora (Nové Město nad Metují)", "text": "Kostel svatého Salvátora (Nové Město nad Metují)\n\nKostel svatého Salvátora byl římskokatolický kostel na Plácku (nyní náměstí Republiky) v Novém Město nad Metují. Jeho podoba je zachycena na starých grafikách.\n\nKostel byl založen roku 1729 Jakubem Arnoštem z Leslie. Měl křížovou loď a věž.\n\nZanikl za josefínských reforem roku 1787, budova dále sloužila jako mandl a sklad. Stavba byla zlikvidována obcí roku 1877. Socha sv. Jakuba, původně umístěná v kostele sv. Salvátora v nice nad portálem směrem ke Krajské bráně, je od roku 1922 umístěna ve výklenku kostelní zdi kostela Nejsvětější Trojice vlevo před vchodem a mobiliář byl rozebrán ve prospěch jiných kostelů a kaplí. Varhany jsou v kostele sv. Ducha v Krčíně.\n\n"}
{"id": "1145233", "url": "https://cs.wikipedia.org/wiki?curid=1145233", "title": "Rezidence A. P. Jermolova", "text": "Rezidence A. P. Jermolova\n\nRezidence A. P. Jermolova je budova v Centrálním administrativním okruhu v rajónu Chamovniki v Moskvě. Budova je památkově chráněna jako objekt kulturního dědictví federálního významu.\n"}
{"id": "1145234", "url": "https://cs.wikipedia.org/wiki?curid=1145234", "title": "Boris Nikolajevič Ponomarjov", "text": "Boris Nikolajevič Ponomarjov\n\nBoris Nikolajevič Ponomarjov (; 4. ledna / 17. ledna 1905 Zarajsk – 21. prosince 1995 Moskva) byl ruský historik a vysoký sovětský stranický činitel: kandidát politbyra ÚV KSSS (1972–86), tajemník ÚV KSSS pro styky se zahraničím (1961–86), člen-korespondent AV SSSR (1958), akademik AV SSSR (1962), hrdina socialistické práce (1975).\n\n"}
{"id": "1145235", "url": "https://cs.wikipedia.org/wiki?curid=1145235", "title": "André Cardinal Destouches", "text": "André Cardinal Destouches\n\nAndré Cardinal Destouches (pokřtěn 6. dubna 1672 Paříž – 2. února 1749 Paříž) byl francouzský hudební skladatel z období baroka. V letech 1728-1730 byl ředitelem \"Královské hudební akademie\".\n\nAndré se narodil do rodiny bohatého obchodníka Étienne Cardinala, vzdělání se mu dostalo u jezuitů.\n\nV roce 1697 měla ve Velkém Trianonu premiéru jeho opera \"Issé\", o níž král Ludvík XIV. prohlásil, že si jí užil stejně jako opery od Lullyho.\n\nV roce 1728 byl jmenován ředitelem \"Královské hudební akademie\" (\"Académie royale de musique\"). Tento post zastával až do roku 1730.\n\n"}
{"id": "1145239", "url": "https://cs.wikipedia.org/wiki?curid=1145239", "title": "Jerevanská gubernie", "text": "Jerevanská gubernie\n\nJerevanská gubernie ( ) byla jedna z gubernií carského Ruska v letech 1850 – 1917 v oblasti Kavkazu s 8 okresy (od roku 1828 byla součástí Ruského impéria). Počet obyvatel gubernie v roce 1905 činil 901 900 obyvatel, kteří obývali gubernii na rozloze 27 830 km². Hlavním městem gubernie byl Jerevan.\n\n"}
{"id": "1145241", "url": "https://cs.wikipedia.org/wiki?curid=1145241", "title": "Ponomarjov", "text": "Ponomarjov\n\nPříjmení Ponomarjov () má více nositelů:\n\n"}
{"id": "1145247", "url": "https://cs.wikipedia.org/wiki?curid=1145247", "title": "Míra Holzbachová", "text": "Míra Holzbachová\n\nMiroslava Holzbachová, používala varianty jména Míra a Mira (10. dubna 1901 Kroměříž – 18. května 1982 Praha) byla česká tanečnice, choreografka a novinářka.\n\nOdmaturovala na státní reálce v Kroměříži a v 17 letech se s rodiči odstěhovala do Prahy. V letech 1919–1923 studovala herectví na dramatickém oddělení pražské konzervatoře , studovala také v Německu a Francii. Již během studia působila v Národním divadle. Ve 20. a 30. letech 20. století se řadila mezi čelní představitelky výrazového tance. Byla členkou Devětsilu, spoluzakládala Osvobozené divadlo. Založila moderní tělovýchovnou školu. V roce 1928 založila vlastní taneční skupinu Umělecké studio, kde vystupovala spolu se svými žačkami z tělovýchovné školy. Skupinu vedla až do roku 1937. Ráda tančila na rytmy tanga a charlestonu, ale i na drobná lyrická témata, tvořila také veselé obrazy, do nichž aranžovala zmechanizované úkony každodenního života. V roce 1933 spoluzakládala první profesionální dělnickou scénu Nové avantgardní divadlo, kde Holzbachová působila jako režisérka, choreografka a scénografka. \n\nBěhem španělské občanské války byla členkou Interbrigád a přispívala jako dopisovatelka do Haló novin. V letech 1939–1946 působila v USA, kde studovala tance a kulturu indiánských kmenů, tančila pod pseudonymem \"Miss Slavonica\" a učila na taneční škole Free School. V roce 1946 se vrátila do Československa, do roku 1948 pracovala na ministerstvu kultury, poté řídla organizaci Umění lidu. Od roku 1948 pracovala jako choreografka Armádního uměleckého souboru Víta Nejedlého. Poté pořádala kurzy lidové tvořivosti. Zemřela v roce 1982 v Praze.\n\n\n\n\n"}
{"id": "1145253", "url": "https://cs.wikipedia.org/wiki?curid=1145253", "title": "Naďa Hajdašová", "text": "Naďa Hajdašová\n\nNaďa Hajdašová či Naďa Haidaschová, vlastním jménem Marie Parmová (26. února 1914 Praha – 8. září 1969 tamtéž) byla česká baletní sólistka a mistryně\n\nTaneční průpravu získala v dětském sboru Národního divadla. Taneční techniku zdokonalovala ve 30. letech 20. století v Paříži, Chicagu a New Yorku. V roce 1929 získala angažmá ve Státním divadle v Brně jako sborová tanečnice. V sezoně 1930/1931 byla sólistkou ve Státním divadle v Ostravě, později působila v La Scala. V roce 1932/1933 účinkovala v Praze, v \"Malé\" a \"Velké operetě\" a v Divadle Varieté. Ve 30. letech absolvovala řadu turné a zájezdů v USA, Amsterdamu, Haagu, Berlíně a Hamburku, společně se sólistou a choreografem Borisem Milcem vytvořila akrobaticko-taneční pár, se kterým vystupovali v Evropě. V sezoně 1938/1939 byla v angažmá U Nováků v Praze, V letech 1939–1947 působila v USA, kde se zaměřovala na revuální tanec. V letech 1947–1966 působila v Národním divadle, do roku 1962 jako sólistka, od roku 1962 do odchodu do penze v roce 1966 jako baletní mistryně. Ztvárnila roli Oddety v Čajkovského baletu Labutí jezero. V roce 1958 byla jmenována zasloužilou umělkyní. Zemřela v 55 letech v roce 1969, pochována je na Vyšehradském hřbitově.\n\n\n"}
{"id": "1145258", "url": "https://cs.wikipedia.org/wiki?curid=1145258", "title": "Hlavně že je večírek – 15 let Souboru kreténů", "text": "Hlavně že je večírek – 15 let Souboru kreténů\n\nHlavně že je večírek – 15 let Souboru kreténů je studiové album české rockové skupiny Tři sestry z roku 2000.\n\nAlbum má celkem 20 skladeb:\n\n"}
{"id": "1145259", "url": "https://cs.wikipedia.org/wiki?curid=1145259", "title": "Sedlář", "text": "Sedlář\n\nSedlář může být:\n\n\n"}
{"id": "1145260", "url": "https://cs.wikipedia.org/wiki?curid=1145260", "title": "Malá Litva", "text": "Malá Litva\n\nMalá Litva (; ; ; ) nebo Pruská Litva (; ; ) je historický region Pruska, později německého Východního Pruska, ve kterém žili Pruští Litevci (\"Lietuvininkai\").\n\nPřed usazením Řádu německých rytířů v Prusku, které proběhlo ve 13. století, byla většina území Malé Litvy osídlena baltskými kmeny Nadruvů a Skalvů. V důsledku válek mezi řádovým státem a Litvou došlo k vylidnění území. Válka skončila uzavřením melnského míru v roce 1422 a území bylo následně znovuosídlené litevskými kolonisty a navrátilci, kteří utekli před válkou. Samotný pojem Malá Litva se poprvé objevuje mezi lety 1517 a 1526. S výjimkou pruhu území na východ od řeky Němen s centrem v Klaipedě (něm. \"Memel\"), které se stalo mandátním územím Společnosti národů v roce 1920 a v letech 1923 - 1939 bylo součástí Litvy, byla celá Malá Litva až do roku 1945 součástí Pruska.\n\nV Prusku bylo v průběhu staletí původní obyvatelstvo postupně téměř zcela germanizováno - největší litevská komunita přetrvala právě v Klaipedě a jejím okolí, proto si na toto území meziválečná Litva uplatnila nárok. V současnosti je Klaipėda a území Malé Litvy, ležící na východ od řeky Němen součástí Litvy, malá část území na krajním jihu je součástí Polska, zatímco většina území je součástí ruské Kaliningradské oblasti.\n"}
{"id": "1145264", "url": "https://cs.wikipedia.org/wiki?curid=1145264", "title": "Jiří Blažek (tanečník)", "text": "Jiří Blažek (tanečník)\n\nJiří Blažek (5. července 1923 Pardubice – 8. srpna 2017 Ústí nad Labem) byl český tanečník a choreograf.\n\nVystudoval gymnázium. Taneční techniku se naučil od Rudolfa Macharovského, Zdeny Zabylové a Jelizavety Nikolské. V letech 1942–1944 byl v angažmá ve Švandově divadle a v letech 1945–1946 v Divadle 5. května. V letech 1946–1949 studoval dějiny umění a národopis na Filozofické fakultě Univerzity Karlovy, poté do roku 1951 studoval choreografii na taneční katedře Divadelní fakulty Akademie múzických umění, následně do roku 1956 studoval na tanečním učilišti Ruské akademie divadelního umění v Moskvě.\n\nV letech 1946–1988 působil v Národním divadle v Praze, kde v letech 1949–1967 byl sólistou baletu a v letech 1967–1988 choreografem a šéfem souboru. V roce 1969 podepsal rezoluci proti sovětské okupaci a na čtyři roky mu byla pozastavena činnost v divadle. Pro Národní divadlo vytvořil choreografie pro 50 baletů, 16 oper a pět činoher. V letech 1988–1991 byl šéfem baletu a choreografem v Ústí nad Labem. \n\nJako taneční ztvárnil roli Romea v Prokofjevově baletu Romeo a Julie. V 60. let 20. století se začal věnovat choreografii, kde usiloval o čistotu stylu a kompoziční vyspělost baletních inscenací. Inscenoval velké celovečerní opusy zejména na hudbu skladatelů 20. století. Choreografii připravil například pro balety Spartakus, Doktor Faust, Dafnis a Chloe, Petruška, Louskáček, Giselle, Broučci, Vítr ve vlasech, Istar a Vzpoura.\n\nV roce 2001 obdržel cenu Thálie za celoživotní dílo. Jeho manželkou je tanečnice Marta Drottnerová-Blažková.\n\n"}
{"id": "1145267", "url": "https://cs.wikipedia.org/wiki?curid=1145267", "title": "Erasmus Habermehl", "text": "Erasmus Habermehl\n\nErasmus Habermehl, také Erasmus Habermel (kolem 1538 - 15. listopadu 1606, Praha) byl hodinář, konstruktér hodin a vynálezce astronomických a geodetických přístrojů doby renesanční.\n\nPocházel z jižního Německa, přesné místo narození není známo. V praxi prošel Norimberkem. Od roku 1575 až do své smrti pracoval jako dvorní konstruktér na dvoře císaře Rudolfa II. v Praze. Roku 1593 nebo 1594 se oženil se zlatnicí a obchodnicí Zuzanou Solisovou. Bydlel a zemřel v Praze na Malé Straně, je pohřben v ambitu kláštera sv. Tomáše na Malé Straně\n\nJeho bratr Josua Habermehl přišel do Prahy v 80. letech 16. století a roku 1590 získal městské právo. Pracoval rovněž jako hodinář, a také jako rytec desek hodin.\n\nJeho práce vynikají jak technicky, tak umělecky. Spolupracoval s astronomy i s rytci. František Martin Pelcl napsal roku 1782 ve svém spisu \"Abbildungen böhmischer und mährischer Gelehrten und Künstler nebst kurzen Nachrichten von ihrem Leben und Wirken\", že Habermehl byl český mechanicus na dvoře Rudolfa II. a že od něho je zachován sextant, který navrhl Tycho Brahe, dnes ho vlastní Národní technické muzeum v Praze, dále konstruoval sluneční hodiny, stabilní či skládací astroláby s armilární sférou, a jiné astronomické a časoměrné přístroje, například věčný kalendář, který je vystaven v Klenotnici lichtenštejnského Národního muzea ve Vaduzu. Největší počet exemplářů jeho přístrojů se dochoval ve sbírce Uměleckohistorického muzea ve Vídni a v Národním muzeu v Praze, dále také v Uměleckoprůmyslovém muzeu v Praze.\n\n"}
{"id": "1145271", "url": "https://cs.wikipedia.org/wiki?curid=1145271", "title": "Evropská geografická asociace", "text": "Evropská geografická asociace\n\nEvropská geografická asociace (EGEA, ang. \"European Geography Association\") je evropská síť studentů geografie a mladých geografů, přičemž základní myšlenkou jejího fungování je výměna geografických znalostí. K dosažení tohoto cíle jednotlivé entity EGEA organizují kongresy, krátkodobé výměnné pobyty mezi entitami, národní víkendy, exkurze a publikují také vlastní vědecký časopis. Hlavní komunikační platformou celé asociace jsou její webové stránky.\n\nCílem EGEA je nabídnout příležitosti osobního rozvoje mladým geografům napříč Evropou a umožnit jim naplnění jejich potenciálu mladých vědců. EGEA poskytuje doplňkové a alternativní vzdělávací příležitosti přesahující záběr formálního geografického vzdělání. Toho je docíleno umožněním zapojení členů do mezinárodní interakce, stejně jako pořádáním akademických, vědeckých, kulturních a profesních aktivit určených pro mladé geografy a postavených na základě rovnosti, rozmanitosti a tolerance. EGEA aktivně přispívá k propagaci geografie skrz své networkingové možnosti a skrz strategická partnerství, s nejvyšším cílem upevnit pozici geografie v komunitách svých členů. \n\nV roce 1987 studenti z univerzit ve Varšavě, Barceloně a Utrechtu přišli s myšlenkou založit asociaci pro vzájemnou výměnu geografických znalostí mezi několika zeměmi v Evropě. O rok později, v roce 1988, byla EGEA oficiálně registrována jako nadace se sídlem v Utrechtu. V roce 1996 byly spuštěny první internetové stránky EGEA. Během následujících let se tyto stránky staly ústředním setkávacím místem pro všechny členy EGEA. Roku 2009 bylo na Všeobecném shromáždění (General Assembly) v nizozemské obci Heeg rozhodnuto o změně právního statusu EGEA z nadace na asociaci. Do současnosti (říjen 2015) se EGEA rozrostla z původních tří entit na aktuálních více než 90 entit v 36 různých zemích. \n\nExistuje několik druhů lokálních, národních a mezinárodních aktivit organizovaných entitami EGEA. Hlavními událostmi roku jsou kongresy. Dalšími výročními událostmi jsou národní víkendy a letní školy. Navíc entity organizují také své vlastní akce. Obsahově akce EGEA sahají od vědeckých seminářů nebo exkurzí po akce organizované čistě za účelem setkání členů. Vysoce populární mezi členy jsou také výměnné pobyty mezi entitami. \n\nKaždý rok se koná celkem pět kongresů. Čtyři z nich jsou regionální kongresy, které jsou organizovány na jaře jednou či více entitami z každého regionu. Nejdůležitějším kongresem celé asociace je Výroční kongres (Annual Congress), který se koná v září. \n\nKongresy pokaždé obsahují workshopy, exkurze, tréninky a přednášky s vědeckým pozadím. Navíc se zde konají shromáždění kontaktních osob (Contact Persons) z příslušných entit. \n\nStudentské výměny jsou základními aktivitami EGEA. Umožňují malým skupinkám ze dvou či tří entit navštívit entity v jiných zemích, naučit se něco o jejich kultuře, prozkoumat místní zvyky, přírodu a mnoho zajímavých míst. Nejdůležitějším faktem však je, že tyto aktivity umožňují mladým studentům geografie poznat jejich zahraniční vrstevníky. Na základě dohody jedna entita hostí jinou. Během návštěvy se hostící entita stará o členy entity druhé a poskytuje jim ubytování, jídlo a program. O něco později se pak pozice entit vymění. Výměnné pobyty tohoto typu tvoří největší část všech aktivit EGEA konaných v průběhu každého roku. \n\nKaždý rok se v rámci Výročního kongresu koná také vědecké sympozium, kde mohou členové předvést svůj vědecký výzkum, například prostřednictvím své diplomové či disertační práce. \n\nKaždý rok se koná několik seminářů, které jsou organizovány několika entitami. Semináře jsou odborně zaměřeny a zabývají se vždy tématem v určitých geografických disciplínách. \n\nBěhem prázdnin v létě a zimě EGEA rovněž dává studentům příležitost zúčastnit se vlastních letních a zimních škol. \n\nNárodní či mezinárodní víkendové aktivity jsou zpravidla organizovány jednou entitou. Ve většině případů je pro každou akci tohoto typu zvoleno ústřední téma, na jehož základě je pak postaven program akce spojený s představením vybrané oblasti a jejích lokálních charakteristik. Program může být zaměřený vědecky či neformálně. Některé z víkendových aktivit (například v pobaltských státech, slovanských zemích, Německu, Beneluxu a na Balkáně) bývají určeny členům konkrétní oblasti, zatímco jiné jsou otevřeny pro všechny členy EGEA. \n\nEGEA je rozdělena do čtyř administrativních regionů: North & Baltic (skandinávské země a okolí), East, West a Euro-Mediterranean (Středomoří). Každý region si na dobu jednoho roku volí svou kontaktní osobu (Regional Contact Person). Jako pomocníci pak při výkonu funkce slouží regionální asistenti (Regional Assistants), kteří s RCP dohromady tvoří regionální týmy. Funkce RCP byla zavedena v roce 2012 s cílem snížit množství agendy spravované přímo vedením EGEA prostřednictvím přenesení správy regionů na nižší úroveň. \n\nTento region leží v severní Evropě okolo Baltského moře. Entity, které do něj náleží, jsou umístěny v: Dánsku, Estonsku, Finsku, Litvě, Norsku a Rusku. Zeměmi, které aktuálně nemají fungující entitu a náleží rovněž do tohoto regionu, jsou Island, Lotyšsko a Švédsko. \n\n<nowiki>*</nowiki> kandidující entita\n\nVýchodní region je geograficky největším regionem EGEA. Zahrnuje entity Bulharska, Česka, Maďarska, Polska, Rumunska, Slovenska, Ukrajiny a Ruska (s výjimkou Petrohradu a Kaliningradu). Zeměmi regionu bez entity jsou Bělorusko, Moldavsko a Arménie. \n\n<nowiki>*</nowiki> kandidující entita\n\nZápadní region je největším administrativním regionem EGEA podle počtu členů a entit. Zahrnuje Britské ostrovy, státy Beneluxu, Německo, Rakousko, Švýcarsko a také entity ve Francii, které nejsou v přímořských městech. Zeměmi tohoto regionu bez entity jsou Irsko a Lucembursko. \n\n<nowiki>*</nowiki> kandidující entita\n\nTento region zahrnuje všechny entity ze zemí okolo Středozemního moře. Patří sem entity z Bosny a Hercegoviny, Francie, Chorvatska, Itálie, Izraele, Makedonie, Malty, Řecka, Slovinska, Srbska, Španělska a Turecka. Zeměmi regionu bez členských entit jsou Albánie, Černá Hora a Řecko.\n\n<nowiki>*</nowiki> kandidující entita\n\nVedení sestává z pěti osob, z nichž čtyři plní funkce prezidenta, viceprezidenta, sekretáře a pokladníka. Tito čtyři členové vedení jsou voleni na všeobecném shromáždění všech členů asociace. Původně byl členem vedení také zástupce entity pořádající výroční kongres (AC), ale tato funkce byla na shromáždění v roce 2015 nahrazena funkcí Public Relations and Event Advisor. Vedení reprezentuje asociaci a je jejím výkonným orgánem. Dále je podporováno koordinátorem sekretariátu (Secretariat Coordinator), jehož sídlo je v kanceláři EGEA v Utrechtu (pozici vždy zastává člen místní entity; vytvořena byla v roce 2005).\n\n)* do roku 2012 organizátor výročního kongresu (Annual Congress Organiser), poté do roku 2015 koordinátor výročního kongresu (Annual Congress Coordinator).\n\n)** do roku 2016 Secretariat Director\n\nČtyři regionální kontaktní osoby udržují kontakt mezi entitami ve svém regionu a vedením EGEA.\nEGEA má několik výborů, které zajišťují důležitou práci k fungování asociace. V současnosti jsou aktivní:\nEGEA má několik partnerských organizací, například EUROGEO, IFISO, IAAS, ISHA, StudyPortals a ThinkYoung. Kromě toho spolupracuje s programem EU nazvaným Youth in Action, stejně jako s programem European Youth Forum. Kromě toho EGEA má silnou vazbu na firmu ESRI, která poskytuje GIS software, a na univerzitu v Utrechtu.\n\n"}
{"id": "1145272", "url": "https://cs.wikipedia.org/wiki?curid=1145272", "title": "Bohumír Strnadel-Četyna", "text": "Bohumír Strnadel-Četyna\n\nBohumír Strnadel-Četyna (29. října 1906, Trojanovice – 11. ledna 1974, Čeladná) byl český spisovatel a novinář, autor historických románových kronik z Valašska.\n\nBohumír Strnadel vychodil měšťanskou školu ve Frenštátě pod Radhoštěm, poté studoval v letech 1923 až 1924 na gymnáziu na Velehradě a na reálných gymnáziích v Olomouci od 1924 až 1926 nebo v letech 1926 až 1926 v Brně. Studium nedokončil a po vojenské službě v Brně a v Opavě (1929–1931) pracoval doma v hospodářství a sezonně jako lesní dělník. V roce 1936 navštěvoval na Filozofické fakultě Univerzity Karlovy externě přednášky profesorů Františka X. Šaldy, orientalisty Aloise Musila aj.\nV letech 1939 až 1941 studoval historické prameny k dějinám hukvaldského panství, zvláště v brněnských a kroměřížských archivech. V roce 1941 a 1942 byl archivářem a správcem muzejních sbírek ve Frenštátě pod Radhoštěm, potom pracoval na úřadě v Trojanovicích, po osvobození jako tajemník Místního národního výboru.\n\nOd 1947 se věnoval pouze literární práci a také osvětové a kulturněpolitické činnosti. V 50. a 60. letech podnikl řadu cest do východní a jihovýchodní Evropy a na Blízký východ. Na začátku 70. let vedl ostravskou pobočku nově zřízeného SČS.\n\n\n"}
{"id": "1145278", "url": "https://cs.wikipedia.org/wiki?curid=1145278", "title": "František Dedera", "text": "František Dedera\n\nFrantišek Dedera (15. listopadu 1817, Jindřichův Hradec, Rakouské císařství – 17. srpna 1878, Praha, Rakousko-Uhersko) byl český vysoký policejní úředník, zvěčněný v Tyrolských elegiích Karla Havlíčka Borovského.\n\nFrantišek Xaver Dedera se narodil v rodině měšťana a zámečnického mistra Josefa Dedery a matky Barbory, rozené Morávkové.\n\nStudoval na gymnáziu v Jindřichově Hradci a jako zajímavost se často uvádí, že byl – coby kvintán – domácím učitelem Bedřicha Smetany. S druhým hrdinou Tyrolských elegií, Karlem Havlíčkem Borovským, se Bedřich Smetana spřátelil při studiích v Německém Brodu (dnes Havlíčkův Brod). Někdy se udává, že i Havlíček byl Smetanovým domácím učitelem.\n\nPo dokončení právnických studií nastoupil do praxe ke kriminálnímu soudu. Podle svědectví Jana Nerudy ovládal češtinu, němčinu, francouzštinu a latinu.\n\n\nInformace o jeho rodinném životě se v dobovém tisku ani odborných pracích nepodařilo dohledat. Výjimkou je pražská policejní přihláška a Soupis pražských domovních příslušníků, dle kterých byl ženat s Emilií, rozenou Patschovou z Hořovic (1826–1903). Měli spolu čtyři děti: Karla (* 1862), Franze (* 1858, námořní důstojník), Emilii (* 1854) a Marii (* 1859).\n\nVe svém fejetonu 18. 8. 1872 zmiňuje Jan Neruda epigramy, které Dedera k různým příležitostem tvořil v různých jazycích. K příležitosti svatby dcery Emilie byly zhudebněny Dederovy verše.\n\nFrantišek Dedera zemřel 17. srpna 1878 \"ochrnutím srdce\". Podle oficiálního nekrologu byl \"úředník svému povolání velmi oddaný a pro své vědomosti a svůj stále dobrý rozmar velmi oblíbený\".\n\nFrantišek Dedera je pohřben ve III. oddělení Olšanských hřbitovů v Praze (Olšanské hřbitovy, III, 6, 44), nedaleko hrobu Karla Havlíčka Borovského. Hrob, který byl ještě nedávno neupraven, byl v roce 2015 adoptován; je nyní obnoven a doplněn fotografií a výraznou, tmavě modrou smaltovanou popisnou tabulí s následujícím textem:\n\n\nO tom, že František Dedera byl všeobecně známou osobností svědčí i ironicko-satirické texty v dobovém českém tisku:\n\"Dne 27. srpna 1867 o 6. hodině ráno skonfiskoval p. policejní vrchní komisař Dedera v bytě K. Paiera knížku Pouť Slovanů do Ruska. Knížka tato prodává se v kněhtiskárně dr. Ed. Grégra v Růžové ulici 1416-II. za 50 krejcarů a je též v každém kněhkupectví k dostání.\"\n\"Pan Dedera (v Široké ulici uprostřed zástupu)\": \"Ve jmenu zákona vyzývám Vás, abyste se rozešli!\"- Lid nic. - \"Pan Dedera (ze všech sil)\": \"Vyzývám Vás poprvé!\" - Nikdo ani hni. - \"Pan Dedera\": \"Vyzývám Vás po druhé!\" - Lid pořád jako hluchý. - \"Pan Dedera\": \" Ve jménu zákona: po třetí!\" - \"Hlas z lidu\": \"Cák je tu ňáká licitace?\"\n\n\n"}
{"id": "1145281", "url": "https://cs.wikipedia.org/wiki?curid=1145281", "title": "Wavellit", "text": "Wavellit\n\nWavellit je minerál ze skupiny fosfátů. Často je nacházen v podobě tzv. hvězdic, neboli radiálně paprsčitých shluků drobných jehlic krystalů, nazelenalé barvy. Byl pojmenován roku 1805 podle anglického fyzika Williama Wavella, který tento minerál objevil. Jeho monoklinický Fe analog je nerost allanpringit.\n\nJedná se o sekundární minerál z Al-bohatých nizkoteplotních metamorfovaných hornin na fosfátovo-limonitických ložiscích. Vzácněji se může vyskytovat jako minerál pozdní krystalizační fáze na hydrotermálních žilách.\n\n\n\nČasto v asociaci s crandallitem, limonitem nebo variscitem.\n\nWavellit je velmi krásný a atraktivní nerost, který je žádaným mezi sběrateli. Vzhledem k obsahu PO skupiny se může společně s dalšími fosfáty používat pro výrobu hnojiv a dalších látek.\n\n\n"}
{"id": "1145282", "url": "https://cs.wikipedia.org/wiki?curid=1145282", "title": "Kuejtí", "text": "Kuejtí\n\nKuejtí (, ), oficiálně Stát Kuejtí v Hadramautu (, ) nebo Sultanát Kuejtí Šihru a Mukally (, ) byl jeden ze států v regionu Hadramaut na jihu Arabského poloostrova, který existoval v 19. a 20. století. Jeho hlavním městem byla Mukalla. Stát se dělil na šest provincií včetně hlavního města, přičemž zbývajících pět byly Šihr, Šibam, Duen, Západní provincie a Hajr.\n\nSynové Omara bin Aváz al-Kuejtího, kteří se stali indickými vojenskými důstojníky v ozbrojených silách nizáma v Hajdarábádu, obsadili v roce 1858 město Šibam ve státě Kasírí a ujali se v něm vlády. Následně se jim podařilo ovládnout města Šihr v roce 1866 a Mukallu v roce 1881 a převzali tak kontrolu nad pobřežím Hadramautu. V roce 1888 podepsali dohodu s Brity a vytvořili sjednocený sultanát, který se v roce 1902 stal částí Adenského protektorátu.\n\nV 60. letech 20. století se Kuejtí nepřipojil k Jihoarabské federaci a zůstal pod britskou ochranou jako součást Jihoarabského protektorátu. Po odstoupení sultána OSN slíbila 17. září 1967 referendum o budoucnosti sultanátu, ale to se neuskutečnilo, komunisté sultanát ovládli a ten se 30. listopadu 1967 stal součástí Jižního Jemenu.\n\nReferendum se pak nekonalo ani v roce 1990, kdy se Jižní a Severní Jemen sjednotili do Jemenské republiky. Po 16. dubnu 2015 po bitvě o Mukallu se většina území někdejšího sultanátu dostala pod kontrolu militantní islamistické organizace Al-Kajdá na Arabském poloostrově.\n\nVládnoucí sultány v Kuejtí zachycuje tabulka:\nOd roku 1942 vydával sultanát poštovní známky označené \"Qu'aiti State od Shihr and Mukalla\" s nadtitulem \"Aden\". Do roku 1953 vyšlo takto celkem 28 známek. Od roku 1955 se na známkách objevil nový název \"Qu'aiti State in Hadramaut\" a v roce 1966 je uveden nový nadtitul \"South Arabia\". Takto vyšlo dalších 59 známek. Přes nevyjasněnou poštovní funkci některých emisí zvláště z roku 1967 odborníci tyto známky do filatelistických katalogů zařadili.\n\n"}
{"id": "1145289", "url": "https://cs.wikipedia.org/wiki?curid=1145289", "title": "Silentblok", "text": "Silentblok\n\nSilentblok je součástka vyrobená ze směsi gumy, která slouží pro pružné uchycení pohyblivých částí. Silentbloky jsou často využívané v automobilovém průmyslu pro uchycení ramen náprav, motoru, stabilizátorů, převodovky. Tyto součástky jsou konstruované tak, aby fungovaly bez mazání a údržby. Název silentblok vznikl spojením slov \"silent\" (tichý) a \"block\" (část).\n"}
{"id": "1145290", "url": "https://cs.wikipedia.org/wiki?curid=1145290", "title": "Dům č. 317/15 v ulici Karoliny Světlé", "text": "Dům č. 317/15 v ulici Karoliny Světlé\n\nDům čp. 317 \"U Vratislavů\" je novorenesanční dům na Starém Městě v Praze 1 v ulici Karoliny Světlé. Dům v roce 1877 postavil podle svého návrhu významný český architekt 19. století Antonín Wiehl společně s Janem Zeyerem.\n\nŘadový třípatrový novorenesanční činžovní dům s pěti osami stojí uprostřed domovního bloku s prúčelím do ulice Karolíny Světlé (v době stavby Poštovská ulice). Na celé ploše fasády přízemí je plochá bossáž a bossované portály nad vchodovými dveřmi a výkladci. Na stavbě domu čp. 317/15 Wiehl spolupracoval s architektem Janem Zeyerem (stejně jako sousedního čp. 1035, kde to připomíná nad okny prvního patra tabulka s nápisem HANC DOMUS AEDIFICAVERUNT ANT. WIEHL IOA ZEYER. MDCCCLXXVII.) Jan Zeyer je také pravděpodobně autorem návrhu fasády. Fasáda je pojata v palladiánském stylu a je vertikálně členěna šesti sloupy mezi okny 2. a 3. patra. Fasáda je ukončená konzolovou římsou. I když byl dům stavěn až po čp. 1035, na rozdíl od něj nemá ani lunetovou římsu ani sgrafita. Architekti se inspirovali Palladiovým Orazio Porto v Benátkách. Podle odlišného pojetí fasády lze usuzovat na rozhodující podíl Wiehlova společníka, ale návrh byl prezentován jako společný. Antonín Wiehl architektonický návrh zpracoval jako svůj pátý činžovní dům v Praze v době spolupráce s Karlem Gemperlem (1873–1880). V ulici Karolíny Světlé tak jsou od stejných architektů ze stejné doby dva nájemní doby postavené v odlišném pojetí novorenesance: čp. 317 U Vratislavů v klasickém anticko-italském pojetí a dům čp. 1035 jako ukázka počínajícího stylu „české“ novorenesance s hladkou fasádou, sgrafitovými psaníčky a sgrafitovými pásy s nevážnými témata. \n\n\n\n"}
{"id": "1145293", "url": "https://cs.wikipedia.org/wiki?curid=1145293", "title": "Mravenečník mexický", "text": "Mravenečník mexický\n\nMravenečník mexický (\"Tamandua mexicana\") je druh mravenečníka z čeledi mravenečníkovití (Myrmecophagidae) a rodu \"Tamandua\". Druh, jenž se dále dělí do čtyř poddruhů, popsal Henri Saussure roku 1860.\nMravenečník mexický se vyskytuje v tropických lesích Jižní a Střední Ameriky, například v Mexiku. Podle IUCN jde o málo dotčený druh.\n\nMravenečník mexický měří 47–77 cm. Srst je žlutá, na bocích tvoří typické černé pruhy. Tento druh mravenečníka vlastní žluto-černý chápavý ocas, za který se může i zavěsit. Život tráví především na stromech, při šplhání mu tento ocas pomáhá společně s velkými drápy. Ty slouží zároveň jako zbraň proti případným predátorům, například jaguárům, harpyjím nebo hadům. Sám mravenečník se proti případnému úrazu svými drápy brání chozením po vnější straně končetin. Mravenečník mexický se živí mravenci a termity, které loví na svůj až 40 cm dlouhý jazyk s lepivými slinami. Páření probíhá na podzim a po 130–150 případně 160–190 dnech se samici narodí obvykle jedno mládě, ovšem vrh dvou mláďat byl již také popsán.\n\n"}
{"id": "1145303", "url": "https://cs.wikipedia.org/wiki?curid=1145303", "title": "Micpe Kramim", "text": "Micpe Kramim\n\nMicpe Kramim ( מצפה כרמים, doslova „\"Vyhlídka na vinice\"“) je izraelská osada neoficiálního charakteru (tzv. outpost) u osady Kochav ha-Šachar na Západním břehu Jordánu v Oblastní radě Mate Binjamin.\n\nNachází se v nadmořské výšce cca 530 metrů na východním okraji hornatého hřbetu Samařska, který dál k východu prudce klesá do příkopové propadliny Jordánského údolí, kam odtud vede mj. kaňon vádí Nachal Jitav. Leží cca 22 kilometrů severovýchodně od historického jádra Jeruzalému, cca 15 kilometrů severovýchodně od Ramalláhu a cca 55 kilometrů východně od centra Tel Avivu.\n\nVesnice je na dopravní síť Západního břehu Jordánu napojena pomocí místní komunikace, která vede k západu do mateřské osady Kochav ha-Šachar a za ní se pak napojuje na silnici 458 (tzv. Alonova silnice), jež probíhá po jejím západním okraji.\n\nMicpe Kramim leží v řídce osídlené okrajové části Samařska, kde dominují nevelké židovské osady. 1 kilometr západním směrem leží mateřská osada Kochav ha-Šachar, 3 kilometry na jihovýchod je to osada Rimonim.\n\nOsada vznikla v dubnu 1999. Původní lokalita se ale nacházela o něco jižněji. V roce 2000 byla osada přesunuta do stávající polohy. Jde o komunitu stoupenců náboženského sionismu. Většina obyvatel dojíždí za prací do Jeruzaléma. Obecní a školské služby jsou dostupné ve vedlejší vesnici Kochav ha-Šachar. Přimo v Micpe Kramim je k dispozici synagoga, společenský klub, plánuje se výstavba basketbalového hřiště.\n\nZpráva organizace Mír nyní z roku 2007 uvádí, že téměř 88 % osady stojí na pozemcích v soukromém vlastnictví Palestinců. V roce 2011 byla k izraelským soudům podána petice údajných palestinských majitelů zdejších pozemků. Generální prokurátor Izraele Jehuda Weinstein později doporučil osadu vyklidit. V roce 2015 ale premiér Benjamin Netanjahu a ministr obrany Moše Ja'alon evakuaci osady odmítli. Ja'alon zpochybnil autenticitu palestinských pozemkových dokumentů a navrhl, že v případě jejich potvrzení by měli být stěžovatelé odškodněni finančně, nikoliv fyzickým navrácením pozemků. K trvalému oficiálnímu uznání právního statusu Micpe Kramim ze strany vlády ale zatím nedošlo.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Micpe Kramim samostatné členství v Oblastní radě Mate Binjamin. Roku 2007 je tu uváděno 52 trvale bydlících obyvatel. Internetový portál Oblastní rady Mate Binjamin zde eviduje 32 rodin.\n\n\n"}
{"id": "1145304", "url": "https://cs.wikipedia.org/wiki?curid=1145304", "title": "Mathias von Gersdorff", "text": "Mathias von Gersdorff\n\nMathias von Gersdorff (* 1964 Santiago de Chile) je německý katolík, promovaný ekonom univerzity ve Frankfurtu nad Mohanem. Pochází ze starošlechtického rodu pánů z Gersdorffu. Vede německý úřad Společnosti pro ochranu Tradice, rodiny a majetku (\"Gesellschaft zum Schutz von Tradition, Familie und Privateigentum\") a prezentuje se především jako novinář a taktéž jako aktivista v německém pro-life hnutí.   \n\nGersdorff studoval národohospodářství v Heidelbergu a Bonnu a absolvoval je roku 1989 s titulem diplomovaného ekonoma-národohospodáře. Pracoval několik let jako bankéř v Londýně a ve Frankfurtu nad Mohanem. Kromě toho také vydává knihy a brožury a pravidelně publikuje ideové články církevně-politického obsahu, které publikuje převážně v pravicovém časopise \"Junge Freiheit\" nebo na internetovém portálu Kath.net.  Rovněž také píše blogy jako \"Charismatismus\", \"Treff-Am-Kreuz\", \"Abgeordneten-Check\" či \"FreieWelt.net\".\n\nGersdorff je dlouholetý aktivní člen a od roku 2008 ředitel německé sekce Společnosti pro ochranu Tradice, rodiny a majetku (\"Gesellschaft zum Schutz von Tradition, Familie und Privateigentum\" – zkr. TFP), založené roku 1960 Brazilcem Plínio Corrêa de Oliveira jako asociace \"bránící svět před komunismem a katolickou levicí [...] stavící se proti němu\" a teologií osvobození v katolické církvi a – podle slov zakladatele – tak přichází sakrální, anti-rovnostářská a antiliberální křesťanská kultura, která se vyznačuje tím, že je \"kontrarevoluční\". TFP se vyznačuje podle liberálně smýšlejícího a pravicově zaměřeného  politického sociologa Karin Priester jako pravicově-extrémistická sekta; jiný je pak vlastní popis, kdy je popisováno jako \"nadstranické sdružení\", jak lze nalézt ze strany vedení Gersdorffovy TFP-Aktion nazvané \"Apoštolát Srdce Ježíšova pro budoucnost rodiny\".  Od roku 1993 je Mathias von Gersdorff koordinátorem přidružené Německé asociace pro křesťanskou kulturu (DVCK), kde vede Akci \"\"Děti v bezpečí\"\" (Kinder in Gefahr, zkr. KiG). Ta se v posledních letech projevila zejména antikampaní proti časopisu Bravo, a \"SOS Leben\". \n\nMathias von Gersdorff je od roku 1990 činný v německém hnutí pro život, které podporuje jak publikováním článků a publikací, tak i účastí na některých akcích proti potratům, pornografii, \"manželskému\" soužití osob stejného pohlaví a blasfémii a proti genderové ideologii, která se snaží dle jeho slov zničit přirozenou lidskou pohlavnost a nahradit ji množstvím alternativních pohlaví, která budou nadále chápána již jen jako kulturní konstrukce.  Podílel se na vytvoření části \"Pohádek pro život\" a podpoře obvodu političky AfD Beatrix von Storchové a manželského páru Klause a Birgit Kelle sounáležících k allianci \"\"Demo für alle\"\" aktivní v boji proti vzdělávacímu plánu Bádenska-Württemberska pro rok 2015 a to mj. i jako řečník na demonstrativním shromáždění. Roku 2013 byl Gersdorff přizván jako řečník na \"Světový kongres rodin\" (WCF) pořádaném v Sydney, jež má podle křesťansko-fundamentalistického hnutí evangelikálů z USA, na základě posouzení Nadace Friedricha Eberta obdobné cíle rodinné a sociální politiky stejně jako je má zakladatel TFP z Latinské Ameriky sledovaný čistě z katolické strany pohledu.\n\nV knize \"»Deutschland treibt sich ab«\" Mathias von Gersdorff je popsán z pohledu hnutí Antifa následujícím způsobem: \"\"Především, šlechtic von Gersdorff, vedoucí akce KiG, se podílí ostrými formulacemi debat o potratech, PID, Genderovém mainstreamingu a sexuální výchově pro malé děti. Již tehdy byl autorem projektu Křesťanští demokraté pro Život, na federální valné hromadě DVCK jakožto účastník za Jungen Freiheit jakož i řečník extrémně pravicové Státní a ekonomické politické činnosti (Staats- und Wirtschaftspolitische Gesellschaft) e.V. na části programu Akce KiG  během protestů proti vzdělávacímu plánu 2015 v Bádensku-Württembersku.\"   \"\n\nPravidelně von Gersdorff komentuje převážně problematiku vnitrocírkevních debat o manželství, rodině a morálce umístěných do kontextu římských synod o rodině pořádaných v letech 2014 a 2015, ve kterých se staví proti liberálním tendencím v některých katolických kruzích a episkopátu. Ostře kritizuje také Německou biskupskou konferencí doporučené reformy církevního práva v roce 2015.  U těchto témat je často citován i v přátelských mezinárodních médiích jako je např.  \"prominentní německý Kirchenbeobachter\", který s ním kromě citování vede i interview. Gersdorff se stal navíc i spolupořadatelem jednoho z podnětů TFP kruhů, kterým byla online petice papeži (Velectěnému, oddanému vyznavači Jeho svatosti papeži Františkovi o budoucnosti rodiny). Ta dle jeho slov vznikla jako reakce na pokus levicově orientovaného katolicismu (tedy organizací jako My jsme Církev, levicové teology, liberálních biskupů) o ořezání (broušení) katolického učení. Že je toto nebezpečí navýsost aktuální potvrdilo velké množství petentů mezi nimiž bylo také více než 120 biskupů a kardinálů z celého světa. Papež zde byl mj. vyzván, aby jasně odsoudil \"připuštění rozvedených a znovusezdaných katoliků ke svatému přijímání\" a stejně tak i ty, kteří žijí v jakékoliv formě homosexuálních partnerství.\n\nV roce 2015 dostal za své biografické dílo o Plinio Correa de Oliveira, vydaném v nakladatelství Verlag der Mariawald Abbey, ocenění od různých katolických ordinářů (mezi nimi kardinálové Raymond Burke, Walter Brandmüller a Paul Josef Cordes, arcibiskup Wolfgang Haas, pomocný biskup Athanasius Schneider a teolog Georg May).\n\n\n"}
{"id": "1145307", "url": "https://cs.wikipedia.org/wiki?curid=1145307", "title": "Zgornje Konjišče", "text": "Zgornje Konjišče\n\nZgornje Konjišče jsou jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 95 obyvatel.\nRozkládá se v Pomurském regionu na severovýchodě Slovinska. Vesnici tvoří řada roztroušených osad, z nichž dvě se nazývají Vinčec a Ferčec. Její rozloha je 2,88 km a rozkládá se v nadmořské výšce okolo 218 – 235 m. Vesnice leží severně od silnice č.438 a je vzdálena zhruba 8 km západně od Apače, střediskové obce občiny. Na severu hraničí s Rakouskem, přitom hranici tvoří řeka Mura. Na jižním okraji území obce protéká Mlinski potok. Sousedními vesnicemi jsou : Spodnje Konjišče na východě, Podgorje na jihu a Vratja vas na západě.\nMapy Google\n"}
{"id": "1145313", "url": "https://cs.wikipedia.org/wiki?curid=1145313", "title": "Žepovci", "text": "Žepovci\n\nŽepovci je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 433 obyvatel.\nRozkládá se v Pomurském regionu na severovýchodě Slovinska. Její rozloha je 4,98 km² a rozkládá se v nadmořské výšce od 220 do 225 m. Vesnice leží při silnici č.438 a je vzdálena zhruba 3,5 km západně od Apače, střediskové obce občiny.\nSousedními vesnicemi jsou: Spodnje Konjišče na severu, Črnci a Mahovci na východě, Janhova na jihu a Žiberci na západě.\nhttp://www.geopedia.si\n"}
{"id": "1145317", "url": "https://cs.wikipedia.org/wiki?curid=1145317", "title": "Žiberci", "text": "Žiberci\n\nŽiberci je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 184 obyvatel.\nRozkládá se v Pomurském regionu na severovýchodě Slovinska. Její rozloha je 2,78 km² a rozkládá se v nadmořské výšce od 222 do 230 m. Území obce je úzké a protáhlé od severu k jihu. V obci pramení Mlinski potok a při jižní hranici protéká potok Plitvica. Vesnicí prochází silnice č.438 a obec je vzdálena zhruba 4,5 km západně od Apače, střediskové obce občiny.\nSousedními vesnicemi jsou: Spodnje Konjišče na severu, Žepovci na východě, Janhova na jihu a Drobtinci na západě.\nRestaurace „Kozel“ – u silnice č.438\n"}
{"id": "1145322", "url": "https://cs.wikipedia.org/wiki?curid=1145322", "title": "Liška pouštní", "text": "Liška pouštní\n\nLiška pouštní (\"Vulpes rueppellii\") je druh lišky z čeledi psovitých, vyskytující se především na severu Afriky, obzvláště v Maroku. Výjimečně je možné pozorovat ji i v západní Asii. Byla popsána již roku 1825 a její populace je velká. Tvoří několik poddruhů, které se liší především rozšířením: \"Vulpes rueppellii caesia\", \"Vulpes rueppellii cyrenaica\", \"Vulpes rueppellii rueppellii\", \"Vulpes rueppellii sabaea\" a \"Vulpes rueppellii zarudnyi\".\n\nLiška pouštní je dlouhá asi 40-52 cm. Její ocas měří 25-39 cm. Váží 1-3 až 5 kg, v závislosti na typu potravy a jejím množství.\n\nVzdáleně se podobá lišce obecné, ale je lehčeji stavěná. Má měkkou, hustou srst barvy písku nebo stříbřitě šedou, takže splývá s vyprahlým terénem. Má černé skvrny na stranách čenichu a bílé břicho, hrdlo, bradu a zakončení ocasu.\n\nBěžně se jedná o monogamní zvíře, ale je prokázáno, že v některých oblastech se lišky pouštní sdružují do skupinek čítajících až 15 jedinců. Jedná se o zvíře noční, tudíž ve dne spí a odpočívá ve štěrbinách nebo vyhrabaných norách a v noci shání jídlo. Kvůli bezpečnosti mění doupě po několika dnech. Živí se různými druhy potravy, od trávy po hmyz, plazy a savce.\n\nČasně na jaře tyto lišky rodí mláďata, většinou dvě až tři.\n\n"}
{"id": "1145326", "url": "https://cs.wikipedia.org/wiki?curid=1145326", "title": "Linie následnictví havajského trůnu", "text": "Linie následnictví havajského trůnu\n\nNáslednictví trůnu zaniklého Havajského království po dobu trvání havajské monarchie určovala poslední platná královská ústava z roku 1887 platná až do svržení havajské monarchie v lednu 1893.\n\nČlánek 21 a 22 ústavy permanentně stanovil královskou korunu dědičnou a to v osobě krále Kalākauau a jeho zákonné potomky v přímé linii. Pokud by takových potomků nebylo, tak měl trůn připadnout Kalākauaově sestře (pozdější královně) Liliuokalani a po její smrti pak jejím zákonným potomkům. Dále byl stanoven přímo následnický systém. Dědicem trůnum je nejstarší syn a poté jeho dědicové, poté mladší synové a jejich dědicové, není-li synů tak nejstarší dcera a její dědicové a poté mladší dcery a jejich dědicové, starší linie před mladší. Šlo o klasickou kognatickou primogenituru (např. Británie, Španělsko, Monako, Tonga). \n\nPokud by nastala situace, že by dle tohoto algoritmu nebyl žádný dědic trůnu, tak měl král pravomoc jmenovat svého nástupce se souhlasem sněmovny Lordů a veřejně tohoto dědice za svého života prohlásit. Pokud by ani takto nebyl stanoven dědic trůnu a trůn zůstal uprázdněný měla vláda svolat zasedání parlamentu, na kterém dojde k tajné volbě některého domorodého šlechtice (ali‘i) králem. Po zvolení je nový král výchozí osobou pro následnický řád uvedený výše.\n\nDle článku 23 ústavy bylo zakázáno členům královské rodiny, kteří mají mít zachováno právo na trůn, aby uzavřeli manželství bez souhlasu vládnoucího panovníka. Manželství takto uzavřené by bylo považováno za neplatné a královská osoba jenž ho uzavřela, by královskou proklamací byla prohlášena za zřeknutou se práva následnictví trůnu. Pozici této osoby v následnictví trůnu (pro účely následnictví považované za mrtvou) by poté obsadil následující dědic.\n\nČlánek 25 ukládal, že dědicem trůnu nemůže být osoba, která spáchala nechvalný zločin nebo je psychicky nezpůsobilá.\n\nČlánek 32 upravoval možnost, kdy by dědic trůnu nebyl plnoletý (tj. nedosáhl 18 let) a pro tento případ stanovovalo výkon královské moci do rukou regenta či regentské rady. Podmínky regentství určoval následující článek 33. Ten stanovil nutnost králi určit regenta po dobu své nepřítomnosti v zemi a také privilegium určit regenta či regentskou radu za případného nezletilého dědice. Pokud by král zemřel a neustanovil pro takovou situaci žádného regenta byl za regentskou radu považován vládní kabinet do té doby než se okamžitě svolaný parlament volbou neshodne na osobě regenta či obsazení regentské rady.\n"}
{"id": "1145328", "url": "https://cs.wikipedia.org/wiki?curid=1145328", "title": "NGC 1300", "text": "NGC 1300\n\nNGC 1300 je spirální galaxie s příčkou v souhvězdí Eridanu. Od Země je vzdálená asi 70 milionů světelných let (21 megaparseků). Její průměr je přibližně 110 000 světelných let. Je členem kupy galaxií v Eridanu, která obsahuje přibližně 200 objevených galaxií. Galaxie má jasnost 11,4 mag a úhlové rozměry 6,5'x4,3'. Objevil ji 11. prosince 1835 John Herschel.\n\nObrázek vpravo nahoře byl pořízen Hubbleovým vesmírným dalekohledem v září 2004. Je složený a byl vytvořen s použitím čtyř filtrů. Modrého (s centrální vlnovou délkou 435 nm), vizuálního (555 nm), infračerveného (814 nm) a filtru vodík-alfa (658 nm). Rozlišení obrázku, z nichž některé detaily jsou viditelné skrz galaktická ramena, disk, výduť i jádro. Modří a červení veleobři, hvězdy, hvězdokupy a oblasti tvorby hvězd jsou rozptýleny napříč spirálními rameny. Prachové pásy obkreslují jemné struktury v disku a příčce. V pozadí jsou viditelné více vzdálené galaxie, dokonce i přes ty nejhustší oblasti NGC 1300.\n\nJádrem galaxie prochází příčka ve tvaru vřetene, jejíž velikost je přibližně 3300 světelných let. Pouze galaxie s rozsáhlými příčkami mají vnitřní disky uvnitř spirály. Modely naznačují, že plyn by v příčkách mohl proudit po spirále do středu galaxie, kde by mohl potenciálně zásobovat černou díru, která by se zde nacházela. O galaxii NGC 1300 není známo, zda má aktivní jádro, což naznačuje, že nemá černou díru, které přibývá hmota. \n\n\n"}
{"id": "1145332", "url": "https://cs.wikipedia.org/wiki?curid=1145332", "title": "1. hokejová liga SR 2015/2016", "text": "1. hokejová liga SR 2015/2016\n\n1. hokejová liga SR 2015/16 byla dvacátou třetí sezónou 1. hokejové ligy na Slovensku, které se zúčastnilo 12 týmů. Navíc Slovenský národní tým do 20 let. Týmy umístěny na 1.–8. po základní části postoupily do playoff. Play Out se nehrála, protože MHK Humenné se během sezóny odhlásil ze soutěže. Celkovým vítězem se stal tým HC Nové Zámky, který se utkal v baráži o ligu s klubem ŠHK 37 Piešťany a postoupil aj poražený finalista HC 46 Bardejov do baráži.\n\nV základní části každé družstvo odehrálo 44 zápasů (2× venku a doma) ale během sezóny se tým MHK Humenné odhlásil ze soutěže a sehrálo se 41 zápasů. Prvních osm týmů postoupilo do čtvrtfinále, které se hrálo na 3 vítězné utkání. Postupující ze čtvrtfinále odehráli semifinále taktéž na 3 vítězná utkání. Finálová série se hrála na 3 vítězné zápasy. Vítězný dve týmy playoff postoupili do baráže o ligu s posledním dvema týmemi Tipsport ligy. Týmy umístěné po základní části na 9.–12. místě hrály play-out systém každý s každým jednou doma a venku. Do této fáze si družstva přenesla vzájemné výsledky ze základní části. Nejhorší tým ze skupiny play-out putoval do baráže o 1. ligu s nejlepším týmem 2. ligy. Baráž se hrála na 4 vítězná utkání. V průběhu sezóny byl určen maximální počet zahraničních hráčů v klubu na 5.\n\n\n\n\nPůvodně měli hrát baráž čtyři týmu ale HK 36 HANT Skalica byla ze soutěže vyloučena kvůli finančním problémům a právě tento tým se považuje za sestupující. Baráž budou hrát pouze tři týmu poslední devátý tým po základní části Tipsport ligy a finalisté z 1. hokejovej ligy SR. HC Nové Zámky postoupili do Tipsport ligy v baráži se zachránili i ŠHK 37 Piešťany. HC 46 Bardejov do Tipsport ligy nepostupuje.\n"}
{"id": "1145333", "url": "https://cs.wikipedia.org/wiki?curid=1145333", "title": "Valentina Petrinská-Muchinová", "text": "Valentina Petrinská-Muchinová\n\nValentina Michajlovna Petrinská-Muchinová ( )<br>(7. února 1909, Kamyšin, Saratovská gubernie, Ruské impérium – 5. června 1993, Saratov) byla ruská sovětská spisovatelka především knih pro děti a mládež.\n\nNarodila se ve městě Kamyšin v Saratovské gubernii (dnes Volgogradská oblast). Pocházela z rodiny dělníka a člena Komunistické strany Ruska. Studium historie na Saratovské univerzitě nedokončila, protože její otec onemocněl a ona se musela postarat o rodinu. Vystřídala řadu povolání (meteorolog, laboratorní asistentka, učitelka a další) a začala také publikovat své první práce. Počátkem října roku 1937 však byla se skupinou saratovských spisovatelů v rámci tzv. Velké čistky na základě falešného udání zatčena a bez jakýchkoliv důkazů odsouzena na deset let vězení do Gulagu. Během výkonu trestu se seznámila s bývalým učitelem ruského jazyka a literatury Valerianem Georgijevičem Petrinským, za kterého se roku 1945 provdala..\n\nPlné rehabilitace se dočkala až roku 1954 po Stalinově smrti. Přestěhovala se do Saratova a pokoušela se publikovat svá díla, což jí jako bývalému politickému vězni nebylo na základě nepsaného rozhodnutí krajského výboru Komunistické strany umožněno. Díky podpoře Konstanina Paustovského a Alexandra Tvardovského mohla nakonec roku 1958 vydat knihu \"Если есть верный друг\" (Když je opravdový přítel) a stát se členem Svazu sovětských spisovatelů..\n\nDo své smrti toku 1993 napsala celou řadu knih pro děti a mládež, díky kterým je považována za pokračovatele ruského novoromantického spisovatele Alexandra Grina. Její hrdinové jsou čestní a spravedliví lidé, kteří nesmiřitelně vystupují proti pokrytectví, lži a podlosti a jejichž cílem je pochopit tajemství vědy a přírody..\n\n\n\n"}
{"id": "1145340", "url": "https://cs.wikipedia.org/wiki?curid=1145340", "title": "Valíd Abú al-Chaír", "text": "Valíd Abú al-Chaír\n\nValíd Abú al-Chaír (* 17. června 1979 Džidda, Saúdská Arábie) je saúdskoarabský právník a aktivista v oblasti lidských práv. Je otevřeným odpůrcem autoritativního režimu v zemi. V roce 2008 spoluzaložil organizaci \"Monitor for Human Rights in Saudi Arabia\", která se zabývá prosazováním lidských práv. Postavil se proti antiteroristickému zákonu schválenému začátkem roku 2014, který si vysloužil mezinárodní kritiku označující jej za nástroj na umlčení opozice.\n\nSaúdskoarabský soud poté Abú al-Chaíra uznal vinným z pokusu o podrývání státního zřízení a urážky soudní moci. V červenci 2014 byl odsouzen k 15 letům vězení a pokutě téměř 40 tisíc eur (více než 1 milion Kč). Nevyužil práva na odvolání, protože soud, který rozsudek vynesl, podle něj není legitimní. \n\nAbú al-Chaír byl právníkem Raífa Badávího, saúdskoarabského blogera, odsouzeného v roce 2014 k 10 letům vězení, 1000 ranám bičem a pokutě ve výši 1 milion saúdských rialů (asi 6 milionů Kč). V roce 2010 zastupoval také jeho sestru Samar, která se soudila se svým otcem, neboť jí nedal svolení ke druhému sňatku. Skončila ale ve vězení, protože otec ji coby bezmála 30letou zažaloval za „neposlušnost“. Abú al-Chaírovi se podařilo dosáhnout jejího propuštění, a Samar se nakonec stala jeho manželkou. \n\n"}
{"id": "1145347", "url": "https://cs.wikipedia.org/wiki?curid=1145347", "title": "Ludovic Trarieux", "text": "Ludovic Trarieux\n\nLudovic Trarieux (30. listopadu 1840, Aubeterre-sur-Dronne, Francie – 13. března 1904 Paříž) byl francouzský politik a advokát v Bordeaux a Paříži. V průběhu roku 1885 zastával funkci ministra spravedlnosti. V roce 1898 se stal zakladatelem a prvním předsedou Ligy práv člověka a občana (\"Ligue des Droits de l´Homme et des Citoyen\").\n\nV letech 1879–1881 byl Trarieux členem Národního shromáždění. Od ledna do listopadu 1885 zastával funkci ministra spravedlnosti. V roce 1889 byl zvolen senátorem za Gironde. V roce 1897 byl znovuzvolen a senátorem zůstal až do své smrti. \n\nKdyž vypukla Dreyfusova aféra, stal se přesvědčeným zastáncem Dreyfusovy neviny. V roce 1898 svědčil v jeho prospěch v soudním sporu s Émilem Zolou, souzeným za pomluvu kvůli otevřenému dopisu prezidentu republiky pod názvem \"J'accuse\" („Žaluji“), kterým se Zola za Dreyfuse rovněž postavil. Trarieux byl také svědkem u druhého soudu s Dreyfusem, který se konal v srpnu a září 1899 v Rennes. Nepřestal usilovat o jeho rehabilitaci, k níž však došlo až dva roky po Trarieuxově smrti.\n\nDo konce svého života se Trarieux věnoval obhajobě lidských práv a rozvoji činnosti Ligy práv člověka a občana, která pod jeho vedením získala několik desítek tisíc členů. \n\nOd roku 1985 je udělována Mezinárodní cena lidských práv Ludovica Trarieuxe (\"Prix International des Droits de l´Homme – Ludovic Trarieux\"). Jako první tuto cenu získal Nelson Mandela.\n\n"}
{"id": "1145354", "url": "https://cs.wikipedia.org/wiki?curid=1145354", "title": "Amona", "text": "Amona\n\nAmona ( עמונה) byla izraelská osada neoficiálního charakteru (tzv. outpost) u osady Ofra na Západním břehu Jordánu v Oblastní radě Mate Binjamin. Dlouhodobě čelila sporům o pozemky, na nichž vyrostla, a stala se symbolem radikálnější části osadnického hnutí. Po finálním rozhodnutí izraelského soudu o nutnosti jejího zrušení byla osada roku 2017 vyklizena.\n\nNacházela se v nadmořské výšce cca 890 metrů v centrální části hornatého hřbetu Samařska, cca 20 kilometrů severně od historického jádra Jeruzalému, cca 8 kilometrů severovýchodně od Ramalláhu a cca 50 kilometrů východně od centra Tel Avivu.\n\nNa dopravní síť Západního břehu Jordánu byla napojena pomocí místní komunikace vedoucí k západu do mateřské osady Ofra, u níž se pak napojuje na dálnici 60. Amona ležela v hustě osídlené části Samařska, kde se střídají lidnatá palestinská sídla a rozptýlené židovské osady. 1 kilometr západním směrem leží lidnatá mateřská osada Ofra.\n\nNázev osady odkazoval na biblickou lokalitu z Knihy Jozue 18,24 – „\"Kefar-amóní, Ofní a Geba, dvanáct měst s dvorci.\"“\n\nAmona vznikla v měsíci tišri židovského roku 5757 (září 1997) na vyvýšené poloze poblíž stávající osady Ofra. V osadě se rozvíjelo zemědělství, fungovala tam synagoga a mikve, dále mateřská škola. Další služby se nacházely v mateřské osadě Ofra.\n\nKomunita ale od počátku čelila právním sporům okolo pozemkové držby. Zpráva organizace Mír nyní z roku 2007 uváděla, že téměř 82 % plochy osady stálo na pozemcích v soukromém vlastnictví Palestinců. Počátkem února 2006 přikročily izraelské úřady k částečné demolici zástavby v osadě kvůli nelegálnímu statusu. Osadníci z Amony, podporovaní mnoha dalšími stoupenci budování osad z jiných regionů, ovšem reagovali potyčkami s bezpečnostními silami. Po několika hodinách armáda převzala kontrolu nad devíti spornými budovami, ovšem za cenu více než 200 zraněných, včetně 80 příslušníků ozbrojených sil. Mezi zraněnými bylo i několik poslanců Knesetu. Nejvyšší soud Státu Izrael mezitím odmítl petici osadníků a odsouhlasil demolici zmíněných staveb. Šlo o nejvážnější konfrontaci mezi státem a osadníky v dějinách. V roce 2006 šlo ovšem jen o částečnou demolici a desítky staveb v Amoně zůstaly na svém místě. V následujících letech pak pokračovaly právní a politické debaty o budoucnosti osady. V prosinci 2014 nejvyšší soud rozhodl, že stát musí do dvou let zajistit vyklizení osady, protože vznikla na soukromé palestinské půdě a není možné ji ani zpětně legalizovat. Vláda měla případně využít dvouletý mezičas na nalezení náhradní lokality pro ubytování jejích obyvatel.\n\nAmona byla nakonec vyklizena počátkem února 2017. Při zákroku policie bylo během prvního dne evakuace zraněno několik osadníků (popřípadě jejich podporovatelů) i policistů. Docházelo k slovním i fyzickým potyčkám, ale do večera bylo z lokality evakuováno cca 500 osob. Zákrok byl politicky citlivý, protože v předchozí dekádě se z Amony stal symbol izraelského osadnického hnutí. Ve vládě Benjamina Netanjahua přitom zasedaly i politické strany zastupující osadníky. Na místo policejního zásahu dorazili vyjádřit podporu osadníkům i někteří poslanci jako Moti Jogev a Šuli Mu'alem za stranu Židovský domov nebo Oren Chazan z Likudu. Izraelská vláda jako kompenzaci rozhodla přijmout zákon, který umožní zpětnou legalizaci podobných osad se sporným pozemkovým vlastnictvím. Zároveň bylo odsouhlaseno, že pro vystěhovalé obyvatele Amony bude zřízena na jiném místě zcela nová osada, jejíž právní a pozemkový status nebude izraelskou justicí zpochybňován. Nová osada pro bývalé osadníky z Amony byla předběžně schválena koncem května 2017. Má se jmenovat Amichaj a bylo jí přiděleno území východně od osady Šilo, respektive Švut Rachel.\n\nPřesně údaje o počtu obyvatel nebyly nikdy k dispozici, protože nešlo o oficiálně samostatnou obec, byť fakticky měla Amona samostatné členství v Oblastní radě Mate Binjamin. Roku 2007 zde bylo uváděno 96 trvale bydlících obyvatel. Internetový portál Oblastní rady Mate Binjamin zde evidoval 40 rodin.\n\n\n"}
{"id": "1145359", "url": "https://cs.wikipedia.org/wiki?curid=1145359", "title": "David Horovitz", "text": "David Horovitz\n\nDavid Horovitz ( דוד הורוביץ, narozen 12. srpna 1962) je izraelský novinář, bývalý šéfredaktor deníku The Jerusalem Post, od roku 2012 vydavatel a šéfredaktor internetového portálu The Times of Israel.\n\nPochází z rodu Horowitzů, který svůj původ odvozuje od českého města Hořovice. Část jeho předků pochází z Frankfurtu, kde jeho pradědeček Márkus Horovitz založil roku 1882 tamní Börneplatzsynagoge. David Horovitz se narodil ve Velké Británii a žil v Londýně. V roce 1983 imigroval do Izraele. Sloužil v izraelské armádě. Je ženatý, má tři děti.\n\nVystudoval Hebrejskou univerzitu. Dlouhodobě působí v izraelských médiích. Byl vydavatelem a editorem časopisu The Jerusalem Report. Po téměř sedm let zastával funkci šéfredaktora deníku The Jerusalem Post. Z této funkce odešel v červenci 2011. Přispívá do četných zahraničních periodik v anglicky mluvících zemích. Napsal i dvě knihy: \"Still Life with Bombers: Israel in the Age of Terrorism\" (2004) a \"A Little Too Close to God: The Thrills and Panic of a Life in Israel\". V roce 1996 byl spoluautorem knihy \"Shalom, Friend\" o zavražděném premiérovi Jicchaku Rabinovi. 14. února 2012 byl spuštěn internetový zpravodajský portál The Times of Israel, jehož je Horovitz zakladatelem a šéfredaktorem.\n\nV prosinci 2013 navštívil Českou republiku.\n\n"}
{"id": "1145362", "url": "https://cs.wikipedia.org/wiki?curid=1145362", "title": "Caroline Glick", "text": "Caroline Glick\n\nCaroline Glick ( קרוליין גליק, narozena 1969) je izraelská politoložka a konzervativní novinářka, zástupkyně šéfredaktora deníku The Jerusalem Post a vydavatelka satirického internetového portálu Latma.\n\nJe vdaná. Žije v Mevaseret Cijon. Narodila se v USA a vyrůstala v Chicagu. Absolvovala bakalářské studium politologie na Columbia University. Dva týdny po promoci v roce 1991 imigrovala do Izraele. Sloužila pak v izraelské armádě, kde po pět a půl roku působila jako důstojnice. V polovině 90. let se v armádním úřadu pro koordinaci aktivit v Judeji, Samařsku a Gaze podílela na kontaktech s Palestinci. V letech 1997–1998 byla jednou ze zahraničněpolitických poradkyň premiéra Netanjahua. V období let 1998–2000 prodělala magisterské studium v oboru veřejná politika na Harvardově univerzitě.\n\nDětství prožila v liberálně levicovém Chicagu a studovala na amerických liberálních univerzitách, politicky je ale orientována konzervativně. Po návratu do Izraele začala publikovat v listu Makor rišon, kde byla hlavní komentátorkou z oblasti diplomacie. V březnu 2002 nastoupila na post zástupkyně šéfredaktorky The Jerusalem Post, kde pravidelně publikovala své komentáře. Během Operace Irácká svoboda byla zpravodajkou u 3. pěchotní divize americké armády a přispívala do izraelských i amerických médií. V letech 2004–2012 působila v Center for Security Policy ve Washingtonu, od roku 2012 pak v konzervativním David Horowitz Freedom Center v Los Angeles. V roce 2009 založila satirický webový portál Latma, který chce demaskovat údajné manipulace radikální levice v západních a izraelských médiích. V roce 2008 napsala knihu \"Shackled Warrior: Israel and the Global Jihad\". V roce 2014 pak vyšla kniha \"\", která získala značnou pozornost, protože v ní odmítá dvoustátní řešení izraelsko-palestinského konfliktu, tedy vznik palestinského státu, a s poukazem na bezpečnostní, geopolitické i demografické motivy prosazuje integraci Západního břehu Jordánu do Izraele.\n"}
{"id": "1145363", "url": "https://cs.wikipedia.org/wiki?curid=1145363", "title": "Česlav Santarius", "text": "Česlav Santarius\n\nČeslav Santarius (* 17. září 1945) je osobností českého protestantismu a sektoru poskytování sociálních služeb.\n\nČeslav Santarius byl synem Vladislava Santariuse.\n\nVystudoval Vysokou školu ekonomickou v Bratislavě, později absolvoval čtyřsemestrální postgraduální studium v oboru řízení podniku. Pracoval jako strojí inženýr Nové huti v Ostravě. Byl jedním ze zakladatelů Slezské diakonie, kterou v letech 1990–2010 vedl jako její ředitel, následně pracoval ve Slezské diakonii jako konzultant pro management.\n\nPůsobil rovněž jako člen Církevní rady Slezské církve evangelické augsurského vyznání.\n\nJe nositelem ocenění Osobnost roku 2009 v soutěži Cena kvality v sociálních službách za rok 2009. V roce 2019 se stal držitelem Ceny Rady vlády pro seniory a stárnutí populace v kategorii Osobnost-profesionál.\n"}
{"id": "1145366", "url": "https://cs.wikipedia.org/wiki?curid=1145366", "title": "Litomyšlské dny barokní tradice", "text": "Litomyšlské dny barokní tradice\n\nLitomyšlské dny barokní tradice je duchovně-kulturní festival pořádaný v Litomyšli římskokatolickou farností - proboštstvím Litomyšl. První ročník se uskutečnil v termínu 14. - 21. srpna 2016, druhý byl plánován ve dnech 13. - 20. srpna 2017.\n\nSmyslem akce je připomenout dosud živé dědictví české barokní zbožnosti a zdůraznit pozitivní vliv pobělohorské doby na českou kulturu a spiritualitu. Festival charakterizuje propojení kulturní a duchovní roviny - kombinace koncertů, přednášek, mší, poutí a pobožností apod., čímž si klade za cíl oslovit co nejširší spektrum veřejnosti. Další tezí akce je bezplatnost. S festivalem spolupracují některé místní instituce, např. Městská galerie Litomyšl, partnerským festivalem jsou Dačické barokní dny.\n\nV čele festivalu stojí Vítek Večeře a administrátor litomyšlské farnosti (v současné době Zdeněk Mach, který v létě 2016 nahradil Františka Beneše). Hudební dramaturgie spočívá v rukou Veroniky Kladivové, výtvarnou stránku projektu má na starosti Věrka Sejkorová-Kašparová.\n\nFestival zaštiťují např. Mons. Jan Vokál, Mons. Pavel Konzbul nebo starosta města Litomyšl Radomil Kašpar.\n\n\n"}
{"id": "1145373", "url": "https://cs.wikipedia.org/wiki?curid=1145373", "title": "Karel Orel", "text": "Karel Orel\n\nKarel Orel (* 16. prosince 1962) je bývalý český fotbalista, záložník a obránce. Po skončení aktivní kariery působí jako trenér.\n\nV československé a české lize hrál za Baník Ostrava, FC Vítkovice a SFC Opava. Nastoupil celkem ve 117 ligových utkáních a dal 7 gólů. Ve druhé lize hrál i za VP Frýdek Místek.\n\n"}
{"id": "1145376", "url": "https://cs.wikipedia.org/wiki?curid=1145376", "title": "Václav Hrdlička", "text": "Václav Hrdlička\n\nVáclav Hrdlička (12. dubna 1962 – září 2018) byl český fotbalista, záložník. Jeho starší syn Tomáš Hrdlička byl také profesionálním fotbalistou, mladší syn Michal Hrdlička je sportovním komentátorem a za ženu má českou tenistku Karolínu Plíškovou\n\nV československé lize hrál za Bohemians Praha. Nastoupil ve 27 ligových utkáních a dal 2 góly. Ve druhé lize hrál i za Železárny Třinec a Armu Ústí nad Labem.\n\n\n"}
{"id": "1145379", "url": "https://cs.wikipedia.org/wiki?curid=1145379", "title": "Jan Bartoš (dramatik)", "text": "Jan Bartoš (dramatik)\n\nJan Bartoš, pseudonym Jan Brauner (23. února 1893, Rychnov nad Kněžnou – 6. května 1946, Praha) byl český dramatik, divadelní vědec a knihovník.\n\nNarodil se jako nejmladší ze tří synů v rodině c. a k. okresního hejtmana a jeho ženy Anny. Ve 12 letech mu otec zemřel. Jan vystudoval gymnázium a pokračoval na filozofické fakultě Karlovy univerzity studiem literatury. Školu ukončil doktorátem v roce 1918. Poté se stal na krátkou dobu koncipientem v advokátní kanceláři a v letech 1923–1924 byl úředníkem intendantury pražského Národního divadla. Poté nastoupil do knihovny Národního muzea v Praze, posléze založil a stal se přednostou divadelního oddělení Národního muzea, které pak vedl až do roku 1946 .\n\nZaložil časopis Nová scéna, který před úřady redigoval Jaroslav Seifert . Přispíval do řady novin a divadelních časopisů (Jeviště, Divadlo, Právo lidu, Rozpravy Aventina, Národní listy aj.) a psal vědecké studie a divadelní hry. Zabýval se zvláště divadlem 2. poloviny 19. století.\n\nTrpěl neúspěchy svých divadelních her, depresemi, v roce 1946 spáchal sebevraždu. O své plánované sebevraždě hovořil mnoho let předem s básníkem Jaroslavem Seifertem a později i Vítězslavem Nezvalem (kterého učil hádat z ruky a sestavovat horoskopy), kterým svěřil svoji poslední vůli .\n\nJan Bartoš byl krátce ženatý s Annou Hennerovou , tragicky zemřelou (1920) sestrou M.Pujmanové.\n\n\n\n\n\n"}
{"id": "1145381", "url": "https://cs.wikipedia.org/wiki?curid=1145381", "title": "Městská přečerpávací stanice v Praze", "text": "Městská přečerpávací stanice v Praze\n\nMěstská přečerpávací stanice je novorenesanční budova v Praze 2 – Novém Městě v Sokolské ulici (objekt bez čísla mezi orientačními čísly 5 a 7). Byla postavena v roce 1883 podle návrhu významného českého architekta 19. století Antonína Wiehla návazně na podzemní vyrovnávací vodojem.\n\nJednoposchoďová budova s 5 osami. Fasáda je v přízemí zdobena hladkou rustikou. Okna v přízemí mají polokruhový oblouk a v 1. patře jsou obdélná římsová okna. Průčelí má dva štíty.\n\nBudova byla postavena v rámci projektu vodárenského areálu na Karlově. Nejprve byl v letech 1877–1882 vybudován podzemní vyrovnávací vodojem. Po něm následovala Wiehlova provozní budova městské přečerpávací stanice z roku 1883. Původně zamýšlená stavba věžového vodojemu v areálu se již neuskutečnila. Projekt byl zpracován v roce 1883 a jeho autory byli projektu byli Märky, Bromovský, Schulz. Podle tohoto návrhu měl vodojem mít přízemní zděnou část. Šesti nebo osmiboký plášť s reservoárem vody měl být z přízemní části nesen na ocelové konstrukci, v jejímž středu byl projektován dřík a v něm pravděpodobně potrubí. Plášť reservoáru měl mít na každé straně jedno okno. Vodojem by byl zastřešen stanovou střechou zakončenou lucernou s hromosvodem.\nVodovodní systém v době výstavby rozváděl vodu z Novomlýnské vodárny. Zemní vodojem z roku 1882 byl v roce 1975 odstraněn. Na jeho místě byl postaven železobetonový. Přečerpávací stanice ukončila provoz v roce 1912. Z původního areálu se dochovala pouze Wiehlova novorenesanční budova jako zajímavá ukázka novorenesanční industriální architektury.\n\nBudova je součástí vodárenského areálu a byla opravena včetně fasády.\n\n"}
{"id": "1145387", "url": "https://cs.wikipedia.org/wiki?curid=1145387", "title": "Grodenská gubernie", "text": "Grodenská gubernie\n\nGrodenská gubernie ( , ) byla jedna z gubernií carského Ruska zřízena v roce 1801 na severozápadě Ruského impéria, která vznikla rozdělením Litevské gubernie. Administrativní centrum gubernie bylo ve městě Grodno.\n\nDosavadní historické záznamy svědčí o tom, že prvními obyvateli Grodenské gubernie byly Jotvingové, kteří sem přišli v důsledku přesunu Slovanů do této oblasti v 11. století. Kolem roku 1055 se zde začínají objevovat první slovanské usedlosti. Ze začátku země tvořila Grodenské knížectví, které se v polovině 13. století stalo součástí Litvy. V roce 1501 při rozdělení Litevského velkoknížectví na jednotlivá vévodství, se jeho území rozdělilo mezi tři vévodství. Část gubernie patřila do Podleskému vévodství, které se v roce 1596 sloučilo s vytvořeným Brestským vojvodstvím do jednoho, a tak se připojilo k území Polska. Z jedné její části, která se v roce 1795 stala součástí Ruského impéria, se o rok později (1796) vytvořila Slonimská gubernie. Ta se však v roce 1797 včlenila do jedné Vilenské gubernie a vytvořila Litevskou gubernii. O pět let později (1801) bylo její území na příkaz cara znovu rozděleno (nebylo součástí Litevské gubernie) a vytvořilo Grodenskou gubernii. Takto její území zůstalo nedotčeno až do roku 1842.\n\n"}
{"id": "1145391", "url": "https://cs.wikipedia.org/wiki?curid=1145391", "title": "Běloruská gubernie", "text": "Běloruská gubernie\n\nBěloruská gubernie ( , ) byla jedna z gubernií carského Ruska v letech 1796–1801 se 16 okresy. Když se k ní připojila Mohylevská a Polocká gubernie v roce 1801, byl Alexander I. nucen provést administrativně-teriroriální reformu v důsledku velikosti celé gubernie. Podle ní byla gubernie rozdělena na Mohylevskou a Vitebskou gubernii. Hlavním městem gubernie byl Vitebsk.\n\n"}
{"id": "1145418", "url": "https://cs.wikipedia.org/wiki?curid=1145418", "title": "Umění milovat (Erich Fromm)", "text": "Umění milovat (Erich Fromm)\n\nUmění milovat je kniha slavného psychologa, filozofa a sociologa Ericha Fromma. Titul vyšel v roce 1956 a stal se nejen jedním z nejpopulárnějších Frommových děl, ale i nejvýznamnějším odborným pojednáním o lásce jako základním fenoménu lidského života.\n\nKniha je uvedena slovy významného lékaře a filozofa 16. století Paracelsa – „\"Kdo nic neví, nic nemiluje. Kdo nic neumí, nic nechápe, kdo nic nechápe, je bezcenný. Ale ten, kdo chápe, ten i miluje, všímá si, vidí… Čím hlubší poznání, tím větší láska… Kdokoli si představuje, že všechny plody dozrávají současně s jahodami, neví nic o hroznech.\"“\n\nFromm v knize představuje lásku jako schopnost nebo umění, které se dá naučit a neustále rozvíjet. Odmítá obecně přijímanou romantickou představu, že láska je něco magického, co někomu je dáno a někomu ne. Popírá i pojetí, že to je intenzivní cit, kterému se člověk pasivně oddává. Zralá láska si podle Fromma vyžaduje aktivitu, jejímž základním předpokladem je dozrání osobnosti – plné rozvinutí pokory, odvahy, víry a disciplíny.\nLáska je základní lidskou potřebou a touhou. Teprve zralá láska se stává jedinou skutečně konstruktivní odpovědí na pocit odloučení a úzkostné samoty lidské existence. Dílčí nebo pomíjivou alternativou lásky jsou všechny orgiastické extatické stavy, konformní splynutí se skupinou a tvůrčí činnost. „….\"Jednota dosažená produktivní prací není jednota mezi osobami; jednota vytvořená orgiastickým splynutím je přechodná; jednota na základě konformity je jen pseudojednota. To jsou jen dílčí odpovědi na problém lidské existence. Plná odpověď je v dosažení splynutí mezi osobami, ve splynutí s jinou osobou, v lásce….. Touha po lásce je nejmocnějším snažením člověka. Je to nejzákladnější vášeň, je to síla, která drží pohromadě lidstvo, rod, rodinu, společnost\".“\n\nFromm zralou lásku vymezuje i vůči symbiotickému spojení, které nedokáže zachovat celistvost a individualitu obou partnerů (může mít aktivní nebo pasivní formu – ovládnutí nebo podřízení). Zralá láska je založena svobodě.\nAktivní charakter lásky v obecném smyslu slova si vždy zachovává 4 hlavní znaky, i když láska může nabývat různé formy. Těmito znaky je péče, odpovědnost, respekt a znalost. Péče je nejlépe patrná na příkladu mateřské lásky, představuje základní starostlivost o blahobyt milované osoby. Odpovědnost vyjadřuje přesah, kdy z vlastní vůle přijímám život milovaného člověka jako jeden ze svých zájmů. Činí-li tak člověk s respektem, nemá tendence druhého ovládat či vlastnit, pouze podporuje to, co je pro druhého důležité. Fromm zdůrazňuje aspekt znalosti: „\"Péče a odpovědnost by byly slepé, kdyby je nevedla znalost. Znalost by byla planá, kdyby nebyla motivována péčí. Je mnoho vrstev znalosti – znalost, která je složkou lásky, nezůstává na povrchu, nýbrž proniká k jádru\".\n\nUmění milovat znamená především dávat. Akt dávání je zdrojem radosti pro obě strany. \"„Co dává jeden člověk druhému? Dává sám sebe, …co je v něm živé, dává mu ze své radosti, ze svého zájmu, ze svého pochopení, ze svých vědomostí, ze svého humoru, ze svého smutku – ze všech výrazů a projevů toho, co je v něm živé. Nedává, aby přijímal; dávat je samo o sobě vybraná radost. V aktu dávání se něco rodí a dárce i obdarovaný se těší z toho, co se zrodilo pro ně oba.“\"\n\nFromm v knize blíže pojednává také o několika základních formách lásky, uvádí hlavní jejich charakteristiky a odlišnosti: o lásce bratrské – vedoucí k solidaritě, lásce rodičovské – mateřské i otcovské (každý z rodičů dítě představuje umění milovat specifickým způsobem), lásce erotické a lásce k Bohu.\n\nVelmi důležité a svým způsobem jedinečné je Frommovo pojetí sebelásky jako základního předpokladu pro rozvoj zralé schopnosti milovat druhé. Sebelásku nelze dle Fromma zaměnit se sobectvím nebo arogancí. Zdravá sebeláska taktéž nese kvality péče, odpovědnosti, respektu a znalosti – vychází z poznání vlastních silných i slabých stránek, vyžaduje základní úctu vůči životu, péči o vlastní růst. Pokud nejsme schopni milovat sami sebe, brání nám to plně rozvinout lásku vůči druhým. „\"Mé vlastní já musí být předmětem lásky, stejně jako jiní lidé. Kladný postoj k vlastnímu životu, štěstí, růstu, svobodě, má své kořeny ve schopnosti k lásce… Je-li člověk schopen tvůrčí lásky, miluje i sebe.\"“ V této souvislosti Fromm rozvíjí i úvahu o nevýlučné, univerzální povaze zralé lásky – zralá láska je všeobjímající síla. Automaticky v sobě začleňuje kvality bratrské lásky, která se nesoustřeďuje jen na několik vybraných osob, ale miluje a solidárně respektuje všechny lidi, lidství jako takové. Tento předpoklad stojí i v jádru lásky ve vztahu 2 lidí – ač jejím poutem je láska erotická, v podstatě exkluzivní, stále by měla zahrnovat i tento univerzální aspekt lásky.\n\nZávěrem věnuje Fromm své úvahy stavu západní společnosti. Společenská orientace na konzum, na „mít“ místo na „být“, všeobecná preference individualismu, jednoduchosti a falešného pocitu bezpečí lásku devalvuje. Lidé se navzájem odcizují. A nejen to, lidé zůstávají z hlediska osobnostní zralosti vlastně dětmi. Vztahy hojně nabývají formy falešné lásky, lásky neurotické. Partneři mají nereálná očekávání, zkreslený pohled na situace a reakce, podléhají iluzím. V těchto podmínkách je velmi těžké schopnost lásky rozvinout – útěk ze vztahu a výměna partnera je často shledána jako nejjednodušší a nejpohodlnější řešení. Celkové nastavení se ovšem přenáší do dalšího vztahu. Podobnou úvahu vyjádřil Fromm i v rozhovoru S Mike Wallacem: \"„...Láska je v dnešní době relativně vzácný jev. O lásce panuje mnoho iluzí, mnoho sentimentality. ...Ale člověk musí v lásce plně být. Pro každého, kdo chce skutečně milovat druhého člověka, se musí láska a schopnost milovat stát tou nejdůležitější věcí v životě.“\" Milovat znamená žít neustále ve stavu aktivního zájmu o milovaného člověka a o druhé. Praxe lásky je pak prací na vlastním růstu a zralosti: \"„Chce-li se někdo stát mistrem v umění milovat, musí začít tím, že bude cvičit kázeň, soustředění a trpělivost ve všech aspektech svého života.“\" Fromm neuvádí žádné konkrétní rady, zdůrazňuje potřebu navzájem si naslouchat – věnovat si pozornost, budovat společnou intimitu, a zmiňuje i víru jako další předpoklad praxe zralé lásky: \"„Milovat znamená uzavřít závazek a nedostat záruku, dávat se celý v naději, že naše láska vytvoří lásku v milovaném člověku. Láska je akt víry. A kdo slabý ve víře, je slabý také v lásce.“\" Vybízí ke každodenní práci, soustředění pozornosti k „malým“ záležitostem všedního života.\nÚvahy Ericha Fromma o lásce jsou stále velmi aktuální a platné. Fromm píše o lásce velmi racionálně, přesto si láska ponechává svou mysteriózní rovinu. I dnes je velmi praktickou a hodnotnou inspirací pro odborníky i laiky po celém světě. V Česku kniha Umění milovat vyšla již v 7. vydání, 1. vydání v nakladatelství Orbis v roce 1966 jako svazek číslo 54 Malé moderní encyklopedie.\n\n"}
{"id": "1145420", "url": "https://cs.wikipedia.org/wiki?curid=1145420", "title": "SK Olympia Ráječko", "text": "SK Olympia Ráječko\n\nSK Olympia Ráječko (celým názvem: Sportovní klub Olympia Ráječko) je český fotbalový klub, který sídlí v Ráječku na Blanensku v Jihomoravském kraji. Založen byl roku 1932. Klubovými barvami jsou žlutá, zelená a černá.\n\nOd sezony 2002/03 hraje Přebor Jihomoravského kraje (5. nejvyšší soutěž) a jako jediný klub (od reorganizace po sezoně 2001/02) odehrál zatím všechny ročníky. Účast v nejvyšší krajské soutěži je největším úspěchem oddílu. V ročníku 2018/19 skončilo Ráječko druhé, v sezonách 2008/09 a 2017/18 se umístilo na 3. příčce.\n\nZdroj: \n\n\nOrganizovaný fotbal vznikl v Ráječku v roce 1932. Zájem o fotbal byl ve 30. letech 20. století tak velký, že v obci vznikly dva kluby: \"SK Ráječko-Spešov\" a \"DSK Ráječko\" (Dělnický sportovní klub). Během krátké doby se ale oba sloučily pod názvem SK Olympia Ráječko a klub se přihlásil do Bradovy západomoravské župy footballové (BZMŽF) se sídlem v Brně.\n\nZa druhé světové války a zvláště v letech 1944 a 1945 byla činnost klubu značně omezena. Po osvobození se hrála přátelská, turnajová a pohárová utkání. Od podzimu 1946 to byla již řádná mistrovská utkání III. třídy v rámci BZMŽF, okrsek boskovický. Po roce 1948 musely všechny sportovní kluby vstoupit do jednotné organizace Sokol a BZMŽF byla zrušena. Zmizel i název Olympia a oddíl hrál pod názvem Sokol Ráječko. Ráječko bylo zařazeno do meziokresní soutěže, kde hrávala mužstva z okresů Boskovice, Svitavy, Blansko, později i Brno-město a Brno-venkov.\n\nV roce 1955 bylo založeno „B“ mužstvo. Nová územní organizace (sloučení malých okresů) přinesla změny i do fotbalových soutěží, Ráječko bylo zařazeno do nového OP okresu Blansko. V sezoně 1962/63 postoupilo Ráječko z 2. místa (za Boskovicemi) do I. B třídy. První ročník v krajských soutěžích se příliš nevydařil, po sestupu se v ročníku 1964/65 hrál opět OP Blanenska.\n\nSoutěžní ročník 1966/67 znamenal návrat do I. B třídy, jejímž účastníkem bylo Ráječko následujících 24 ročníků. Po sezoně 1990/91 došlo k reorganizaci soutěží (kraje → župy) a s ní postup fotbalistů Ráječka do I. A třídy.\n\nPůvodně se hrálo na louce „v Hájíčku“, regulérní hřiště tehdy v Ráječku nebylo. Fotbalisté proto dojížděli nebo docházeli k zápasům na hřiště soupeřů. Zásadní událostí pro další vývoj fotbalu v Ráječku bylo vyčlenění obecního pozemku na západním okraji obce vedle potoka Chrábek – na tomto místě se hraje do dnešních dní. Po úpravách bylo hřiště slavnostně otevřeno 11. září 1932, kdy zde bylo sehráno první utkání. Povrch byl hlinito-písčitý, kombinovaný s trávou, kabiny tehdy nebyly žádné, hygiena se prováděla v místním potoce.\n\nV roce 1950 bylo hřiště rozšířeno a oploceno. V dalších letech bylo prodlouženo a výškově srovnáno (rozdíl činil 1.5 metru). V polovině 50. let byla zahájena výstavba nových, zděných kabin. Dokončeny byly začátkem 60. let.\n\nV letech 1986 – 1987 byla postavena krytá tribuna pro 250 diváků. Roku 1995 byla provedena plynofikace a zaveden přívod pitné vody, v roce 2000 byla provedena rekonstrukce kabin a přístavba sociálního zařízení. Roku 2002 byl postaven přístřešek pro občerstvení diváků, v průběhu let byla postupně vylepšována travnatá plocha hřiště.\n\nK dispozici je i přilehlá Sportovní hala Ráječko.\n\n\n\nZdroj: \n\n\n\nZdroj: \n\nPoznámky:\n\nSK Olympia Ráječko „B“ je rezervním mužstvem Ráječka, které se pohybuje v okresních soutěžích. Od sezony 2015/16 hraje Okresní přebor Blanenska (8. nejvyšší soutěž).\n\n\nZdroj: \n\n\n\nZdroj: \n\nSK Olympia Ráječko „C“ byl druhým rezervním mužstvem Ráječka, které se pohybovalo v okresních soutěžích. Po dvou ročnících zaniklo.\n\n\nZdroj: \n\n\n\nZdroj: \n\n\n"}
{"id": "1145427", "url": "https://cs.wikipedia.org/wiki?curid=1145427", "title": "Primář", "text": "Primář\n\nPrimář (z latinského \"primus\" – první) je vedoucí lékař odborného oddělení nemocnice nebo jiného zdravotnického zařízení. V České republice může být primářem jen držitel licence, kterou vydává Česká lékařská komora.\n\n\n"}
{"id": "1145429", "url": "https://cs.wikipedia.org/wiki?curid=1145429", "title": "James F. Byrnes", "text": "James F. Byrnes\n\nJames Francis Byrnes (americká výslovnost /ˈbɜrnz/; 2. května 1882 – 9. dubna 1972) byl vlivný americký politik ze státu Jižní Karolína. Jeho otec brzy zemřel a Byrnese vychovávala matka, švadlena irského původu. Školu opustil ve 14 letech a své znalosti práva později nabyl samostudiem. Roku 1906 se jeho ženou stala Maude Perkinsová Buschová a Byrnes přestoupil od katolictví k episkopální církvi. Svou činnost začal roku 1903 jako právník a roku 1910 byl zvolen za Demokraty do Kongresu. Tím zahájil dlouhou a úspěšnou politickou kariéru, během níž prošel všemi třemi oblastmi americké federální politiky – zákonodárstvím, exekutivou i soudnictvím – i vedením spolkového státu Unie. Byl členem Sněmovny reprezentantů v letech 1911–1925, senátorem 1931–1941, soudcem Nejvyššího soudu 1941–1942, ministrem zahraničí USA 1945–1947 a 104. guvernérem Jižní Karolíny v letech 1951 až 1955, kdy se stáhl z aktivního politického života. Byl důvěrníkem prezidenta Franklina D. Roosevelta a jedním z nejvlivnějších amerických politiků poloviny 40. let.\n"}
{"id": "1145432", "url": "https://cs.wikipedia.org/wiki?curid=1145432", "title": "Zuzana Švabinská", "text": "Zuzana Švabinská\n\nZuzana Švabinská, roz. Vejrychová (15. března 1912 Praha – 4. června 2004 tamtéž) byla dokumentátorka a kulturní pracovnice. Zuzana byla dcerou Rudolfa Vejrycha a Anny Vejrychové, roz. Procházkové. a adoptivní dcerou Maxe Švabinského. Je autorkou několika odborných publikací o práci svého nevlastního otce a také životopisného románu \"Světla paměti\".\nZasloužila se o zachování a rekonstrukci chaloupky Maxe Švabinského v Kozlově u České Třebové.\n\n\n"}
{"id": "1145436", "url": "https://cs.wikipedia.org/wiki?curid=1145436", "title": "Vasilij Vasiljevič Kuzněcov", "text": "Vasilij Vasiljevič Kuzněcov\n\nVasilij Vasiljevič Kuzněcov (; 31. ledna / 13. února 1901 Sofilovka Kostromská gubernie – 5. června 1990 Moskva) byl sovětský stranický a státní činitel, diplomat.\n"}
{"id": "1145441", "url": "https://cs.wikipedia.org/wiki?curid=1145441", "title": "Olga Hejná", "text": "Olga Hejná\n\nOlga Hejná, \"rozená\" Daňková (13. března 1928 Olomouc – 24. května 2017), byla česká sochařka, ilustrátorka a spisovatelka.\n\nNarodila se v rodině legionářů, kteří působili jako zdravotníci na Sibiři. Od roku 1929 rodina bydlela v Hradci Králové. V roce 1939 onemocněla dětskou obrnou. Studovala na hradeckém gymnáziu, ale nedokončila jej, od roku 1945 začala studovat sochařství na Akademii výtvarných umění v Praze u Jana Laudy. V roce 1950 univerzitu absolvovala s titulem akademická sochařka. Sochařstvím se živila do roku 1967. Od té doby se věnovala tvorbě pro děti. Přispívala do časopisů Mateřídouška, Ohníček, Sluníčko, Zlatý máj, Pionýr a Včielka. Od roku 1947 spolupracovala s Českým rozhlasem, pro který psala pohádky a od roku 1961 dětský pořad Hajaja, jehož vznik inspirovala. Od roku 1957 se podílela i na dětském televizním vysílání. Od 60. let 20. století psala příběhy a pohádky pro děti, které většinou ilustroval její manžel Miloslav nebo si je ilustrovala sama. Kromě ilustrátorské a spisovatelské profese tvořila rovněž drobné korálkové plastiky, které se nacházejí v českých i zahraničních galeriích, a koláže.\n\nV roce 2010 za svou práci obdržela ocenění Zlatá stuha.\n\nJejím manželem byl akademický sochař Miloslav Hejný, měli spolu tři děti – Markétu, Zuzanu a Petra. Dcera Markéta je spisovatelka a syn Petr je výtvarník a violoncellista.\n\n\n\n"}
{"id": "1145442", "url": "https://cs.wikipedia.org/wiki?curid=1145442", "title": "Comayagua (departement)", "text": "Comayagua (departement)\n\nComayagua je honduraský departement v centrální části státu. Jeho sídlem je stejnojmenné město Comayagua. Departement zaujímá rozlohu 5 124 km². V roce 2013 v departementu žilo více jak 493 tisíc obyvatel. Většina území departementu je součástí povodí řeky Ulúa, na severu regionu se nachází jediné přírodní jezero v Hondurasu Yojoa a přehradní nádrž El Cajón.\n\nV Comayague se nachází americká vojenská základna Soto Cono Air Base, která je jednou z největších ve Střední Americe a kterou využívají armády Spojených států amerických a Hondurasu.\n"}
{"id": "1145443", "url": "https://cs.wikipedia.org/wiki?curid=1145443", "title": "Kommersant", "text": "Kommersant\n\nKommersant (rusky \"Коммерсантъ\" – „obchodník“) je ruský nezávislý deník, vycházející od pondělí do soboty. Patří nejbohatšímu Rusovi Ališeru Usmanovovi a jeho redakce sídlí v Moskvě.\n\nByl založen v roce 1909, avšak zanikl roku 1917 po převzetí moci bolševiky. V prosinci 1989 jeho vydávání obnovil podnikatel a publicista Vladimir Jakovlev, syn Jegora Jakovleva, do roku 1992 však Kommersant vycházel jen jako týdeník. Má také svou verzi v ukrajinštině.\n\n"}
{"id": "1145445", "url": "https://cs.wikipedia.org/wiki?curid=1145445", "title": "Kasírí", "text": "Kasírí\n\nKasírí (, ), oficiálně Stát Kasírí Seijúnu v Hadramautu (, ) byl jeden ze států v regionu Hadramaut na jihu Arabského poloostrova, který existoval od 14. do 20. století. Jeho hlavním městem byl Seijún.\n\nPříslušníci rodu Kasírí dobyli oblast Hadramautu ve 14. století, založili zde sultanát a stali se zde vládnoucí vrstvou. V 19. století ztratili většinu území na úkor nově vzniklého sultanátu Kuejtí, jež nejprve v roce 1858 dobyl město Šibam a následně města Šihr v roce 1866 a Mukallu v roce 1881. Tak přišlo Kasírí o přístup k moři a zůstala mu vláda pouze nad okolím města Seijún. V roce 1918 se stalo částí Adenského protektorátu.\n\nV 60. letech 20. století se Kasírí nepřipojil k Jihoarabské federaci a zůstal pod britskou ochranou jako součást Jihoarabského protektorátu. Po odstoupení sultána 2. září 1967, komunisté sultanát ovládli a ten se 30. listopadu 1967 stal součástí Jižního Jemenu.\n\nV roce 1990 se Jižní a Severní Jemen sjednotili do Jemenské republiky. V roce 2015 se většina území někdejšího sultanátu dostala pod kontrolu militantní islamistické organizace Al-Kajdá na Arabském poloostrově.\n\nVládnoucí sultány v Kasírí zachycuje tabulka:\nOd roku 1942 vydával sultanát poštovní známky označené \"Kathiri State of Seiyun\" s nadtitulem \"Aden\". Od roku 1966 došlo ke změně nadtitulu na \"South Arabia\" a v roce 1967 se na známkách objevil nový název \"Kathiri State of Hadramaut\". Celkem vyšlo 150 známek. Přes nevyjasněnou poštovní funkci některých emisí zvláště od roku 1966, kdy byla emisní činnost pod agenturním vlivem, odborníci tyto známky do filatelistických katalogů zařadili.\n\n"}
{"id": "1145446", "url": "https://cs.wikipedia.org/wiki?curid=1145446", "title": "Zdena Fibichová", "text": "Zdena Fibichová\n\nZdena Fibichová, též Zdena Preclíková-Fibichová (9. prosince 1933 Praha – 17. června 1991 Praha) byla česká sochařka, keramička a malířka. Patřila mezi nejvýraznější umělkyně, které se po 2. světové válce v Československu prosadily v sochařství, které bylo vnímáno jako převážně mužská disciplína.\n\nV letech 1948–1952 studovala na Vyšší škole bytového průmyslu u Václava Markupa a v letech 1952–1957 na Vysoké škole uměleckoprůmyslové v ateliéru profesora Josefa Wagnera. Od roku 1959 byla členkou skupiny Trasa, s níž tvořila a také se účastnila společných výstav. Vytvářela stylizované ženské postavy, hlavy a torza, abstrahované tvary velké emocionální sdělnosti, její sochy měla zoomorfní znaky.\n\nJejím pradědečkem byl skladatel Zdeněk Fibich. V roce 1955 si vzala sochaře Vladimíra Preclíka. Oba jsou uloženi v hrobu, který nechal vytvořit ve tvaru pyramidy v r.2006 Vladimír Preclík na hřbitově v Jaroměři.\n\n\nSocha Zdeny Fibichové-Preclíkové \"Ležící\" je umístěna v brněnské Kounicové ulici. V Praze Liboci, poblíž autobusové zastávky Divoká Šárka se nachází její dílo \"Kamenný květ\" z roku 1971.\n\n"}
{"id": "1145452", "url": "https://cs.wikipedia.org/wiki?curid=1145452", "title": "Euroliga v basketbalu žen 2012/13", "text": "Euroliga v basketbalu žen 2012/13\n\nEuroliga v basketbale žen 2012/13 byla 22. ročníkem Euroligy v basketbale žen. Sezóna, včetně play-off, trvala od 24. října 2012 do 24. března 2013. 21 týmů z 11 zemí bylo rozděleno do 3 skupin, z každé skupiny postupovalo 5 nejlepších týmů do play-off.\n\nTým UGMK Jekatěrinburg, vítěz skupiny C, byl vybrán jako hostitel finálového turnaje, díky tomu si zajistil přímou účast ve finálové fázi. Zbylých 14 týmů vytvořilo osmifinálové dvojice. Osmifinále se hrálo na dva vítězné zápasy.\n\nFinálový turnaj se odehrával ve dnech 18. – 24. března 2013 v Jekatěrinburgu. Osm týmů bylo rezděleno do dvou skupin, kde se utkali každý s každým. Nejlepší dva celky z každé skupiny postoupily do závěrečného play-off. Celkovým vítězem se stal ruský celek UGMK Jekatěrinburg.\n\nOsmifinálové duely se hrály na dva vítězné zápasy ve dnech 19., 22. a případně 27. únoraa 2013. Tým UGMK Jekatěrinburg měl jako pořadatel finálového turnaje zajištěn přímý postup.\n\nFinálový turnaj se odehrával od 18. do 24. března 2013 v ruském Jekatěrinburgu. Osm týmů bylo rozděleno do dvou čtyřčlenných skupin, kde se utkal každý s každým. Do závěrečného play-off postoupily dva nejlepší celky z každé skupiny.\n\n"}
{"id": "1145455", "url": "https://cs.wikipedia.org/wiki?curid=1145455", "title": "Grišin", "text": "Grišin\n\nPříjmení Grišin (, ) má více nositelů:\n\n"}
{"id": "1145457", "url": "https://cs.wikipedia.org/wiki?curid=1145457", "title": "Václav Cigler", "text": "Václav Cigler\n\nVáclav Cigler, \"též\" Cígler (* 21. dubna 1929 Vsetín) je český sochař, architekt a pedagog.\n\nV letech 1948–1951 vystudoval Vyšší odbornou školu sklářskou a Střední školu Nový Bor a v\n1951–1957 studoval v ateliéru Josefa Kaplického na Vysoké škole uměleckoprůmyslové v Praze. V letech 1965–1979 působil jako vedoucí ateliéru skleněné architektury na Akademii výtvarných umění v Bratislavě. Tvoří šperky, výrobky ze skla a návrhy projektů k utváření krajiny, věnuje se také sochařství. Svá díla nepojmenovává příliš ilustrativně, aby mohl divák jeho dílo volně interpretovat. Od 60. let 20. století se převážně zabývá vztahem člověk a krajiny a inspiruje se jím.\n\n\n\n"}
{"id": "1145459", "url": "https://cs.wikipedia.org/wiki?curid=1145459", "title": "Kostel Povýšení svatého Kříže (Litomyšl)", "text": "Kostel Povýšení svatého Kříže (Litomyšl)\n\nKostel Povýšení svatého Kříže v Litomyšli je původně gotický kostel ze 2. poloviny 14. století a patří k nejvýznamnějším památkám města Litomyšle. V současné době je farním kostelem římskokatolické farnosti – proboštství Litomyšl a náležejí mu tituly \"proboštský\" a \"kapitulní\". Je chráněn jako kulturní památka České republiky.\n\nJedná se o trojlodní baziliku s nezvykle dlouhým presbytářem (tvoří bezmála 1/2 délky kostela). Nad celou severní lodí nalézáme empory z 1. poloviny 16. století, v hlavní lodi potom literátský kůr z přibližně stejné doby. Věž kostela je předsazená a pochází ze stejného období. Klenba v hlavní lodi a kněžišti nahradila v roce 1605 provizorní táflovaný a kazetový strop, vzniknuvší po požáru Litomyšle v roce 1460. Původní gotická klenba byla asi o jeden metr vyšší. Kostel má tři předsíně – západní (hlavní), jižní (obě z kostkovské doby) a severní, pod kterou se nachází děkanská krypta.\n\nPřes četné úpravy, způsobené především častými požáry, si kostel dochoval svůj původní gotický ráz a společně s takřka intaktně dochovanou kaplí sv. Josefa a sakristií z 50. let 14. století představuje nejstarší doklad gotické architektury v Litomyšli.\n\nPočátek kostela Povýšení sv. Kříže v Litomyšli je třeba hledat v dobách litomyšlského biskupství (1344 – de facto 1421), konkrétně v době episkopátu Jana II. ze Středy (1353–1364; v kostele je podle tradice pohřben). Ten v roce 1355 povolal do Litomyšle řád augustiniánů poustevníků, pro něž nechal od roku 1356 stavět klášter společně s kostelem. Stavbou byl pověřen mistr Jakub, o němž nejsou podrobnější informace. Hrubá stavba byla dokončena v roce 1376.\n\nZa husitských válek bylo nejen rozvráceno litomyšlské biskupství, ale i místní augustiniáni opustili město. Kostel sám pobořen nebyl, a to na rozdíl od litomyšlské katedrály Panny Marie, z jejíž trosek byly do kostela Povýšení sv. Kříže přeneseny ostatky svatého Viktorína, kterýžto relikviář je v chrámu uložen stále. Důležitým mezníkem v historii kostela je rok 1448, kdy je k němu přenesena fara od zaniklého kostela svatého Klimenta. V roce 1460 postihl Litomyšl i s kostely zničující požár, který natolik poškodil gotickou klenbu hlavní lodi, že musela být stržena a byl pořízen provizorní dřevěný strop.\n\nVýznamnou epochou pro kostel je doba Kostků z Postupic, za nichž byla hlavní loď nově sklenuta, byla vybudována nová, předsazená věž, jakož i dvě předsíně.\n\nV době baroka byl kostel stavebně upravován jen v malé míře (např. dnes již neexistující barokní štít v průčelí kostela).\n\nS 19. a 20. stoletím jsou spjaty snahy o regotizaci kostela, a to podle návrhů Františka Dvořáka a Antonína Engela. Zatímco Dvořákův návrh prosazoval umírněnější koncepci, respektující staletý vývoj chrámu, Engelův návrh představoval obrovský zásah a likvidaci četných renesančních prvků. Ani jeden z návrhů nebyl nakonec (paradoxně díky únoru 1948) realizován a kostelu tedy zůstaly jen dílčí úpravy z 19. století - zejména odstranění barokního štítu a jeho nahrazení trojúhelníkovým štítem s obloučkovým vlysem a přestavba věže (navýšení o jedno patro a změna střechy z cibulové na stanovou).\n\nOd 19. století do poloviny 20. století můžeme pozorovat snahy o tzv. obnovu průčelí kostela, spočívající v „dostavbě“ druhé věže, aby bylo průčelí symetrické. Tato myšlenka předpokládala, že měl kostel původně 2 průčelní věže. Dnes je již tento názor překonaný a s jistotou můžeme říct, že gotický kostel měl původně jen jednu věž (ta byla oproti dnešní mírně posunuta a lícovala tak s průčelím).\nRoku 1994 (v roce 650. výročí vzniku litomyšlského biskupství) byla při kostele založena kapitula. Poslední rekonstrukce se váže k 90. letům 20. století, jednalo se o restaurování interiéru i exteriéru, byly pořízeny nové, neogotické varhany špičkové kvality z dílny Vladimíra Grygara z Prostějova. V presbytáři bylo instalováno podlahové topení.\n\nKostel Povýšení sv. Kříže je hlavním kostelem litomyšlské farnosti, kde se místní věřící scházejí k pravidelným bohoslužbám. Také o něm můžeme mluvit jako o veřejném prostoru, ve kterém se konají celoročně četné kulturní akce, zejména koncerty vážné hudby.\nV rámci Programu záchrany architektonického dědictví bylo v letech 1995–2014 na opravu památky čerpáno 10 600 000 Kč.\nNejlépe se z doby vzniku kostela dochovala přilehlá kaple svatého Josefa, umístěná mezi presbytářem kostela a sakristií. V obou místnostech jsou původní kružby oken, žebra klenby a fresková výmalba, z níž se ale v kapli dochoval jen fragment.\n\nPůvodně se předpokládalo, že současná sakristie sloužila jako kapitulní síň původního kláštera, dnes už se od tohoto názoru upustilo.\n\nZ původního gotického vybavení kostela se nedochovalo nic. Většina současného mobiliáře pochází z doby baroka (zejména oltáře a sochy) a doby 19. - 20. století (lavice, některé oltáře a sochy). Moderní mensa je dřevěná v gotizujícím stylu. Kazatelna z roku 1898 je rovněž novogotická a nahradila starší ze závěru 18. století. Obrazy křížové cesty, umístěné na pilířích hlavní lodi a na stěnách kněžiště, pocházejí z roku 1773, jsou dílem Josefa Cereghettiho a od r. 2018 procházejí restaurováním a postupnou obnovou do původní podoby.\n\n\n"}
{"id": "1145462", "url": "https://cs.wikipedia.org/wiki?curid=1145462", "title": "ABBYY", "text": "ABBYY\n\nABBYY je mezinárodní softwarová společnost, která poskytuje řešení v oblasti optického rozpoznávání znaků, digitalizace dokumentů a jazykového softwaru pro počítače i mobilní zařízení.\n\nVětšina produktů ABBYY, jako je například ABBYY FineReader, je určena ke zjednodušení převodu papírových dokumentů do digitálních dat. Společnost ABBYY poskytuje také jazykové softwarové produkty a služby.\n\nSpolečnost ABBYY založil v roce 1989 David Yang pod názvem BIT Software, který platil do roku 1997. Společnost ABBYY má 4 ústředí: Severní Amerika (Milpitas, Kalifornie), Západní Evropa (Mnichov), Východní Evropa (Kyjev) a v Rusku (Moskva). Většina projektů výzkumu a vývoje probíhá v Moskvě. Skupina ABBYY Group zahrnuje 16 globálních zastoupení v Austrálii, Kanadě, na Kypru, ve Francii, Německu, Japonsku, Rusku, Španělsku, Tchaj-wanu, SAE, Velké Británii, na Ukrajině a ve Spojených státech. V roce 2007 byla založena pobočka ABBYY Press, specializovaná na vydávání slovníků, příruček, encyklopedií a průvodců. Společnost ABBYY vlastní také společnost ABBYY Language Services, technologicky vyspělou a moderní překladatelskou a lokalizační agenturu.\n\nSoftware ABBYY čte textové znaky a atributy formátování dokumentu z obrázků. Společnost ABBYY vyvíjí také aplikace pro digitalizaci dat a dokumentů, vývojové softwarové sady, jazykové software a další programy.\n\nAplikace \"ABBYY FineReader\" převádí naskenované obrázky do upravitelných formátů souborů, a od časopisu PC Magazine obdržela hodnocení „Excellent“ (Vynikající). Nejnovější verze, FineReader 12, rozpozná tištěný text ve 190 jazycích.\n\n\"ABBYY FlexiCapture\" je systém pro digitalizaci dat a dokumentů, který automaticky extrahuje informace z formulářů a částečně strukturovaných dokumentů, jako jsou např. faktury.\n\n\"ABBYY PDF Transformer\" je aplikace pro běžnou práci s dokumenty formátu PDF, včetně prohlížení, úprav, komentování, sdílení, převodu souborů PDF atd.\n\nNejnovější verze ABBYY PDF Transformer+ přináší funkčnost otevírání, úprav, komentářů, konverze, ochrany souborů PDF, extrakce textového a obrazového obsahu z PDF a vytváření souborů PDF ze souborů jiných formátů. Tato verze bylo uvolněna pro celý svět dne 25. března 2014 a aktualizována byla v roce 2015. Podporuje 189 jazyků a je k dispozici pouze pro Windows. V nejnovější verzi se aplikace ABBYY PDF Transformer změnila z programu pro převod PDF do aplikace pro úpravy ve formátu PDF a stala se alternativou pro Adobe Acrobat. \n\nK podporovaným vstupním formátům patří: PDF, DOC, DOCX, XLS, XLSX, PPT, PPTX, VSD, VSDX, RTF, HTML, BMP, JPEG, JPEG 2000, JBIG2, PNG, TIFF, a GIF.\nPro ukládání jsou podporovány následující formáty: DOCX, XLSX, PPTX, RTF, PDF, PDF/A(2b), HTML, CSV, TXT, ODT, EPUB, a FB2.\n\nAž do roku 2015 společnost ABBYY pracuje na použitelné verzi své nové technologie pro zpracování přirozeného jazyka a sémantickou textovou analýzu s názvem \"ABBYY Compreno\". Tato technologie je údajně založena na principu USH (Univerzální sémantická hierarchie). K doplnění USH se využívá technologie syntaktické analýzy. Tento přístup umožňuje jak hloubkovou analýzu syntaxe zdrojového textu, tak diferenciaci drobných detailů významu na základě světových poznatků a znalostí tématu. Její využití se předpokládalo pro vyhledávání intelektuálních informací na základě abstraktně definovaného obsahu a vyjádřených myšlenek/souvisejících témat (bez ohledu na používanou specifickou terminologii a slovní zásobu), na rozdíl od v současné době široce používaného vyhledávání dle klíčových slov.\nV roce 2015 společnost ABBYY vyvinula technologii Compreno, když uvedla na trh tři nové produkty pro vývojáře softwaru, založené této technologii: ABBYY Smart Classifier SDK, ABBYY Intelligent Search SDK a ABBYY InfoExtractor SDK.\n\n\"ABBYY FineScanner\" je mobilní skenerová aplikace pro iOS pro výrobu vysoce kvalitních elektronických kopií dokumentů a digitalizaci tištěného textu.\n\n\"ABBYY TextGrabber + Translator\" je aplikace pro digitalizaci a překlady informací z knih, časopisů, reklam a jízdních řádů na cestách prostřednictvím mobilního zařízení. Od roku 2015 jsou k dispozici verze pro iOS a Android.\n\n\"ABBYY Business Card Reader\" je mobilní aplikace, která importuje kontaktní informace z vizitek přímo do mobilního adresáře pomocí fotoaparátu chytrého telefonu a technologie rozpoznávání textu. Aplikace, která byla poprvé uvedena na trh v roce 2009, je k dispozici pro systémy iOS, Android a Windows Phone (stav k roku 2015).\n\nV současné době aplikace podporuje 22 jazyků a umí číst jednojazyčné i vícejazyčné vizitky. Software získal pozitivní recenze v ruském časopisu PC Magazine a australském Macworld Australia.\n\n\"ABBYY Lingvo Mobile Dictionaries\" jsou aplikace elektronických slovníků pro telefonní systémy iOS, Android a Windows. Pro tyto aplikace je k dispozici až 250 slovníků pro 30 jazyků. Tyto aplikace ke své funkci nevyžadují připojení k internetu. Kromě toho lze verze iOS a Android integrovat s dalšími aplikacemi.\n\n\"ABBYY Lingvo PhraseBooks\" je aplikace pro iOS se sadou knihoven s frázemi a výrazy, týkajícími se běžných témat v angličtině, španělštině, italštině, němčině, ruštině a francouzštině a s výukovými nástroji, jako je cvičení nebo zvukové nahrávky frází.\n\n\"ABBYY Lingvo Live\" je nově zřízená služba sociálních sítí pro mluvčí a studenty různých jazyků s bezplatnými slovníky.\n\n\"ABBYY Lingvo Translation Dictionary\" je aplikace, která umožňuje uživatelský přístup k několika dvojjazyčným a výkladovým slovníkům. K dispozici je řada různých verzí, které pokrývají až 19 jazyků (k červnu 2015).\n\nČasopis PC Advisor v roce 2005 přinesl komentář, „FineReader 8.0 Pro je nejlepší software OCR, který jsme kdy viděli“, přičemž PC Magazine mu udělil čtyři hvězdy z pěti.\n\nV lednu 2007 byl software FineReader Engine (OCR SDK) vybrán k používání v systému správy dokumentů DocumentMall společnosti Ricoh.\n\nV únoru 2014 byla společnost ABBYY zařazena institucí KM World do seznamu „100 společností, které něco znamenají v oblasti řízení znalostí“.\n\nV září 2014 provedl časopis PCMag recenzi aplikace ABBYY FineReader 12 Professional a uvedl: „OCR je kategorie softwaru, kde je jeden jasný vítěz a všichni ostatní jsou jen přihlížející. Aplikace ABBYY FineReader dostává každoročně ocenění našich editorů pro software pro optické rozpoznávání znaků, a rok co rok se neustále zlepšuje.“\n\nV květnu 2006 získala společnost ABBYY USA ocenění Fujitsu Quarterly Innovative Leadership Award.\n\nV prosinci 2014 udělil web MobileVillage.com šesti mobilním aplikacím ABBYY v různých nominacích ocenění Superstar, Shining Star a Rising star.\n\nSpolečnost ABBYY prohlašuje, že název společnosti znamená v hypotetickém rekonstruovaném mateřském jazyce Miao–Yao, Nu, Hmong–Mien, Hmong a skupin Kim Mun čínsko-tibetské rodiny jazyků „bystré oko“.\n\n"}
{"id": "1145464", "url": "https://cs.wikipedia.org/wiki?curid=1145464", "title": "Kněžík", "text": "Kněžík\n\nSporophila, neboli kněžík, je početný rod z čeledi strnadovití. Jedná se o ptáky obývající Severní a Střední Ameriku, výjimečně i tu Jižní. Není výjimkou, aby se tito ptáci chovali jako okrasní. Nejedná se sice o pestře zbarvení nebo netypické ptáky, naopak jejich zbarvení je většinou černo-bílé, ale jsou to poměrně dobří a schopní rodiče, které je vhodné použít i jako náhradní chůvy menších ptáků, jako jsou například astrildovití. Pohlavní dimorfismus bývá výrazný a to jak ve velikosti tak ve zbarvení. Většina druhů z tohoto rodu se dle IUCN řadí jako málo dotčené, tedy nechráněné, několik výjimek je ale silně ovlivňováno ztrátou vhodného prostředí k životu. Většina druhů byla popsána v 19. století, avšak nejmladší druh, \"Sporophila beltoni\", byl popsán až roku 2013.\n\n"}
{"id": "1145467", "url": "https://cs.wikipedia.org/wiki?curid=1145467", "title": "Kněžík páskovaný", "text": "Kněžík páskovaný\n\nKněžík páskovaný (\"Sporophila americana\") je zpěvný pták z rodu \"Sporophila\", z čeledi strnadovitých. Našli bychom jej v pobřežních oblastech severovýchodní Jižní Ameriky, především pak na severovýchodě Venezuely a na území Brazílie. Tento druh poprvé popsal J. F. Gmelin v roce 1789. Dle IUCN je kněžík páskovaný málo dotčený, tedy nechráněný. Tvoří dva poddruhy, které se liší především místy výskytu a rozložením barev: \"Sporophila americana americana\" a \"Sporophila americana dispar\".\n\nKněžíka páskovaného trvale najdeme ve velké části Jižní Ameriky, od Surinamu, po Francouzskou Guyanu, Brazílii a Venezuelu. Přestože se prozatím označuje dle IUCN jako málo dotčený druh, dle BirdLife International se jedná o druh se znepokojivě se snižující populací. Za to může především zmenšování plochy vhodné pro jejich život.\n\nKněžík páskovaný je malý robustní pták, jehož tělo má na délku okolo 11 cm. Pohlavní dimorfismus je výrazný, jednotlivá pohlaví se dají rozeznat podle barev a jejich rozložení. Samci jsou téměř celí černí, až na líce a dolní partie. Přechody mezi bílou a černou mohou být světle šedé. Samice jsou téměř celé tmavě hnědé, jen dolní partie mohou být olivové. Ptáčata se podobají na dospělé samice, jejich pohlaví lze s přesností určit až při prvním přepeřování.\nKněžíka páskovaného je lehké si splést s kněžíkem proměnlivým, který má podobné zbarvení a řadí se do stejného rodu, dříve byl dokonce považován za poddruh kněžíka páskovaného. Rozdělení bylo provedeno až v roce 1996.\n\nVhodné prostředí pro kněžíky páskované jsou travnaté plochy s keři nebo okraje lesů. Obvykle se vyskytují v párech, výjimečně i v malých hejnech do pěti kusů. Stejně jako ostatní druhy z rodu \"Sporophila\" se živí hlavně semeny, pupeny a výjimečně i přezrálým ovocem.\nHnízdění probíhá většinou od dubna do července, podobně jako u kněžíka proměnlivého. V této době samice postaví miskovité hnízdo na stromě nebo keři, kde později naklade 2 až 3 hnědě kropenatá vejce. Samci v této době nejsou agresivní, naopak, obecně platí, že samice jsou agresivnější, pokud se něco přiblíží k jejich hnízdu. Inkubace probíhá asi po dobu dvou týdnů a provádí ji samice, samec donáší potravu a hlídá.\n\n"}
{"id": "1145471", "url": "https://cs.wikipedia.org/wiki?curid=1145471", "title": "WTA Finals 2015 – ženská dvouhra", "text": "WTA Finals 2015 – ženská dvouhra\n\nSoutěže ženské dvouhry na Turnaji mistryň 2015 v Singapuru se účastnilo osm nejlepších tenistek v klasifikaci žebříčku WTA Race. Trojnásobnou obhájkyní titulu byla americká světová jednička a pětinásobná vítězka podniku Serena Williamsová, která však předčasně ukončila sezónu a na turnaji nestartuje.\n\nRozlosování singlové soutěže proběhlo v pátek 23. října ve 20 hodin místního času.\n\nVítězná Agnieszka Radwańská se stala první šampionkou Turnaje mistryň s pouze jednou výhrou v základní skupině a první Polkou, jež na této akci triumfovala. Jednalo se o její nejcennější titul dosavadní kariéry.\n\nPoprvé v kariéře do turnaje zasáhly Španělka Garbiñe Muguruzaová, Italka Flavia Pennettaová a Češka Lucie Šafářová. Český tenis tak měl premiérově od Turnaje mistryň 1993 na závěrečné události roku dvě zástupkyně, když před dvaceti dvěma lety startovaly v newyorské Madison Square Garden osmá hráčka žebříčku Jana Novotná a dvanáctá Helena Suková. Tehdy se ovšem soutěže účastnilo šestnáct hráček.\n\nV singapurském semifinále skončily obě suverénky základních skupin. Španělská světová trojka Garbiñe Muguruzaová vypadla s málo chybující Polkou Agnieszku Radwańskou po těsném třísetovém dramatu.\n\nJeden ze svých nejlepších výkonů roku pak předvedla Petra Kvitová, jež do vyřazovací fáze pronikla až díky závěrečné dvousetové výhře Šafářové nad Kerberovou. Mezi poslední čtveřicí narazila na Rusku Marii Šarapovovou, s níž měla pasivní bilanci vzájemných duelů 2–6. Hrál se rychlý a útočný tenis s převahou kratších výměn. Klíčový okamžik úvodní sady přišel za stavu 3–3, kdy Češka podruhé prolomila soupeřce podání. Po potvrzeném brejku a vedení 5–3 odebrala Rusce servis potřetí. Za 41 minut tak vyhrála 6–3. Dominantní nástup do druhého setu však předvedla sibiřská rodačka, která se ujala vedení 5–1 na gamy. Kvitová přesto dokázala průběh otočit. V deváté hře nejdříve odvrátila na podání setbol a sérií pěti her se ujala vedení 6–5. O její výhře rozhodl tiebreak, v němž si vypracovala vedení 6:3. Následně dokázala proměnit první mečbol. Po zápase trvajícím 1:49 hodin uvedla: „\"Jsem ještě trošku v šoku z toho, že jsem ve finále. Z toho se musím vzpamatovat\".“\n\nŠampionka z roku 2011 Kvitová nastupovala do finále proti Polce Radwańské s kladnou vzájemnou bilancí zápasů 6–2, ovšem na Turnaji mistryň jejich poměr činil 2–2. Premiérově do finále postoupily dvě tenistky, jež v základní fázi vyhrály jen jednou. Polská hráčka se díky dobré formě v podzimní asijské části, kdy vyhrála dva turnaje, pojistila účast na závěrečné události roku. Předfinálový poměr výher a proher na turnaji byl u Kvitové 17–5 (77,3 % výher), zatímco bilance Radwańské činila 16–7 (69,6 % výher). Finanční odměna za postup do této fáze oběma zajistila, že každá z nich překročila hranici 20 milionů dolarů výdělku (před duelem jim patřila 12. a 13. příčka historických statistik).\n\nV úvodní sadě dominovala Polka s minimem nevynucených chyb a dobrým pohybem po dvorci. Kvitová hrála nepřesně a snaha o nátlakové pojetí byla neúčinná. Po 33 minutách set ztratila poměrem 2–6. Stejný vývoj měl i začátek druhého dějství, kdy polská tenistka odskočila do vedení 3–1. Bilance nevynucených chyb v daném již činila 26–1 v neprospěch Kvitové. Bílovecká rodačka přesto dokázala zpřesnit hru a nesnažila se výměny rychle ukončovat. Na dvorci začala soupeřku přehrávat a po výhře 6–4 si vynutila rozhodující sadu. Vstoupila do ni vedením 2–0 na gamy, aby následoval další zvrat a v důsledku dalších chyb ztráta tří her v řadě. Po srovnání na 3–3 však protihráčka získala rozhodující brejk. Vedení 4–3 potvrdila vítězným servisem. Podávají Češka si v posledním gamu připsala 52. a 53. nevynucenou chybu. Polka jich za celý zápas vytvořila jen pět. Závěrečný forhend Kvitové skončil na pásce. Utkání tak ztratila výsledkem 2–6, 6–4 a 3–6.\n\nAgnieszka Radwańská se stala první vítězkou Turnaje mistryň s pouze jednou výhrou v základní skupině (formátu hraného od 2003) i první Polkou, jež na této akci triumfovala. Jednalo se o její nejcennější titul dosavadní kariéry. Poslední vítězkou před ní bez grandslamové trofeje byla v roce 2005 Amélie Mauresmová. V následném vydání žebříčku WTA přeskočila Kvitovou a sezónu zakončila na 5. místě, Češka pak na 6. příčce.\n\n\n"}
{"id": "1145474", "url": "https://cs.wikipedia.org/wiki?curid=1145474", "title": "British Rail řada 90", "text": "British Rail řada 90\n\nBritish Rail řada 90 je označení pro 50 britských elektrických lokomotiv, vyrobených pro hlavní britskou železniční napájecí soustavu 25 kV 50 Hz AC. Lokomotivy jsou využívány pro provoz rychlíků po elektrizovaných tratích v Británii. Stroje byly vyrobeny v letech 1987–1990.\n"}
{"id": "1145476", "url": "https://cs.wikipedia.org/wiki?curid=1145476", "title": "British Rail řada 92", "text": "British Rail řada 92\n\nBritish Rail řada 92 je označení pro čtyřicet šest britských elektrických lokomotiv, vyrobených pro hlavní britskou železniční napájecí soustavu 25 kV 50 Hz AC a pro vedlejší 750 DC. Mají uspořádání kol Co Co. Lokomotivy jsou využívány pro provoz nákladních vlaků pod kanálem La Manche směrem do Francie, případně jezdí i v jiných částech Británie. Každá z lokomotiv nese pojmenování po některé z významných osobností evropské kultury (např. jsou lokomotivy J. S. Bach a Benjamin Britten).\n"}
{"id": "1145478", "url": "https://cs.wikipedia.org/wiki?curid=1145478", "title": "WTA Finals 2015 – ženská čtyřhra", "text": "WTA Finals 2015 – ženská čtyřhra\n\nSoutěže ženské čtyřhry na Turnaji mistryň 2015 v Singapuru se účastnilo osm nejlepších párů v klasifikaci žebříčku WTA Race. Nově se hrál systém po dvou skupinách. Obhájkyněmi titulu byly Cara Blacková ze Zimbabwe a Sania Mirzaová z Indie, jež však před sezónou ukončily spolupráci. Mirzaová na turnaji startovala, jakožto nejvýše nasazená, společně se švýcarskou tenistkou Martinou Hingisovou. Blacková se na turnaj nedokázala kvalifikovat.\n\nRozlosování deblové soutěže proběhlo v pátek 23. října ve 20 hodin místního času.\n\nVítězem se stal první světový pár složený ze Švýcarky Martiny Hingisové a Indky Sanie Mirzaové, které ve finále hladce porazily španělskou dvojici Garbiñe Muguruzaová a Carla Suárezová Navarrová po setech 6–0 a 6–3. Dominanci v sezóně potvrdily 22. vyhraným zápasem v řadě a devátou trofejí v probíhající sezóně, když nastoupily na šestnácti turnajích.\n\nMirzaová tak titul obhájila. Připsala si druhou trofej ze závěrečné události roku a celkově třicátou druhou ze čtyřhry okruhu WTA Tour. Hingisová na Turnaji mistryň triumfovala potřetí a získala jubilejní padésáté turnajové vítězství v deblu. To se před ní na okruhu podařilo patnácti tenistkám.\n\n"}
{"id": "1145479", "url": "https://cs.wikipedia.org/wiki?curid=1145479", "title": "±", "text": "±\n\n± (někdy psáno též +−, čteno plus mínus) je matematický symbol, který má více významů: \n\nVerzi obsahující francouzské slovo „ou“ (ve významu „nebo“) použil v matematickém zápise Albert Girard v roce 1626. Moderní formu symbolu použil William Oughtred ve svém díle \"Clavis Mathematicae\" (1631).\n\n"}
{"id": "1145483", "url": "https://cs.wikipedia.org/wiki?curid=1145483", "title": "Batrachologie", "text": "Batrachologie\n\nBatrachologie neboli nauka o obojživelnících je obor zoologie, který se zabývá studiem obojživelníků včetně žab a ropuch, ocasatých obojživelníků, jako jsou mloci a čolci, a červorů. Často se studuje jako součást širšího vědního oboru herpetologie, jehož náplní je kromě batrachologie i studium studenokrevných (ektotermních) živočichů tedy plazů (želvy, krokodýli, ještěři a hatérie).\n\nObojživelníci jsou studenokrevní obratlovci, kteří často žijí ve vlhkém prostředí. Mnohé druhy jsou však uzpůsobeny k životu v pouštích, na stromech, pod zemí nebo v oblastech se značnými rozdíly teplot během ročních období. Je známo přes 7250 druhů obojživelníků.\n"}
{"id": "1145489", "url": "https://cs.wikipedia.org/wiki?curid=1145489", "title": "Mistr z Grossgmain", "text": "Mistr z Grossgmain\n\nMistr z Grossgmain, též Mistr oltáře z Grossgmain, činný v Salzburku v letech 1480-1500, byl anonymní rakouský pozdně gotický malíř. Jeho označení se vztahuje k oltáři v kostele \"Nanebevzetí Páně\" v Grossgmain poblíž Salzburku.\nMalíř se pravděpodobně vyučil v dílně Ruelanda Frueaufa staršího. Dříve byl mylně zaměňován s Bartholomäusem Zeitblomem.\nU Grossgmainského oltáře je patrný vliv mistra Ruelanda Frueaufa staršího, nebo dokonce podíl práce jeho dílny. Při dekoraci pozadí byl užíván stejný punc jako v dílně Ruelanda Frueaufa. Kromě oltáře v Grossgmain jsou ostatní díla Mistra z Grossgmain rozptýlena ve světových sbírkách v Praze, Vídni nebo Madridu.\n\nPro jeho obrazy je charakteristický způsob, jímž je stlačena architektura a prostor, v němž jsou umístěny postavy. Vytváří se tak poněkud umělá perspektiva. Malířská technika a barevnost obrazů prozrazuje vliv nizozemské malby. Na některých dílech, např. Oltářním triptychu z Berchtesgadenu, je patrné různé pojetí centrálního panelu a křídel oltáře a předpokládá se dílenská spolupráce více malířů.\n\n"}
{"id": "1145507", "url": "https://cs.wikipedia.org/wiki?curid=1145507", "title": "Plošina Bihé", "text": "Plošina Bihé\n\nPlošina Bihé (také \"plošina Bié\") je rozlehlá náhorní plošina v jihozápadní Africe, v centrální části Angoly. Leží v nadmořské výšce 1 500 až 1 800 m. Bihé je pramennou oblastí jedenácti velkých afrických řek, např. Cuanzy, Cunene nebo Cuando. Z plošiny se zvedá nejvyšší hora Angoly Serra Moco (2 620 m). Na západě Bihé příkře klesá k Atlantskému oceánu a řeky zde vytvářejí až 100 m vysoké vodopády.\n"}
{"id": "1145514", "url": "https://cs.wikipedia.org/wiki?curid=1145514", "title": "Petr Klímek", "text": "Petr Klímek\n\nPetr Klímek (* 13. února 1974 Vsetín) je český ekonom a vysokoškolský pedagog.\n\nNejprve studoval v letech 1993 až 2002 na Fakultě managementu a ekonomiky (FaME) ve Zlíně, spadající pod Vysoké učení technické (VUT) v Brně, kde získal titul inženýra. Když k 1. lednu 2001 vznikla Univerzita Tomáše Bati (UTB) ve Zlíně, Petr Klímek přestoupil v roce 2002 jako asistent na Fakultu managementu a ekonomiky Univerzity Tomáše Bati ve Zlíně. V roce 2003 absolvoval doktorský studijní program \"Ekonomika a management\" s disertační prací „Získávání znalostní z podnikových dat“. Později působil jako odborný asistent a od roku 2009 je docentem FaME na UTB ve Zlíně.\n\nPo obhajobě habilitační práce „Využití metod a softwarových nástrojů statistiky a data miningu v praxi a ve výuce na UTB ve Zlíně“ 4. prosince 2009 byl jmenován docentem 1. ledna 2010.\n\nNapsal dvanáct monografií, příruček a učebnic nebo knih týkajících se používání programů \"xl statistics\" a \"gretl\" v oblasti statistiky a ekonometrie.\n\n\n"}
{"id": "1145516", "url": "https://cs.wikipedia.org/wiki?curid=1145516", "title": "Jáství", "text": "Jáství\n\nJáství je zkušenost uvědomování si sebe sama, svého já. Jde o souhrn poznatků, které máme o svém vnímání, emocích, myšlení. Z fenomenologického hlediska termín označuje objekt poznávání – na rozdíl od „já“ jako subjektu. Protože čeština dvě zájmena pro já nemá, bývá i v tomto jazyce někdy používáno anglické „self“ (oproti subjektu „I“; německy pak např. „selbst“ oproti „ich“).\n\nUvědomování si sebe sama má psychologické, sociologické, filosofické, eventuálně i teologické aspekty. Lze mluvit také o pozorování sebe sama, obzvláště ve spojitosti s pocitem, že jedinec je souhrnným, konzistentně cítícím, myslícím a jednajícím stvořením. Toto sebepozorování slouží k reflexi a k tomu, že se v jedinci zesiluje a utvrzuje pojem „já“. Uvědomování si svého já se v psychoanalýze označuje také jako hledání \"ega\". Tímto tématem se zabýval mj. zakladatel psychoanalýzy Sigmund Freud. \n\nJáskou zkušeností se vzhledem k některým jejím aspektům zabývá sociální psychologie. Podle ní poznáváme sami sebe obdobnými postupy, jako poznáváme i druhé lidi, tedy zejména v interakci s jinými lidmi či prostředím. Jáská zkušenost se skládá z řady dílčích konceptů, například self esteem, self-efficacy a další. Proces uvědomování si sebe sama bývá někdy označován jako self-awareness.\n"}
{"id": "1145517", "url": "https://cs.wikipedia.org/wiki?curid=1145517", "title": "Třída Perth", "text": "Třída Perth\n\nTřída Perth byla třída torpédoborců australského královského námořnictva. Jednalo se o upravenou verzi americké třídy \"Charles F. Adams\". Celkem byly postaveny tři jednotky této třídy. V letech 1999–2001 byly vyřazeny ze služby.\n\nV roce 1962 byla objednána stavba prvních dvou jednotek a v roce následujícím byla objednána jednotka třetí. Torpédoborce byly postaveny americkou loděnicí Defoe Shipbuilding Co. v Bay City ve státě Michigan. Do služby byly přijaty v letech 1965–1967.\n\nJednotky třídy \"Perth\":\n\nHlavňovou plavidel tvořily dva 127mm kanóny v jednohlavňových dělových věžích. Plavidla nesla protiletadlový raketový komplet RIM-24 Tartar. Protiponorkovou výzbroj tvořily dva trojhlavňové 324mm torpédomety a dvě vypouštěcí zařízení protiponorkového systému Ikara se zásobou 24 střel. Pohonný systém tvořily čtyři kotle Foster Wheeler a dvě turbíny General Electric. Nejvyšší rychlost dosahovala 30 uzlů.\n\nV letech 1974–1979 proběhla modernizace celé třídy, týkající se především elektroniky a výzbroje plavidel. Ta byla vybavena modernějším protiletadlových raketovým kompletem Standard SM-1A, pro který bylo neseno celkem 40 střel.\n\n"}
{"id": "1145533", "url": "https://cs.wikipedia.org/wiki?curid=1145533", "title": "Tangara škrabošková", "text": "Tangara škrabošková\n\nTangara škrabošková (\"Ramphocelus nigrogularis\") je druh drobného zpěvného ptáka z rodu \"Ramphocelus\", z čeledi tangarovití. Vyskytuje se především na východě a západě Jižní Ameriky a jedná se o druh dle IUCN řazený jako málo dotčený.\n\nTangara škrabošková se vyskytuje v oblasti o velikosti přes 2 100 000 kilometrů čtverečních a nejčastěji ji najdeme v Brazílii, Peru, Kolumbii, ale také v Bolívii a Ekvádoru. Vhodným prostředím je pro ni prales, kde je teplo a vlhko. Také se vyskytují v okolí velkých ploch vody. Vysoké nadmořské výšky nevyhledávají, spíše jim vyhovují nížiny.\n\nDle IUCN se řadí jako málo dotčený, tedy nechránění druh. Populace je poměrně stabilní.\n\nTangara škrabošková je poměrně mohutný, ale drobný pták s výrazným pohlavním dimorfismem. Délka těla je okolo 18 a 19 cm.\n\nDospělí samci mají černý obličej, křídla, břicho a ocas, zbytek těla je jasně červený, jen zobák má stříbrný odlesk. Samice se rozložením barev podobá samci, ale černou střídá tmavě hnědá až kaštanová. Mladí samci jsou podobní spíše dospělým samicím. Podobně vypadá i monotypická druh tangara suříková, která byla popsána o pár desítek let později.\nStejně jako většina ptáků z čeledi tangarovití, i tangara škrabošková se živí hlavně přezrálým ovocem, dále ale také hmyzem, například termity. Častěji ale vyhledávají létavý hmyz, který je výživnější a poskytuje více bílkovin. Živí se i nektarem z květin, zvláštní zálibu mají v květině \"Erythrina fusca\".\n\nJedná se o denní ptáky, kteří přes den shánějí potravu a v noci spí v korunách stromů. Jen málokdy slétávají úplně k zemi, kde na ně číhá nebezpečí v podobě predátorů, jako jsou hadi. Samci jsou dominantní, těžko snášejí jiné samce na svém území a chovají se majetnicky i vůči samicím. Tato agrese ale probíhá jen mimo období hnízdění, naopak v této době dokáží žít pospolu. Právě období rozmnožování probíhá obvykle v červnu. Ptáci se začnou sdružovat do kolonií a později si vzájemně pomáhají i při ochraně hnízd. Není příliš běžné, aby hnízdili s jinými druhy, přesto je můžeme vidět v blízkosti tangar sametových.\n\nTangara škraboškový byla poprvé popsána německým biologem Johannem Baptistem von Spix v roce 1825. Druhové jméno pochází z latinského slova „niger“, což znamená černý, a „gularis“ znamená krk. Tento druh je jeden z devíti, které náleží do rodu \"Ramphocelus\". Mitochondriální DNA studie naznačují, že nejbližší příbuzný je pravděpodobně tangara šarlatová, i přesto platí, že oba druhy se od sebe plně oddělili již před 800 000 lety.\n\nNetvoří žádné poddruhy, přesto je možné vidět, že někteří jedinci mají výrazně červenou hlavu a někteří ji mají spíše do oranžova.\n\n"}
{"id": "1145536", "url": "https://cs.wikipedia.org/wiki?curid=1145536", "title": "Křídelnicovité", "text": "Křídelnicovité\n\nKřídelnicovité (\"Pteridaceae\") je čeleď kapradin z řádu osladičotvaré. Zahrnuje kapradiny dosti rozdílných typů, drobné i rozměrné, suchomilné, epifytní i vodní. Listy jsou jednoduché až mnohonásobně složené. Výtrusné kupky jsou často slité a nemají pravé ostěry. Čeleď zahrnuje asi 1150 druhů ve 44 rodech a je celosvětově rozšířena. V květeně České republiky ji zastupují 2 vzácné druhy: podmrvka hadcová a jinořadec kadeřavý. Některé cizokrajné druhy jsou pěstovány jako zahradní, pokojové nebo akvarijní rostliny.\n\nZástupci čeledi křídelnicovité jsou drobné až rozměrné, pozemní, epifytní nebo litofytní, řidčeji i vodní kapradiny. Oddenky jsou přímé, vystoupavé nebo plazivé, většinou kryté hnědými až černými šupinami, řidčeji štětinaté. Cévní svazky jsou typu sifonostélé, solenostélé nebo diktyostélé. Listy jsou drobné až rozměrné (až 6 metrů dlouhé), převážně stejnotvaré, řidčeji dvoutvárné. Mohou být lysé, žláznaté, chlupaté nebo plevinaté. Vernace je circinátní. Řapík je dobře nebo slabě vyvinutý, tmavý nebo zelený, často lesklý. U báze obsahuje většinou 1 až 4, řidčeji více cévních svazků, které se v horní části řapíku slévají. Čepel listů je celistvá nebo jednoduše až 5x zpeřená, řidčeji dlanitá, znožená nebo vidličnatě členěná, tenká až kožovitá, řidčeji dužnatá. Žilnatina je tvořena volnými nebo spojujícími se žilkami, v areolách nejsou samostatné žilky.\nVýtrusné kupky mají dosti rozmanitou podobu, zpravidla jsou slité do dlouhého úzkého útvaru (liniový cenosorus) podél žilek či listového okraje nebo samostatné na koncích žilek, řidčeji roztroušené na žilkách nebo mezi nimi.\nPravé ostěry chybějí, výtrusné kupky při okraji listů jsou často kryté nepravými ostěrami tvořenými podvinutým listovým okrajem. Sporangia jsou obvykle dlouze stopkatá, s prstencem.\nSpory jsou většinou zaobleně čtyřstěnné a triletní, řidčeji elipsoidní a monoletní.\n\nČeleď zahrnuje asi 1150 druhů ve 44 rodech. Největší rody jsou křídelnice (\"Pteris\", asi 300 druhů), netík (\"Adiantum\", 200), \"Cheilanthes\" (100-150), pelea (\"Pellaea\", 30-50) a \"Coniogramme\" (30-50 druhů). Je rozšířena téměř po celém světě. Nejvíce druhů se vyskytuje v tropech a v suchých oblastech.\n\nV České republice je čeleď zastoupena 2 druhy. Jinořadec kadeřavý (\"Cryptogramma crispa\") se vyskytuje vzácně v některých pohraničních horách, podmrvka hadcová (\"Notholaena marantae\") má jedinou lokalitu na hadcích u Mohelna.\n\nV květeně Evropy je zastoupeno celkem 7 rodů. Převážná většina druhů je teplomilná a svým výskytem vázaná na Středomoří. Nejhojněji je zastoupen rod \"Cheilanthes\" (7 druhů), křídelnice (\"Pteris\", 3 druhy) a jinořadec (\"Cryptogramma\", 2 druhy). Zbývající rody mají po jediném zástupci: podmrvka hadcová (\"Notholaena marantae\"), netík Venušin vlas (\"Adiantum capillus-veneris\"), \"Anogramma leptophylla\" a \"Pellaea calomelanos\".\nJediným horským zástupcem v Evropě je jinořadec kadeřavý, který vystupuje v Alpách i Pyrenejích až do alpínského stupně. Další druh, jinořadec \"Cryptogramma stelleri\", se vyskytuje v boreálních oblastech v severovýchodním Rusku.\n\nČeleď \"Pteridaceae\" je v současné taxonomii pojímána široce a zahrnuje rody v minulosti řazené do různých samostatných čeledí: \"Adiantaceae\", \"Vittariaceae\", \"Parkeriaceae\", \"Sinopteridaceae\", \"Cryptogrammaceae\" aj. Je členěna do 5 podčeledí, za bazální větev je považována podčeleď \"Cryptogrammoideae\".\n\n\n\n\n\n\nNěkteré druhy netíků jsou pěstovány jako zahradní rostliny, zejména netík znožený (\"Adiantum pedatum\") a netík \"A. venustum\". Některé rostliny z čeledi křídelnicovité jsou pěstovány jako skalničky, zejména rody podmrvka (\"Notholaena\") a \"Cheilanthes\".\nKřídelnice a netíky se pěstují jako pokojové rostliny.\nObšíráky (\"Ceratopteris\") se pěstují jako akvarijní rostliny, zejména obšírák žluťuchovitý (\"C. thalictroides\").\nNěkteré tropické druhy mají zajímavě tvarované listy a jsou pěstovány jako zajímavost v botanických zahradách. Náleží mezi ně např. křídelnice (\"Pteris\"), rozeklanec (\"Doryopteris\"), hemionitis (\"Hemionitis\")\n\n"}
{"id": "1145537", "url": "https://cs.wikipedia.org/wiki?curid=1145537", "title": "Kateřina Mátlová", "text": "Kateřina Mátlová\n\nKateřina Mátlová (uměleckým jménem \"Kate Matl\", * 13. dubna 1979 Brno) je česká zpěvačka.\n\nHudební vlohy zdědila po rodičích – její otec Lubomír Mátl je sbormistr a matka Jiřina Mátlová je hudební teoretička. Má čtyři sestry, které se také věnují hudbě. K hudbě tak byla vedena od malička. Zpívala v Kühnově dětském sboru, vystupovala v dětském muzikálu \"Kocour v botách\" po boku Václava Neckáře, kde odstartovala svou kariéru. Po studiích v Paříži na francouzském Collegue, absolutoriu konzervatoře Jaroslava Ježka a doprovodného studia Tanečního centra na Karlově univerzitě v Praze se naplno pustila do zpívání a koncertování, kterému se věnovala již při studiích.\n\nJiž během studia ztvárnila role v muzikálech – Vlasy (Marry), Mise koncertní turné v hlavní roli s Danielem Hůlkou, Pomáda (Cha-Cha) v koncertním turné ztvárnila hlavní roli (Sandy), zpívala v muzikálech Karla Svobody – Monte Cristo a Dracula kde se alternovala v jedné z hlavníh rolí (Ardiana/Sandra) spolu s Ivetou Bartošovou. Účastnila se koncertního turné \"Mise\" v hlavní roli s Danielem Hůlkou, spolupracovala také s taneční skupinou Uno (projekty \"Malá mořská víla\" a \"Carmen\").\n\nStala se tváří Švýcarského \"Locarno Casino\" zaštiťující mimo jiné filmový festival \"Locarno\".\n\nV České republice spolupracuje s hudebními producenty jako je Dan Hádl, František Soukup, Sean Fat boy slim production), Hendy D., ze zahraničních producentů to jsou pak např. Allan Rich (USA), Michael Jay (LA), Georege Corante (NY), Zippy (D), Chris Reece (CH). Spolu s Dj Tanja La Croix (CH) vydala single In the club on the floor, který se těšil úspěchu na Music Congress Miami.\n\nV zahraničí koncertovala např. na \"BMW tour Formule 1\" po Evropě a Asii, \"Peirre-Lang\" tour v Asii nebo \"GQ shows\" po Evropě. Ve Švýcarsku natočila a vydala píseň „In the Club on the Floor“ s DJ Tanja La Croix, v Německu navázala spolupráci se světově známým hudebníkem DJ BoBo. V roce 2013 vystupovala na jeho evropském tour a následně se stala jeho hlavní zpěvačkou. V roce 2015 DJ Bobo vyrazil na další tour a to opět s Kateřinou Mátlovou po boku. Společně s ním a Michalem Davidem také vystoupila na koncertě v pražské O areně.\n\n\nJiž v době studií vydala společně s Věrou Špinarovou a dalšími předními českými zpěvačkami CD kompilaci \"Co láska si žádá\" a vystupuje na svých pravidelných „Voice of Budha“ – hudebních večerech.\n\nNa jaře roku 2015 Kateřina Mátlová vydala své debutové EP album s názvem \"Mono\" v popovém stylu s prvky electro, které obsahuje dva singly – „Stereo“ a „Song of Forever“. Album vznikalo ve Švédsku, Německu a České republice a spolupracovala na něm s autory tvořícími např. pro Britney Spears nebo Miley Cyrus, Joakim Haukaas a Charlie Mason. K písni „Stereo“ natočila videoklip, jehož režie se ujal emi AD. Tématem tohoto hudebního videa není pouze zdvojování z Mona do Sterea, ale i do dalších rozsáhlejších poloh a dimenzí.\n\n\n\n\n\n\n\n"}
{"id": "1145544", "url": "https://cs.wikipedia.org/wiki?curid=1145544", "title": "Explicit", "text": "Explicit\n\nExplicit (z lat. \"explicit\", končí se) obvykle znamená závěrečná slova textu, ať už v jeho původní podobě nebo v daném tisku či rukopisu. Někdy se tím rozumějí i dodatečné záznamy na konci textu. Pokud se takový záznam týká přímo dokončení rukopisu nebo tisku, užívá se pojem kolofon. Obojí je součástí knihovnického popisu rukopisů a starých tisků, zejména pokud nemají titulní list.\n\nSvitky a některé staré rukopisy i tisky neměly žádný titulní list a identifikují se často svým incipitem, prvními slovy textu. Pokud jsou však první listy ztracené nebo poničené, což se u starých knih často stává, zbývá ještě možnost identifikace právě explicitem. \n"}
{"id": "1145546", "url": "https://cs.wikipedia.org/wiki?curid=1145546", "title": "Janko Tajný", "text": "Janko Tajný\n\nJanko Tajný (vlastním jménem Ján Janák) (16. prosince 1855, Železná Breznica, Rakousko) byl úředník a básník. Často vystupoval pod pseudonymy: Ján Vojtech J., Janko Breznička, Janko Tajný, V. Slávoľub, Vojtech Breznička.\n\nJanko Tajný studoval na katolickém gymnáziu v Kláštoru pod Znievom a na maďarském gymnáziu v Ostřihomi, kde roku 1877 maturoval a získal státní účetnický diplom. V letech 1877-1889 pracoval jako účetní finanční správy v Banské Bystrici, od roku 1889 působil na různých místech. Tajný byl jako tvůrce literárně vzdělaný; projevoval značné národní cítění. Publikoval básně, epigramy, veršované vzpomínky, články a jednu prózu se sentimentálním motivem. Později žil na Sliači-Rybároch.\n\n"}
{"id": "1145549", "url": "https://cs.wikipedia.org/wiki?curid=1145549", "title": "British Rail řada 08", "text": "British Rail řada 08\n\nBritish Rail řada 08 je série 996 dieselelektrických posunovacích lokomotiv britské společnosti British Rail. \n\nByly vyrobeny v letech 1952–1962. Jejich maximální povolená rychlost je 15 mil za hodinu [24 km za hodinu] nebo 20 mil za hodinu [32 km za hodinu]. V roce 2008 jich bylo ještě 40 v provozu. Velmi podobná jim byla již neexistující řada 13, kterou tvořily jenom tři lokomotivy.\n\nVe sérii Lokomotiva Tomáš jsou lokomotivní postavy Diesel, Arry a Bert, Splatter a Dodge, Paxton, Sidney a Dieselový posunovač členové této řady.\n"}
{"id": "1145552", "url": "https://cs.wikipedia.org/wiki?curid=1145552", "title": "British Rail řada 221", "text": "British Rail řada 221\n\nBritish Rail řada 221 Super Voyager je série britských dieselových vysokorychlostních jednotek.\n\nJednotky byly vyrobeny v počtu 44 kusů. Patří společnosti Virgin Trains (u které jezdí 21 jednotek) a CrossCountry (která provozuje 23 jednotek). Byly postaveny v letech 2001–2002. Jsou to čtyř až pěti vozové soupravy vybavené jak první, tak druhou třídou. Velmi jsou jim podobné jednotky řady 220. Jejich maximální rychlost je 200 km/h. Mají nejmodernější vybavení, včetně audiovizuálních panelů. Přes všechny tyto přednosti mají řadu problémů, hlavně po technické stránce.\n"}
{"id": "1145554", "url": "https://cs.wikipedia.org/wiki?curid=1145554", "title": "Dušan Zachar", "text": "Dušan Zachar\n\nDušan Zachar (6. května 1926, Brezno, Československo – 2014) byl lesnický odborník, korespondenční člen ČSAV a SAV.\n\nV letech 1946–1950 studoval na lesnické fakultě Vysoké školy zemědělské v Praze. Zde pak působil jako vědecký aspirant a asistent v letech 1951–1955. V letech 1955–1959 pracoval v Lesnické laboratoři Slovenské akademie věd ve Zvolenu. V letech 1960–1991 pracoval ve Výzkumném ústavu lesního hospodářství v Banské Štiavnici (do roku 1964), od roku 1964 ve Zvolenu. Ředitelem onoho výzkumného ústavu byl v letech 1960–1977. \n\nZabýval se hlavně ekologií zalesňování, lesnickou meliorací, erozí půdy a její protierozní ochranou; dále pak tvorbou a ochranou krajiny. \n\nJe držitelem Pfeilovy ceny za rok 1986 za zásluhy o pokrok v lesním hospodářství. V roce 1971 byl vyznamenán Zlatou medailí IUFRO (Mezinárodní svaz lesnických výzkumných organizací) za zásluhy o rozvoj lesnického výzkumu. Je držitelem stříbrné a zlaté medaile Gregora Mendela. Zachar dostal zlatou plaketu Slovenské akademie věd za zásluhy v biologických vědách, zlatou plaketu Československé akademie věd za zásluhy o rozvoj vědy a výzkumu a další vyznamenání.\n\n\n"}
{"id": "1145555", "url": "https://cs.wikipedia.org/wiki?curid=1145555", "title": "Ptačí centrum", "text": "Ptačí centrum\n\nPtačí centrum v Brně je záchrannou stanicí pro hendikepované živočichy se zaměřením na ptáky a malé savce. Působí na území obvodů obcí s rozšířenou působností Brno a Šlapanice a je členem Národní sítě stanic pro handicapované živočichy.\n\nPtačí centrum v roce 1999 založil a předsedá mu Zdeněk Machař, který se péči o zvířata věnuje již od roku 1991 a za toto období jeho stanice přijala více než 3000 postižených opeřenců.\n\nPosláním Ptačího centra je aktivní ochrana vzácných ptáků ve všech vývojových stádiích, jejich výcviková kondiční rehabilitace, ochrana hnízd, odebírání ptáků z nezákonného držení a navracení dravců zpět do přírody. Vykonává také osvětovou činnost (výstavy dravců, ukázky z jejich výcviku, odborný výklad pro děti a dospělé) a umožňuje pozorování života jednotlivých druhů při výcviku – zvláště u vzácných sokolů, sov a krkavcovitých ptáků. Zvýšený důraz je kladen na ochranu u kriticky ohrožených druhů ptáků. Centrum nabízí také biologickou ochranu s využitím dravců a poskytuje podporu vážným uchazečům pro ochranu a navazování kontaktů s ohroženým ptactvem.\n\n\n"}
{"id": "1145556", "url": "https://cs.wikipedia.org/wiki?curid=1145556", "title": "Hans Strigel starší", "text": "Hans Strigel starší\n\nHans Strigel starší (* ? Erstbeleg – 1462, Memmingen) byl německý gotický malíř, zakladatel umělecké rodiny Strigel a Memmingenské umělecké školy (\"Memminger Schule\").\nHans Strigel starší se narodil v Hornošvábském městě Erstbeleg. Datum narození není známo, roku 1430 je uváděn v Memmingen. Zemřel v roce 1462 v Memmingen a zanechal tři syny a tři dcery. Mužští potomci Hanse Strigela staršího byli všichni umělci: Petrus Strigel, Ivo Strigel (1431-1516, sochař) a Hans Strigel mladší (1450-1479, sochař). Dcery se jmenovaly Anna, Ursula a Agatha.\n\nSynem Ivo Strigela (nebo Hanse Strigela mladšího) byl Bernhard Strigel (* kolem 1460 - 4. května 1528), nejvýznamnější představitel rodiny, portrétista a dvorní malíř císaře Maxmiliána I., současník Albrechta Dürera. \n\nViktorin / Victorinus Strigel, (* 16 nebo 26. prosince 1524, Kaufbeuren - 26. června 1569,Heidelberg), byl luteránský teolog a humanista, univerzitní profesor ve Wittenbergu, Jeně, Lipsku a Heidelbergu.\n\nHans Strigel starší je autorem oltářů, fresek a obrazů pro kostely a kláštery v regionu Horní Švábsko a Allgäu. Z jeho dílny pochází také množství řezbářských prací. Hlavním dílem je oltář v Zell.\n\nJako malíř se patrně podílel na výzdobě oltářních křídel Berghofenského oltáře v Allgäu, připisovaného Mistru z Berghofenu (Meister von Berghofen).\n\n"}
{"id": "1145557", "url": "https://cs.wikipedia.org/wiki?curid=1145557", "title": "Igor Hrušovský (filozof)", "text": "Igor Hrušovský (filozof)\n\nIgor Hrušovský (14. dubna 1907, Bánovce nad Bebravou, Rakousko-Uhersko – 18. července 1978, Bratislava, Československo) byl slovenský filozof, hlavní redaktor antologie z děl filozofů, profesor Univerzity Komenského.\n\nHrušovský byl v letech 1937–1940 členem sdružení Vědecká syntéza. Po druhé světové válce se věnoval výzkumu vědeckého poznání, jazyka vědy, tvorby vědeckých teorií… Od konce 40. let se přikláněl k dobově zjednodušené podobě marxistické filozofie, jejíž zjednodušenost však postupně (zejména od 60. let 20. století) začal podrobovat kritice. Tím přispíval k znovuoživení nedogmatických přístupů ve filozofii. Sám přicházel s novými tématy (kultura, umění) a metodami řešení filozofických problémů (strukturně-systémová analýza). Hrušovský je nejvýznamnějším představitelem bratislavské filozofické a metodologické školy (učitelem V. Filkorna, A. Rišky, V. Černíka, P. Cmoreja, J. Viceníka a dalších), vyrůstající z tradice založené Vědeckou syntézou a kriticky navazující na odkaz Vídeňského kroužku, strukturalismu, marxismu a některých (Stálý seminář Integrace) i na fenomenologii.\n\n"}
{"id": "1145561", "url": "https://cs.wikipedia.org/wiki?curid=1145561", "title": "Mistr z Berghofenu", "text": "Mistr z Berghofenu\n\nMistr z Berghofenu byl anonymní německý gotický řezbář činný v letech 1440 až 1460, autor figurální centrální části oltáře v kapli St. Leonhard v Berghofenu, (okres Sonthofen v Allgäu).\n\nO životě sochaře není dostatek informací. Mistr z Berghofenu patrně pocházel z okruhu dílny Hanse Multschera v Ulmu.\n\nHlavním dílem Mistra z Berghofenu je centrální část Berghofenského oltáře (1440) s figurami \"Panny Marie\", \"sv. Leonharda\" a \"sv. Agáty\" (1,2 m) na zlaceném pozadí. Provedení drapérie a polychromie soch naznačuje odklon od \"\"měkkého slohu\"\" dílny Hanse Strigela staršího, který je autorem malovaných křídel oltáře. Oltář dal zhotovit Ulrich von Heimenhofen z hradu Fluhenstein, který měl patronát nad farou v Sonthofenu a kostelem děkana Petera Rieda.\n\n\n"}
{"id": "1145562", "url": "https://cs.wikipedia.org/wiki?curid=1145562", "title": "Vymítač ďábla", "text": "Vymítač ďábla\n\nVymítač ďábla (anglicky: \"The Exorcist\") je americký hororový film režiséra Williama Friedkina z roku 1973, natočený podle stejnojmenného románu W. P. Blattyho.Snímek pojednává o posedlé dvanáctileté dívce, kterou se její matka snaží zachránit prostřednictvím exorcismu. Film byl nominován na deset Oscarů, z nichž dva skutečně obdržel – za nejlepší zvuk a za nejlepší adaptovaný scénář. Film byl hodnocen kategorií R (pro mladší 17 let jen v doprovodu rodičů) a to zejména kvůli zobrazování erotických scén a velké vulgárnosti.\n\nVe snímku je dvanáctiletá Regan postižena podivnou chorobou, která ji začne měnit – dívka začíná hrubým hlasem vykřikovat rouhavá a oplzlá slova, hlava se jí otáčí v nepřirozených úhlech a dokonce se začne vznášet ve vzduchu. Postupem času se přijde na to, že její stav není způsoben nemocí, ale přítomností něčeho zlého a temného.\n"}
{"id": "1145572", "url": "https://cs.wikipedia.org/wiki?curid=1145572", "title": "Kremlin Cup 2015", "text": "Kremlin Cup 2015\n\nKremlin Cup 2015, oficiálně se jménem sponzora Kremlin Cup by Bank of Moscow 2015, byl společný tenisový turnaj mužského okruhu ATP World Tour a ženského okruhu WTA Tour, hraný na krytých dvorcích s tvrdým povrchem Olympijského stadionu. Konal se mezi 19. až 25. říjnem 2015 v ruském hlavním městě Moskvě jako 26. ročník mužského a 20. ročník ženského turnaje.\n\nMužská polovina se řadila do čtvrté kategorie okruhu ATP World Tour 250 a její dotace činila 771 525 dolarů. Ženská část měla rozpočet 768 000 dolarů a byla součástí kategorie WTA Premier.\n\nPosledním přímým účastníkem singlové soutěže mužů se stal 93. ruský hráč žebříčku ATP Michail Južnyj, mezi ženami pak 72. ruská pořadí WTA Margarita Gasparjanová. Nejvýše nasazenými hráči dvouher se stali obhájce titulu a světová dvanáctka Marin Čilić z Chorvatska, který dokázal podnik ovládnout a sedmá hráčka klasifikace Lucie Šafářová poté, co odstoupila Radwańská.\n\nVyjma mužského singlu vyhráli zbylé tři soutěže ruští tenisté. Světlana Kuzněcovová dvouhru, Andrej Rubljov v páru s Dmitrijem Tursunovem mužskou čtyřhru a Darja Kasatkinová po boku Jeleny Vesninové ženského debla. Pro Rubljova a Kasatkinovou to byly premiérové tituly na daných profesionálních okruzích.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace\n\nNásledující hráčky postoupily jak tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1145574", "url": "https://cs.wikipedia.org/wiki?curid=1145574", "title": "Harlow Curtice", "text": "Harlow Curtice\n\nHarlow Herbert Curtice (15. srpna 1893 – 3. listopadu 1962) byl americký průmyslník, který byl v čele koncernu General Motors (GM) v letech 1953 až 1958. V té době byl časopisem Time magazine vybrán jako \"Muž roku 1955\".\n\nCurtice se narodil v Petrieville ve státě Michigan. Ve věku 20 let nastoupil do GM, kde se stal šéfem divize AC Spark Plug ve věku 36 let a dokázal svou divizi udržet v zisku i v době Velké hospodářské krize. Poté se stal šéfem divize Buick a ve 30. letech ji rozšířil a dostal do zisku.\n\nRoku 1948 se Curtice stal viceprezidentem GM a když se předchozí generální ředitel Charles E. Wilson stal ministrem obrany, Curtice roku 1953 nastoupil na jeho místo. Pod jeho vedením se GM stala mimořádně ziskovým podnikem a byla první firmou vůbec, která dosáhla ročního zisku přes miliardu dolarů.\n\nNa svou funkci Curtice rezignoval roku 1958, hned po svých 65. narozeninách. Následujícího roku nešťastnou náhodou zastřelil svého přítele při lovu na kachny. Zemřel roku 1962 ve věku 69 let.\n"}
{"id": "1145576", "url": "https://cs.wikipedia.org/wiki?curid=1145576", "title": "Pavel Friedman", "text": "Pavel Friedman\n\nPavel Friedman (7. ledna 1921 Praha – 29. září 1944 Osvětim) byl československý židovský básník, posmrtně známý díky své básni \"Motýl\".\n\nNarodil se v Praze, o jeho životě před deportací není známo mnoho. Dne 26. dubna 1942 byl přijat v Terezínském koncentračním táboře. Dne 4. června 1942 napsal báseň Motýl, jež se při osvobození tábora nalezla na tenkém kousku kopírovacího papíru a později byla darována Židovskému muzeu v Praze. Dne 29. září byl deportován do koncentračního tábora v Osvětimi, kde zemřel.\n\nJsou známy celkem tři Friedmanovy básně, báseň Motýl je součástí sbírky \"I never saw another butterfly (Nikdy jsem neuviděl dalšího motýla)\" – sbírky poezie a kreseb dětí, které žily v Terezínském ghettu.\n\n\"Motýl\"\n<poem>\nTen poslední ten zcela poslední\ntak sytě hořce oslnivě žlutý\nsnad kdyby slunce slzou zazvonilo o bílý kámen\ntaková taková žluť\nvznášel se lehce tak do vysoka\nšel jistě jistě chtěl políbit svět svůj poslední\nna sedmý týden tu žiji\nghettoisiert\nmí mě tu našli\npampelišky tu na mne volají\ni bílá větev v dvoře kaštanu\nmotýla jsem tu neviděl\nten tenkrát byl poslední\nmotýli tady nežijí\nv ghettu.\n</poem>\n"}
{"id": "1145578", "url": "https://cs.wikipedia.org/wiki?curid=1145578", "title": "Karjala Cup 2015", "text": "Karjala Cup 2015\n\nKarjala Cup 2015 byl turnaj v rámci série Euro Hockey Tour 2015/2016, který probíhal od 6. do 9. listopadu 2015. Zápas mezi švédskou a českou hokejovou reprezentací proběhl ve Fjällräven Center ve švédském Örnsköldsviku, ostatní zápasy turnaje proběhly v Hartwall areně ve finských Helsinkách. Obhájcem prvenství z předchozího ročníku byla Švédská hokejová reprezentace, která titul obhájila.\n\nTrenér Vladimír Vůjtek nominoval v nominaci 22. října 2015 celkem 27 hráčů.\n\n\nTrenér nominoval celkem 23 hráčů.\n\n\nTrenér Oleg Znarok nominoval v nominaci celkem 27 hráčů.\n\n\n"}
{"id": "1145581", "url": "https://cs.wikipedia.org/wiki?curid=1145581", "title": "Władysław Tarnowski", "text": "Władysław Tarnowski\n\nWładysław Tarnowski (4. června 1836 Vróblewice, Halič – 19. dubna 1878 u břehů Kalifornie na zpáteční cestě kolem světa) byl hrabě, pianista a skladatel polského původu.\n\nByl synem Waleriana a Ernestyny, odborného vzděláni nabyl v Paříži, v Lipsku a v Římě. Byl žákem Moschelesovým a Lisztovým. Koncertował s úspěchem v Benátkách, ve Florencii, ve Vídni a v Paříži. Vydal též několik skladeb. Pod pseudonymem Ernest Buława uveřejnil \"Poezje studenta\" (1864–1865, 4 d.), \"Krople czary\" (1865), \"Szkice helweckie i Talia\" (1868), \"Nowe poezje\" (1872), \"Karlińscy\" (tragédie, 1874) aj. České překlady básní – v časopise Lumír z roku 1880 na straně 14 je \"„Oda – Sfinks”\", František Kvapil.\n\n\n\n\n\n\n\n\n\n\n"}
{"id": "1145585", "url": "https://cs.wikipedia.org/wiki?curid=1145585", "title": "Erste Bank Open 2015", "text": "Erste Bank Open 2015\n\nErste Bank Open 2015 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Wiener Stadthalle. Konal se mezi 19. až 25. říjnem 2015 v rakouské metropoli Vídni jako 41. ročník turnaje.\n\nTurnaj s celkovým rozpočtem 2 324 045 eur patřil poprvé do kategorie ATP World Tour 500, kam postoupil z nižší úrovně ATP 250. Posledním přímým účastníkem singlové soutěže se stal 88. americký hráč žebříčku ATP Rajeev Ram. Nejvýše nasazeným hráčem ve dvouhře byl osmý tenista světa David Ferrer ze Španělska, který dokázal na podniku triumfovat. Čtyřhru ovládla polsko-brazilská dvojice Łukasz Kubot a Marcelo Melo.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil do čtyřhry z kvalifikace:\n\n\n"}
{"id": "1145587", "url": "https://cs.wikipedia.org/wiki?curid=1145587", "title": "Kostel svatého Petra a Pavla (Dubany)", "text": "Kostel svatého Petra a Pavla (Dubany)\n\nKostel svatého Petra a Pavla v Dubanech je gotická sakrální stavba z poslední čtvrtiny 13. století. Stojí asi 2,5 km na jihozápad od Libochovic v těsné blízkosti silnice II/246 mezi Libochovicemi a Louny, která vsí prochází. Od roku 1964 je kostel chráněný jako kulturní památka.\n\nKostel byl údajně založen roku 1278 místním vladyckým rodem \"Dubanských z Duban\". Presbytář byl nově sklenut ve 14. století. V pozdně gotickém období po skončení husitských válek (tzv. \"Jagellonská gotika\", přibližně v období 1430-1520) byla postavena věž a zřízen nový portál. Kostel byl obnoven roku 1740 a roku 1863.\n\nKostel je gotický, jednolodní, obdélný s odsazeným čtvercovým presbytářem se čtvercovou sakristií po severní straně a s hranolovou věží po jižní straně lodi. Vnějšek byl upraven roku 1863 pseudogoticky. Na věži je hrotitý profilovaný portál, v patře pak nárožní pilastry. Západní průčelí je s neoddělenou trojúhelníkovou štítovou zdí, hrotitým portálem a hrotitým trojlistým oknem. Po jižní straně průčelí je zaoblený přízemní přístavek, který navazuje na věž. V něm se nachází úzké hrotité okno.\n\nUvnitř je raně gotický presbytář ze 13. století sklenut jedním polem křížové žebrové klenby ze 14. století. Je s figurálními konzolami a okrouhlým svorníkem s vytesaným \"beránkem s praporcem\". Triumfální oblouk je hrotitý, má zkosenou hranu do presbytáře. Na něm se nacházejí po obou stranách polokruhové štítky s tesaným listovým ornamentem. Po severní straně presbytáře je sedlový portálek (na dveřích se nalézá renesanční zámek) a provoúhlý výklenkový sanktuář s profilovaným rámcem. V závěru kostela je zazděné hrotité okno. Na jižní straně se nachází velké hrotité pseudogotické okno. Loď má plochou valenou klenbu, pod níž obíhá římsa. Kruchta je dřevěná, pseudogotická, spočívající na dvou sloupcích. Předsín v podvěží má valenou klenbu se stýkajícími se lunetami. Do lodi vede pozdně gotický hrotitý přetínaný portál. Sakristie má valenou klenbu.\n\nHlavní oltář je barokní, rámový z počátku 18. století. Je na něm obraz sv. Petra a sv. Pavla z 19. století. Největší pozoruhodností v interiéru je pozdně gotický křídlový oltář ze 16. století s reliéfními postavami Madony, sv. Barbory, sv. Kateřiny, sv. Petra a sv. Pavla. Na jeho vnějších stranách křídel a postranicích zavřeného oltáře jsou temperové malby \"Zvěstování Panny Marie\", dále sv. Alžběta a sv. Markéta. Na predelle se nachází reliéf \"Poslední večeře Páně\". V nástavci oltáře je socha sv. Václava a dvě menší sošky. Kazatelna je rokoková z roku 1783 od sochaře \"J. Šturma\" z Libochovic. V kostele jsou barokní obrazy sv. Rosiny, sv. Vavřince a sv. Kateřiny z 18. století. Dále je zde barokní soška Immaculaty. Křtitelnice je opuková, gotická s tesaným ornamentálním vlysem. V kostele jsou dva náhrobky ze 2. poloviny 15. století. Jeden z nich, z roku 1460 (kolem náhrobní desky je minuskulní, špatně čitelný nápis), patří bývalému husitskému hejtmanovi \"Beránkovi z Duban\".\n\nKolem kostela se rozkládá hřbitov. U kostela stávala i fara a domek pro vikáře. Farnost byla však roku 1570 připojena k Libochovicím a kostel se stal filiálním. Za kostelem se nacházejí Boží muka. Jedná se o sloupek na krychlovém podstavci z roku 1701.\n\n\n"}
{"id": "1145589", "url": "https://cs.wikipedia.org/wiki?curid=1145589", "title": "Kremlin Cup 2015 – mužská dvouhra", "text": "Kremlin Cup 2015 – mužská dvouhra\n\nDo soutěže mužské dvouhry na tenisovém turnaji Kremlin Cup 2015 nastoupilo dvacet osm hráčů. Z kvalifikace postoupila čtveřice tenistů po výhrách ve třech kolech. Obhájcem titulu byl chorvatský tenista Marin Čilić.\n\nVítězem dvouhry se stal nejvýše nasazený a osmý tenista světa Marin Čilić, jenž ve finále zdolal turnajovou dvojku Roberta Bautistu Aguta ze Španělska po dvousetovém průběhu 6–4 a 6–4. V probíhající sezóně si tak připsal premiérové turnajové vítězství, které představovalo čtrnáctý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1145590", "url": "https://cs.wikipedia.org/wiki?curid=1145590", "title": "Cerrophidion", "text": "Cerrophidion\n\nCerrophidion, neboli křovinář, je rod jedovatých hadů z čeledi zmijovitých a podčeledi chřestýšovitých, který se vyskytuje ve střední Americe. Název rodu je odvozen ze španělského slova \"cerro\", což znamená hora, a řeckého \"ophidion\", tedy malý had. Tito hadi se vyskytují ve Střední Americe, od Mexika až po Panamu.\n\nDva druhy rodu \"Cerrophidion\" jsou malé s délkou 40 až 50 centimetrů, přičemž typový druh, \"C. godmani\", dorůstá až 75 centimetrů. Největší jedinec druhu \"C. godmani\" měřil 82,2 centimetru, nutno však podotknout, že takové velikosti hadi obvykle nedorůstají. Stejně jako všichni chřestýšovití, jsou i tito hadi vybaveni tepločivnými jamkami, díky nimž jsou schopni vidět teplotu okolí. Jedové zuby jsou sklápěcí, což je znak typický pro zmijovité.\n\nBěžně jsou uváděny pouze tři podřazené druhy, některé zdroje jich ale uvádějí až pět.\n\n"}
{"id": "1145591", "url": "https://cs.wikipedia.org/wiki?curid=1145591", "title": "Ján Bahýľ", "text": "Ján Bahýľ\n\nJán Bahýľ (25. května 1856, Zvolenská Slatina – 13. března 1915, Bratislava) byl slovenský konstruktér a vynálezce. Jeho obory byly vojenská věda, vojenská stavební technika, inženýrství a podobně. Navrhl řadu vylepšení dělostřelecké techniky a železniční dopravy.\n\nVelmi se také zajímal o létání, zejména o jeho technickou stránku. V roce 1895 mu byl udělen patent na vrtulník.\n\nNarodil se v rolnické rodině ve Zvolenské Slatině. Jeho otec Martin byl v matrice zapsán pomaďarštěným způsobem jako Bahily. Údaje o studiu mladého Bahýľa se poněkud rozcházejí. Jisté je, že po skončení základní školy v rodné obci pokračoval na škole střední. Zde se však prameny rozcházejí. Podle jeho životopisu na stránkách Matematického ústavu SAV studoval na Zvolenském gymnáziu a posléze na vyšší vojenské odborné škole se zaměřením na vojenská opevnění, zatímco na stránkách Úřadu průmyslového vlastnictví SR stojí, že navštěvoval Banskou akademii v Banské Štiavnici, kterou ukončil maturitou s diplomem technického kresliče. Podle této verze vystudoval po vstupu do armády vojenskou akademii ve Vídni. Coby stavební technik působil pak v Haliči, tehdejší rakouské části Polska, v Rusku a až do roku 1895 v Dalmácii. Později se přestěhoval do Bratislavy.\n\nVzhledem ke svému mimořádnému technickému nadání se zabýval řadou nejrůznějších problémů z oboru vojenské vědy a stavební techniky, strojírenství atd. Vypracoval mnoho návrhů, jejichž cílem bylo vylepšení v oboru dělostřelecké techniky a železniční dopravy – od roku 1888 se mimo jiné zabýval automatickým spojováním vlakových souprav.\n\nV roce 1894 vypracoval návrh konstrukce vrtulníku s pohonem lidské síly, na nějž 13. srpna 1895 obdržel patent. Později navázal spolupráci s výrobcem kočárů Antonem Marschallem. V letech 1901–1903 zhotovili v Marschallově dílně vylepšený model vrtulníku s dvěma protiběžnými čtyřlistými vrtulemi poháněný benzinovým motorem nazvaný Avion, který v roce 1905 přihlásili v Budapešti k patentu. V lednu 1906 byl Bahýľovi vydán takzvaný popis patentu, ale další osud vrtulníku není znám.\n\nJánu Bahýľovi bylo uděleno celkem 17 vojenských a jiných technických patentů, mezi jinými například na:\n\nSpolečně s Antonem Marschallem sestrojil také první automobil poháněný benzinovým spalovacím motorem na Slovensku.\nJméno Jána Ján Bahýľa nese asteroid (26640) Bahyl, objevený v květnu 2000 slovenským astronomem Peterem Kušnirákem. \nÚřad průmyslového vlastnictví SR uděluje každé dva roky \"Cenu Jána Bahýľa\" za „za mimořádně hodnotné průmyslověprávně chráněné slovenské řešení“.\n\n"}
{"id": "1145595", "url": "https://cs.wikipedia.org/wiki?curid=1145595", "title": "BGL Luxembourg Open 2015", "text": "BGL Luxembourg Open 2015\n\nBGL Luxembourg Open 2015 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem DecoTurf komplexu Kockelscheuer Sport Centre. Konal se mezi 19. až 25. říjnem 2015 v lucemburském hlavní městě Lucemburku jako 25. ročník turnaje.\n\nTurnaj s rozpočtem 226 278 eur patřil do kategorie WTA International Tournaments. Poslední přímou postupující do hlavní singlové soutěže byla 92. belgická tenistka žebříčku WTA Yanina Wickmayerová. Nejvýše nasazenou hráčkou ve dvouhře se stala desátá tenistka světa Timea Bacsinszká ze Švýcarska, která utkání prvního kola skrečovala před rozehráním třetí sady. Tím přišla o možnost přímého postupu na Turnaj mistryň, na němž získala místo náhradnice.\n\nPremiérový titul na okruhu WTA Tour si ve dvouhře připsala japonská hráčka Misaki Doiová. Deblovou soutěž ovládl německý pár Mona Barthelová a Laura Siegemundová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postupily do hlavní soutěže jako tzv. šťastné poražené:\n\n\n\nNásledující pár obdržel do čtyřhry divokou kartu:\n\n\n"}
{"id": "1145597", "url": "https://cs.wikipedia.org/wiki?curid=1145597", "title": "Vysoký Veld", "text": "Vysoký Veld\n\nVysoký Veld (anglicky \"Highveld\", afrikánsky \"Hoëveld\" nebo \"Hoogveld\") je vysočina a náhorní plošina ve středovýchodní části Jihoafrické republiky, leží též na území Lesotha. Rozkládá se v jihoafrických provinciích Svobodný stát, Gauteng, zasahuje také do provincií Východní Kapsko, Severní Kapsko, Severozápadní provincie, Limpopo a Mpumalanga. Krajinu tvoří rozsáhlé roviny a mírně zvlněný terén v nadmořské výšce 1 300 až 2 000 m. Krajina je porostlá travinami, využívá se pro chov ovcí a pěstování především kukuřice. Nachází se zde také koncentrace velkých měst jako je Johannesburg a Pretoria, kde žije třetina všech obyvatel Jihoafrické republiky.\n\n\"Veld\" znamená v jazyce Burů pole.\n"}
{"id": "1145598", "url": "https://cs.wikipedia.org/wiki?curid=1145598", "title": "Robert Burns Woodward", "text": "Robert Burns Woodward\n\nRobert Burns Woodward (10. dubna 1917 – 8. července 1979) byl americký organický chemik, nositel Nobelovy ceny za chemii za rok 1965, a to za jeho mimořádný přínos umění organické syntézy. Mezi jeho nejdůležitějším počiny patří stanovení molekulární struktury a/nebo syntéza mnoha složitých přírodních sloučenin (např. chinin, cholesterol, strychnin, chlorofyl, vitamin B). Vedle toho spolu s Roaldem Hoffmannem pracoval na teorii chemické reakce.\n\nV dětství se projevoval jako zázračné dítě. V roce 1933 začal studovat na Massachusettském technologickém institutu. Brzy však o studium ztratil zájem a odešel. Profesor organické chemie James Flack Norris, vědom si jeho talentu, ho však vypátral, nabídl mu zvláštní studijní režim a Woodward pak za pouhé čtyři získal doktorát. Poté, v roce 1937, nastoupil na Illinoiskou univerzitu, ještě téhož roku pak na Harvard. Tam učil až do smrti.\n"}
{"id": "1145603", "url": "https://cs.wikipedia.org/wiki?curid=1145603", "title": "Jakub Szynkiewicz", "text": "Jakub Szynkiewicz\n\nJakub Szynkiewicz (16. dubna 1884, Ljachaviči, Ruské impérium (dnes Bělorusko) - 1. listopadu 1966, Waterbury, Connecticut) byl polský muftí a orientalista. Narodil se do tatarské rodiny. Během druhé světové války sloužil jako mufti pro území obsazené nacisty. Na konci roku 1944 opustil Polsko a odešel do Egypta. Po válce se do komunistického Polska již nevrátil. V roce 1952, kdy egyptský prezident Gamál Násir začal spolupracovat se zeměmi Východního bloku, kdy také započal výstavbu Asuánské přehrady, kterou Egypt vybudoval s pomocí Sovětského svazu, se rozhodl opustit Egypt a usadit se v USA, kde 1. listopadu 1966 zemřel.\n\n\nGĄSIOROWSKI Stefan: Szynkiewicz Jakub. In: Polski Słownik Biograficzny 50, 2015, s. 321-324.\n"}
{"id": "1145604", "url": "https://cs.wikipedia.org/wiki?curid=1145604", "title": "Jan Hořejší", "text": "Jan Hořejší\n\nPhDr. Jan Hořejší (25. července 1885, Vídeň – únor 1957, Praha) byl český průkopník skautingu, učitel, spisovatel a překladatel.\n\nByl synem mechanika a švadleny Marie Strankmüllerové. Po brzké smrti otce žil s matkou v Klabavě u Rokycan. Nadaný Jan vystudoval nejprve reálné gymnázium v Rokycanech, kde byl jeho profesorem Bořivoj Müller. Studia v letech 1906 až 1912 na Filozofické fakultě Univerzity Karlo-Ferdinandově v Praze mu umožnila seznámení s dalšími osobnostmi, které měly vliv na jeho další život. Kromě profesorů to byl především spolužák Miloš Seifert.\n\nPo dokončení studií učil krátce na gymnáziu v Rokycanech, v letech 1913–1914 v Praze na Dívčím učitelském ústavu a od září 1914 v Učitelském ústavu v Příbrami. Již během studií se seznámil s myšlenkou skautingu, a proto létě 1913 tábořil nedaleko Tymákova u Rokycan. Jeho oddíl si začal říkat Psohlavci a jednotlivé družiny měly vlajky s černou, červenou a zelenou psí hlavou.\n\nOženil se s Marii Hamerskou a měli spolu tři děti, Marii, Jana a Dagmar. Po zbytek života byl činný v praktické i teoretické lidové výchově, kromě pedagogiky se věnoval spisovatelské a překladatelské práci. Vědecky byl činný v biologii, filozofii, v pedagogice, v lidové výchově a v reformě školství. Od roku 1937 řídil časopis Osvětová služba.\n\nZáklad jeho oddílu tvořil sokolský dorost. Rozepře s vedením tehdejšího Odboru Junáků – Českých skautů, vedly k tomu, že založí vlastní odbory skautů Psohlavců pod humanitárním spolkem Záchrana. Spolu s ním do Psohlavců vstoupily oddíly Bořivoje Müllera a učitele Emila Pelunky. Počátkem dubna 1914 začal vydávat časopis Psohlavec, který vycházel do roku 1922 (s pauzami ve vydávání 1915–1917, 1919, 1921). Roku 1915 založily spřátelené junácké skupiny „\"Obec Psohlavců“\". Členy nově vzniklé organizace byly oddíly z Prahy (Roubal, Müller), Berouna (Seifert, Maixner), Loun, Plzně (Krs, Koranda) a Příbrami (Hořejší). Po převratu roku 1918 se k Obci Psohlavců začali hlásit další členové z jiných měst (Jindřichův Hradec, Hradec Králové, Uhříněves, Tábor, Tmáň, Tanvald, Mělník ad). Seifert i Hořejší byli tak jako řada dalších učitelů vysláni na Slovensko, aby alespoň částečně zmírnili akutní nedostatek učitelů. Na slovenských vyšších školách se do vzniku Českosloveska vyučovalo výhradně maďarsky, což bylo po převratu 1918 úředně zakázáno. V červnu 1919 byl proveden první neúspěšný pokus o začlenění Psohlavců do Svojsíkova „\"Svazu Skautů\"“. Woodcraftersky orientované jádro (především na Seifertův popud) se během léta opět osamostatnilo.\n\nVznik oddílu na Slovensku vedl k tomu, že Obec Psohlavců na svém listopadovém sjezdu v Berouně přijala rozšíření názvu na \"Československá obec junácká Psohlavci – Horní chlapci\". Hořejší v té době přešel s polovinou organizace definitivně do Svazu skautů, zatímco Seifert zůstal věrný woodcraftu a založil na jaře 1922 \"\"Zálesáckou ligu\"\". Představa Hořejšího, že bude jeho skupina Psohlavců hrát ve Svazu důležitou úlohu se ukázala jako lichá, poměrně brzy splynula se Svojsíkovými Junáky v jeden celek a původní idea se tak zachovala pouze u Seifertových woodcrafterů.\n\n\n"}
{"id": "1145607", "url": "https://cs.wikipedia.org/wiki?curid=1145607", "title": "Karru", "text": "Karru\n\nKarru (anglicky a afrikánsky \"Karoo\") je přírodní oblast, region na jihu Afriky, v jihozápadní části Jihoafrické republiky. Oblast nemá přesné hranice, je dána typem krajiny, geologickou stavbou a podnebím. Má charakter polopouště, je porostlá suchými travinami, tvoří ji ploché mezihorské sníženiny. Region má aridní podnebí, srážek je méně než 350 mm ročně. Tok řek je převážně sezónní, byly zde vystavěny přehrady a nádrže. Na zavlažovaných půdách se pěstují citrusy, grapefruity a tabák. Chovají se zde ovce a kozy. Rozlišuje se \"Velké Karru\" s nadmořskou výškou 1 200 až 1 500 m a \"Malé Karru\" s nadmořskou výškou 700 až 800 m. Obě oblasti jsou odděleny pohořím \"Swartberg\". Velké Karru leží severně. Směrem na severozápad k řece Oranje bývá ještě rozlišováno \"Vysoké Karru\". S výjimkou Malého Karru je oblast řídce osídlená. \n\nV tomto článku byly použity informace z článku Karoo na anglické Wikipedii\n"}
{"id": "1145608", "url": "https://cs.wikipedia.org/wiki?curid=1145608", "title": "Gracias a Dios (departement)", "text": "Gracias a Dios (departement)\n\nGracias a Dios (český doslovný překlad „Díky Bohu“) je jeden z departmentů Hondurasu. Tento departement se nachází v nejvýchodnější části Hondurasu. Jeho správním střediskem je město Puerto Lempira. Na severu ho omývají vody Karibského moře, na západě sousedí s departementy Olancho a Colón, na jihu ho od Nikaraguy odděluje řeka Río Coco. Jeho východní část náleží do historického území Pobřeží Moskytů.\n\nRegion má nízkou hustotu zalidnění, činí pouze 5,3 obyvatel/km². Departement sestává z 6 obcí, ve kterých v roce 2013 žilo více jak 90 000 osob. Mezi nejdůležitější a největší řeky v regionu patří Patuca a Plátano, okolo které se rozkládá stejnojmenná biosférická rezervace a lokalita světového přírodního dědictví UNESCO Río Plátano. Zdejší síť pozemních komunikací je řídká.\n"}
{"id": "1145610", "url": "https://cs.wikipedia.org/wiki?curid=1145610", "title": "Tanki Online", "text": "Tanki Online\n\nTanki Online byly představeny v květnu 2009 na Ruské konferenci herních vývojářů (KRI) a odměněny cenami \"Nejlepší hra bez vydavatele\" a \"Nejlepší technologie\". Tanki Online používají engine studia AlternativaPlatform, Alternativa3D 8, který je postaven na Flashi. V říjnu 2013 a znovu 2014 hra získala hlavní cenu v kategorii \"People's Choice\" v Runet Price. V roce 2014 se hra přidala do programu e-sportu na StarLadder.tv. Zástupci hry byli přítomni na Gamescomu 2014 a na Brasil Game Show 2014. AlternativaPlatform nyní také vyvíjí nástupnickou hru Tanki X.\n\nHratelnost Tanki Online má některé společné prvky se známou hrou Battle City (1995), vyvíjenou pro NES. Na rozdíl od Battle City jsou Tanki Online založeny na PvP systému. Hráči soupeří mezi sebou. Každé zničení tanku je povožováno za zabití a dává hráči XP body. Je dostupných několik herních módů včetně týmových, stejně jako systém hodností a mnoho způsobů kombinování vybavení a upravování tanků. Místo vybírání tanku ze seznamu hráč vytváří vlastní tank pomocí kombinování těla, zbraně, nátěru a obraného modulu. Po sestavení tanku hráč přichází do bitvy s ostatními hráči, ve které získává zkušenostní body a krystaly (herní měna). Do arény pravidelně padají boxy s Double Damage (Dvojité poškození), Double Armor (Dvojitá ochrana), Speed Boost (Zrychlení) a Repair Kit (Oprava). Tyto \"suroviny\" dočasně zlepší vlastnosti tanku nebo opraví jakékoliv poškození. Postupem v žebříčku hodností hráč odemyká nové vybavení nebo možnost vylepšit stávající a mapy. Vylepšení věží a podvozků se řadí do pěti kategorií:M0,M1,M2,M3 a pokud je micro-upgradované na max tak M4. Je také možnost vylepšovat Micro-upgrades (Mikro vylepšení) se kterými lze vylepšovat věže a podvozky. Občas také padá do arény Gold Box (Zlatá krabice) která dává bonus 1000 krystalů.\n\nVe hře je několik různých děl (věží):\n\n"}
{"id": "1145612", "url": "https://cs.wikipedia.org/wiki?curid=1145612", "title": "Mistrovství světa amatérů v boxu", "text": "Mistrovství světa amatérů v boxu\n\nMistrovství světa amatérů v boxu je soutěž pořádaná v lichých letech Mezinárodní boxerskou federací (AIBA). Jedná se o turnaj boxerů, kteří neboxovali nikdy profesionální zápas.\n\nPrvní mistrovství se odehrálo v Havaně na Kubě v roce 1974. První čtyři šampionáty se konaly ve čtyřletých intervalech a od roku 1989 se přešlo na dvouleté.\n\nV současné době se boxuje v deseti váhových kategoriích. Poražení semifinalisté získavají oba bronzové medaile a mistrovství konané rok před olympijským turnajem je zároveň jeho kvalifikací. Od roku 2013 se boxuje bez ochranných helem.\n\nKromě turnaje mužů pořádá AIBA také mistrovství žen a mistrovství juniorů do 19 let.\n"}
{"id": "1145615", "url": "https://cs.wikipedia.org/wiki?curid=1145615", "title": "Kostel svatého Václava (Křesín)", "text": "Kostel svatého Václava (Křesín)\n\nKostel svatého Václava v Křesíně je gotickou sakrální stavbou stojící na vyvýšenině na jižním okraji vsi nad levým břehem řeky Ohře. Je obklopený hřbitovem. Od roku 1964 je kostel chráněný jako kulturní památka.\n\nKostel pochází ze 40. let ze 14. století. Později doplněn kaplí a sakristií na jižní straně a pseudogotickou předsíní na severu lodi. V 90. letech 20. století proběhla jeho důkladná obnova.\n\nKostel je jednolodní, obdélný s pětiboce uzavřeným presbytářem, s nízkou čtvercovou sakristií po jižní straně. Po jižní straně lodi je kaple, po severní straně je pseudogotická předsíň. V západním průčelí kostela je věž.\n\nV bočních stěnách lodi v západní části je segmentem zakončené okno. Ve východní části je hrotité okno. Kaple je zcela hladká, bez oken a dveří. Presbytář je s opěráky a hrotitými okny v závěrových stranách. Věž kostela je hranolová. V její severní stěně je hrotitý vstup, v horní části při severozápadním nároží se nachází nezřetelný erb. V posledním patře věže jsou na všech stranách pseudogotická okna. V západní stěně jsou úzká obdélná okénka. Jižní strana věže je hladká. Nad lodí je vysoká sedlová střecha, která sahá až po osmibokou stanovou střechu věže. Nižší presbytář má strmou sedlovou střechu.\n\nPresbytář má v klenbě jedno pole křížové žebrové klenby a pět kápí paprsčité žebrové klenby s dvěma okrouhlým svorníky. Na jednom svorníku je tesaná maska s listy, na druhém věnec vinných listů. Na žebru mezi běma klenebními poli je erb s tesaným znakem lví tlapky. Jsou zde kružbové konzoly, pod nimi v koutech při triumfálním oblouku a v koutech závěru se nacházejí válcovité přípory, pod konzolami další klínovité konzoly. V severní stěně je pravoúhlý výklenkový sanktuář s trojúhelným štítem s kružbou. Po stranách se nalézají fiály a hrotité obloučky s kružbou. V jižní závěrové stěně je malý hrotitý výklenek. V jižní stěně je sedile s třemi hrotitými kružbovými oblouky. Triumfální oblouk je hrotitý, s výžlabkem a oblounem. V lodi je strop s fabionem a štukovým rámcem. Kruchta je dřevěná. Po jižní straně lodi je gotický hrotitý profilovaný portál do kaple Božího hrobu, která má valenou klenbu. Podvěží má také valenou klenbu, avšak sakriste má plochý strop.\n\nHlavní oltář je rokokový z roku 1776 s obrazem sv. Václava a sochami sv. Norberta a sv. Augustina. Boční oltář je doplněn novodobým obrazem sv. Jana Nepomuckého, druhý boční oltář je vybaven ve výklenku sochou Panny Marie Bolestné z 18. století. Všechny tři oltáře mají kamenné gotické menzy. Renesanční kamenná kazatelna pochází ze 16. století. Křtitelnice je kamenná, pozdně gotická s barokním dřevěným víkem. V kostele je také náhrobník z roku 1652.\n\n\n"}
{"id": "1145617", "url": "https://cs.wikipedia.org/wiki?curid=1145617", "title": "Bushveld", "text": "Bushveld\n\nBushveld (česky \"Křovinatý Veld\") je přírodní oblast v jižní Africe. Leží na severovýchodě Jihoafrické republiky, v provinciích Limpopo a Severozápadní provincii, dále ve východní části Botswany a v provinciích Severní a Jižní Matabelsko v Zimbabwe. \n\nRegion má subtropické podnebí, krajinu tvoří suché traviny a keře, místy nižší stromy. Průměrná nadmořská výška je 1 000 m, pohybuje se od 750 do 1 400 m. Bushveld tvoří jak rovinaté plochy, tak hornatý terén. Do oblasti zasahují tři pohoří. Severovýchodní část Dračích hor, pohoří \"Waterberg\" a pohoří \"Soutpansberg\". Průměrné roční srážky jsou nízké, pohybují se od 350 do 700 mm. \nV sušších oblastech se chová dobytek, ve vlhčích se pěstuje tabák, bavlník, kukuřice a citrusy. Z fauny zde žijí například nosorožec tuponosý, nosorožec dvourohý, žirafy, pakoně žíhaní nebo několik druhů antilop (impala, kudu a další).\n"}
{"id": "1145621", "url": "https://cs.wikipedia.org/wiki?curid=1145621", "title": "Konference eBF", "text": "Konference eBF\n\nKonference eBF je třídenní akce, která je každoročně uspořádaná v Ostravě. Je největší evropskou konferencí zaměřenou na elektronizaci nákupních procesů a e-aukce. Jedná se o mezinárodní setkání nákupních odborníků z firemní i veřejné sféry, kteří prostřednictvím meetingů, workshopů a přednášek sdílejí zkušenosti, zajímavosti a poznatky ze světa eProcurementu a eSourcingu. Organizátorem konference je společnost NAR marketing.\n\nKonference se poprvé uskutečnila v roce 2005 v Ostravě. Tehdy se jednalo o jednodenní a \"jednoprogramovou\" akci. Postupem času se rozvíjela a nyní během celých tří dnů nabízí účastníkům desítky programů. V roce 2015 proběhla již pojedenácté, kdy počet účastníků se pohyboval okolo 400 osob. Návštěvníci mají k dispozici několik přednáškových a workshopových sálů, ve kterých vystupují specialisté veřejných institucí i soukromých společností, a taktéž i odborníci z některých evropských univerzit. Všichni tito významní účinkující nabízejí srovnání trendů nakupování prostřednictvím e-aukcí a dalších elektronických nástrojů, které se využívají jak ve veřejném sektoru, tak i ve firmách zemí Evropské unie. V roce 2017 se 13. ročníku jako jeden z hlavních speakerů účastnil Peter Kraljič, legenda metodologie firemního nákupu a světově uznávaný autor nákupní matice, kterou vytvořil a představil poprvé v roce 1983 v časopise Harvard Business Review.\n\nKonference se již několik let koná pod záštitou a podporou primátora města Ostravy pořádané ostravskou společností NAR marketing. Konference se účastní nákupní manažeři, specialisté, ekonomové, pracovníci zásobování zdravotnických zařízení, zaměstnanci měst, obcí a úřadů, kteří mají na starosti veřejné zakázky a mnoho dalších. Za jedno z největších lákadel byla považována účast zahraničních hostů z nadnárodních společností jako např. RWE,Google nebo Siemens. Organizátoři konference v současnosti mluví o festivalu o elektronizaci nákupu a veřejných zakázek, to znamená, že program probíhá souběžně v pěti sálech, v nichž přednáší více než 75 řečníků. Konferenci otevírá výtvarná výstava SPOLU, na které svá umělecká díla vystavují samotní organizátoři, řečníci a účastníci konference. V rámci konference probíhá také vyhlášení výsledků mezinárodní eSourcingové soutěže Fair Sourcing Awards – Ceny férového nákupu. Ceny se předávají zástupcům měst, firem a osobnostem, které se zasloužili o rozvoj v oblasti e-aukcí.\n\n"}
{"id": "1145627", "url": "https://cs.wikipedia.org/wiki?curid=1145627", "title": "Árah", "text": "Árah\n\nÁrah může být:\n"}
{"id": "1145628", "url": "https://cs.wikipedia.org/wiki?curid=1145628", "title": "Árah (Vávu)", "text": "Árah (Vávu)\n\nÁrah je neobydlený ostrov v souostroví Maledivy. Nachází se v jihovýchodní části atolu Felidú, jenž je součástí administrativní jednotky Atol Vávu. Árah leží v těsném sousedství ostrova Hulhidú. Nejbližší obydlené místo je ostrov Tinadú ležící jižně od Árahu.\n"}
{"id": "1145629", "url": "https://cs.wikipedia.org/wiki?curid=1145629", "title": "Seznam medailistů na Mistrovství světa amatérů v boxu", "text": "Seznam medailistů na Mistrovství světa amatérů v boxu\n"}
{"id": "1145636", "url": "https://cs.wikipedia.org/wiki?curid=1145636", "title": "Tapio", "text": "Tapio\n\nTapio je finský duch, nebo bůh, zmiňovaný v eposu Kalevala.\n\nZa jeho sídlo se považovala lesnatá Tapiola, dnešní čtvrť města Espoo. Jeho žena se jmenuje \"Mielikki\" (také je nazývána jako \"Paní lesů\"), jeho syn \"Nyyrikki\" a dcera \"Tuulikki\". Lovci ho uctívali, obětovali mu před lovem žito, fazole, pivo či víno, aby při nich stál a vyvedl se dobrý lov.\n\nPodle některých pověstí měl dřevěný vous a jeho oči byly bezedná jezera.\n"}
{"id": "1145638", "url": "https://cs.wikipedia.org/wiki?curid=1145638", "title": "Svatostánek Bom Jesus", "text": "Svatostánek Bom Jesus\n\nSvatostánek Bom Jesus do Congonhas je římskokatolický poutní chrám nacházející se ve městě Congonhas, stát Minas Gerais. V těsné blízkosti chrámu se nachází schodiště se 12 sochami proroků a 6 kaplí, ve kterých jsou polychromovaná sousoší s pašijovými výjevy. Byl vystvavěn v druhé polovině 18. století v barokním a rokokovým stylu a od roku 1985 je zapsán na seznamu světového dědictví UNESCO. \n\nCentrální schodiště před svatostánek je dekorováno jedinečným souborem 12 soch starozákonních proroků. Sochy ze steatitu vytvořil mezi roky 1794 a 1804 brazilský umělec Aleijadinho (Antônio Francisco Lisboa).\n\n"}
{"id": "1145639", "url": "https://cs.wikipedia.org/wiki?curid=1145639", "title": "Leroy Sané", "text": "Leroy Sané\n\nLeroy Sané (* 11. ledna 1996, Essen, Německo) je německý fotbalový záložník a reprezentant, který v současnosti hraje v klubu Manchester City FC.\n\nJeho otcem je bývalý senegalský fotbalový útočník Souleyman Sané, matkou bývalá německá gymnastka Regina Weber.\n\nSané začal s fotbalem na profesionální úrovni v klubu FC Schalke 04 v roce 2014. V Bundeslize debutoval 20. dubna 2014 proti Stuttgartu, když v 77. minutě vystřídal Maxe Mayera (prohra 1:3, 13 minut).\nV srpnu 2016 přestoupil do anglického klubu Manchester City FC.\n\nV sezóně 2017/18 vyhrál ocenění Nejlepší mladý hráč roku v Premier League.\n\nLeroy Sané reprezentoval Německo v mládežnických kategoriích U19 a U21.\n\nV A-mužstvu Německa debutoval 13. 11. 2015 v přátelském zápase v Paříži proti domácímu týmu Francie (prohra 0:2), v jehož průběhu se v blízkosti stadionu Stade de France odehrály teroristické útoky.\n\nTrenér Joachim Löw jej zařadil do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2. Sané odehrál na turnaji jediný zápas, právě semifinálový s Francií.\n\n"}
{"id": "1145642", "url": "https://cs.wikipedia.org/wiki?curid=1145642", "title": "Sergej Světlov", "text": "Sergej Světlov\n\nSergej Alexandrovič Světlov (rusky Сергей Александрович Светлов, * 17. ledna 1961 v Penze, SSSR) je bývalý ruský hokejový útočník.\n\nReprezentoval Sovětský svaz. Za reprezentaci do 20 let nastoupil na juniorském mistrovství světa v letech 1980 ve Finsku (zlato) a 1981 v SRN (bronz).\n\nV národním týmu poprvé nastoupil 9. března 1980 v přátelském utkání v Tampere proti domácímu Finsku (4:1). Zúčastnil se třikrát mistrovství světa (1985 v Československu – bronz, 1986 na domácím ledě – zlato a 1987 v Rakousku – stříbro), dvakrát Kanadského poháru (1984 – semifinále a 1987 – finále) a olympijského turnaje v Calgary 1988 (zlato). Naposledy hrál za reprezentaci 20. května 1988 přátelský zápas v Tokiu s Japonskem (13:2). Celkem odehrál 154 utkání a vstřelil 57 branek.\n\nCelou kariéru v sovětské lize strávil v HC Dynamo Moskva. Příležitost poprvé dostal ve dvou utkáních sezony 1978/79. Jeho role v Dynamu postupem času rostla a vytvořil zde svého času útok s dvojicí Sergej Jašin a Anatolij Semjonov, se kterou hrál i v reprezentaci. Klub opustil v průběhu sezony 1989/90, ale přesto mu náleží z tohoto ročníku mistrovský titul, který celek získal po 36 letech. Světlov odehrál za Dynamo 372 utkání a dal 137 gólů.\n\nV roce 1989 dostali sovětští hokejisté právo odejít do zahraničí, přestože Světlova v roce 1988 draftoval do NHL klub New Jersey Devils, tak se z Dynama vydal na závěr ročníku 1989/90 do maďarského klubu Újpesti TE. V letech 1990–1993 hrál za německý EC Ratingen, se kterým v roce 1992 postoupil do nejvyšší soutěže. V roce 1993 začal oblékat dres Herner EV, kterému dopomohl v první sezoně do 2. ligy a po té následující ukončil kariéru ve věku 34 let.\n\nV sezoně 1996/97 vedl EV Landshut v německé lize. V letech 1998–2004 vedl v nižších soutěžích ESV Kaufbeuren. Dalšími působišti byly týmy EHC Lustenau (2. rakouská liga 2005/06), Wölfe Freiburg (3. německá 2006/07), EV Landsberg 2000 (2. německá 2007/08) a Eispiraten Crimmitschau (2. německá 2008/09).\n\nOd roku 2009 působí v KHL, kde vedl Ladu Togliatti, Amur Chabarovsk, Atlant Mytišči a Admiral Vladivostok. Naposledy vedl opět Ladu Togliatti, odkud byl ale 17. září 2015 odvolán a od té doby je bez angažmá.\n\n"}
{"id": "1145643", "url": "https://cs.wikipedia.org/wiki?curid=1145643", "title": "Oskerušovice", "text": "Oskerušovice\n\nOskerušovice je ovocný destilát vyráběný z plodů jeřábu oskeruše. V Česku se vyrábí jen v malé míře, a to především na jihovýchodní Moravě. Čistá oskerušovice je bez přidaného cukru. \n\nVýroba spočívá nejprve ve sběru plodů, které se sbírají zásadně až po opadu na zem. Plody jsou uloženy na lísky a rozprostřeny. Postupně oskeruše hniličkovatí, čímž ztrácejí svoji svíravou chuť a stávají se sladkými. Následně jsou rozmačkány a vhozeny do sudu. Jelikož plody obsahují naprosté minimum šťávy, přidává se do mače voda s cukrem.\n\n"}
{"id": "1145645", "url": "https://cs.wikipedia.org/wiki?curid=1145645", "title": "Kaple svatého Vavřince (Libochovice)", "text": "Kaple svatého Vavřince (Libochovice)\n\nKaple svatého Vavřince (liturgicky), nazývaná též obecně kostel svatého Vavřince, je barokní sakrální stavbou stojící na hřbitově v Libochovicích. Od roku 1964] je chráněna jako kulturní památka.\n\nKaple byla postavena v letech 1720–1722 roudnickým stavitelem Petrem Pavlem Columbanim na místě staršího kostela z roku 1601. V roce 1868 byl kostel zásadně opraven. Další velké opravy proběhly na počátku devadesátých let 20. století.\n\nKaple je jednolodní, orientovaá, obdélná, s hladkým oblým závěrem. Jako stavební materiál byl použit lomový kámen, který je omítnutý. Boční fasády jsou s hladkými pilastry a polokruhově zakončenými okny. Východní nároží jsou vyhloubena, na stěnách mezi nimi a závěrem se nachází dvojice lizén. Na hlavním průčelí se středním vyžlabeným rizalitem a bočními, dvakrát konkávně prohnutými částmi, jsou lizénové rámce, obdélný portál a segmentově zakončené slepé okno. Prohnutý štít je s lizénami, vpadlým polem a nikou se sochou sv. Vavřince zakončen zalamovaným trojúhelným nástavcem. Portál je opatřen Ježíšovým monogramem IHS.\n\nUvnitř je valená klenba s lunetami. Na stěnách jsou dvojice pilastrů s úseky kladí. V závěru se nachází mělká apsida. Zděná kruchta spočívá na dvou sloupech. Kruchta má hladkou, zprohýbanou poprsnici.\n\nHlavní oltář je barokní z počátku 18. století s obrazem sv. Vavřince v bohatém akantovém rámu a obrazem Nejsvětější Trojice v nástavci. Na predelle je obraz Poslední večeře z roku 1605 se znakem hejtmana \"Jana Kavkovce (Kavky)\". Varhany jsou raně barokní s boltcovým ornamentem.\n\nNa starém hřbitově se nachází klasicistní náhrobník z roku 1834, náhrobek \"Josefa Kruchiny ze Švanbergu\" z roku 1844, kamenný kříž na soklu zdobeném reliéfem z roku 1707 a pomník zoologa F. Klapálka s bustou od Rudolfa Březy z roku 1929.\n\n\n"}
{"id": "1145647", "url": "https://cs.wikipedia.org/wiki?curid=1145647", "title": "Website Baker", "text": "Website Baker\n\nWebsite Baker je redakční systém (anglicky \"Content Management System,\" zkratka CMS), který je založen na programovacím jazyce PHP a databázovém systému MySQL. Pomocí Website Baker si můžete vytvořit internetovou prezentaci bez znalosti programování nebo HTML. Systém je velmi jednoduchý, profesionálně vypadající webovou stránku je možné vytvořit během několika hodin. Jediným požadavkem je dostatečná zručnost při práci ve webovém prohlížeči.\n\nWebsite Baker je open-source software, což znamená, že systém můžete volně využít a to i pro komerční účely. Můžete také vytvářet kopie systému a ty rozdávat svým přátelům nebo známým.\n\nV nejnovější verzi 2.8 \"Website Baker\" obsahuje 21 jazyků včetně angličtiny, která je výchozím jazykem přímo v jádru.\n\n"}
{"id": "1145649", "url": "https://cs.wikipedia.org/wiki?curid=1145649", "title": "Dorota Pospíšilová", "text": "Dorota Pospíšilová\n\nIng. Dorota Pospíšilová, CSc. (13. únor 1930 , Bratislava) je slovenská šlechtitelka odrůd vína, autorka nejznámějších slovenských odrůd, Dunaj a Děvín. Studovala na Vysoké škole zemědělské v Košicích . Vyšlechtila 24 na Slovensku uznaných nových odrůd révy m.j. odrůdy Rimava, Hron, Breslava, Hetera, Torysa, Rudava, Rosa, Váh, Diamant.\n\n\n"}
{"id": "1145650", "url": "https://cs.wikipedia.org/wiki?curid=1145650", "title": "Tangara obojková", "text": "Tangara obojková\n\nTangara obojková ​​(\"Ramphocelus sanguinolentus\") je druh malého zpěvného ptáka z rodiny ​​\"Ramphocelus\", z čeledi tangarovití. Vyskytuje se ve Střední Americe, výjimečně i v severní části Jižní Ameriky.\n\nTangara obojková se vyskytuje na poměrně velké ploše (asi 235 000 čtverečních kilometrů), která zahrnuje státy Honduras, Panama, Guatemala, Nikaragua, Kostarika a Mexiko. Najdeme ji na okrajích deštných pralesů v nadmořské výšce do 1100 m n. m. Žijí v nejvyšší úrovni pralesa a málokdy slétávají až k zemi.\n\nCo se populace týče, pak se jedná o hojný a rozšířený druh, který se dle IUCN řadí jako málo dotčený. Přesná čísla nejsou známá, ale odhaduje se, že ve Střední Americe volně žije přes 50 000 těchto ptáků. Pravdou ale je, že odlesňování má na jejich populaci negativní dopad.\nJedná se o středně velkého, spíše zavalitého ale mrštného ptáka s nevýrazným pohlavním dimorfismem. Délka těla je až 20 cm, je tedy větší, než ostatní tangarovití. Zobák a nohy jsou u obou pohlaví modrošedé.\n\nDospělí samci jsou černí, s místy na ocasu, krku a hrudi, kde je jasně červené peří. Výrazně se podobají samicím dlaskovce krvavého (Rhodothraupis celaeno). Samice jsou samcům poměrně podobné, ale černou u nich střídá tmavě hnědá. Mladí jedinci se podobají dospělým samicím, jen hruď mívají kropenatou, jejich pohlaví lze bezpečně rozeznat až po prvním přepeřování.\n\nTangary obojkové žijí, stejně jako tangary škraboškové, v párech výjimečně i v malých hejnech do pěti kusů. Větší skupiny tvoří jedině v období hnízdění. Není běžné, aby se sdružovali do hejn s jinými druhy ptáků. Hnízda staví většinou samice z mechu, listí a větviček vysoko v korunách stromů na okraje pralesa. Do tohoto hnízda samičky obvykle nakladou dvě až tři bledě modrá vejce s tmavými skvrnami.\n\nTangaru obojkovou poprvé popsal francouzský přírodovědec René-Primevere Lesson v roce 1831. Genetické studie naznačují, že tangara obojková nemá příliš společných věcí s jinými tangarami a pravděpodobně je jim jen málo příbuzná. Taxonomicky se nejvíce blíží k tangaře škraboškové, které se podobá jak vzhledem, tak stylem života. Latinský název \"sanguinolentus\" pravděpodobně znamená krvavá nebo rudá, což odkazuje na jasně červené peří na těle ptáka. Rozlišujeme dva poddruhy, které se liší krom míst výskytu i intenzitou červené barvy.\n\n"}
{"id": "1145651", "url": "https://cs.wikipedia.org/wiki?curid=1145651", "title": "Wayne Hennessey", "text": "Wayne Hennessey\n\nWayne Robert Hennessey (* 24. ledna 1987, Bangor, Gwynedd, Wales, Spojené království) je velšský fotbalový brankář a reprezentant, v současnosti hráč anglického klubu Crystal Palace FC.\n\nJeho příbuzným je bývalý velšský fotbalový reprezentant Terry Hennessey.\n\nNa mládežnické úrovni oblékal dres klubů Manchester City FC a Wolverhampton Wanderers FC.\n\nHennessey poté působil v seniorské kopané v klubech Wolverhampton Wanderers FC, Bristol City FC (v Bristolu nenastoupil kvůli zranění ani k jednomu utkání), Stockport County FC, Yeovil Town FC, Crystal Palace FC (všechny Anglie) (platí k říjnu 2015).\n\nWayne Hennessey nastupoval za velšské mládežnické reprezentace U17, U19 a U21.\n\nSvůj debut za velšské reprezentační A-mužstvo absolvoval 26. 5. 2007 v přátelském utkání ve Wrexhamu proti týmu Nového Zélandu (remíza 2:2). Poté se etabloval v bráně reprezentačního družstva jako jasná jednička.\n\nSe svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\n"}
{"id": "1145654", "url": "https://cs.wikipedia.org/wiki?curid=1145654", "title": "Ernst Otto Fischer", "text": "Ernst Otto Fischer\n\nErnst Otto Fischer (10. listopadu 1918 – 23. července 2007) byl německý chemik, nositel Nobelovy ceny za chemii za rok 1973 (spolu s Geoffreyem Wilkinsonem). \n\nZa války se účastnil bojů jako voják německé armády a studoval chemii na Technické univerzitě Mnichov. Doktorskou práci mu vedl Walter Hieber. Na stejné univerzitě později pokračoval jako učitel, profesor a od roku 1964 vedoucí katedry anorganické chemie. Věnoval se studiu organokovové chemie a v tomto oboru dosáhl průlomových výsledků.\n"}
{"id": "1145657", "url": "https://cs.wikipedia.org/wiki?curid=1145657", "title": "Péter Hédervári", "text": "Péter Hédervári\n\nPéter Hédervári (29. dubna 1931, Budapešť – 27. června 1984, tamtéž) byl maďarský geolog a geofyzik, amatérský astronom, novinář a spisovatel.\n\nVystudoval Univerzitu Loránda Eötvöse v Budapešti a získal titul doktora přírodních věd. V letech 1952-1963 pracoval v Geofyzikálním ústavu Loránda Eötvöse jako technik a pak jako vedoucí výzkumný pracovník. Od roku 1963 pak působil jako publicista. Kromě psaní vědeckých a populárně naučných knih pracoval v redakci \"Gamma Geofizika\" a od roku 1968 v týdeníku \"Élet és Tudomány\" (Život a věda).\n\nZabýval se především vulkanologií, výzkumem zemětřesení a studiem Měsíce a dalších vnitřních planet (Merkur, Venuše a Mars) a publikoval více než 200 odborných studií. Byl zakládajícím členem Mezinárodní planetologické asociace (International Association of Planetology) a členem Mezinárodní asociace vulkanologie a chemie zemského nitra (International Association of Volcanology and Chemistry of the Earth's Interior). Byl účastníkem mnoha vědeckých kongresů a velkým popularizátorem vědy. Za jeho vědecké zásluhy byl po něm pojmenován kráter na Měsíci.\nJako popularizátor vědy napsal roku 1973 pro mládež vědeckofantastický román \"Az óceán foglyai\" (česky jako \"Zajatci oceánu\"). Jeho cílem bylo, aby v rámci dobrodružného příběhu seznámil čtenáře s některými otázkami z oboru geofyziky, geologie, biologie a oceánografie. Jeho hrdinou je mladý geolog Gilbert Wilkinson, který podnikne spolu se skupinou vědců a námořníků výpravu ponorkou, aby podél Marianského příkopu umístil na do oceánu tucet svých přístrojů předvídajících vulkanické výbuchy.\n\n"}
{"id": "1145662", "url": "https://cs.wikipedia.org/wiki?curid=1145662", "title": "Fumigace", "text": "Fumigace\n\nFumigace je postup (léčebná metoda), jímž je distribuován léčivý přípravek do včelstva. Metoda spočívá v nakapání účinné látky na savý částečně hořlavý (doutnající) knot – odparný proužek. Z tohoto odparného proužku, umístěného v úlu, se látka po zapálení odpaří do prostoru úlu.\n\nFumigace se používá při léčbě včelstva na parazitického roztoče Varroa Jacobsoni a Varroa Destructor. Léčba včelstev proti Varroáze je nařizována SVS a patří ke každoročním povinnostem včelarů. \n\nFumigaci lze provádět pouze není-li včelstvo v chomáči a tudíž může dojít k proniknutí účinné látky mezi včely. To je obvykle splněno při vnějších teplotách vyšších než 10 °C. Limitní teplota však závisí i na způsobu zateplení úlu. Při nižších teplotách nelze fumigaci pro neúčinnost provádět a léčení musí být provedeno prostřednictvím aerosolu.\n\nLéčiva aplikovaná prostřednictvím fumigace: \n\nPři provádění fumigace je nezbytné dodržovat základy požární prevence.\n\nChyby při provádění fumigace:\n\n\n\n"}
{"id": "1145664", "url": "https://cs.wikipedia.org/wiki?curid=1145664", "title": "Pranic", "text": "Pranic\n\nPranic je pražsko-turnovská hudební skupina.\n\nSkupina se poprvé pod tímto názvem na veřejnosti představila v soutěži Zahrada v roce 2005. Zakládajícími členy byli Ondřej Halama (také zakládající člen undergroundové kapely Lidl&Velik) – kytara, zpěv, František Tomáš – elektrická a akustická kytara, zpěv, percussion, Alena Tomášová – akordeon, zpěv, zobcová flétna, Jan Dékány – basová kytara. V roce 2007 přibyl do skupiny flétnista Míťa Meier (kdysi hrával s kapelou Bohdana Mikoláška) ovládající také dechový kontroler. S postupem času se složení skupiny dále obměňovalo.\n\n\n\n"}
{"id": "1145665", "url": "https://cs.wikipedia.org/wiki?curid=1145665", "title": "Owain Fôn Williams", "text": "Owain Fôn Williams\n\nOwain Fôn Williams (* 17. března 1987, Caernarfon, Gwynedd, Wales, Spojené království) je velšský fotbalový brankář a reprezentant, v současnosti hráč skotského klubu Inverness Caledonian Thistle FC, kam přestoupil v roce 2015 po propuštění z anglického týmu Tranmere Rovers FC.\n\nWilliams působil v seniorské kopané v klubech Crewe Alexandra FC, Stockport County FC, Bury FC, Rochdale AFC, Tranmere Rovers FC (všechny Anglie) a Inverness Caledonian Thistle FC (Skotsko)(platí k červnu 2016).\n\nOwain Fôn Williams nastupoval za velšské mládežnické reprezentace U17, U19 a U21.\n\nSvůj debut za velšské reprezentační A-mužstvo absolvoval 13. 11. 2015 v přátelském utkání v Cardiffu proti týmu Nizozemska (prohra 2:3). Trenér Christopher Patrick Coleman jej zařadil do závěrečné 23členné nominace na EURO 2016 ve Francii.\n\n"}
{"id": "1145670", "url": "https://cs.wikipedia.org/wiki?curid=1145670", "title": "Prima Donna (opera)", "text": "Prima Donna (opera)\n\nPrima Donna je opera kanadsko-amerického skladatele a písničkáře Rufuse Wainwrighta na francouzské libreto, jež napsal sám ve spolupráci s Bernadette Colominovou. Předmětem je „den v životě stárnoucí operní zpěvačky“, která se s úzkostí připravuje na svůj comeback a zamiluje se do novináře; příběh se odehrává v Paříži v 70. letech 20. století. Premiéru měla 10. července 2009 v Palace Theatre v Manchesteru v rámci Manchester International Festival.\n\nV rámci pokusu přivést k opeře mladší obecenstvo vyhlásili na počátku roku 2006 generální manažel Metropolitní opery Peter Gelb a umělecký ředitel Lincoln Center Theater André Bishop projekt, ve kterém zadali deseti současným umělcům zakázku na kompozici nové opery. Jedním z nich byl Rufus Wainwright, který se do úkolu pustil nejintenzivněji. Sám si napsal libreto a v únoru 2008 dokončil klavírní partituru a začal pracovat na orchestraci.\n\nVzájemné vztahy mezi MET a Wainwrightem však přestaly odpovídat představám: MET trvala na libretu v angličtině, zatímco Wainwright vyhotovil libreto francouzsky, na druhé straně navrhovaný termín uvedení opery, totiž rok 2014, se jevil skladateli příliš vzdálený. Zakázka tedy byla v srpnu 2008 vzájemnou dohodou zrušena. Vzápětí ji převzalo konsorcium festivalů Manchester International Festival (Manchester), Melbourne Festival Melbourne) and Luminato Festival (Toronto ), v říjnu 2008 bylo stanoveno místo a doba uvedení opery (červenec 2009 v Manchesteru silami společnosti Opera North), jakož i tvůrčí tým, a v únoru 2009 byla partitura hotova. 10. července 2009 pak měla \"Prima Donna\" premiéru.\n\nPo prvních představeních v Manchesteru (10.–19. července 2009) následovala londýnská představení v Sadler's Wells Theatre (12.–17. dubna 2010); původní inscenace, se kterou by Wainwright nespokojen, byla nahrazena, novým režisérem se stal Tim Albery a dirigentem Robert Houssart. Severoamerická premiéra se konala 13. červma 2010 v Elgin Theatre v Torontu v rámci hudebního festivalu Luminato s touž inscenací a stále s Janis Kellyovou v hlavní roli.\n\nNásledovala čtyři představení v New Yorku (19.–25. února 2012) hrané společností New York City Opera v budově Brooklyn Academy of Music, režii měl opět Tim Albery, dirigoval Jayce Ogren a hlavní roli tentokrát zpívala Melody Mooreová.\n\nV březnu 2014 začal Wainwright sbírat pomocí crowdfundingu prostředky na pořízení studiové nahrávky opery, k čemuž skutečně došlo v roce 2015, kdy album vydala společnost Deutsche Grammophon.\n\nOdehrává se v pařížském bytě Réginy Saint Laurentové, nejproslulejší světové operní sopranistky, na Den Bastily (14. července) 1970.\nJe brzy ráno. Vstupuje služebná Marie a je překvapena, že nachází v pokoji svou paní, kdysi slavnou pěvkyni Régine Saint Laurentovou, vzhůru a neustrojenou. Régine svou služebnou – jež je u ní zaměstnána teprve tři týdny – požádá, aby jí přinesla kávu a pohovořila s ní. Pěvkyně nemohla celou noc spát (árie \"J'ai rêvé toute la nuit\"). Vyptává se Marie na její život a ta vypráví o svém manželovi, který je nezaměstnaný a chytil se alkoholu a agresivního chování (monolog \"J'ai épousé l'homme de ma vie\"). Régine brzy obrátí hovor na své starosti. Po šesti letech v ústraní se právě chystá obnovit svou kariéru návratem ve své nejslavnější a osudové roli Eleonory Akvitánské. Tato opera byla napsána pro ni a premiéra byla jejím největším triumfem, ale při první repríze ztratila hlas v nejvypjatějším momentu velkého milostného duetu a od té doby nezpívala na veřejnosti. Její comeback byl široce rozhlášen v tisku a je napjatě očekáván (monolog \"Aliénor, quelle femme merveilleuse\"). Regine se přesvědčuje, že návrat zvládne, a Marie jí dodává odvahy.\nPřichází Réginin komorní Philippe se svým pomocníkem Françoisem. je rozzloben, že Régine není připravena, protože má přijít novinář, aby s ní udělal interview. Marie je šokovánam jak hrubě Philippe mluví s její a svou paní, ale Philippe obě ženy posílá připravit se na návštěvu. Je ve službách Madame už deset let a vypráví Françoisovi o tom, jak byla Régine před ztrátou hlasu královnou Paříže, ale nucené ústraní znamenalo značné snížení jejich životní úrovně včetně rozprodání cenností. Nyní však začínají oba znovu a tentokrát už žádnou chybu neudělají (monolog \"À l'époque, François, avant la perte de sa voix\"). Mezitím Philippe připravil místnost a uvádí do ní mladého žurnalistu jménem André Letourneur.\n\nRégine vchází v oděvu primadony a interview začíná. André se představuje jako její obdivovatel od doby, kdy studoval na konzervatoři zpěv. Ale stáčí řeč nepřímo hned na Réginin věk a na \"Eleonoru Akvitánskou\", což jsou pro Régine citlivá témata (duet \"Madame Saint Laurent, depuis combien de temps\"). Marie má pocit, že Madame je velmi bledá a že by měli zasáhnout, ale Philippe jí hněvivě přikazuje, aby se do toho nemíchala. André a Régine mezitím hovoří o premiéře \"Eleonory\", z níž byla vydána nahrávka, která na Andrého hluboce zapůsobila (arioso \"La première fois que je l'ai entendu\"). Protože André zná nazpaměť hlavní mužskou roli krále Jindřicha a přinesl s sebou noty, zasedá Régine ke klavíru a začíná hrát úryvky z opery. Nejprve zkouší André Jindřichovu árii (\"Abandonne, pose ta couronne juste pour un instant\"), poté začnou spolu zpívat osudový duet (\"Dans ce jardin fleuri resplendissant\"). Ale na stejném místě jako před šesti lety selže Régine hlas a zpěvačka klesne vysílena na pohovku. Philippe a Marie se ji snaží křísit, zatímco André je pobaven a fascinován zároveň (kvartet \"Oh, ma douleur!\"). Philippe posílá novináře pryč, ale smluví s ním pokračování rozhovoru večer o osmé hodině. Vyprovodí ho ke dveřím, ale André s po chvíli vrací pro zapomenutou partituru. Réginie k pohlednému mladíkovi toužebně vzhlédne a André k ní přistoupí a políbí ji. Marie je při tom náhodou zahlédne, ale tiše se vytratí.\n\nJe podvečer. Marie poklízí a zpívá si píseň o rodné Pikardii, kde se s láskou nežertuje (píseň \"Dans mon pays de Picardie\"). Snaží se Philippovi vysvětlit, že by novinář už neměl přijít, že Madame podlehla jeho kouzlu a to povede jen k neštěstí, ale Philippe ji odbývá.\n\nRégie zatím cvičí svůj hlas na vokalízách. Nebezpečný tón z dueta dokáže bez potíží zazpívat samostatně, ale když se pokouší zazpívat celou frázi, hlas se jí na tom místě vždy zlomí. Vzpomíná na své mládí, kdy se jako konzervatoristka nezalekla žádné role, žádné obtížnosti, ale teď jako by ji hudba opustila (árie \"Quand j'étais jeune étudiante au conservatoire\"). Rozhodne se, že si pustí nahrávku z premiéry \"Eleonory\" – dosud ji nikdy neslyšela, přestože se tato deska stala nesmírně slavnou.\n\nScéna se mění: na jevišti se objeví o šest let mladší Régine a její divadelní partner (představuje ho André) v historických kostýmech a celý duet z opery \"Eleonora Akvitánská\" se odehraje bez chyby včetně inkriminovaného duetu (\"Dans ce jardin fleuri resplendissant\").\n\nSkutečná Régine je nahrávkou zdrcena. Dlouho přemýšlí (instrumentální mezihra „Meditace“) a pak se rozhodne: všechny smlouvy je třeba zrušit, již nikdy nebude Eleonoru zpívat. Philippe se ji snaží přesvědčit k opaku, pak se ale rozzuří. Celou dobu jí sloužil a staral se, aby se mohla vrátit ke zpěvu, a teď se má podřídit jejímu hloupému rozmaru? Rozhoduje se ji opustit a metá Régine do tváře výčitky a urážky (monolog \"Toutes ces années passées à ton service\"). Na odchodu vpouští dovnitř Andrého.\n\nAndré se přišel jen omluvit – prý zapomněl, že slíbil dnešní večer své snoubence Sophii, kterou Régine ukazuje. Régine se cítí ponížena, Marie s ní soucítí a hněvá se na Andrého. Novinář se s pěvkyní loučí a prosí ji ještě, aby mu podepsala gramofonovou desku s \"Eleonorou\". Régine ji podepíše a podává zpět se senzační zprávou pro tisk: oznamuje Andrému konec své kariéry a tento podpis je její poslední akt jako umělkyně (árie \"Prenez-le donc, gardez-le bien\"). Ale pak se rozmyslí: ne André, tuto čest si zaslouží marie. To jí dává Régine svůj vlastní exemplář nahrávky s posledním podpisem.\n\nPak oba posílá pryč. Z balkónu poté sleduje ohňostroj ke 14. červenci: je to pro ni symbol života, kterého je třeba užívat co nejvíce po tu krátkou dobu, kterou trvá (árie \"Les feux d'artifice t'appellent\").\n\n\n"}
{"id": "1145674", "url": "https://cs.wikipedia.org/wiki?curid=1145674", "title": "Kostel Narození svatého Jana Křtitele (Klapý)", "text": "Kostel Narození svatého Jana Křtitele (Klapý)\n\nKostel Narození svatého Jana Křtitele v Klapým je původně gotickou sakrální stavbou ze 14. století. Kostel dominuje obci, která je rozložená podél silnice II/237 mezi Libochovicemi a Třebenicemi. Okolí dosud nese stopy tří velkých sesuvů půdy z nedalekého kopce, na němž stojí hrad Hazmburk, které se odehrály 8. dubna 1898, 11. dubna 1900 a 22. června 1939. Kostel však přesto nese známky ne zcela stabilního podloží na svahu hradního kopce. Od roku 1964 je chráněn jako kulturní památka.\n\nKostel pochází 40. let ze 14. století. Některé jeho části, zejména vítězný oblouk a hlavní vstupní portál, bývají datovány dokonce do 40. let 13. století. Při husitském obléhání hradu Házmburk byl zřejmě poškozen a musel projít velkou obnovou před rokem 1493, kdy došlo také ke změně jeho zasvěcení (patrocinium) a byl znovu vysvěcen. Další velkou opravou prošel v roce 1779, kdy byl částečně barokně upraven, což přineslo částečné setření jeho gotického vzhledu, zejména zrušením okenních kružeb. Počátkem 40. let 19. století byla do osy západního průčelí postavena novogotická hranolová věž, která bylo v roce 1842 osazená hodinovým strojem. V období po skončení II. světové války a komunistické totality došlo postupnému chátrání kostela. Je následky odstranila velká oprava roku 2000, při které byl obnoven i výše zmíněný hodinový stroj. Kostel přesto nese známky ne zcela stabilního podloží na svahu hradního kopce.\n\nJedná se o gotický, orientovaný, jednolodní, obdélný kostel s polygonálním presbytářem s nižší pravoúhlou sakristií v ose a s hranolovou pseudogotickou věží v průčelí. Boční stěny lodi jsou s hladkými hrotitými okny a průběžnou podokenní římsou. V jižní fasádě je gotický hrotitý profilovaný portál. Presbytář má hladká hrotitá okna a opěráky.\n\nPresbytář je sklenut jedním polem křížové žebrové klenby a parsčitě v závěru na kuželovité profilované konzoly. V severní stěně je pozdně gotický výklenkový sanktuář v kamenném rámci s křížovou kytkou a kraby. Vedle sanktuáře je kamenná polopostava Krista s kalichem, do něhož prýští krev. Triumfální oblouk je hrotitý. Loď, předsíň a sakristie mají plochý strop. Kruchta je opatřena dřevěnou poprsnic na dvou vysokých sloupech.\n\nHlavní oltář je rokokový, bez obrazu, se sochami sv. Václava a sv. Ludmily z roku 1761 od slánského sochaře \"Arnošta Linka\". V kostele jsou dva pseudoslohové oltáře s barokními obrazy Panny Marie a sv. Anny. Křtitelnice je klasicistní, zpovědnice je secesní V lodi se nacházejí čtyři sešlapané náhrobníky.\n\nV obci Klapý se nacházejí dva kamenné barokní sloupky s křížem. Při sesuvech půdy se Boží muka severně od kostela podstavcem ocitly hluboko pod terénem. Bývalá fara (prodaná soukromému majiteli v období 2005–2006) stojí ve stráni nad kostelem.\n\n\n"}
{"id": "1145675", "url": "https://cs.wikipedia.org/wiki?curid=1145675", "title": "Slídil (film)", "text": "Slídil (film)\n\nSlídil (v anglickém originále Nightcrawler) je temné americké filmové drama z roku 2014. Jde o režijní prvotinu scenáristy Dana Gilroye podle vlastního scénáře, jemuž předcházela spolupráce s bratrem Tonym na scénáři k filmu \"Bourneův odkaz\". Tony se ostatně podílel i na \"Slídilovi\", a to produkčně. Role režisérky nočních zpráv se ujala autorova choť Rene Russo.\n\nJake Gyllenhaal zde hraje ústřední postavu sociopatického „slídila“ – reportéra na vlastní noze Louise Blooma, který s kamerou loví noční tragické události a záběry prodává do televizního zpravodajství. Snímek od 17. října 2014 uvedla do amerických kin společnost Open Road Films, do českých pak od 29. ledna následujícího roku Hollywood Classic Entertainment.\n\nV průběhu prvního víkendu vydělal film v USA 10,9 milionů dolarů, což mu těsně vyneslo první příčku – i přesto, že byl označen jako mládeži nepřístupný (R), což omezovalo jeho potenciální publikum. Následující víkend už se však propadl na 6. místo, když ho vytlačily mimo jiné dvě silné premiéry: animák \"Velká šestka\" a sci-fi \"Interstellar\".\n\nStanislav Dvořák 23. ledna 2015 na serveru \"Novinky.cz\" hodnotil snímek celkově na 80 %: „Hlavní postava slídila v mrazivě autentickém podání Jakea Gyllenhaala je odporná i zajímavá zároveň. <nowiki>[…]</nowiki> Scénář Dana Gilroye pomalu a věrohodně vykresluje portrét nebezpečného úchyla, ze kterého se vám může dělat poněkud zle, ale nemůžete se od příběhu odtrhnout. <nowiki>[…]</nowiki> Velmi chytře udělaný a znepokojující film.“\n\nFrantišek Fuka na svém webu FFFilm.name 24. ledna 2015 zhodnotil film 60 procenty: „ Jde o režijní debut Dana Gilroye, zkušeného scenáristy. Tudíž mě poněkud překvapilo, že jeho režie je atmosférická a není jí skoro co vytknout, zatímco scénář by si zasloužil ještě řádně dopilovat! <nowiki>[…]</nowiki> Gyllenhaal film koprodukoval, takže si dává na svém hereckém výkonu záležet a velmi se snaží. Ale jeho postava není dostatečně dobře napsaná na to, abychom si k ní našli nějaký hlubší vztah (jakýkoliv).“\n\nFilmová kritička Mirka Spáčilová 30. ledna 2015 na \"iDnes.cz\" udělila filmu 70% hodnocení: „Do značné míry fascinující, i když místy až příliš důkladně popisný. Vedle příběhu strhává ústřední postava, \"Talentovaný pan Ripley\" moderní doby, zákeřný zoufalec s nezměrnou ctižádostí, zlodějíček papouškující moudrosti z internetových rychlokurzů. <nowiki>[…]</nowiki> Slídil je film neradostný, spíš morbidní, ale originální; nekáže ani nezměkčuje morálním vítězstvím.“\n\nRedakce časopisu \"Cinepur\" přisoudila snímku 2,3 hvězdičky, jeho čtenáři jej hodnotili lepšími 2,8 body. Antonín Tesař v dubnovém čísle vyzdvihl formální prvky (natáčení v předměstských oblastech Los Angeles, střídání kinofilmových a digitálních kamer či použití objektivů prohlubujících prostor), ale kritizoval nedostatečně propracovanou psychologii postav, které jako by neměly soukromý život. „\"Slídil\" se tak stává svůdným, ale zároveň odcizujícím zážitkem, jako kdyby nám na působivé projížďce nočním městem dělal společnost protivně vlezlý, ale při tom dokonale anonymní průvodce.“\n\n\"Slídil\" byl nominován na Oscara za nejlepší původní scénář. A Jake Gyllenhaal získal nominaci na Zlatý glóbus za nejlepší mužský herecký výkon v dramatu, stejně jako na cenu Screen Actors Guild Award pro nejlepšího herce. Oba, tedy jak Dan Gilroy za původní scénář, tak i Jake Gyllenhaal za mužskou hlavní roli, byli nominováni na ceny BAFTA; přibyla k nim ještě Rene Russo za ženskou vedlejší roli a třetí z filmařských bratrů John Gilroy za střih.\n\n"}
{"id": "1145676", "url": "https://cs.wikipedia.org/wiki?curid=1145676", "title": "Alexander Szabó", "text": "Alexander Szabó\n\nAlexander \"Sándor\" Szabó, (* 4. ledna 1906 v Košicích, Rakousko-Uhersko – 16. října 1966 v Los Angeles, Spojené státy) byl slovenský zápasník – klasik maďarského původu. V roce 1927 získal pro Československo první titul mistra Evropy v zápase. V roce 1928 se však nekvalifikoval na olympijské hry v Amsterdamu. Od roku 1929 žil v Spojených státech, kde se živil zápasením profesionálně. Byl znám pod přezdívkou Adonis. V roce 1938 získal americké občanství.\n\nPrvní zápasnické chvaty ho naučil známý košický zápasník Kálmán Kaukes, který ho přivedl do zápasnického oddílu Snaha Košice. Potom co se vyučil řezníkem začal objíždět zápasnické turnaje po Československu a Maďarsku.\n\nV roce 1924 se připravoval v Budapešti v klubu MAC, ale již po roce se vrátil do rodných Košic. V roce 1925 se stal poprvé mistrem republiky jako člen klubu KAC Košice. V roce 1926 startoval poprvé na mistrovstvý Evropy a vybojoval pěkné třetí místo. Tento úspěch mu zajistil následnou působnost v Praze, kde si při tréninku odkrucoval vojenskou službu. V roce 1927 odjížděl na mistrovství Evropy s naraženými žebry, ale zranění dokázal překonat a vybojoval první titul mistra Evropy pro Československo.\n\nV roce 1928 měl startovat na olympijských hrách v Amsterdamu, jenže tehdejší sportovní vedení se rozhodlo uspořádat nominační turnaj. Jeho největší rival o účast v Amsterdamu Oldřich Pštros pojal přípravu na nominační turnaj svědomitěji, získal si na svojí stranu rozhodčí a připravil mistra Evropy o účast na olympijských hrách. Po tomto neúspěchu si odjel spravit náladu na turnaje do Skandinávie. Od roku 1929 žil v Budapešti. V témže roce dostal od jednoho amerického novináře nabídku věnovat se zápasu profesionálně a nezaváhal.\n\nV roce 1929 připlul parníkem z Hamburku do New Yorku a zahájil svojí dlouholetou profesionální kariéru. V prvních letech žil nedaleko New Yorku, kde zápasil v Madison Square Garden, dále ve Philadelphii v Kanadě a dalších městech poblíž New Yorku.\n\nV roce 1934 se oženil s Lilian Kiefferovou a v roce 1935 se s manželkou přesunul na západní pobřeží Spojených států. Usadil se v Santa Monice a stal se známým pod přezdívkou Adonis. Několikrát získal mistrovský pás organizace NWU (National Wrestling Alliance). Ke konci své profesionální kariéry působil v Japonsku.\n\nBěhem své kariéry si přišel ročně až na 50.000$ (dnes zhruba 500.000$). V roce 1956 během maďarského povstání pomohl řadě lidí k emigraci do Spojených států. Žil spokojený život v Santa Monice až do své smrti na infarkt v roce 1966. V roce 2013 byl uveden do síně slávy Wrestling Observer Newsletter.\n\n"}
{"id": "1145677", "url": "https://cs.wikipedia.org/wiki?curid=1145677", "title": "Muľa", "text": "Muľa\n\nMuľa je obec na Slovensku v okrese Veľký Krtíš. Geograficky leží v Ipeľské kotlině. První písemná zmínka pochází z roku 1321 pod názvem Raros. Dnešní název pochází z roku 1948. Žije zde  obyvatel.\n\nObec se může pyšnit prvním prvním římskokatolickým kostelem ze železobetonu na území Slovenska. Postaven byl roku 1910 ve stylu uherské secese. Zasvěcený je sv. Alžbětě Uherské (Durynské).\n\n"}
{"id": "1145678", "url": "https://cs.wikipedia.org/wiki?curid=1145678", "title": "Posuvný registr s lineární zpětnou vazbou", "text": "Posuvný registr s lineární zpětnou vazbou\n\nPosuvný registr s lineární zpětnou vazbou (, zkratkou LFSR) je posuvný registr, jehož výstup je lineárně závislý na jeho předchozích výstupech a stavu.\n\nPosuvné registry s lineární zpětnou vazbou jsou oblíbené jako generátory pseudonáhodných čísel a také v kryptografii jako součásti proudových šifer. Jejich výstup je kromě zpětnovazební funkce závislý také na jejich počátečním stavu, který se v případě použití jako generátorů pseudonáhodných čísel nazývá semínko (v případě šifrového použití je odvozený z klíče).\n\nPosuvné registry s lineární zpětnou vazbou je možné implementovat hardwareově i softwareově. Nejběžnější je registr složený z jednotlivých bitů, tedy lineární funkce je počítána nad dvouprvkovým tělesem, kde operace sčítání odpovídá exkluzivnímu součtu.\n"}
{"id": "1145681", "url": "https://cs.wikipedia.org/wiki?curid=1145681", "title": "Petr Miloslav Veselský", "text": "Petr Miloslav Veselský\n\nPetr Miloslav Veselský (1. července 1810 Nový Knín – 9. července 1889 Kutná Hora) byl český dějepisec, archivář a spisovatel. Jakožto první archivář uspořádal archiv v Kutné Hoře.\nPetr Miloslav Veselský se narodil jako první z dvanácti dětí do rodiny krejčího (později venkovského kupce) a ženy v domácnosti. V letech 1821 až 1824 studoval hlavní piaristické škole v Praze, kde se vzdělal v oblasti hudby a naučil se také hrát na několik hudebních nástrojů.\n\nRoku 1824 byl donucen k návratu ze studií z důvodu nečekaného úmrtí otce. V této době začal vypomáhat místnímu učiteli s výukou mladších žáků. V letech 1926 a 1927 absolvoval v Praze učitelskou přípravku. Nejprve působil jako podučitel v Ledči nad Sázavou, v třicátých letech přešel na ústav hluchoněmých do Prahy, kde vyučoval český jazyk. Ve svém oboru se stal velice uznávanou osobou, dokonce mu bylo nabídnuto pracovat ve Filadelfii či Uhrách.\n\nV roce 1841 odešel Veselský do Kutné Hory. Tam se stal, na přímluvu J. K. Tyla, ředitelem kúru. V Kutné Hoře se začal se stal také povídkářem, redaktorem almanachů a místních časopisů, příležitostným hudebníkem a ředitelem různých divadelních a zpěváckých spolků. Psal do mnoha tehdejších časopisů, jako byly Krameriovo Večerní vyražení, Květy (pod pseudonymem Novoknínský) nebo Včela (pod pseudonymem Sekytský). Mezi jeho přátele patřilo mnoho význačných literátů. Například šlo o Jana Karla Škodu, Karla Havlíčka Borovského (hlavně během jeho kutnohorského pobytu) nebo Josefa Kajetána Tyla.\n\nV Kutné Hoře se seznámil s Josefem Jaromírem Štětkou, pozdějším kutnohorským starostou. Štětkovi pomohl se založením kutnohorského ochotnického divadla nebo městské knihovny. Pro ochotníky překládal divadelní hry (např. Manžel mé manželky, veselohra „Zahanbená žárlivost“ či činohra „Účetní rada a jeho dcery“) a obstarával hudební doprovod. V roce 1846 založil první kutnohorský mužský pěvecký sbor.\n\nVzhledem ke své orientaci na historická témata byl jmenován roku 1845 městským archivářem. Za úkol měl uspořádat a zpracovat historické písemnosti města. Archiválie pečlivě studoval a jeho poznatky získané z nich se staly podkladem pro některá jeho pozdější historická díla.\n\nMezi jeho nejvýznamnější díla patří:\n\n\n"}
{"id": "1145685", "url": "https://cs.wikipedia.org/wiki?curid=1145685", "title": "Fotbal Jevišovice", "text": "Fotbal Jevišovice\n\nFotbal Jevišovice je český fotbalový klub, který sídlí v Jevišovicích na Znojemsku v Jihomoravském kraji. Založen byl roku 1939. Od sezony 2013/14 hrál Přebor Jihomoravského kraje, v ročníku 2015/16 však sestoupil a přihlásil se o dvě soutěže níže do I. B třídy Jihomoravského kraje (7. nejvyšší soutěž).\n\nNejvětším úspěchem oddílu je účast v nejvyšší krajské soutěži v ročnících 2013/14, 2014/15 a 2015/16.\n\nZdroj: \n\n\nV počátcích jevišovické kopané se tato v okolí hrála organizovaně jen ve Znojmě a Únanově. Od roku 1941 se několik let hrálo mezi mužstvy Jevišovic, Mikulovic, Višňového a Horních Dunajovic o „Truhlářův pohár“. Aktivita jevišovických fotbalistů nezůstala utajena a tak se oddíl kopané musel přihlásit do BZMŽF (Bradova Západomoravská župa footballová). Prvním a dlouholetým kapitánem byl ing. Karel Kapinus. Až do konce 20. století se mužstvo pohybovalo výhradně na okresní úrovni, vítězstvím v Okresním přeboru Znojemska v sezoně 1999/00 se poprvé ve své historii probojovalo do župních (krajských) soutěží. Po okamžitém vítězství v I. B třídě – sk. C (2000/01) přišlo 12 sezon v I. A třídě – sk. A, vítězstvím v sezoně 2012/13 klub zaznamenal historický postup do nejvyšší jihomoravské soutěže. Od sezony 2016/17 je poprvé po 15 letech účastníkem I. B třídy.\n\nV sezoně 2013/14 proměnil brankář jevišovického A-mužstva Tomáš Šebela 7 pokutových kopů, čímž byl po Michaelu Kráčmanovi s osmi brankami a spolu s dalšími sedmigólovými střelci Michalem Bendou a Liborem Rožnovským druhým nejlepším střelcem mužstva v jihomoravském krajském přeboru. Od podzimu 2014 hostuje v divizních Tasovicích.\n\nPrvní sokolské hřiště bylo vybudováno v Jevišovicích v letech 1924–1925, nacházelo se v místech dnešního starého hřiště na Znojemské ulici a mělo rozměr 50×25 metrů. Vedení Sokola zakázalo na tomto hřišti hrát fotbal. Velkým iniciátorem a propagátorem kopané byl Ladislav Audy, který chtěl později postavit hřiště \"„u Zádušky“\" na katastru obce Černín, s vedením obce se však nedohodl. První fotbalové hřiště o rozměrech 90×36 metrů vzniklo za druhé světové války ze sokolského cvičiště, což souviselo se zákazem Sokola za Protektorátu Čechy a Morava.\n\nSoučástí současného sportovního areálu jsou dva kurty na plážový volejbal, víceúčelové hřiště s umělým povrchem na tenis, nohejbal, volejbal, fotbal, florbal, basketbal a posilovna. Největší část sportovního areálu tvoří fotbalové hřiště s umělou trávou III. generace, osvětlením a kompletním zázemím. Celý sportovní areál (včetně WC) je bezbariérový, v areálu je i volně přístupné Wi-Fi připojení. Fotbalové hřiště má rozměry 100×55 metrů.\n\n\nZdroj: \n\n\n\nZdroj: \n\nPoznámky:\n\nFotbal Jevišovice „B“ je rezervním mužstvem Jevišovic, které se pohybuje v okresních soutěžích. V sezoně 2018/19 hrál Okresní přebor Znojemska (8. nejvyšší soutěž), ihned ovšem sestoupil.\n\n\nZdroj: \n\n\n\nZdroj: \n\n"}
{"id": "1145686", "url": "https://cs.wikipedia.org/wiki?curid=1145686", "title": "Křížová cesta (Potůčník)", "text": "Křížová cesta (Potůčník)\n\nKřížová cesta v Potůčníku u Hanušovic na Šumpersku se nachází 1 kilometr severovýchodně od obce v lese a vede k poutnímu místu u studánky.\n\nKřížovou cestu tvoří čtrnáct dřevěných sloupků zhotovených ze železničních pražců. Na jejich vrcholech jsou přichyceny černobílé reprodukce pašijových obrázků ve slídových kancelářských složkách, připevněných rýsováčky. Nad obrázky je uchycen papírový bílý kříž. Cesta končí u Kalvárie - dřevěného kříže na skále s Ukřižovaným Kristem, malovaným na plechu.\n\nPoblíž Kalvárie se nachází poutní místo s dřevěnou kaplí Svaté Anny a se studánkou s takzvanou Svatou vodou. Poutní místo je zde historicky doloženo již v 17. století. Původně zde byly jen obrázky na stromech, od 30. let 20. století tu stávala malá dřevěná kaple. Ta po odsunu německého obyvatelstva po 2. světové válce chátrala a byla v 60. letech 20. století stržena.\n\nRoku 1991 byla nákladem potomků bývalých obyvatel obce postavena kaple nová, podobná té původní. Obnovena byla i tradice každoročních náboženských procesí ke kapličce. U kaple bylo zřízeno odpočinkové místo s několika zastřešenými stoly s lavicemi. Sama kaple je vyzdobena svatými obrázky a je opatřena menším zvonem, na který smí každý poutník zazvonit.\n\n"}
{"id": "1145687", "url": "https://cs.wikipedia.org/wiki?curid=1145687", "title": "Seznam říšských území odstoupených po míru v Lunéville", "text": "Seznam říšských území odstoupených po míru v Lunéville\n\nTento článek zachycuje seznam území, která musely Svatá říše římská či její sousedé odstoupit Francii nebo jejím spojencům následkem podpisu mírové smlouvy v Lunéville.\n\nHvězdička* znamená, že vladař příslušného území ztratil veškerá svá suverénní (říšsky bezprostřední) území. V seznamu jsou uvedeny i oblasti, které byly říši odcizeny až po podpisu míru (panství Tarasp), ale přesto jako přímý důsledek mírové smlouvy. Místní názvy jsou v seznamu psány podle dobového pravopisu. Pokud se tento liší od současného, pak s elektronickým odkazem v současném oficiálním tvaru, platným v dané zemi.\n\n\n\n\n\n\n\n\n\n\n\nV případě běžných feudálních panství přišli jejich vlastníci obvykle jen o poddanské dávky a soudní či správní vrchnostenské pravomoci, držba dominikálních pozemků bývala obvykle zachována.\n\n\n\n"}
{"id": "1145690", "url": "https://cs.wikipedia.org/wiki?curid=1145690", "title": "Americký bobtail", "text": "Americký bobtail\n\nAmerický bobtail je neobvyklé kočičí plemeno vyšlechtěné z kočky domácí v 60. letech 20. století v USA. Je pozoruhodné hlavně díky svému krátkému ocasu. Plemeno je uznáno organizací TICA (The International Cat Association).\n\nHistorie tohoto plemene není příliš dlouhá, ale zároveň je i tajemná. Není jisté, jaké kočičí plemeno je předkem amerického bobtaila, ale pravděpodobně se jedná o nečistokrevné mourované kočky se zkráceným ocasem z Arizony. Navzdory podobným rysům není americký bobtail příbuzný japonskému bobtailovi, už proto, že gen způsobující zkrácený ocas je u amerického bobtaila dominantní, zatímco u japonského bobtaila je recesivní.\n\nV roce 1989 bylo plemeno uznáno TICA a později i dalšími organizacemi, jako jsou CFA (Cat Fanciers Association) a ACFA (American Cat Fanciers Association).\n\nAmerický bobtail je velmi robustní plemeno kočky, zároveň je také jedno z těch větších. Dokáže se ale i mrštně a hbitě pohybovat. Má obdélníkový rámec. Jeho vývoj trvá o něco déle a většinou roste až do dvou let. Má středně dlouhou, hustou srst, která je na dotek hladká. Povolená jsou jakákoliv zbarvení očí i srst, avšak nejčastěji uvidíme mourovaté jedince. Uši středně velké, vztyčené a vždy natočené vpřed. Tělo je středně dlouhé, spíše podsadité. Ocas krátký, většinou nesený v rovině hřbetní linie.\n\nTyto kočky mají milou a hravou povahu. Dokáží trávit dlouhé hodiny hraním, ale na pohyb náročné nejsou. Oproti jiným kočičím plemenům jsou majiteli velmi oddané a rády s ním tráví čas v pohodlí domova. Jsou bystré a inteligentní, nedělá jim problém zvládat základní cviky. Díky své povaze se jim přezdívá i kočičí zlatý retrívr. Americký bobtail je plemeno úspěšně používané v psychoterapii.\n"}
{"id": "1145694", "url": "https://cs.wikipedia.org/wiki?curid=1145694", "title": "Slovinská fotbalová reprezentace do 21 let", "text": "Slovinská fotbalová reprezentace do 21 let\n\nSlovinská fotbalová reprezentace do 21 let (slovinsky \"Slovenska nogometna reprezentanca do 21 let\") je slovinská mládežnická fotbalová reprezentace složená z hráčů do 21 let, která spadá pod Slovinský fotbalový svaz (Nogometna zveza Slovenije – NZS). Reprezentuje Slovinsko v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i poněkud starší.\n\nPředchůdkyní byla do roku 1992 jugoslávská fotbalová reprezentace do 21 let.\n\nSlovinská jedenadvacítka se ve své historii zatím nepředstavila na závěrečném turnaji Mistrovství Evropy hráčů do 21 let.\n\nZdroj:\n\nLegenda:\nZáp: odehrané zápasy, V: výhry, R: remízy, P: prohry, VG: vstřelené góly, OG: obdržené góly, červený rámeček znamená automatickou kvalifikaci (jakožto pořadatel)\n\n"}
{"id": "1145696", "url": "https://cs.wikipedia.org/wiki?curid=1145696", "title": "Ján Bajus", "text": "Ján Bajus\n\nJán Bajus (10. února 1916, Tarnov, Rakousko-Uhersko – 26. října 1944, Banská Bystrica) byl četník, protifašistický bojovník.\n\nBajus byl účastníkem protifašistického odboje. Po vypuknutí Slovenského národního povstání byl přidělen k Velitelství 1. čs. armády na Slovensku v Turci jako motospojka, později vykonával funkci strážní služby. Během služby v Banské Bystrici byl zastřelen fašisty dne 26. října 1944. Po skončení války byl vyznamenán řádem SNP I. třídy, dále Československým válečným křížem 1939; a in memoriam povýšen do hodnosti praporčíka.\n"}
{"id": "1145697", "url": "https://cs.wikipedia.org/wiki?curid=1145697", "title": "Ján Rašo", "text": "Ján Rašo\n\nJán Rašo (22. června 1913, Budmerice – 26. září 1944, Tri Studničky) byl příslušník finanční stráže, kapitán in memoriam, účastník Slovenského národního povstání, aktivní lyžař a protifašistický bojovník.\n\nRoku 1933 byl přijat do dobrovolné vojenské služby, kde působil do 1. února 1937, kdy vstoupil do sboru československé pohraniční Finanční stráže. Během Slovenského národního povstání pomohl ve Vysokých Tatrách vybudovat odbojovou skupinu z příslušníků četnictva a pohraniční finanční stráže. Dne 20. září 1944 se tato skupina přidala k partyzánskému oddílu Vysoké Tatry. \n\nJán Rašo padl dne 26. září 1944 v boji s německými vojáky na „Třech studánkách“. Pochován je na Štrbském Plese spolu se Štefanem Morávkou. V roce 1946 byl povýšen do hodnosti kapitána a inspektora 1. třídy finanční stráže a vyznamenán Řádem SNP 1. třídy, in memoriam. Jeho jméno nesla chata u Tří studánek ve Vysokých Tatrách, která v roce 1998 vyhořela. Pamětní tabule s jeho jménem je umístěna v sektoru G15, na symbolickém hřbitově u Popradského plesa.\n\n\n"}
{"id": "1145698", "url": "https://cs.wikipedia.org/wiki?curid=1145698", "title": "Psohlavec (časopis)", "text": "Psohlavec (časopis)\n\nPsohlavec byl český spolkový časopis pro mládež. Byl to první skautský časopis, který začal vydávat Jan Hořejší počátkem roku 1914 pro Skautský odbor Psohlavci, který fungoval pod ženským humanitárním spolkem Záchrana. Rozmnožován byl hektograficky.\n\nJeho hlavním cílem bylo předávat aktuální informace spolkové mládeži i veřejnosti, vzdělávat ji a sloužit k osvětě. Ve všech ročnících bylo z finančních důvodů vydáno jen několik čísel. V roce 1914 se podařilo Janu Hořejšímu vydat v dubnu první číslo obsahující články členů Psohlavců ze skautského života. Před začátkem první světové války bylo vydáno zářijové propagační číslo pro širokou veřejnost. Druhý ročník začali vydávat vůdci Pražské jednoty Psohlavců až počátkem roku 1918. Podařilo se vytisknout také šest čísel, která mapovala dění v celé Obci Psohlavců a obsahovala také překlady zahraničních článků. \n\nV roce 1919 časopis Psohlavec nahradil časopis Děti svobody, s podtitulem \"List věnovaný junácké výchově mládeže\", který vydával Bořivoj Müller a Miloš Seifert. Časopis měl profesionální úroveň a byl vytištěn tiskárnou \"Josef Šefl\" (dříve St. Šellenberg) v Berouně. Vyšlo však pouze 5 čísel, neboť Psohlavci poté nakrátko vstoupili do Svazu skautů a jejich oficiálním spolkovým časopisem se stal Junák.\n\nRoku 1920 bylo obnoveno vydávání časopisu Psohlavec náčelníkem Pražské Jednoty Karlem Bukovanským. Obsah jednotlivých časopisů se opět zabýval mapováním činnosti a vzdělávacím článkům pro mládež. Existence časopisu se uzavřela posledním ročníkem v roce 1922, který vydal Norbert Pokorný ml. Poté část Psohlavců opět vstoupila do Svazu skautů a ostatní pod vedením Miloše Seiferta založili Zálesáckou Ligu Československou - Československou Obec Junáckou Psohlavců a Horních Chlapců. Novým spolkovým časopisem se stal časopis Vatra. \n\n"}
{"id": "1145699", "url": "https://cs.wikipedia.org/wiki?curid=1145699", "title": "Křídelnice", "text": "Křídelnice\n\nKřídelnice (\"Pteris\") je rod kapradin z čeledi křídelnicovité. Jsou to drobné až dosti rozměrné kapradiny s jednoduše nebo vícenásobně zpeřenými listy a krátkými oddenky. Výtrusnice jsou umístěné podél listového okraje. Rod zahrnuje asi 300 druhů a je rozšířen po celém světě od tropů po teplé oblasti mírného pásu. V jižní Evropě rostou 3 druhy, mezi známější náleží křídelnice krétská. Některé druhy jsou pěstovány jako okrasné rostliny.\n\nKřídelnice jsou pozemní kapradiny s přímými nebo vystoupavými (výjimečně plazivými) oddenky. Oddenek je pokrytým hnědými, úzce kopinatými až čárkovitými, celokrajnými plevinami. Cévní svazky jsou typu solenostélé nebo diktyostélé. Listy jsou nahloučené, většinou jednoduše až 2x zpeřené, řidčeji znožené, 3x zpeřené nebo 2x vidličnatě dělené, tenké až papírovité, řidčeji trochu kožovité, většinou lysé. Dosahují délky od 10 cm do 3 metrů. Mnohé druhy mají poněkud dvoutvárné listy, fertilní listy jsou u nich užší než sterilní. Řapík je na svrchní straně hluboce žlábkovitý a obsahuje jediný cévní svazek ve tvaru V. Žilnatina je tvořena jednoduchými nebo vidličnatými žilkami, žilky jsou volné nebo tvoří úzké areoly podél středního žebra listu. Některé druhy (\"P. multifida\" aj.) mají pod pokožkou zvláštní buňky připomínající cévní svazky (falešné cévy). Výtrusnice jsou umístěny v nepřerušovaném cenosoru podél okraje listu, krytém podvinutým okrajem listu, tvořícím falešnou ostěrou. Spory jsou triletní nebo výjimečně monoletní, s hrubým až bradavčitým povrchem.\n\nRod křídelnice zahrnuje asi 250 až 300 druhů. Je rozšířen v tropech a subtropech celého světa, v některých oblastech světa zasahuje i do teplých oblastí mírného pásu. Některé druhy mají velmi rozsáhlý areál. Křídelnice krétská roste zdomácněle téměř po celém světě od tropů po teplé oblasti mírného pásu. V nepůvodních oblastech zdomácněly i četné jiné druhy křídelnic, např. v Severní Americe euroasijské druhy \"Pteris vittata\" a \"P. tripartita\".\n\nV jižní Evropě rostou celkem 3 druhy. Křídelnice krétská (\"Pteris cretica\") a křídelnice \"Pteris vitatta\" mají ve Středomoří rozsáhlejší areál a rostou i na jiných kontinentech. Druh \"Pteris incompleta\" se vyskytuje pouze v jihozápadním Španělsku, Makaronézii včetně Azorských ostrovů a Maroku.\n\n\nKřídelnice jsou pěstovány zejména ve sklenících botanických zahrad. Jako pokojové rostliny jsou poměrně náročné, zejména na vzdušnou vlhkost. Někeré druhy a kultivary mají atraktivní listy s bílým středním pruhem, např. \"Pteris argyraea\", \"P. cretica\" 'Albolineata' a \"P. ensiformis\" 'Victoriae'.\n\n"}
{"id": "1145705", "url": "https://cs.wikipedia.org/wiki?curid=1145705", "title": "Laksa", "text": "Laksa\n\nLaksa je ostrá polévka s chilli papričkami a rýžovými nudlemi, která je populární v Malajsii, Singapuru, Indonésii a jižním Thajsku. \n\nExistuje mnoho regionálních variant laksy a jednotlivé recepty se od sebe mohou značně lišit. Základní dělení může být podle toho, zda je v receptu použito kokosové mléko, či nikoliv. \n\nAsam Laksa je pod názvem Pulau Penang Laksa populární na ostrově Penang. Jedná se o variantu bez kokosového mléka, ve které se používá makrela a tamarind, díky kterému má polévka nakyslou chuť.\n\n"}
{"id": "1145707", "url": "https://cs.wikipedia.org/wiki?curid=1145707", "title": "KORWiN", "text": "KORWiN\n\nKORWiN (zkratka z polského , tj. „Koalice Obnovy Republiky Volnost a Naděje“) je polská pravicově-libertariánská politická strana hájící konzervativní hodnoty polského národa společně se silným důrazem na individuální volnost a původní myšlenky republikanismu, v rámci těchto svých idejí se staví negativně vůči demokraticko-socializujícím tendencím, vůči hospodářskému i společenskému etatismu a vůči imigraci z kulturně vzdálených zemí, tedy i vůči tzv. islamizaci Evropy a multikulturalismu, taktéž zastává přirozený pro národní postoj a podporuje koncept přímé demokracie.\n\nStrana KORWiN byla založena 22. ledna 2015 myslitelem a politikem Januszem Korwinem-Mikkem, který je za své názory ohledně individuální volnosti někdy označován jako sociální darwinista.\n\nPro svoji zarputilost v některých myšlenkách je KORWiN ze strany kritiků častována jako radikální, anarchokapitalistická či jako šovinistická.\n\nStrana je členem euroskeptické Evropy svobody a přímé demokracie a Aliance za přímou demokracii v Evropě předsedy Strany nezávislosti Spojeného království Nigela Farage, stejně tak jako švédská strana Švédští demokraté, litevský Pořádek a spravedlnost nebo například čeští Svobodní.\n"}
{"id": "1145708", "url": "https://cs.wikipedia.org/wiki?curid=1145708", "title": "Severomakedonská fotbalová reprezentace do 21 let", "text": "Severomakedonská fotbalová reprezentace do 21 let\n\nSeveromakedonská fotbalová reprezentace do 21 let (makedonsky \"Фудбалска репрезентација на Македонија до 21 година\") je severomakedonská mládežnická fotbalová reprezentace složená z hráčů do 21 let, která spadá pod Severomakedonskou fotbalovou federaci (Фудбалска федерација на Македонија – FFM). Reprezentuje Severní Makedonii v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i poněkud starší.\n\nPředchůdcem byla jugoslávská fotbalová reprezentace do 21 let.\n\nSeveromakedonská jedenadvacítka se ve své historii jedenkrát probojovala na závěrečný turnaj Mistrovství Evropy hráčů do 21 let, a to na evropský šampionát v roce 2017 v Polsku.\n\nZdroj:\n\nLegenda:\nZáp: odehrané zápasy, V: výhry, R: remízy, P: prohry, VG: vstřelené góly, OG: obdržené góly, červený rámeček znamená automatickou kvalifikaci (jakožto pořadatel)\n\n"}
{"id": "1145709", "url": "https://cs.wikipedia.org/wiki?curid=1145709", "title": "Vatra", "text": "Vatra\n\nVatra byl český spolkový časopis pro členy Ligy lesní moudrosti. Šlo o první woodcrafterský časopis, který začal vydávat Prof. Miloš Seifert počátkem roku 1922 pro Zálesáckou Ligu Československou - Československou Obec Junáckou Psohlavců a Horních Chlapců. Organizace v průběhu let měnila svůj název a také název spolkového časopisu.\n\nJeho hlavním cílem bylo předávat aktuální informace členům organizace i veřejnosti, vzdělávat ji a sloužit k osvětě. Miloš Seifert jako přírodovědec kladl v obsahu časopisu důraz nejen na ideu woodcraftu, ale také na ekologii. Časopis měl velmi profesionální úroveň a na jejím obsahu se podíleli významní čeští spisovatelé a pedagogové. V prvním ročníku vychází celkem 10 čísel, které časopis vyzvedly mezi nejlepší spolkové časopisy vůbec. Později se z finančních důvodů musí redakce uskromnit a vydává pouze 4-6 čísel ročně. Vatra vychází poměrně pravidelně do roku 1929, kdy dochází finance zcela. V roce 1934 vychází ještě jedno číslo Vatry jako ročenka a tím se etapa oficiálního vydávání tohoto woodcrafterského časopisu uzavírá.\n\nV sedmdesátých letech 20. století existuje woodcrafterské hnutí v Československu pouze ilegálně. Jedna z vůdčích osobností tzv. Klubů Lesní moudrosti byl Vladimír Oborský, který v té době vydává samizdatově několik čísel časopisu pod názvem Vatra. Dvě mimořádná čísla Vatry vydává samizdatově také Jan Šimsa u příležitosti 70. a 80. narozenin své matky Marie roz. Kohoutkové. Všechna čísla byla v té době rozmnožena cyklostylem.\n\n"}
{"id": "1145714", "url": "https://cs.wikipedia.org/wiki?curid=1145714", "title": "Posun času", "text": "Posun času\n\nPosunem času se může rozumět:\n\n"}
{"id": "1145715", "url": "https://cs.wikipedia.org/wiki?curid=1145715", "title": "Ladislav Kováč (odbojář)", "text": "Ladislav Kováč (odbojář)\n\nLadislav Kováč (14. ledna 1913, Banská Belá, Rakousko-Uhersko ₋ 1987, Trenčín, ČSSR), byl slovenský důstojník, protifašistický bojovník.\n\nKováč se narodil v Banské Belé jako druhorozený syn obecního lesníka. Jeho dědeček byl hlavním kapitánem města Banská Štiavnica. Kováč vystudoval gymnázium v Banské Štiavnici a později působil jako učitel; studoval také na Karlově univerzitě v Praze a na Vysoké vojenské škole v Moskvě. V roce 1941 narukoval do slovenské armády, získal důstojnickou hodnost a působil v Liptovském Mikuláši. Organizoval přechody tří Slovenských oddílů na sovětskou stranu. Od 10. srpna 1944 byl bojovníkem partyzánského oddílu Za slobodu Československa. Ještě v září téhož roku se stal jeho velitelem. S ním se také účastnil bojů o Lipovský Mikuláš. Za své zásluhy získal Kováč řadu ocenění. Po druhé světové válce působil jako profesionální voják na několika pozicích; například na ministerstvu obrany v Praze, v Karlových Varech jako velitel divize, nebo např. na východním vojenském okruhu v Trenčíně.\n\nČestný občan obce Závadka.\n"}
{"id": "1145719", "url": "https://cs.wikipedia.org/wiki?curid=1145719", "title": "If Stockholm Open 2015", "text": "If Stockholm Open 2015\n\nIf Stockholm Open 2015 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v aréně Kungliga tennishallen. Konal se mezi 20. až 25. říjnem 2015 ve švédské metropoli Stockholmu jako 47. ročník turnaje.\n\nTurnaj s celkovým rozpočtem 537 050 eur a prize money 537 050 eur patřil do kategorie ATP World Tour 250. Nejvýše nasazeným hráčem ve dvouhře, a obhájcem titulu, se stal pátý tenista světa Tomáš Berdych z České republiky, který dokázal turnaj opanovat. Deblovou soutěž vyhrál americký pár Nicholas Monroe a Jack Sock.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil jako tzv. šťsatný poražený:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1145728", "url": "https://cs.wikipedia.org/wiki?curid=1145728", "title": "Captain America (filmový seriál)", "text": "Captain America (filmový seriál)\n\nCaptain America je americký dobrodružný filmový seriál z roku 1944 režisérů Elmera Cliftona a Johna Englishe, vyrobený studiem Republic Pictures. Snímek vznikl na motivy komiksů o Captainu Amerikovi od tehdejšího vydavatelství Timely Comics. Jedná se o poslední superhrdinský seriál Republic Pictures a zároveň první a na více jak 30 let poslední hraný snímek o postavě vydavatelství Marvel. Černobílý filmový seriál, který byl rozdělen do patnácti částí, měl premiéru 5. února 1944, v titulní roli se představil Dick Purcell.\n\nSeriál byl v roce 1953 opětovně uveden do kin pod názvem \"Return of Captain America\".\n\nSuperhrdina Captain America, v civilním životě okresní návladní Grant Gardner, se snaží zvrátit plány záhadného maskovaného Scaraba (ve skutečnosti muzejního kurátora doktora Cyruse Maldora), jenž se snaží získat různá zařízení, které by mohl použít jako superzbraně.\n\n\n"}
{"id": "1145729", "url": "https://cs.wikipedia.org/wiki?curid=1145729", "title": "BGL Luxembourg Open 2015 – ženská dvouhra", "text": "BGL Luxembourg Open 2015 – ženská dvouhra\n\nDo soutěže ženské dvouhry na tenisovém turnaji BGL Luxembourg Open 2015 nastoupilo třicet dva hráček. Obhájkyní titulu byla německá tenistka Annika Becková, kterou v úvodním kole vyřadila krajanka Anna-Lena Friedsamová.\n\nVítězkou dvouhry se stala nenasazená Japonka Misaki Doiová, jež ve finále zdolala německou hráčku Monu Barthelovou po třísetovém průběhu 6–4, 6–7 a 6–0. V probíhající sezóně si připsala premiérové turnajové vítězství, které představovalo první singlový titul na okruhu WTA Tour.\n\n"}
{"id": "1145734", "url": "https://cs.wikipedia.org/wiki?curid=1145734", "title": "Kremlin Cup 2015 – ženská dvouhra", "text": "Kremlin Cup 2015 – ženská dvouhra\n\nDo soutěže ženské dvouhry na tenisovém turnaji Kremlin Cup 2015 nastoupilo dvacet osm hráček. Obhájkyní titulu byla ruská tenistka Anastasija Pavljučenkovová.\n\nVítězkou dvouhry se stala nenasazená ruská hráčka Světlana Kuzněcovová, jež ve finále hladce zdolala krajanku Anastasiji Pavljučenkovou po dvousetovém průběhu 6–2 a 6–1. V probíhající sezóně si připsala premiérové turnajové vítězství, které představovalo patnáctý singlový titul na okruhu WTA Tour.\n\nVyřazení Carly Suárezové Navarrové ve čtvrtfinále posunulo Šafářovou na Turnaj mistryň. Španělka potřebovala pro singapurskou účast postoupit do finále.\nČtyři nejvýše nasazené hráčky měly volný los do druhého kola.\n\n"}
{"id": "1145736", "url": "https://cs.wikipedia.org/wiki?curid=1145736", "title": "Marta Podhradská", "text": "Marta Podhradská\n\nMarta Podhradská (* 28. června 1949, Lehnice) je slovenská básnířka, překladatelka a politička.\n\nVzdělání získávala v Šamoríně a na filozofické fakultě Univerzity Komenského v Bratislavě. Pracovala v Univerzitní knihovně, ve vydavatelství Slovenský spisovateľ. Od roku 1994 byla pracovnicí členského ústředí Matice slovenské, v letech 1994–1998 poté zastávala post ředitelky tiskového odboru slovenského Ministerstva kultury a od roku 1998 byla poslankyní Národní rady Slovenské republiky (za stranu LS-HZDS). ĽS-HZDS opustila v létě 2002.\n\nKnižně debutovala v roce 1980 sbírkou básní \"Ďaleko na dosah\". Věnuje se zejména psaní poezie, ale také překládá z maďarské a německé literatury. Ve svých dílech prezentuje širokou škálu pocitů od dotyků, milostného citu a mateřství až po smutné obrazy minulosti Slovenska a přímočaré vyjádření občanských postojů, ale v její tvorbě se objevují také erotické a filozofické podtóny.\n\n"}
{"id": "1145737", "url": "https://cs.wikipedia.org/wiki?curid=1145737", "title": "Erste Bank Open 2015 – mužská dvouhra", "text": "Erste Bank Open 2015 – mužská dvouhra\n\nDo soutěže mužské dvouhry na tenisovém turnaji Erste Bank Open 2015 nastoupilo třicet dva hráčů. Obhájcem titulu byl druhý hráč světa Andy Murray, který do turnaje nezasáhl.\n\nVítězem dvouhry se stal nasazený hráč číslo jedna David Ferrer ze Španělska, jenž ve finále zdolal nenasazeného Američana Steva Johnsona po třísetovém průběhu 4–6, 6–4 a 7–5. V probíhající sezóně si tak připsal páté turnajové vítězství, které představovalo šestadvacátý singlový titul na okruhu ATP Tour.\n\n"}
{"id": "1145738", "url": "https://cs.wikipedia.org/wiki?curid=1145738", "title": "Ramphocelus", "text": "Ramphocelus\n\nRamphocelus je rod malých až středně velkých zpěvných ptáků z čeledi tangarovití. Ty najdeme ve Střední a Jižní Americe, výjimečně i v jižní části Severní Ameriky. Pro většinu z nich jsou nejpřirozenější deštné lesy nebo jejich okraje. Jedná se o běžné ptáky, přičemž všechny druhy z tohoto rodu mají dle IUCN status LC, tedy málo dotčení. Vzhled je různorodý, ale ve většině případů platí, že se jedná o středně velké ptáky pestrého zbarvení s výrazným pohlavním dimorfismem. Samice bývají spíše dohněda.\n\nNení běžné, aby se tangary z rodu \"Ramphocelus\" sdružovali do hejn mimo období hnízdění; většinou žijí pouze v páru. Živí se nektarem, ovocem, popřípadě i malým hmyzem a často jsou k vidění u soukromých chovatelů nebo zoologických zahradách. Hnízda jsou většinou miskovitého tvaru a samice do nich kladou dvě až tři vejce v závislosti na druhu. Ne všechna ale musí být oplodněná.\n\n\n"}
{"id": "1145739", "url": "https://cs.wikipedia.org/wiki?curid=1145739", "title": "Ján Herkeľ", "text": "Ján Herkeľ\n\nJán Herkeľ (1786, Vavrečka na Oravě, Rakousko – 1853) byl slovenský vlastenec, advokát a spisovatel.\n\nByl absolventem filozofického a právnického kurzu v Pešti, kde působil po roce 1830 jako advokát. Patřil do kruhu slovenských národovců, kteří žili v uherské metropoli, soustředěných kolem Martina Hamuljaka. V roce 1827, když v Lajoskomárom vrchnost nařídila bití místních obyvatel slovenské národnosti za projevy národního cítění, Herkeľ připravil žádost těchto občanů adresovanou Královské uherské místodržitelské radě, ve které odsuzoval protiprávní postup soudců, a mimo jiné i všechny maďarizační akce.\n\nV roce 1826 vydal v Budíně dílo \"Elementa universalis linguae Slavicae\" (Základy obecného slovanského jazyka), ve kterém propagoval potřebu vytvoření jednotného všeslovanského jazyka. K filologické problematice se vrátil roku 1836 v almanachu Zora vydaném Martinem Hamuljakem, kde se v článku \"Proměna\" pokusil vytvořit konkrétní slovenský spisovný jazyk, odlišný od Bernolákovy jazykové normy.\n\nZ téhož roku pochází asi i Herkeľův vlastnoruční latinský koncept žádostí o povolení tzv. Novin slavianských, jejichž vydavatelem a redaktorem měl být on sám.\n\n\n"}
{"id": "1145740", "url": "https://cs.wikipedia.org/wiki?curid=1145740", "title": "If Stockholm Open 2015 – mužská dvouhra", "text": "If Stockholm Open 2015 – mužská dvouhra\n\nDo soutěže mužské dvouhry na tenisovém turnaji If Stockholm Open 2015 nastoupilo dvacet osm hráčů. Obhájcem titulu byl pátý tenista světa Tomáš Berdych z České republiky.\n\nVítězem dvouhry se stal nejvýše nasazený tenista Tomáš Berdych, jenž ve finále zdolal turnajovou sedmičku Američana Jacka Socka po dvousetovém průběhu 7–6 a 6–2. V probíhající sezóně si tak připsal po triumfu v Šen-čenu druhé turnajové vítězství, které představovalo dvanáctý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1145741", "url": "https://cs.wikipedia.org/wiki?curid=1145741", "title": "If Stockholm Open 2015 – mužská čtyřhra", "text": "If Stockholm Open 2015 – mužská čtyřhra\n\nDo soutěže mužské čtyřhry na tenisovém turnaji If Stockholm Open 2015 nastoupilo šestnáct dvojic. Obhájcem titulu byl pár Eric Butorac a Raven Klaasen, jehož členové nestartovali společně. Butorac nastoupil s americkým deblistou Scottem Lipskym, aby skončili v semifinále na raketách Monroea se Sockem. Jihoafričan Klaasen do turnaje nezasáhl.\n\nVítězem čtyřhry se stal druhý nasazený pár složený z Američanů Nicholase Monroea a Jacka Socka, který ve finále zdolal nenasazené Mateho Paviće z Chorvatska a Michaela Venuse z Nového Zélandu výsledkem 7–5 a 6–2. Oba šampioni tak získali první společný titul z deblu, jenž pro Monroea představoval třetí turnajové vítězství ze čtyřhry na okruhu ATP Tour a pro Socka šestou takovou deblovou trofej.\n\nVítězové si do žebříčku ATP připsali 250 bodů.\n\n"}
{"id": "1145742", "url": "https://cs.wikipedia.org/wiki?curid=1145742", "title": "Luis Federico Leloir", "text": "Luis Federico Leloir\n\nLuis Federico Leloir (6. září 1906 Paříž – 2. prosince 1987 Buenos Aires) byl argentinský lékař a biochemik, nositel Nobelovy ceny za chemii za rok 1970. Oceněn byl za objev aktivačních cukrů a jejich funkce v biosyntéze polysacharidů. Vystudoval lékařství v Buenos Aires a svůj výzkum prováděl až do smrti v podmínkách nedostatečně financované soukromé výzkumné laboratoře Fundación Instituto Campomar. \n\n"}
{"id": "1145745", "url": "https://cs.wikipedia.org/wiki?curid=1145745", "title": "Kremlin Cup 2015 – mužská čtyřhra", "text": "Kremlin Cup 2015 – mužská čtyřhra\n\nDo soutěže mužské čtyřhry na tenisovém turnaji Kremlin Cup 2015 nastoupilo šestnáct dvojic. Obhájcem titulu byl český pár František Čermák a Jiří Veselý, jehož členové nestartovali společně. Čermák nastoupil s Rumunem Raduem Albotem. Veselý zvolil start na paralelně hraném Erste Bank Open 2015 ve Vídni.\n\nVítězem čtyřhry se stal nenasazený ruský pár Andrej Rubljov a Dmitrij Tursunov, startující na divokou kartu, který ve finále zdolal rumunsko-českou dvojici Radu Albot a František Čermák po setech 2–6, 6–1, až v supertiebreaku [10–6]. Oba šampioni si do žebříčku ATP připsali 250 bodů. Rubljov tak první finále na okruhu ATP Tour proměnil v titul a pro Tursunovova trofej představovala sedmé turnajové vítězství z deblu.\n"}
{"id": "1145746", "url": "https://cs.wikipedia.org/wiki?curid=1145746", "title": "Arpád Vojtech Felcán", "text": "Arpád Vojtech Felcán\n\nArpád Vojtech Felcán (13. srpna 1900, Hlohovec, Rakousko-Uhersko ₋ 20. prosince 1944, Píla) byl slovenský pedagog, partyzán a funkcionář KSČ.\n\nFelcán vystudoval na učitelském ústavu v Modré. Působil jako učitel působil v několika městech na Slovensku (mj Svätý Jur). Ovlivnil jej styk s se socialistickými aktivisty. Stal se proto organizátorem třídních bojů, kolportérem a dopisovatel komunistických novin. Byl účastníkem a organizátorem Slovenského národního povstání. Po ústupu SNP do hor žil ilegálně v Banské Bystrici a v Nové Bani; později byl zatčen gestapem a za neznámých okolností zavražděn.\n\n\n\n"}
{"id": "1145747", "url": "https://cs.wikipedia.org/wiki?curid=1145747", "title": "Erste Bank Open 2015 – mužská čtyřhra", "text": "Erste Bank Open 2015 – mužská čtyřhra\n\nDo soutěže mužské čtyřhry na tenisovém turnaji Erste Bank Open 2015 nastoupilo šestnáct dvojic. Obhájcem titulu byl rakousko-německý pár Jürgen Melzer a Philipp Petzschner, jehož členové do turnaje nezasáhli.\n\nVítězem čtyřhry se stal nenasazený polsko-brazilský pár Łukasz Kubot a Marcelo Melo, který ve finále zdolal turnajové dvojky Jamieho Murrayho z Velké Británie a Johna Peerse z Austrálie po setech 4–6 a 7–6, až v rozhodujícím supertiebreaku poměrem míčů [10–6]. Oba šampioni tak získali první společný titul z deblu, jenž pro Kubota představoval třinácté turnajové vítězství ze čtyřhry na okruhu ATP Tour a pro Mela osmnáctou takovou deblovou trofej.\n\nVítězové si do žebříčku ATP připsali 250 bodů.\n\n"}
{"id": "1145749", "url": "https://cs.wikipedia.org/wiki?curid=1145749", "title": "Valoni", "text": "Valoni\n\nValoni (francouzsky \"Wallons\"  [walɔ̃]; valonsky \"Walons\") jsou francouzsky mluvící skupina obyvatel Belgie, žijící zejména ve Valonsku. Kromě francouzštiny hovoří též místními jazyky, jako valonštinou, pikardštinou (na západě) a lotrinštinou (na jihu).\n\nValoni jsou potomky Galorománů a Franků. S Francouzi je pojí důležité antropologické a historické skutečnosti, např. náboženství, jazyk, tradice a folklór. Obecněji se jako Valoni označují všichni obyvatelé Valonska, nezávisle na jejich etnicitě.\n"}
{"id": "1145750", "url": "https://cs.wikipedia.org/wiki?curid=1145750", "title": "BGL Luxembourg Open 2015 – ženská čtyřhra", "text": "BGL Luxembourg Open 2015 – ženská čtyřhra\n\nDo soutěže ženské čtyřhry na tenisovém turnaji BGL Luxembourg Open 2015 nastoupilo šestnáct dvojic. Obhájcem titulu byl švýcarsko-německý pár Timea Bacsinszká a Kristina Barroisová, jehož členky do turnaje nezasáhly.\n\nVítězem čtyřhry se stal třetí nasazený německý pár Mona Barthelová a Laura Siegemundová, který ve finále zdolal španělské turnajové jedničky Anabel Medinaovou Garriguesovou s Arantxou Parraovou Santonjaovou výsledkem 6–2 a 7–6 Obě šampionky si do žebříčku WTA připsaly 280 bodů.\n\n"}
{"id": "1145751", "url": "https://cs.wikipedia.org/wiki?curid=1145751", "title": "Martin Bošňák", "text": "Martin Bošňák\n\nMartin Bošňák (též Marek Mathias Bosnijak de Rudnijak, nebo Bosnijak de Rudnijak, či pomaďarštině Bosnyák de Rudnyák; kolem roku 1500 ₋ 7. září 1566, Szigetvár, Uhersko) byl slovenský básník a bojovník proti Turkům.\n\nPodle archivních dokumentů byl Bošňák básníkem, který vystupoval pod pseudonymem \"Martin\". Jeho předkové pocházeli z dnešní Bosny, odkud v 2. polovině 15. století odešli před Turky na území dnešního Maďarska přes Slavonii. To, že jde o Slavonii, prokazuje uznání dávných výsad rodu, které jim udělil panovník Ludvík II. v roce 1521 právě ve Slavonii. \n\nBošňák se zúčastnil několika bitev proti Turkům a za své zásluhy byl králem štědře odměňován. Zúčastnil se bojů proti Janu Zápolskému. Na podzim roku 1529 se vyznamenal v Bitvě u Vídně, v roce 1541 se v bitvě u Székesfehérváru dostal do tureckého zajetí, odkud utekl. V roce 1549 byl účastníkem výpravy krále Ferdinanda proti Matějovi Bašovi, správci Muráňského hradu. Podle této události také Bosňák napsal \"Píseň o Muráňském hradu\". Sám Bosňák se později stal velitelem na zámku v Bábolcsi (Maďarsko). Oženil se s Magdalenou Földesovou, dcerou Jana Földese.\n\n7. září 1566 padl při obraně Szigetváru po boku Mikuláše Zrínského.\n\n\n\n"}
{"id": "1145753", "url": "https://cs.wikipedia.org/wiki?curid=1145753", "title": "Silniční most (Whangarei)", "text": "Silniční most (Whangarei)\n\nSilniční most přes řeku Hãtea ve Whangarei na Severním ostrově Nového Zélandu je pohyblivý most, který je součástí dálniční sítě, propojující Severní ostrov s poloostrovem Whangarei Heads a letištěm.\n\nPostavení mostu iniciovala městská správa za účelem odlehčit dopravní situaci v centru města Whangarei a umožnit napojení dálniční sítě z vnitrozemí ostrova k letišti na poloostrově Whangarei Heads. Za tím účelem vypsala v roce 2011 soutěž na projekt silničního mostu, ve které zvítězil návrh britského architekta Martina Knighta (Knight Architects). Stavba mostu započala koncem roku 2011 a slavnostní otevření se konalo 27. července 2013. Finanční náklady si vyžádaly 32 mil. NZ$.\n\nMost je postaven přes přílivové ústí řeky Hãtea, kde se kříží silniční a lodní doprava a proto byl navržen jako pohyblivý (sklopný).\n\nArchitektura mostu, který nese oficiální název „Te Matau ã Pohe“, anglicky „The Fish Hook of Pohe“ vychází z tvaru písmene J, připomínajícího rybářský hák, což je často se vyskytující motiv v maorské kultuře. Dvě nosná ramena ocelové mostovky svým tvarem písmena J s protizávažím na hrotech umožňují maximální vyklopení. V plavebním kanálu o šířce 25 m tak vznikla prakticky neomezná průjezdní výška pro lodní dopravu. Otevírací mechanismus je navržen jako u klasických sklopných mostů, kdy se hlavní nosník pohybuje pomocí hydraulického systému po ozubené dráze. Protizávaží na konci nosníků snižují požadavky na příkon dvojice hydraulických válců. Z hlediska zajištění nízké hmotnosti zdvíhané části jsou nosníky i mostovka navrženy z oceli vyztužené podélnými a příčnými výztuhami. Světlá výška mostu v ostatních polích je 7,5m při maximálně hladině.\n\nOpěrný systém tvoří 10 železobetonových pilířů ve tvaru zkoseného písmene U. Strojovna a řídící místnost je umístěna poblíž paty mostu na západní straně.\n\nVelká pozornost byla při návrhu mostu věnována jeho osvětlení z hlediska estetického, technického i bezpečnostního. Osvětlení dálnice je zajištěno svítidly LED v nízké lineární úrovni. Osvětlení chodníků pro pěší je zabudováno do vnitřní základny zábradlí a konstrukce pohyblivé části ve tvaru J jsou osvětleny z obou vnějších základen zábradlí, stejně jako LED projektory.\n\n\n\n"}
{"id": "1145754", "url": "https://cs.wikipedia.org/wiki?curid=1145754", "title": "Ashley Williams", "text": "Ashley Williams\n\nJméno a příjmení Ashley Williams nese více různých osobností:\n\n"}
{"id": "1145755", "url": "https://cs.wikipedia.org/wiki?curid=1145755", "title": "Virologický ústav Československé akademie věd", "text": "Virologický ústav Československé akademie věd\n\nVirologický ústav Československé akademie věd vznikl 1. ledna 1953 v Bratislavě jako ústav pro výzkum virů. Ředitelem byl Dionýz Blaškovič. V rámci federalizace v roce 1969 byl začleněn do Slovenské akademie věd. Ústav rozpracoval významnou koncepci přirozených ohniskových nákaz a ekologických problémů virů a virových chorob. Dále participoval na objevu přenosu viru klíšťové encefalitidy kozím mlékem v Rožňavské epidemii a zabýval se strukturou, antigenními charakteristikami, imunologií a přenosem virů při mozkové obrně.\n\n"}
{"id": "1145757", "url": "https://cs.wikipedia.org/wiki?curid=1145757", "title": "Ashley Williams (fotbalista)", "text": "Ashley Williams (fotbalista)\n\nAshley Errol Williams (* 23. srpna 1984, Wolverhampton, Anglie, Spojené království) je britský fotbalový obránce a reprezentant Walesu, v současnosti hráč Evertonu.\n\n\nWilliams hrál v mládí v mládežnických týmech anglického klubu West Bromwich Albion FC (do svých 16 let).\n\nPoté působil v seniorské kopané v anglických klubech Hednesford Town FC (2001–2003) a Stockport County FC (2003–2008). V roce 2008 přestoupil do velšského mužstva Swansea City AFC. V létě 2016 přestoupil do Evertonu.\n\nSvůj debut za velšské reprezentační A-mužstvo absolvoval 26. 3. 2008 v přátelském utkání v Lucemburku proti týmu Lucemburska (výhra 2:0). Později se stal kapitánem reprezentačního týmu.\n\nSe svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\n"}
{"id": "1145760", "url": "https://cs.wikipedia.org/wiki?curid=1145760", "title": "Magický kruh", "text": "Magický kruh\n\nMagický kruh je v mnoha formách rituální magie vymezený prostor zajišťující především ochranu před evokovanými bytostmi. Kruh je vyznačován buď fyzicky, svěcenou křídou či uhlem, nebo vizualizován magickým mečem. Někdy není vytvářen kruh jednoduchý, ale několik soustředěných, také do něj můžou být vepsána jména andělů, géniů nebo různé magické symboly.\n\nPokud evokující není v kruhu sám, má v něm být údajně lichý počet osob, pokud to není možné lze je doplnit připoutanou kočkou nebo psem. Do kruhu se vstupuje rituálním způsobem a je poté uzavírán znamením křížem vytvořeným pomocí meče, na konci evokace je kruh obvykle očištěn vykuřováním a bytosti odvolány. Při velkých rituálech je kruh vepsán do čtverce a ten zase kosočtvercem, v jehož rozích jsou umístěny zdroje světla. Tvoří absolutní ochranu před evokovaným, proto se z něj bytosti snaží mága vylákat či ho hrozbami donutit ho opustit.\n\nMagický kruh se užívá ve wicce, spíše však jako vymezení posvátného prostoru.\n\n"}
{"id": "1145761", "url": "https://cs.wikipedia.org/wiki?curid=1145761", "title": "Kremlin Cup 2015 – ženská čtyřhra", "text": "Kremlin Cup 2015 – ženská čtyřhra\n\nDo soutěže ženské čtyřhry na tenisovém turnaji Kremlin Cup 2015 nastoupilo šestnáct dvojic. Obhájcem titulu byl pár Martina Hingisová a Flavia Pennettaová, jehož členky do turnaje nezasáhly.\n\nVítězem čtyřhry se stal ruský nenasazený pár Darja Kasatkinová a Jelena Vesninová, startující na divokou kartu, který ve finále zdolal rumunské turnajové dvojky Irinu-Camelii Beguovou s Monicou Niculescuovou po setech 6–3 a 6–7, až v rozhodujícím supertiebreaku poměrem míčů [10–5]. Obě šampionky si do žebříčku WTA připsaly 470 bodů.\n\nKasatkinová tak první finálový duel na okruhu WTA Tour proměnila v titul. Pro Vesninovou se jednalo o premiérové turnajové vítězství v probíhající sezóně a celkově čtrnáctou trofej ze čtyřhry.\n\n"}
{"id": "1145762", "url": "https://cs.wikipedia.org/wiki?curid=1145762", "title": "Imrich Sedlák", "text": "Imrich Sedlák\n\nImrich Sedlák (21. ledna 1933, Červenica, Československo – 2. října 2016) byl literární historik, kulturní historik a vysokoškolský pedagog.\n\nV letech 1953-1957 studoval Sedlák slovenský jazyk a literaturu na Filologické fakultě VŠP v Prešově. V roce 1966 získal titul PhDr. v roce 1967 poté titul CSc. a doc., od roku 1994 je profesorem. V letech 1957-1959 pracoval jako středoškolský pedagog, v letech 1959-1961 byl veřejný funkcionář, 1961-1971 vysokoškolský pedagog a akademický funkcionář na Filozofické fakultě UPJŠ v Prešově. Jak politicky pronásledováný po roce 1968 pracoval v Muzeu Slovenské republiky rad v Prešově. V letech 1976-1980 byl vědeckým pracovníkem Matice slovenské. Zastával několik funkcí v Matici slovenské; byl správcem a vědeckým tajemníkem, ředitelem Památníku národní kultury), od roku 1998 externím a od roku 1999 interním pedagogem a akademickým funkcionářem na Filologické fakultě UMB v Banské Bystrici. V letech 1959-1973 sestavoval a redigoval Nové obzory, společenskovědní sborník východního Slovenska, Literárně-muzejní letopis Matice slovenské (1980-1997) a v letech 1994 redigoval Sborník muzejní slovenské společnosti.\n\nV Literárně-historickém bádání zvláštní pozornost věnoval zejména výzkumu národně politických, kulturně-společenských a literárních integračních procesů východního Slovenska jako přirozené součásti slovenského kulturního prostoru. Napsal a vydal několik publikací, týkajících se oblasti literární a kulturní historie. V literárně-muzejní oblasti se prezentoval jako autor scénářů několika literárně-muzejních výstav a expozic; účastnil se sestavování a redigování společenskovědních sborníků a sborníků z vědeckých konferencí, publikoval desítky studií ve vědeckých sbornících a odborných periodikách.\n\n\n"}
{"id": "1145763", "url": "https://cs.wikipedia.org/wiki?curid=1145763", "title": "Dušan Blaškovič", "text": "Dušan Blaškovič\n\nDušan Blaškovič (11. září 1930, Dubnica nad Váhom, Československo – 17. září 2001, Bratislava, Slovensko) byl slovenský herec.\n\nV roce 1954 absolvoval studium herectví na VŠMU v Bratislavě. V letech 1953–1954 a 1962–1982 byl členem činohry Nové scény v Bratislavě, v letech 1954–1962 potom Krajského divadla v Nitře. Od roku 1982 byl člen činohry Slovenského národního divadla v Bratislavě. V letech 1971–1975 byl uměleckým šéfem činohry Nové scény. V Československé televizi hrál ve filmech \"Canarisova krvavá hviezda\" (1966), \"AC Dupin zasahuje\" (1971), \"Zypa Cupák\" (1976), \"Sváko Ragan\" (1976), \"Štrnásť výstrelov\" (1981) a dalších. Byl aktivním funkcionářem KSČ.\n\nV roce 1972 dostal titul zasloužilý umělec.\n\n"}
{"id": "1145768", "url": "https://cs.wikipedia.org/wiki?curid=1145768", "title": "Ľubica Blaškovičová", "text": "Ľubica Blaškovičová\n\nĽubica Blaškovičová (* 16. srpna 1955, Nitra) je slovenská filmová a divadelní herečka a komunální politička. \n\nĽubica Blaškovičová je dcerou herce Dušana Blaskoviče a vdovou po herci a režisérovi Petrovi Raševovi. Má dvě dcery - Kristýnu a Kateřinu.\n\nV roce 1978 absolvovala studium herectví na VŠMU v Bratislavě. Od roku 1978 je členkou činohry Státního divadla v Košicích (s výjimkou šesti let, kdy působila v Staroměstském divadle v Košicích).\n\n\nĽubica Blaškovičová je poslankyní Zastupitelstva Městské části Košice - Staré Město nepřetržitě od roku 1990 a je i členkou místní rady této městské části. Ve volbách v roce 2005 byla jako nezávislá kandidátka zvolena poslankyní Zastupitelstva Košického samosprávného kraje za okres Košice I.\n"}
{"id": "1145770", "url": "https://cs.wikipedia.org/wiki?curid=1145770", "title": "Vasilij Pěrvuchin", "text": "Vasilij Pěrvuchin\n\nVasilij Alexejevič Pěrvuchin (rusky Василий Алексеевич Первухин, * 1. ledna 1956 v Penze, SSSR) je bývalý ruský hokejový obránce.\n\nReprezentoval Sovětský svaz. Je juniorským mistrem Evropy do 19 let z šampionátu 1975 ve Francii, o rok dříve na MEJ ve Švýcarsku získal stříbro.\n\nV dresu národního týmu do 20 let absolvoval mistrovství světa juniorů v letech 1974 v SSSR, 1975 v Kanadě a 1976 ve Finsku - jednalo se v té době ještě ale o neoficiální ročníky turnaje. Všechny tři šampionáty Sověti vyhráli a Pěrvuchin byl v roce 1976 vyhlášen nejlepším obráncem a zařazen do All star týmu.\n\nStatistika na neoficiálních MSJ\nPremiéru v sovětské reprezentaci si odbyl 16.12.1976 v Moskvě v rámci turnaje Cena Izvestijí 1976 proti Švédsku (9:2). Devětkrát startoval na mistrovství světa - 1977 v Rakousku (bronz), 1978 v Československu (zlato), 1979 v SSSR (zlato), 1981 ve Švédsku (zlato), 1982 ve Finsku (zlato), 1983 v Západním Německu (zlato), 1985 v Československu (bronz), 1986 v SSSR (zlato) a 1987 v Rakousku (stříbro). Absolvoval dvakrát olympijské hry - 1980 v Lake Placid (stříbro) a 1984 v Sarajevu (zlato). Třikrát se zúčastnil Kanadského poháru - 1981 (vítěz), 1984 (semifinále) a 1987 (finále). Po Kanadském poháru 1987 se objevil v národním týmu už pouze v přátelském dvojutkání ve Finsku proti domácímu mužstvu v březnu 1989. Celkem odehrál 280 utkání a nastřílel 22 branek.\n\nOdchovanec klubu Dizel Penza pomohl mateřskému klubu v sezoně 1973/74 k postupu do druhé sovětské ligy, tu zde hrál v letech 1974-1976. Poté přestoupil do HC Dynamo Moskva, jehož dres oblékal v nejvyšší soutěži třináct let. V roce 1979 byl vybrán do ligového All Star týmu. Číslo 5 se v Dynamu na jeho počest neužívá.\n\nV roce 1989 bylo umožněno sovětským hokejistům odejít do zahraničí, Pěrvuchin hrál šest let japonskou ligu za Ódži Sejši. S tímto klubem získal třikrát ligový titul (1989/90, 1990/91, 1993/94). Před sezonou 1995/96 posílil v ruské superlize celek Křídla Sovětů Moskva. Během ročníku 1996/97 přestoupil do týmu Severstal Čerepovec. Závěrečné období kariéry 1997-1999 odehrál za Molot Perm.\n\n"}
{"id": "1145771", "url": "https://cs.wikipedia.org/wiki?curid=1145771", "title": "Jamesonie", "text": "Jamesonie\n\nJamesonie (\"Jamesonia\") je rod kapradin z čeledi křídelnicovité. Jsou to vysokohorské kapradiny charakteristického a nezaměnitelného vzhledu. Listy jsou vzpřímené, chlupaté, s neukončeným růstem a krátkými, stočenými postranními lístky. Rod zahrnuje asi 34 druhů a je rozšířen v horách Střední a Jižní Ameriky, zejména v Andách v biotopu známém jako páramo.\n\nJamesonie jsou vysokohorské kapradiny charakteristického vzhledu. Oddenky jsou plazivé až vystoupavé, pokryté chlupy nebo štětinami. Listy jsou jednoduše zpeřené, na rubu chlupaté nebo žláznaté, zpravidla s neukončeným růstem. Jednotlivé postranní segmenty listů jsou stočené. Řapíky jsou na bázi charakteristicky ztenčené podobně jako u rodu \"Eriosorus\". Výtrusné kupky jsou protáhlé, umístěné podél žilek, bez ostěr. Spory jsou zaobleně čtyřhranné, triletní.\n\nRod jamesonie zahrnuje asi 34 druhů. Jsou to typické vysokohorské kapradiny jihoamerických páramos. Areál rozšíření sahá od jižního Mexika po střední Bolívii a jižní Brazílii. Vyskytují se v nadmořských výškách od 1500 do 5000 metrů. Největší počet druhů roste v Andách ve vysokohorském biotopu známém jako páramo.\n\nRod \"Jamesonia\" je v současné taxonomii řazený do čeledi \"Pteridaceae\" a podčeledi \"Pteridoideae\". Je blízce příbuzný s jiným horským středo a jihoamerickým rodem, \"Eriosorus\". Fylogenetickými studiemi bylo zjištěno, že různé druhy rodu \"Jamesonia\" jsou vmíseny do několika různých vývojových linií rodu \"Eriosorus\" a rod v současném pojetí netvoří přirozenou vývojovou skupinu. Rod \"Eriosorus\" je parafyletický a rod \"Jamesonia\" polyfyletický. Druhy, řazené dnes do rodu \"Jamesonia\", mají charakteristickou morfologii (kožovité, xeromorfní chlupaté listy se zkrácenými postranními segmenty a neukončeným růstem), vzniklou jako reakce na podmínky otevřených vysokohorských stanovišť, zatímco převážná většina druhů řazených do rodu \"Eriosorus\" roste na zastíněných, méně extrémních stanovištích. Taxonomická studie revidující na základě zmíněných poznatků oba rody zatím nebyla zveřejněna.\n\nJsou známy mezirodové hybridy, např. \"Eriosorus warscewiczii\" x \"Jamesonia scammanae\" z Kostariky.\n\n"}
{"id": "1145773", "url": "https://cs.wikipedia.org/wiki?curid=1145773", "title": "Andrew Philip King", "text": "Andrew Philip King\n\nAndrew Philip „Andy“ King (* 29. října 1988, Barnstaple, Anglie, Spojené království) je britský fotbalový záložník a reprezentant Walesu, v současnosti hráč klubu Leicester City FC.\n\n\nKing se narodil v anglickém Barnstaple a vyrůstal ve městě Maidenhead. Jeho matka pochází z velšského Wrexhamu. V mládí hrál v mládežnických týmech anglického klubu Chelsea FC (do svých 15 let). Poté absolvoval v roce 2004 testy v jiném anglickém mužstvu Leicester City FC, kde uspěl a začlenil se do klubové akademie.\n\nV dresu Leicester City FC debutoval v roce 2006 v seniorské kopané. V sezóně 2015/16 získal s Leicesterem City premiérový titul klubu v anglické nejvyšší lize.\n\nNastupoval za velšské mládežnické reprezentace U19 a U21.\n\nSvůj debut za velšské reprezentační A-mužstvo absolvoval 29. 5. 2009 v přátelském utkání v Llanelli proti týmu Estonska (výhra 1:0).\nSe svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\n"}
{"id": "1145774", "url": "https://cs.wikipedia.org/wiki?curid=1145774", "title": "Karel Dominik Řečický", "text": "Karel Dominik Řečický\n\nKarel Dominik Řečický, také Carolus Dominicus Rzecziczky (před 1680, Praha – 26. ledna 1734, Praha) byl český šlechtic a prelát Metropolitní kapituly pražské, proslulý dobročinností a ochranou chudých.\n\nPocházel z pražského měšťanského rodu Řečických, byl pravděpodobně potomkem protestanta Jiříka Řečického, povýšeného roku 1555 do šlechtického stavu. V arcibiskupském semináři dosáhl vzdělání bakaláře teologie. Nastoupil jako farář v kostele Panny Marie v kolébce (\"ecclesia Beatae Virginis Ad Cunas\") v Praze. Dne 13. července roku 1709 byl zvolen pražským kanovníkem. Dne 22. září roku 1709 byl instalován také kanovníkem staroboleslavským. Dne 30. dubna 1722 byl prohlášen arcijáhnem, 3. září téhož roku děkanem pražského kostela. Z financí Tomáše Jana Pešiny z Čechorodu zadal malíři Janu Ezechielovi Vodňanskému vymalovat freskami sály kapitulní knihovny. Zúčastnil se procesu a 5. října 1729 také kanonizace Jana Nepomuckého. 20. listopadu 1732 byl zvolen proboštem pražské kapituly. Brzy na to byl jmenován apoštolským protonotářem (s titulem \"Monsignore\") a roku 1733 povýšen do českého rytířského stavu. Proslul jako dobrodinec pražské chudiny, zejména v době hladomoru v letech 1713–1714.\n\nRoku 1725 jej ve svých \"Delineationes\" portrétoval biskup Jan Rudolf Špork. Založil anniversarium. Byl pohřben v kryptě Metropolitní kapituly svatovítské.\n\n\n"}
{"id": "1145777", "url": "https://cs.wikipedia.org/wiki?curid=1145777", "title": "Pietro Trinchera", "text": "Pietro Trinchera\n\nPietro Trinchera (11. června 1707 Neapol – 12. února 1755) byl italský dramatik a operní libretista.\n\nPietro Trinchera byl synem notáře a zpočátku měl snahu pokračovat v rodinné radici. Tuto dráhu však opustil ve prospěch divadla. Jako dramatik debutoval v roce 1726, komedií v neapolském dialektu \"La moneca fauza o La forza de lo sango\". Později napsal ještě řadu dalších komedií s kritickým a politickým podtextem. Za kritiku duchovenstva si odseděl 6 měsíců ve vězení. Daleko více se však proslavil jako autor libret k operám předních italských skladatelů té doby.\n\nV roce 1747 se stal ředitelem divadla \"Teatro dei Fiorentini\". V roce 1755 však divadlo zkrachovalo a Trinchera byl pro dluhy uvězněn v Ponte di Tappia. Ve vězení spáchal sebevraždu podřezáním žil.\n\n\n\n"}
{"id": "1145778", "url": "https://cs.wikipedia.org/wiki?curid=1145778", "title": "Hvízdalka Johnstonova", "text": "Hvízdalka Johnstonova\n\nHvízdalka Johnstonova (\"Eleutherodactylus johnstonei\") je drobná žába z čeledi \"Eleutherodactylidae\" a rodu bezblanka (\"Eleutherodactylus\"). Druh popsal Thomas Barbour roku 1914.\nTato žába se vyskytuje ve Střední Americe, konkrétně například na ostrovech Antigua a Barbuda, Barbados, Dominika, Martinik, Svatý Vincenc a Grenadiny, Svatá Lucie aj.\nSamci hvízdalky měří 17—25 mm, samice jsou větší a dosahují velikosti až 35 mm. Barva je hnědošedá s jedním až dvěma černými pruhy, břicho má krémové zbarvení. Oči jsou velké, kryté víčky. Prsty jsou na koncích zaoblené. Páření probíhá od července do srpna, kdy je v oblasti Střední Ameriky období dešťů. Tehdy samci láká samice pomocí zvuků. Po nakladení 10 až 30 vajíček se z nich po určité době vylíhnou již vyspělá mláďata, pouze se zbytkem ocasu.\nDruh je ve své domovině hojný a jeho populace vzrůstá. Přestože tyto žáby žijí na rozloze asi 20 000 km, jsou přizpůsobivé a osídlily zde téměř všechna místa včetně lidských obydlí. Dle IUCN jde o málo dotčený druh.\n\n"}
{"id": "1145781", "url": "https://cs.wikipedia.org/wiki?curid=1145781", "title": "Konstábl", "text": "Konstábl\n\nKonstábl (konetábl) je výraz původem z francouzštiny. Francouzské slovo ' pochází z latinského ' a má stejný etymologický původ jako maršál (starohornoněmecky \"marah\" \"scalch\") – označuje „sluhu u koní“ neboli vrchního štolbu, správce stájí.\n\nVe středověku byl konetábl (stejně jako maršál, v závislosti na zemi) vrchní velitel vojska zastupující krále\",\" např. francouzský \"Connétable de France\" Karel z Albretu.\n\nV současné době konstábl označuje nižší policejní či vojenské hodnosti v USA, Velké Británii a státech Commonwealthu, v Dánsku, Finsku, Norsku a Hongkongu.\n"}
{"id": "1145785", "url": "https://cs.wikipedia.org/wiki?curid=1145785", "title": "Santa Ynez Mountains", "text": "Santa Ynez Mountains\n\nSanta Ynez Mountains je pohoří na jihozápadě Kalifornie, ve Spojených státech amerických. Leží západně od města Santa Barbara, v Santa Barbara County a Ventura County,\npři pobřeží Tichého oceánu. Je součástí pásma Transverse Ranges a také Pacifického pobřežního pásma. Nejvyšší bod pohoří je \"Santa Ynez Mountains High Point\" s 1 483 m.\n\nPohoří má protáhlý tvar. Rozkládá se ze západu od \"Point Concepcion\" směrem na východ až k jezeru \"Lake Casitas\" a řece \"Ventura River\" v délce 110 km. Ze severu k jihu je Santa Ynez velmi úzké, maximální šířku má 15 až 20 km.\nJeden z dominantních vrcholů tvoří \"White Ledge Peak\" (1 414 m) na úplném východě pohoří. Většina pohoří je součástí lesa \"Los Padres National Forest\". Santa Ynez je porostlé keři a křovinami a je náchylné k požárům.\nDominantním stromem je borovice Coulterova. Oblast má středomořské podnebí se semiaridními rysy.\n"}
{"id": "1145786", "url": "https://cs.wikipedia.org/wiki?curid=1145786", "title": "Pangu", "text": "Pangu\n\nPangu (tradiční čínština: 盤古) je dle čínské mytologie první živá bytost a tvůrce všeho živého.\n\nPrvní spisovatel, který zaznamenal mýtus Pangu byl Xu Zheng, během období Třetího království.\n\nZ počátku se ve vesmíru nevyskytovalo nic, kromě beztvárného chaosu. Tento chaos se měnil do podoby vejce po celou dobu asi 18 000 let, kde se uvnitř tohoto vejce dokonale protilehlé principy Jin a Jang staly vyrovnanými a z vejce se zrodil Pangu. Pangu bývá obvykle zobrazován jako primitivní, chlupatý obr s rohy na hlavě, nosící kožešiny. Pangu začal vytvářet svět: oddělil Jin a Jang svou obří sekyrou a vytvořil tak Zemi (Jin) a Oblohu (Jang). Aby je udržel oddělené zůstal stát mezi nimi a tlačil je od sebe. Následně každým dnem obloha rostla a stávala se vyšší, stejně tak jako zem a Pangu, který také rostl.\n\nPo uplynutí 18 000 let, Pangu zemřel. Jeho dech se stal vítr, mlha a mraky; jeho hlas, hrom; jeho levé oko, slunce; pravé oko, měsíc; jeho hlava, hory; krev, řeky; svaly, úrodná půda; vousy, hvězdy; kožešiny, keře a lesy; kosti, cenné minerály; kostní dřeň, posvátné diamanty; jeho pot, déšť; a blechy na jeho srsti nesené větrem se staly zvířaty.\n\nBohyně Nüwa pak použila jíl na stvoření lidí. Tito lidé byli velice inteligentní, jelikož byli individuálně tvoření bohyní Nüwa, která se pak ale unavila a tak namočila provaz do bláta a kapky, které spadly, se staly novými lidmi, kteří ale nebyli tak chytří jako ti původní.\n"}
{"id": "1145788", "url": "https://cs.wikipedia.org/wiki?curid=1145788", "title": "Běžný", "text": "Běžný\n\nBěžný může být:\n\n"}
{"id": "1145790", "url": "https://cs.wikipedia.org/wiki?curid=1145790", "title": "Antonio Corbisiero", "text": "Antonio Corbisiero\n\nAntonio Corbisiero (21. května 1720 Marzano di Nola – 7. ledna 1790 Neapol) byl italský hudební skladatel.\n\nV letech 1733–1739 studoval na konzervatoři \"Conservatorio di S Maria della Pietà dei Turchini\" v Neapoli, kde byli jeho učiteli Nicola Fago, Leonardo Leo a Lorenzo Fago. Od roku 1749 do roku 1754 působil v Neapoli jako úspěšný skladatel komických oper. Později se věnoval výhradně výuce a komponování chrámové hudby. Některé z těchto jeho děl byly často omylem připisovány jeho bratru Francescu Corbisierimu.\n\n\n"}
{"id": "1145792", "url": "https://cs.wikipedia.org/wiki?curid=1145792", "title": "Aženski Vrh", "text": "Aženski Vrh\n\nAženski Vrh je jednou ze třiceti vesnic, které tvoří občinu Gornja Radgona ve Slovinsku. Ve vesnici v roce 2002 žilo 48 obyvatel.\n\nRozkládá se v Pomurském regionu na severovýchodě Slovinska. Vesnici tvoří asi dvacet roztroušených usedlostí. Celková rozloha vesnice je 0,64 km² a rozkládá se v nadmořské výšce zhruba 265 – 320 m. Leží přibližně 6 km jihozápadně od města Gornja Radgona, střediskové obce občiny.\nSousedními vesnicemi jsou: Police na severu a na východě, Spodnja Ščavnica na jihu a na západě.\n"}
{"id": "1145796", "url": "https://cs.wikipedia.org/wiki?curid=1145796", "title": "Hemionitis", "text": "Hemionitis\n\nHemionitis (\"Hemionitis\") je rod kapradin z čeledi křídelnicovité. Jsou to nevelké kapradiny s dlanitými listy a dlouhými řapíky. Rod zahrnuje 8 druhů. Je rozšířen v tropické Americe a Asii. Některé druhy jsou pěstovány ve sklenících botanických zahrad.\n\nZástupci rodu hemionitis jsou pozemní nebo litofytní kapradiny. Oddenky jsou plazivé až přímé, pokryté úzkými až širokými, celokrajnými plevinami. Listy jsou stejnotvaré, případně sterilní listy v přízemní růžici a fertilní vzpřímené a dlouze řapíkaté. Čepel je jednoduchá, celistvá nebo mělce až hluboce dlanitě členěná, lysá nebo chlupatá, většinou kratší než řapík. Žilnatina je tvořena volnými, vidličnatě větvenými nebo spojujícími se žilkami. Výtrusné kupky jsou slité do čárkovitých linií sahajících od blízkosti středního žebra téměř po listový okraj. Výtrusnice jsou krátce stopkaté. Ostěry chybějí. Spory jsou zaobleně čtyřhranné, triletní, na povrchu hrubé.\n\nRod hemionitis zahrnuje 8 druhů. Většina druhů je rozšířena v tropické Americe, jeden druh (\"Hemionitis arifolia\") roste v tropické Asii od Indie a Srí Lanky po Filipíny.\n\nRod \"Hemionitis\" je v současné taxonomii řazen v rámci čeledi \"Pteridaceae\" do počeledi \"Cheilanthoideae\". Mezi blízce příbuzné rody náleží \"Cheilanthes\", \"Doryopteris\" a \"Adiantopsis\".\n\nNěkteré druhy hemionitis, např. \"Hemionitis palmata\", jsou pěstovány ve sklenících botanických zahrad. Pro pěstování v pokojových podmínkách se nehodí, neboť vyžadují vlhký vzduch.\n\n"}
{"id": "1145798", "url": "https://cs.wikipedia.org/wiki?curid=1145798", "title": "Asics", "text": "Asics\n\nAsics nebo ASICS je japonský výrobce obuvi, sportovních potřeb a sportovního oblečení. Společnost byla založena roku 1949 ve městě Kóbe panem Kihachiro Onitsukou jako Onitsuka Co. Ltd. V roce 1977 vznikla značka Asics.\n\nNázev ASICS je akronym z latinské fráze \"anima sana in corpore sano\" (česky \"ve zdravém těle zdravá duše\"), což je odvozenina z citátu \"mens sana in corpore sano\" (česky \"ve zdravém těle zdravý duch\") římského satirika Juvenalia.\n\n"}
{"id": "1145799", "url": "https://cs.wikipedia.org/wiki?curid=1145799", "title": "Gerhard Herzberg", "text": "Gerhard Herzberg\n\nGerhard Heinrich Friedrich Otto Julius Herzberg (25. prosince 1904 Hamburk – 3. března 1999 Ottawa) byl kanadský fyzik a fyzikální chemik německého původu, nositel Nobelovy ceny za chemii za rok 1971. Jeho hlavní přínos spočívá v chemické analýze astronomických objektů a v oblasti atomové a molekulární spektroskopie, díky které dokázal odhalit strukturu mnoha molekul, V letech 1973 až 1980 byl kancléřem Carletonské univerzity v Ottavě. \n\n"}
{"id": "1145804", "url": "https://cs.wikipedia.org/wiki?curid=1145804", "title": "Odoardo Carasali", "text": "Odoardo Carasali\n\nOdoardo Carasali (okolo 1710 Pisa – po roce 1736) byl italský barokní skladatel.\n\nO životě Odoarda Carasaliho nejsou známy žádné podrobnosti. Narodil se v Pise, ale zřejmě žil a tvořil v Neapoli. V roce 1736 měla v neapolském divadle Teatro della Pace premiéru jeho opera \"Le'mbroglie p'amorre\" komponovaná na text Pietro Trinchery v neapolském dialektu.\n\n"}
{"id": "1145805", "url": "https://cs.wikipedia.org/wiki?curid=1145805", "title": "Črešnjevci", "text": "Črešnjevci\n\nČrešnjevci je jednou ze třiceti vesnic, které tvoří občinu Gornja Radgona ve Slovinsku. Ve vesnici v roce 2002 žilo 778 obyvatel.\nRozkládá se v Pomurském regionu na severovýchodě Slovinska. Celková rozloha vesnice je 4,79 km² a rozkládá se v nadmořské výšce zhruba 220 – 320 m. Leží přibližně 2 km jižně od města Gornja Radgona, střediskové obce občiny. Sousedními vesnicemi jsou: Norički Vrh na severu, Mele na východě, Orehovci a Orehovski Vrh na jihu, Zbigovci a Police na západě. Na severu také sousedí s městem Gornja Radgona.\n"}
{"id": "1145806", "url": "https://cs.wikipedia.org/wiki?curid=1145806", "title": "Panorama (rozcestník)", "text": "Panorama (rozcestník)\n\nPanorama může označovatː\n\n"}
{"id": "1145807", "url": "https://cs.wikipedia.org/wiki?curid=1145807", "title": "William Lipscomb", "text": "William Lipscomb\n\nWilliam Nunn Lipscomb (9. prosince 1919 Cleveland – 14. dubna 2011 Cambridge) byl americký chemik, nositel Nobelovy ceny za chemii za rok 1976. Studoval chemii a dočasně i fyziku na Univerzitě v Kentucky a na Kalifornském technologickém institutu. V letech 1946 až 1959 učil na Univerzitě v Minnesotě, roku 1959 získal profesuru na Harvardově univerzitě. Významné jsou zejména jeho práce o teorii sloučenin boru, za které obdržel Nobelovu cenu.\n\n"}
{"id": "1145813", "url": "https://cs.wikipedia.org/wiki?curid=1145813", "title": "James Michael Collins", "text": "James Michael Collins\n\nJames Michael Collins (* 23. srpna 1983, Newport, Wales, Spojené království) je velšský fotbalový obránce a reprezentant, v současnosti hráč anglického klubu West Ham United FC.\n\n\nCollins nastupoval v seniorské kopané za kluby Cardiff City FC (velšský klub působící v anglických fotbalových soutěžích), Aston Villa FC, West Ham United FC (oba Anglie).\n\nJames Collins nastupoval za velšské mládežnické reprezentace U19 a U21.\n\nSvůj debut za velšské reprezentační A-mužstvo absolvoval 27. 5. 2004 v přátelském utkání v Oslu proti reprezentaci Norska (remíza 0:0). Se svým týmem slavil v říjnu 2015 po úspěšné kvalifikaci postup na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\n"}
{"id": "1145818", "url": "https://cs.wikipedia.org/wiki?curid=1145818", "title": "Josef Novák (operní režisér)", "text": "Josef Novák (operní režisér)\n\nJosef Novák (* 16. července 1942, Čavisov u Opavy) je český operní režisér.\n\nOperní režii studoval na brněnské JAMU u M. Wasserbauera a Václava Věžníka. \n1970–75 Ústí nad Labem, 1975–77 Opava, 1977–91 Ústí nad Labem, 1991–93 Komorní opera JAMU, 1993–96 Ústí nad Labem (také jako umělecký ředitel), 1996–97 Liberec.\n\nRežie (výběr): Heinrich Marscher – Hans Heiling (Opava 1975), Giuseppe Verdi – Loupežníci (Ústí nad Labem 1995), Leoš Janáček – Příhody lišky Bystroušky (Lahti /Finsko/ 1990), Bedřich Smetana – Hubička (Národní divadlo Praha 1993), W. A. Mozart – Figarova svatba (Bad Hersfeld 1994), Carl Orff – Chytračka (Helsinki 1998).\n\nOd roku 1988 vyučoval na Sibeliově akademii v Helsinkách.\n\n"}
{"id": "1145821", "url": "https://cs.wikipedia.org/wiki?curid=1145821", "title": "Alexander Tettey", "text": "Alexander Tettey\n\nAlexander Banor Tettey (* 4. dubna 1986, Accra, Ghana) je norský fotbalový záložník a reprezentant ghanského původu. Hraje na pozici defenzivního středopolaře (štítu).\nMimo Norsko hrál na klubové úrovni ve Francii a Anglii.\n\n\nTettey nastupoval v norských mládežnických reprezentacích U18, U19 a U21.\n\nV A-mužstvu Norska debutoval 22. 8. 2007 v přátelském utkání v Oslu proti týmu Argentiny (výhra 2:1). \n\n"}
{"id": "1145827", "url": "https://cs.wikipedia.org/wiki?curid=1145827", "title": "Petkovský potok", "text": "Petkovský potok\n\nNázev Petkovský potok má více objektů:\n\n\n"}
{"id": "1145851", "url": "https://cs.wikipedia.org/wiki?curid=1145851", "title": "Prašnatec", "text": "Prašnatec\n\nPrašnatec (\"Acrostichum\") je rod kapradin z čeledi křídelnicovité. Jsou to rozměrné kapradiny s jednoduše zpeřenými listy, rostoucí v mangrovových porostech a močálech v tropech celého světa. Rod zahrnuje 3 druhy. Mezi známé a nejvíce rozšířené druhy náleží prašnatec zlatý.\n\nPrašnatce jsou pozemní nebo bahenní kapradiny. Oddenek je tlustý, plazivý nebo přímý, pokrytý tmavými, velkými, široce kopinatými, celokrajnými plevinami. Cévní svazky jsou typu diktyostélé s přídavnými svazky. Listy jsou velké, jednoduše zpeřené, tlustě papírovité až tlustě kožovité nebo dužnaté. Dorůstají délky 1 až 5 metrů. Řapík je hnědý, s jednoduchým žlábkem na lícové straně. Čepel je kopinatého tvaru, na rubu lysá nebo srstnatá, na líci matná. Jednotlivé lístky jsou řapíčkaté, úzce podlouhlé až kopinaté, 2 až 5 cm široké, na bázi klínovité, na vrcholu tupé až zašpičatělé. Žilnatina je tvořena spojujícími se žilkami bez vtroušených volných žilek. Výtrusnice jsou přítomny po celém fertilním listu nebo pouze na posledních vřetenech a pokrývají stejnoměrně celou rubovou stranu lístků. Ostěry chybějí. Mezi výtrusnicemi jsou přítomna hlavatá sterilní vlákna (parafýzy). Spory jsou zaobleně čtyřhranné, v počtu 64 na sporangium.\n\nRod prašnatec zahrnuje 3 druhy. Je rozšířen v tropech celého světa. Prašnatec zlatý je pantropický a roste i v subtropech, např. na Floridě. Druh \"Acrostichum danaeifolium\" roste v tropické Americe, \"A. speciosum\" v tropické Asii a Austrálii. Všechny 3 druhy jsou charakteristické kapradiny mangrovových porostů. Rostou na bahnitých zasolených půdách, pouze druh \"A. danaeifolium\" roste i ve vnitrozemí, na nezasolených bahniskách v nadmořských výškách do 50 metrů.\n\nRod \"Acrostichum\" je řazen v rámci čeledi \"Pteridaceae\" do podčeledi \"Ceratopteridoideae\". Nejblíže příbuzným rodem je rod vodních kapradin obšírák (\"Ceratopteris\").\n\n\n"}
{"id": "1145857", "url": "https://cs.wikipedia.org/wiki?curid=1145857", "title": "180 (číslo)", "text": "180 (číslo)\n\nSto osmdesát je přirozené číslo, které následuje po čísle sto sedmdesát devět a předchází číslu sto osmdesát jedna. Římskými číslicemi se zapisuje CLXXX.\n\n\n\n\n\nSilnice II/180 je česká silnice II. třídy vedoucí na trase Příšov – Třemošná – Zruč-Senec – Chrást – I/26 – Starý Plzenec – Dobřany – Chotěšov – Nýřany – Město Touškov – Nová Hospoda\n\n\n"}
{"id": "1145863", "url": "https://cs.wikipedia.org/wiki?curid=1145863", "title": "Siskiyou Mountains", "text": "Siskiyou Mountains\n\nSiskiyou Mountains je pohoří na severozápadě Kalifornie a jihozápadě státu Oregon ve Spojených státech amerických. Je součástí Klamatských hor. Nejvyšším bodem je \"Mount Ashland\" s 2 297 m, následují \"Dutchman Peak\" (2 260 m) a \"Siskiyou Peak\" (2 178 m). Pohoří se rozkládá jak od západu k východu, tak od severu k jihu. Z jihovýchodu na severozápad je délka pohoří okolo 150 km. Západní strana pohoří leží blízko oceánu a přijímá značné množství srážek (až 2 500 mm ročně), zatímco východní strana je sušší. Na západě je tak vegetace velmi bohatá, rostou zde například sekvoje vždyzelené (\"Sequoia sempervirens\") charakteristické pro pobřežní oblast. Ve východní části pohoří naopak rostou cypřiše (\"Cupressus nootkatensis\") a jedle líbezné (\"Abies amabilis\"), které jsou charakteristické například pro Kaskádové pohoří ležící ve vnitrozemí. Pohoří Siskiyou Mountains je tak výjimečné pro svoji různorodou vegetaci, biodiverzitu. V oblasti pramení řeky \"Klamath River\" a \"Rogue River\".\n\nV tomto článku byly použity informace z článku Siskiyou Mountains na anglické Wikipedii\n"}
{"id": "1145865", "url": "https://cs.wikipedia.org/wiki?curid=1145865", "title": "Per Ciljan Skjelbred", "text": "Per Ciljan Skjelbred\n\nPer Ciljan Skjelbred (* 16. června 1987, Trondheim, Norsko) je norský fotbalový záložník a reprezentant. Mimo Norsko hrál na klubové úrovni v Německu.\n\n\nV A-mužstvu Norska debutoval 28. 3. 2007 v kvalifikačním utkání v německém městě Frankfurt nad Mohanem proti reprezentaci Turecka (remíza 2:2). \n\n"}
{"id": "1145867", "url": "https://cs.wikipedia.org/wiki?curid=1145867", "title": "Světloun australský", "text": "Světloun australský\n\nSvětloun australský (\"Oxynotus bruniensis\"), maorsky \"pepeke\", je druh žraloka vyskytující se při jižním a východním pobřeží Austrálie a okolo Nového Zélandu. Vyskytuje se u dna v hloubce až do jednoho kilometru a živí se malými bentickými živočichy. Je vejcoživorodý.\n\nDosahuje délky okolo 70 centimetrů, samice bývá obvykle větší. Jeho vzhled je nezaměnitelný: tělo má trojúhelníkový průřez a při pohledu ze strany je abnormálně vysoké. Na zádech má žralok výrazný hrb, který nese dvě rozměrné hřbetní ploutve. Hlava je shora zploštělá a zakončená protáhlým čenichem, za očima se nacházejí dýchací otvory zvané spirakulum. Má pět párů žaberních štěrbin. Kůže má světle šedohnědé zbarvení a je poseta plakoidními šupinami tvořícími drobné ostny. O jeho způsobu života se ví jen málo, uloven bývá spíše náhodou.\n\n"}
{"id": "1145871", "url": "https://cs.wikipedia.org/wiki?curid=1145871", "title": "Idyla", "text": "Idyla\n\nIdyla (z řeckého εἰδύλλιον, \"eidullion\", česky \"krátká báseň\") je báseň, založená na ději z venkovského prostředí, psaná ve stylu Theokritových krátkých pastorálních básní, nazývaných \"Idyly\".\n\nTermín \"idyla\" je používán v hudbě pro témata obecně představující venkovský život, např. \"Forest Idylls\" (\"Lesní Idyly\") od Edwarda MacDowella. Jedná se také o druh francouzské dvorské zábavy (\"divertissement\") v období baroka, kde byla pastorální báseň zhudebněna a doplněna baletem, např. Lullyho \"Idylle sur la paix\" (\"Idyla míru\") složená na Racinův text, nebo Desmartsova \"Idylle sur la naissance du duc de Bourgogne\" (\"Idyla k narození vévody Burgundského\") složená na text Antoinette de la Garde Deshoulières.\n\nVe výtvarném umění znamená \"idyla\" zobrazení určitého předmětu či osob ve venkovském prostředí; toto téma se často vyskytuje v idylické poezii, např. \"Très Riches Heures du Duc de Berry\" (\"Přebohaté hodinky vévody z Berry\")\n\n"}
{"id": "1145876", "url": "https://cs.wikipedia.org/wiki?curid=1145876", "title": "Vítkův hrádek (okres Jindřichův Hradec)", "text": "Vítkův hrádek (okres Jindřichův Hradec)\n\nVítkův hrádek je zřícenina hradu u obce Blažejov v okrese Jindřichův Hradec. Nachází se na ostrožně severně od vesnice na pravém břehu Hamerského potoka v nadmořské výšce 510 m. Dochovaly se z něj terénní relikty a drobné zbytky zdí. Od roku 1963 je chráněn jako kulturní památka.\n\nZakladateli hradu byli v první polovině 13. století páni z Hradce a za konkrétního stavitele hradu bývá považován Vítek z Hradce, který ho v roce 1267 věnoval řádu německých rytířů z Jindřichova Hradce. Ti ho vlastnili pravděpodobně až do počátku 15. století. August Sedláček za posledního majitele považoval Sezemu z Chotěnic zmiňovaného v roce 1416. V roce 1458 byl hrad již pustý.\n\nHrad patří k nejstarším českým šlechtickým hradům a jeho podoba vycházela pravděpodobně z rakouských vzorů. Půdorys jednodílného hradu měl trojúhelníkový tvar. Hradní jádro opevněné hradbou chránil proti zbytku ostrožny zdvojený příkop a val. Před hradbou se nacházela berma nebo parkán. Obytný palác byl přiložen k čelní hradbě a dnes je zasypán troskami. Část jeho zdiva byla postavena technikou opus spicatum. Podobu jihozápadního cípu jádra neznáme.\n\nPozůstatky hradu jsou volně přístupné odbočkou z červeně značené turistické trasy, která vede údolím Hamerského potoka z Malého Ratmírova do Jindřichova Hradce.\n\n"}
{"id": "1145877", "url": "https://cs.wikipedia.org/wiki?curid=1145877", "title": "God of Thunder", "text": "God of Thunder\n\nGod of Thunder je píseň americké rockové skupiny Kiss vydaná na albu Destroyer. Píseň byla a je hrána na mnoha koncertech skupiny většinou po basovém solu a chrlení krve Gene Simmonse.Jde o hutnou temnou píseň se zajmavými kytarovými riffy.\n\n„God of Thunder“ se objevila na následujících albech Kiss:\n\n"}
{"id": "1145878", "url": "https://cs.wikipedia.org/wiki?curid=1145878", "title": "Petronij Gaj Amatuni", "text": "Petronij Gaj Amatuni\n\nPetronij Gaj Amatuni (arménsky \"Պետրոնիյ Գայ Ամատունի\", rusky \"Петроний Гай Аматуни\") (29. června 1916, kozácká stanice Velikokňažeskaja, oblast Donského vojska, dnes Proletarsk, Rostovská oblast – 29. dubna 1982, Rostov na Donu) byl ruský sovětský spisovatel arménské národnosti, autor knih pro děti a mládež.\n\nNarodil se v kozácké stanici Velikokňažeskaja v oblasti Donského vojska Ruského impéria jako potomek starobylé arménské knížecí rodiny známé již od 4. století. Dětství strávil v Arménii, mládí v Moskvě. Od šestnácti let se věnoval leteckému modelářství a od osmnácti působil jako instruktor plachtění. Za Velké vlastenecké války sloužil nejprve v jezdectvu a byl těžce raněn. Po propuštění z nemocnice byl vyškolen jako pilot stíhacích letounů a od roku 1944 působil jako instruktor. Po demobilizaci pracoval jako pilot instruktor ve státní branné organizaci DOSAAF (Dobrovolná společnost pro spolupráci s armádou, letectvem a námořnictvem, rusky ДОСААФ – Добровольное общество содействия армии, авиации и флоту) a v letech 1953–1968 v Aeroflotu jako pilot civilních letadel. Roku 1958 vstoupil do Komunistické strany Sovětského svazu.\n\nJako spisovatel se věnoval především psaní pohádek a vědeckofantastických knih pro děti a mládež. Svá první díla vydal v druhé polovině čtyřicátých let. Členem Svazu spisovatelů Sovětského svazu se stal roku 1958. Až do své smrti žil a pracoval v Rostově na Donu.\n\n"}
{"id": "1145879", "url": "https://cs.wikipedia.org/wiki?curid=1145879", "title": "Henry Taube", "text": "Henry Taube\n\nHenry Taube (30. listopadu 1915 Neudorf, Saskatchewan – 16. listopadu 2005 Palo Alto) byl americký chemik kanadského původu, nositel Nobelovy ceny za chemii za rok 1983. Obdržel ji za výzkum mechanismu přenosu elektronů v komplexních sloučeninách. Byl druhým chemikem narozeným v Kanadě, který získal Nobelovu cenu a je vůbec jediným nobelistou narozeným v Saskatchewanu. Vysokoškolské vzdělání získal na Univerzitě v Saskatchewanu, doktorát získal na Univerzitě v Berkeley v Kalifornii. Poté pracoval postupně na Cornellově univerzitě, Chicagské univerzitě a Stanfordově univerzitě. Napsal přes 600 publikací včetně jedné knihy a vychoval celkem přes 200 studentů. Se ženou Mary měli tři děti, syn Karl Taube je významným antropologem.\n\n"}
{"id": "1145884", "url": "https://cs.wikipedia.org/wiki?curid=1145884", "title": "Solvay (firma)", "text": "Solvay (firma)\n\nSolvay [solvé] je nadnárodní chemický koncern, jeden z deseti největších na světě, se sídlem v Bruselu. Působí v 52 zemích, zaměstnává přes 26 000 lidí a objem prodeje v roce 2014 činil 10,2 miliardy EUR.\n\nFirmu založil belgický chemik Ernest Solvay (1838-1922), který objevil nový postup výroby sody a s bratrem Alfredem postavili roku 1863 v Charleroi první výrobnu. Po těžkých začátcích, kdy firma dokonce zbankrotovala, se jim podařilo Solvayův proces zdokonalit tak, že koncem 19. století se už 90 % sody vyrábělo tímto způsobem. Podnik rychle expandoval do dalších evropských zemí i do USA a zároveň rozšiřoval pole své činnosti.\n\nRoku 1905 založil Solvay továrnu na výrobu sody v Neštěmicích (Ústí nad Labem). Vápenec pro tuto výrobu se do 20. let 20. století těžil v Solvayovo lomu u Křižan, ale již v roce 1915 podal neštěmický závod nadřízenému ředitelství společnosti Rakouského spolku pro chemickou a hutní výrobu zprávu, že ložisko vápence v Křižanech je vyčerpáno. Započaly tedy přípravy k otevření Solvayových lomů v obci Svatý Jan pod Skalou, zde těžila firma vápenec v letech 1918-1956 a poté byl lom předán k dotěžení Správě silnic Praha, pobočce Beroun pro stavbu okolních silnic.\n\nVedle svých tradičních produktů, jako je soda nebo peroxid vodíku, produkuje firma stále širší spektrum umělých hmot a polymerů, umělá vlákna, materiály pro farmaceutický průmysl a kosmetiku, petrochemický průmysl, elektroniku a letectví, pro baterie a palivové články, pro ochranu prostředí a mnoho dalších pro nejrůznější použití.\n\nErnest Solvay byl také významný filantrop a jeho firma byla jedna z prvních, která zavedla osmihodinovou pracovní dobu. Solvay podporoval Bruselskou univerzitu a založil na ní tři vědecké ústavy pro fyziologii, sociologii, fyziku a chemii. Tyto dva pořádají každé tři roky významné světové Solvayovy konference v oboru fyziky (od roku 1911) a chemie (od roku 1922) za účasti nejslavnějších vědců. Firma také podporuje projekt Solar Impulse, vývoj letadla na solární pohon, na němž se sama významně podílí. \n\n\n"}
{"id": "1145885", "url": "https://cs.wikipedia.org/wiki?curid=1145885", "title": "Beth", "text": "Beth\n\n„Beth“ je píseň americké rockové skupiny Kiss, která vyšla na albu \"Destroyer\". Píseň napsal Peter Criss a vypráví, jak je těžké odloučit se během turné od své ženy. Jde o baladu, a proto se také na albu málem neobjevila, protože to není klasická KISS píseň. Vyšla na B straně singlu „Detroit Rock City“.\n\n"}
{"id": "1145886", "url": "https://cs.wikipedia.org/wiki?curid=1145886", "title": "Kniha Mosiáš", "text": "Kniha Mosiáš\n\nKniha Mosiáš je název osmého oddílu v Knize Mormonově, americkém náboženském díle, které roku 1830 vydal Joseph Smith. Její děj se má odehrávat mezi lety 200 př. n. l.- 91 př. n. l. a má být dílem několika starověkých amerických proroků (jako je například Mosiáš II., Zenif nebo Alma starší). \nKniha Mosiáš je součástí Knihy Mormonovy - náboženské knihy mormonského náboženství, která byla sepsána (přeložena) Josephem Smithem na počátku 19.století. Panují pochyby o to, zda je kniha skutečným historickým dokumentem. \nJelikož se nedochoval původní opis textu knihy Mosiáš, nemáme jistotu, zda byl název \"Mosiáš\" vzat z Zlatých desek, nebo doplněn až při finální redakci v tiskárně.\n\nKniha je nazvána po jednom z králů Zarahemly, Mosiáši II. Ten získal jméno po svém dědovi, Mosiáši I., který vyvedl spravedlivé věřící při prvním exodu ze země Nefi. Jméno pochází ze stejného hebrejského souhláskového kmene M-S-H jako slovo \"mesiáš\" a znamená tedy něco jako \"vykupitel\" nebo \"vysvoboditel\".\n\nJméno knihy pravděpodobně není autorský podpis - Mosiáš II. pravděpodobně není autorem knihy v dnešní podobě, spíš autorem starší a kratší verze nebo jejím hlavním hrdinou. Je daleko více názvem tématu knihy, která pojednává o \"vysvobozování Božího lidu\" a je začleněn do životního příběhu krále Mosiáše II.\n\nAčkoliv je kniha nazvána po králi Mosiáši II., jen malá část textu se zabývá jeho vládou a většina příběhu se odehrává v jiném království (v zemi Nefi). Počátek celé knihy nás zasazuje přímo do děje (\"\"A nyní, nebylo již žádného sváru v celé zemi Zarahemla mezi veškerým lidem, který náležel ke králi Beniaminovi\"\"), jehož předchozí pozadí není zcela jasné. Část událostí je popsána v předchozí \"knize\" - Slovech Mormonových. Podle výpovědi překladatele/autora Josepha Smithe bylo však původní historické pozadí popsáno na v tzv. Knize Lehi, která je ztracena.\n\nZdá se, že celá kniha byla sepsána po vzoru izraelských obřadních slavností o \"vysvobozování Božího lidu\". Celkem 3× v knize nacházíme ikonickou scénu, kdy se lid shromáždí u krále, který mu poté přečte nově napsanou či nově nalezenou knihu - záznam o vysvobození Božího lidu. \nIkonické scény čtení příběhů \"o vykoupení\" na náboženských shromážděních najdeme už ve Starém zákoně v Bibli. Příkladem může být shromáždění judského krále Josiáše během jeho reformy. Tehdy si lid připomínal exodus a vysvobození z Egypta.\n\nTeorie o autorství většinou balancují mezi tím, zda je autorem knihy Joseph Smith\nnebo starověcí proroci. Kniha podle badatelů obsahuje jak \nstarověké motivy (jako vnitřní literární systém - chiasmus), tak \nnovodobé rysy (způsobené buďto moderním překladem nebo moderním \nautorstvím). Ve výsledku je otázka autenticity nejistá a pohledy \novlivněné náboženským pozadím. \n\nTradiční autorství Knihy Mosiáš je však také předmětem bádání. Zdá se, že kapitoly 2-5 obsahují původní text promluvy krále Benjamína, která je vsunuta do kapitol 1-8, jejichž autorem je nejspíš král Mosiáš II. (vládl 124 př. n. l. - 91 př. n. l.).\n\nKapitoly 9-22 jsou nazvány \"Záznam Zenifův\" a jejich počátečním autorem je snad skutečně Zenif, který okolo roku 200 př. n. l. odvedl skupinu lidí z města Zarahemla (jeho národ později znovu-objevil až Ammon, potomek Zarahemlův). Záznam však pokračuje i po jeho smrti během vlády krále Noeho a krále Limhiho. Z hlediska textu je nepravděpodobné, že by král Noe byl spoluautorem knihy, takže není jasné, zda záznam o jeho vládě pochází z pera jeho syna Limhiho, nebo zda byl autorem někdo zcela jiný. Verš 17:4 navíc naznačuje, že část textu kapitol 11-18 napsal Alma starší, kněz krále Noeho.\n\nKapitoly 23-24 jsou nazvány \"Záznam Almův\", přičemž jejich autorem má být Alma starší. Záznam byl později spojen se Zenifovým a Mosiášovým záznamem.\n\nKapitoly 25-28 probíhají za společného života Mosiáše II. a Almy staršího. Není však jisté, kdo z nich psal záznam o historii v daném období, či zda tuto pasáž sepsal autor následné knihy, Alma mladší (například na základě starších textů svého otce nebo krále Mosiáše II.) Kapitola 27 obsahuje přímou řeč Almy mladšího, kterou tento autor nejspíš použil při vytváření finální podoby knihy Mosiáš. Někteří badatelé poukazují na to, že Alma mladší zkompletoval předchozí záznamy v době po Mosiášově smrti, kdy se Amlicité snažili znovu nastolit monarchii.\n\nTradiční postoj o autorství knihy Mosiáš zastává názor, že text proroků byl redigován (zpracován) dějepiscem Mormonem asi v \n3. století n.l.\nJelikož původní začátek Knihy Mormonovy\nbyl ztracen (jde o tzv. \"116 stránek\" Knihy Lehiovy), není zcela jasné,\nv jakém časovém sledu byly přeloženy dnešní knihy (části) v Knize \nMormonově. Klasický pohled předpokládá, že Joseph Smith překládal (nebo \nvymýšlel) Knihu Mormonovu od 1.Nefiho (první části) až do knihy Moroni (poslední části). Určité množství badatelů a historiků však razí teorii \"Mosiášova prvenství\".\n\nV Knize Mosiášove existuje několik stěžejních témat, která ovlivňují strutkuru textu nebo sloužily jako důvod sepsání této knihy.\n\nZdá se, že příchod Almy staršího do Zarahemly (kapitola 25) byl zlomovým bodem v životě krále Mosiáše II. Církev v mosiášově království byla reorganizována, nový obřad byl zaveden jako náboženská praxe a byl zásadně změněn politický systém. Z rozhodnutí krále Mosiáše II. (v souvislosti s učením Almy staršího - viz 23:7) nenastoupil nový král, nýbrž byl zaveden systém \"demokracie\", založené na volených zástupcích lidu a soudcovském systému, s oddělenou náboženskou mocí (církev v Zarahemle neměla podíl na legislativní, exekutivní nebo jurisdikční moci).\n\nAnti-monarchický ráz proto převažuje v textu i učení hlavních postav. Těžiště se soustřeďuje okolo příběhy zlovolného krále Noeho a jeho zneužití královské moci. Tato epizoda slouží jako vzorový příklad, na jehož základě je docíleno změny státního zřízení. Anti-monarchický prvek v knize Mosiáš je podobný tématům v 1. Knize Samuelově, kde je systém králů označen za \"špatnou volbu lidu\".\n\nJedno z ústředních teologických témat knihy Mosiáš je znovu-ustanovení křestní smlouvy mezi obyvateli starověké Ameriky. Ačkoliv je křest prezentován už na počátku Knihy Mormonovy (2. Nefi kapitola 31 - asi 6. stol. př.n.l), je z textu očividné, že křest přestal být užíván. Nevíme důvod ani přesnou dobu. Na konci 2. století př. n. l. je však křest zaveden znovu Almou starším (25:18) a považován za způsob \"vstupu do Boží církve\". Věřící brali křest jako znamení, že \"věří Almovým slovům\" (25:18).\n\nAlmův křest, zvláště jeho rituální formule, se odlišuje od třetí, odlišné zmínky o křtu, která se nachází v 3. Nefim (asi 100 let po Almově křtech). V Knize Mormonově tedy existují minimálně 3 odlišné tradice křtění (2. Nefi - 6. stol.př. n. l.; kniha Mosiáš - 1.př. n. l.; 3. Nefi - 1.n.l.). Více viz pasáž \"obřadní modlitby\" na literární styly v Knize Mormonově.\n\nNázev Knihy Mosiáš vyjadřuje ústřední teologickou zvěst celého textu - \"vykoupení\". Jméno Mosiáš totiž pochází ze stejného hebrejského souhláskového kmene M-S-H jako slovo \"mesiáš\" a znamená tedy něco jako \"vykupitel\" nebo \"vysvoboditel\". Název textu by proto šel také vyložit jako: \"Kniha o vysvoboditeli / Kniha o vysvobození\" nebo \"Kniha o vykupiteli / Kniha o vysvobození\".\n\n\n"}
{"id": "1145891", "url": "https://cs.wikipedia.org/wiki?curid=1145891", "title": "Jinořadec", "text": "Jinořadec\n\nJinořadec (\"Cryptogramma\") je rod kapradin z čeledi křídelnicovité. Jsou to drobné kapradiny s výrazně dvoutvárnými listy, rostoucí na skalnatých stanovištích. Rod zahrnuje asi 10 druhů a je rozšířen v mírných oblastech severní polokoule, jeden druh v Andách. V České republice se vzácně vyskytuje horský druh jinořadec kadeřavý.\n\nJinořadce jsou drobné kapradiny. Oddenek je plazivý až přímý, řídce až bohatě větvený, pokrytý bezbarvými nebo hnědavými plevinami. Cévní svazky jsou typu diktyostélé nebo v dlouze plazivých oddencích typu sifonostélé. Listy jsou výrazně dvoutvárné, dosahující délky 5 až 25 cm. Řapík obsahuje jediný cévní svazek. Čepel je trojúhelníkovitá, kopinatá nebo čárkovitá, 2x až 4x zpeřené, tenké až poněkud tužší, na líci lysé, lesklé nebo matné, na rubu lysé nebo řídce chlupaté. Poslední segmenty listů jsou přisedlé nebo krátce řapíčkaté. Žilnatina (botanika)| je tvořena volnými, jednoduchými nebo vidličnatými žilkami.\nFertilní listy jsou delší než sterilní, s úzkými úkrojky. Okraj je po celé délce segmentu podvinutý a tvoří falešnou ostěru chránící výtrusnice. Výtrusné kupky se tvoří na koncích žilek, jsou umístěné podél listového okraje a za zralosti se slívají. Výtrusnice obsahují po 64 sporách. Spory jsou žluté, čtyřstěnné, triletní, s bradavčitým povrchem.\n\nRod jinořadec zahrnuje asi 8 až 12 (podle pojetí) druhů. Je to jediný rod čeledi křídelnicovité rozšířený převážně v oblastech mírného pásu. Většina druhů roste v Eurasii a Severní Americe. Na jižní polokouli roste jediný druh, \"Cryptogramma fumariifolia\", rozšířený v Andách v Chile a Argentině.\n\nV České republice se vzácně vyskytuje jinořadec kadeřavý. Roste v Krkonoších (Kotelné jámy, Obří důl, Studniční hora), několik roztroušených výskytů je na Šumavě. Na Slovensku roste pouze na Ďumbieru. Vyskytuje se v severní Evropě a v různých evropských pohořích. V Alpách a Karpatech vystupuje až do alpínského stupně. V severovýchodním Rusku roste \"Cryptogramma stelleri\", druh s velkým areálem zahrnujícím Asii i Severní Ameriku.\n\nRod \"Cryptogramma\" je v rámci čeledi \"Pteridaceae\" řazen do podčeledi \"Cryptogrammoideae\". Mezi blízce příbuzné rody náleží \"Coniogramme\" a \"Llavea\".\n\n\nNěkteré druhy jsou využitelné jako pohledné skalničky, kultivace je však obtížná. Jinořadec kadeřavý patří v České republice mezi chráněné rostliny. V zahraničí se pěstují druhy \"C. acrostichoides\" a \"C. stelleri\".\n\n"}
{"id": "1145896", "url": "https://cs.wikipedia.org/wiki?curid=1145896", "title": "Hell or Hallelujah", "text": "Hell or Hallelujah\n\n„Hell or Hallelujah“ je píseň americké rockové skupiny Kiss vydaná na dvacátém studiovém albu \"Monster\".Je to první singl z tohoto alba a vyšel mezinárodně 2. června 2012 a ve Spojených státech amerických 3. července 2012.Píseň byla poprvé živě hrána v 4. července 2012 v Londýně.\n\n"}
{"id": "1145898", "url": "https://cs.wikipedia.org/wiki?curid=1145898", "title": "Al-Karama SC", "text": "Al-Karama SC\n\nAl-Karama SC (نادي الكرامة الرياضي‎) je fotbalový klub ze syrského města Homs. Byl založen roku 1928 pod názvem \"Chálid bin Walid\", od roku 1971 nese název al-Karama, což arabsky znamená \"důstojnost\". Klubové barvy jsou modrá, bílá a oranžová.\n\nKlub je osminásobným mistrem Sýrie, v letech 1996 a 2007 získal double. V roce 2006 postoupil do finále Ligy mistrů AFC, kde prohrál s jihokorejským týmem Jeonbuk Hyundai Motors FC 0:2 na jeho půdě a vítězství v domácí odvetě 2:1 na titul nestačilo. Nicméně tak zaznamenal historicky nejlepší mezinárodní výsledek syrského klubu. Klub funguje i v podmínkách občanské války, přestože řada hráčů odešla do exilu.\n\n\n"}
{"id": "1145901", "url": "https://cs.wikipedia.org/wiki?curid=1145901", "title": "Kaple Panny Marie (Velký Šenov)", "text": "Kaple Panny Marie (Velký Šenov)\n\nKaple Panny Marie stála v dolním Šenově (západní část města Velký Šenov) nedaleko železniční trati Rumburk–Sebnitz. Novorománská kaple byla postavena před první světovou válkou, zbořena byla počátkem 80. let 20. století.\n\nKaple Panny Marie byla postavena na počátku 20. století nejpozději před začátkem první světové války. Nevelká kaple v novorománském slohu stála mezi statky čp. 209 a 366 v dolním Šenově při vedlejší cestě, která vedla k nedalekému železničnímu viaduktu. Stavbu kaple finančně podpořili především obyvatelé z okolí, ti pak následně kapli udržovali a využívali. Zlom nastal s odsunem původních obyvatel města po druhé světové válce. Kaple byla udržována patrně do 50. let 20. století. V této době došlo k demolici většiny okolních domů a noví obyvatelé města neměli o kapli zájem. Stavba postupně chátrala, její zkáza byla dovršena počátkem 80. let 20. století, kdy byla beze zbytku stržena. Na jejím místě se dnes nachází neudržované rumiště. Stavební parcela o rozloze 22 m², na které kaple stála, je v majetku Římskokatolické farnosti Velký Šenov.\n\nPůdorys kaple byl přibližně obdélný, v zadní části (presbytář) zúžený. Uprostřed průčelí byly umístěny obdélné dřevěné dveře, štít zdobil štukový kříž. Nároží kaple byla opatřena nepříliš výraznou bosáží. V každé z bočních stěn kaple byla umístěna dvě okna zakončená půlkruhovým obloukem. Fasáda byla patrně již od začátku v pískové barvě. Střechu kaple kryla břidlice; tou byla obložena i robustní čtyřhranná věž, ve které byl umístěn zvon. Z inventáře kaple se nedochovalo nic. Tvořil jej dřevěný oltář s obrazem Panny Marie a dřevěné lavice.\n\n\n"}
{"id": "1145910", "url": "https://cs.wikipedia.org/wiki?curid=1145910", "title": "Hochschachten", "text": "Hochschachten\n\nHochschachten je horská louka, která se nachází poblíž rašeliniště Latschenfilz v národním parku Bavorský les, poblíž hranic s Českou republikou. Dnes se jedná o chráněné území se staletými javory kleny, buky a horskými smrky.\n\nLouky v této lokalitě se nazývají Schachten a vznikly vymýcením lesa. První zmínky o pastvině Hochschachten jsou z roku 1733, kdy patřily k panství Glashütte Sedláci z okolí měli právo zde pást svůj dobytek. Původní rozloha pastviny byla 9,5 hektaru, ale do dnešních dnů velkou část znovu pohltil les. Na pastvinách se dochovaly staleté rostoucí i odumírající stromy, zformované větrem do bizarních tvarů. Tyto duby a javory byly na louce ponechány při mýcení lesa jako opěrné body, které poskytovaly stín pastevcům a dobytku. K pastvě byla louka naposledy využívána v 50. letech 20. století.\n\nDnes je Hochschachten vyhledávaným turistickým cílem, přístupným turistickým cestami z bavorské osady Buchenau či přes Javoří pilu, kde nedaleko rozhledny Poledník vede turistická cesta přes hranice do Bavorska.\n\n"}
{"id": "1145913", "url": "https://cs.wikipedia.org/wiki?curid=1145913", "title": "Kostel svaté Barbory (Hrob)", "text": "Kostel svaté Barbory (Hrob)\n\nKostel svaté Barbory v Hrobu je původně raně gotickou sakrální stavbou v někdejším hornickém městečku. Svatá Barbora z Nikomédie je patronkou horníků. Kostel stojí na náměstí, kde najdeme řadu barokních sochařských artefaktů. Je chráněn od roku 1958 jako kulturní památka České republiky.\n\nMěsto Hrob bylo původně hornickou osadou, která byla v majetku tepelského kláštera a od roku 1282 se stala majetkem kláštera oseckého. V tomto roce byl také založen kostel, který je původně raně gotický. Za husitských válek byl zřejmě poškozen a následně obnoven. V roce 1447 byl Hrob povýšen na královské horní město. V letech 1595–1602 byl renesančně přestavěn a v roce 1602 po přestavbě znovu vysvěcen. Kostel byl zřejmě při této přestavbě prodloužen k západu. Přestavbu inicioval pražský arcibiskup Zbyněk Berka z Dubé, měla umožnit upevnění katolické víry v tehdy téměř zcela luteránském městě (v Hrobu prý tehdy zbyly jen čtyři katolické rodiny). V roce 1617 město Hrob vstoupilo do dějin, když pražský arcibiskup Jan Lohelius nechal zbourat zdejší evangelický kostel a tato událost se stala jedním z podnětů povstání českých stavů proti Habsburkům. Kostel během třicetileté války vypálili roku 1632 ustupující Sasové. Následně byl kostel obnoven roku 1637. V 19. století byl pseudogoticky upraven.\n\nKostel je jednolodní s trojboce zakončeným presbytářem, s obdélnou sakristií na severní straně, s přístavkem na jižní straně a s hranolovou věží nad západním průčelím. Západní průčelí je upraveno pseudogoticky. Na jižní straně lodi je původní pozdně gotický portál. Nachází se zde hrotitá okna s plaménkovými kružbami. Presbytář má síťovou klenbu s maltovými žebry. Triumfální oblouk je půlkruhový s římsou. Loď má v klenbě pět nestejně širokých polí křížové klenby bez žeber. Do dvou západních polí klenby je vestavěna kruchta, která je podklenutá českými plackami.\n\nZařízení kostela je převážně pseudogotické, pocházející z doby úpravy kostela. Obraz \"Krista před Pilátem\" je z roku 1628. Oltářní obraz je dílem Václava Vavřince Reinera. V sakristii je pozdně gotická křtitelnice.\n\nV průčelí západní věže se nachází zvon z roku 1587 od Wolfa Hilgera a zvon z roku 1874 od Julia Herolda. V minulosti je zde doložen ještě zvon z roku 1640 od Zachariáše Hilgera, který se dnes nachází v klášteře v Oseku, zvon z roku 1792 od Josefa Pitschmanna a blíže neznámý zvon z roku 1760. V západním okně věže se nacházejí dva litinové hodinové cymbály.\n\nBarokní fara pochází z roku 1786, jak uvádí letopočet na portále. Jedná se o jednoduchou obdélnou jednopatrovou stavbu. V Hrobě se nachází řada soch světců: sv. Josef na náměstí je z doby kolem roku 1750. Na soklu sochy se nachází reliéf \"Zasnoubení (sv. Josefa s Pannou Marií)\". Socha sv. Jana Křtitele, která je ve výklenku školy, pochází ze 17. století. Jedná se o kopii podle gotického originálu. Socha sv. Prokopa v průčelí domu čp. 11 je z roku 1734. Sousoší sv. Jáchyma, sv. Anny a Panny Marie nacházející se v nice domu čp. 12 pochází z roku 1752. Socha sv. Jana Nepomuckého v nice 1. patra domu čp. 28 je z období kolem poloviny 18. století a její sokl je z roku 1885.\n\n"}
{"id": "1145914", "url": "https://cs.wikipedia.org/wiki?curid=1145914", "title": "Ostrý vrch (Hrubý Jeseník)", "text": "Ostrý vrch (Hrubý Jeseník)\n\nOstrý vrch je 1228 m vysoká hora v Pradědské hornatině, která tvoří centrální část Hrubého Jeseníku. Vrchol se nachází 2,5 km východně od Pradědu a 3 km západo-severozápadně od Karlovy Studánky.\n\nStrmé jižní svahy jsou součástí národní přírodní rezervace Praděd. Padají do hluboko zaříznutého kaňonu Bílé Opavy, podél kterého vede stejnojmenná naučná stezka. Bílá Opava si na asi 2,5 km dlouhém úseku razí cestu rulovými úbočimi Pradědu a Vysoké hole, na kterých peřejemi, kaskádami a vodopády překonává výškový rozdíl asi 400 m.\n\nVrchol leží mimo značené turistické trasy, na hranici národní přírodní rezervace Praděd. Je přístupný po neznačené cestě ze sedla Pod Lyrou, dlouhé asi 3 km, s převýšením 225 m.\n"}
{"id": "1145915", "url": "https://cs.wikipedia.org/wiki?curid=1145915", "title": "Israhel van Meckenem mladší", "text": "Israhel van Meckenem mladší\n\nIsrahel van Meckenem mladší, někdy uváděn jen jako Israhel van Meckenem (* kolem 1445 – 10. listopadu 1503, Bocholt) byl německý grafik a zlatník, syn Israhela van Meckenema staršího.\nRodina pocházela z dnešní Belgie (Mechelen) nebo pohraničí Nizozemska (Bocholt), člen \"van\" napovídá nizozemský původ. Israhel mladší se vyškolil jako zlatník a rytec v dílně svého otce a pak se stal tovaryšem v dílně Monogramisty E.S. Ten byl ve své době nejproslulejším severoevropským grafikem.\n\nPrvní grafický list vytvořil van Meckenem roku 1465 v tehdy nizozemském Kleve. Roku 1470 je doložen jeho pobyt v bavorském Bambergu, roku 1480 se vrátil do Bocholtu a strávil zde zbytek života. Koncem 80. let se oženil s Idou a vytvořil společný dvojportrét. Z let 1480–1498 jsou zaznamenány četné zlatnické práce, které u něj objednala městská rada v Bocholtu, mj. monstrance pro Mathenakirche ve Weselu.\n\nIsrahel van Meckenem pracoval na jihu Německa v dílně Monogramisty E.S. zcela jistě v roce 1467, kdy tento mistr zemřel. Zdědil po něm 41 hotových tiskových matric, které přepracoval. Také kolem dvou set \"vlastních tisků\" Israhel van Meckenema byly kopie starších grafických listů Monogramisty E.S. Celkem vydal kolem šesti set grafických listů s motivy převzatými od jiných umělců, včetně tzv. Meister des Hausbuches (nebo Hausbuchmeister), Martina Schongauera nebo Albrechta Dürera. Slavná série grafických listů s námětem \"Život Panny Marie\", kterou Israhel van Meckenem vydal na sklonku života, byla vytvořena podle kreseb Hanse Holbeina staršího. Kopírování cizích předloh bylo tehdy běžnou praxí a prostřednictvím grafických listů byly v pozdním období gotiky rozšiřovány kompoziční vzory mezi uměleckými dílnami.\n\nRané grafické práce Israhel van Meckenema byly poněkud neumělé, ale časem si vypracoval vlastní styl a vydával stále větší a dokonalejší grafické listy. Zlatnické školení je patrné na umělcově zálibě ve složitém ornamentu. Jeho originální kompozice, kterých je kolem 180, se věnují sekulárním námětům a jsou neobyčejně živé. Typickým příkladem je list s příběhem Salome, kde hlavní prostor zaujímají tanečníci oblečení podle tehdejší dvorní módy a Salome s hlavou Jana Křtitele tvoří malou scénu v pozadí.\n\nIsrahel van Meckenem byl velmi zdatný ve vlastní prezentaci a podepisoval listy svým jménem a místem, kde vznikly. Byl prvním, kdo vytvořil grafický autoportrét (s manželkou). Tento list je zároveň prvním grafickým portrétem konkrétní známé osoby. Vydával rovněž papežem nepotvrzené a tedy podloudné odpustky, na nichž zaručuje hříšníkům zkrácení doby strávené v očistci o 20 000, později o 45 000 let za sérii modliteb.\n\n\n"}
{"id": "1145925", "url": "https://cs.wikipedia.org/wiki?curid=1145925", "title": "Německá pokroková strana (Rakousko)", "text": "Německá pokroková strana (Rakousko)\n\nNěmecká pokroková strana (německy Deutsche Fortschrittspartei nebo Deutsche fortschrittliche Partei), byla liberálně a nacionalisticky orientovaná politická strana působící od konce 19. století mezi německou populací Rakouska-Uherska, respektive Předlitavska, včetně českých zemí. Navazovala na proud německého liberalismu (tzv. Ústavní strana).\n\nJiž od obnovení ústavního systému vlády v 60. letech 19. století se v Rakousku zformoval široký a vlivný politický proud ovlivněný myšlenkami liberalismu a německého národovectví. Tento takzvaný ústavověrný tábor netvořil jednolitou politickou stranu a volně integroval několik specifických politických směrů: staroněmecké tradiční liberály, mladoněmecké liberální národovce nebo provídeňskou a centralistickou Stranu ústavověrného velkostatku. Ústavověrní podporovali ústavní svobody a moderní koncept Rakouska coby centralizovaného sekulárního státu s německou kulturní a jazykovou dominancí.\n\nV celostátním (předlitavském) parlamentu (Říšská rada) ústavověrní často tvořili vícero poslaneckých frakcí. Po volbách do Říšské rady roku 1873 například získala Ústavní strana 218 z celkových 353 parlamentních mandátů. V roce 1878 ale v parlamentu fungoval samostatný Klub levého středu (Strana ústavověrného velkostatku) s 57 členy, staroněmecký Klub levice s 64 členy, mladoněmecký Klub pokroku s 41 členy a kromě toho i Nový klub pokroku, ve kterém zasedalo 22 členů. Dalších 5 poslanců se hlásilo k liberálně orientovanému Klubu demokratů. Po volbách do Říšské rady roku 1879 pak ve vídeňské sněmovně fungovaly dva ústavověrné kluby, a to staroněmecký Klub liberálů s 94 členy a mladoněmecký Klub sjednocené Pokrokové strany s 54 členy. V roce 1881 došlo k pokusu o jejich sjednocení a vznikl poslanecký klub Sjednocená levice (Club der Vereinigten Linken). Ten pak jednotně kandidoval ve volbách do Říšské rady roku 1885 a získal (podle předběžných odhadů ihned po volbách) 129 mandátů. Krátce poté se ovšem rozpadl a v Říšské radě opět fungovalo několik liberálních a národoveckých klubů. V listopadu 1888 došlo k jejich částečné opětovné integraci a vznikl společný parlamentní klub, nazvaný nyní Sjednocená německá levice (Vereinigte Deutsche Linke). Ve volbách do Říšské rady roku 1891 získali jeho kandidáti více než 100 parlamentních křesel.\n\nBěhem 90. let se politický život v Předlitavsku proměňoval v souvislosti s rozšiřováním volebního práva a vznikem nových stranických skupin. V této situaci přestávala být udržitelnou dosavadní volná organizační struktura německých ústavověrných a liberálních formací. Vyostřování národnostních konfliktů v monarchii také vedlo k štěpení mezi stoupenci tradičního liberalismu a radikálnějšími nacionálně orientovanými proudy. Sjednocená německá levice se v této době definitivně rozpadla na několik poslaneckých frakcí. V listopadu 1896 ji opustila většina německých poslanců z Čech, kvůli jejich zásadní opozici vůči politice vlády Kazimíra Badeniho. Tito poslanci ustavili v přípravné fázi vlastní politický klub, jehož předsedou byl zvolen Friedrich Nitsche. K nové formaci se již tehdy přihlásilo 29 poslanců.\n\nVe volbách do Říšské rady roku 1897 zaznamenal zbytek německého liberálního tábora značné ztráty. O značnou část mandátů ho připravila nacionálně vypjatější Německá lidová strana nebo nacionalističtí radikálové okolo Georga von Schönerera. Po volbách se pak v květnu 1897 transformovalo 33 německých liberálních poslanců do Německé pokrokové strany. Podle jiného zdroje došlo k jejímu vzniku již v roce 1896.\n\nK oficiálnímu vzniku Německé pokrokové strany coby poslaneckého klubu v Říšské radě došlo 6. dubna 1897 ve Vídni. V předsednictvu zasedli Alois Funke, Gustav Gross a Anton Pergelt. Poslanec Friedrich Nitsche pak volbu do předsednictva odmítl. Ke klubu se hlásilo 30 poslanců, přičemž u několika dalších se to očekávalo. Podle zdroje z května 1897 měl poslanecký klub Německé pokrokové strany na Říšské radě 43 členů. Jako jeho předsedové působili Alois Funke, Gustav Gross a Anton Pergelt.\n\nHlavním rozdílem Německé pokrokové strany oproti předchozím liberálním skupinám bylo to, že nyní již nešlo jen o volný světonázorový parlamentní klub, ale o moderní politickou stranu s formální organizační strukturou. Programově navazovala na mladoněmecký liberalismus. Zastávala se zájmů středních vrstev i rolníků. Mezi její stoupence a voliče patřily vyšší střední vrstvy, podnikatelé a inteligence, zejména advokáti a vysokoškolští pedagogové. Strana odmítala antisemitismus a mezi její stoupence náleželi četní židé.\n\nPodobně jako mladočeši v českém táboře musela Německá pokroková strana čelit rostoucí konkurenci od nových ideologicky i stavovsky definovaných stran. Šlo zejména o Německou lidovou stranu a Křesťansko-sociální stranu. Tyto formace již ve volbách v roce 1897 dosáhly značných úspěchů na úkor německých liberálů v alpských i českých zemích.\n\nVe volbách do Říšské rady roku 1901 dosáhla Německá pokroková strana zisku 31 mandátů, zatímco Německá lidová strana jich získala 48, čímž se stala nejsilnější parlamentní skupinou reprezentující rakouské Němce. V českých zemích si Německá pokroková strana udržela těsně pozici nejsilnějšího německého politického subjektu.\n\nDalší zeslabení vlivu Německé pokrokové strany nastalo po zavedení všeobecného a rovného volebního práva, podle kterého se poprvé volilo ve volbách do Říšské rady roku 1907. V Čechách tehdy získala jen šest mandátů, na Moravě o něco výraznějších osm mandátů. Strana nedokázala zejména podchytit nižší střední vrstvy a živnostníky. Do parlamentu se celkově dostalo jen 20 kandidátů Německé pokrokové strany. Podobně slabé zastoupení měla strana i po volbách do Říšské rady roku 1911, v nichž v Čechách získala jen 4 mandáty, na Moravě 6 a ve Slezsku 2 mandáty.\n\nPo volbách v roce 1911 pak němečtí liberálové přistoupili na Říšské radě k parlamentní frakci Deutscher Nationalverband (Německý národní svaz), do které kromě nich patřila i Německá lidová strana, Německá agrární strana a Deutschradikale Partei. Šlo o volnou alianci nesocialistických a sekulárních stran.\n\nPo rozpadu Rakouska-Uherska se pokrokový politický proud zorganizoval v Československu jako Německá demokratická svobodomyslná strana, která patřila k menším německým politickým stranám, ale udržovala si jistý vliv mezi velkoměstskými a židovskými voliči a v kruzích podnikatelů a intelektuálů.\n\n\n"}
{"id": "1145929", "url": "https://cs.wikipedia.org/wiki?curid=1145929", "title": "Blécourt (Haute-Marne)", "text": "Blécourt (Haute-Marne)\n\nBlécourt je francouzská obec v departementu Haute-Marne v regionu Grand Est. V roce 2012 zde žilo 112 obyvatel.\n\nSousední obce jsou: Brachay, Ferrière-et-Lafolie, Flammerécourt, Fronville, Gudmont-Villiers a Mussey-sur-Marne.\n\n\"Počet obyvatel\"\n"}
{"id": "1145931", "url": "https://cs.wikipedia.org/wiki?curid=1145931", "title": "Blécourt", "text": "Blécourt\n\nBlécourt je název dvou obcí ve Francii:\n\n"}
{"id": "1145932", "url": "https://cs.wikipedia.org/wiki?curid=1145932", "title": "Německý národní svaz", "text": "Německý národní svaz\n\nNěmecký národní svaz (německy Deutscher Nationalverband) byla zastřešující parlamentní frakce na vídeňské Říšské radě, založená roku 1910 jako volné sdružení několika liberálních a nacionálních politických stran reprezentujících německou populaci Rakouska-Uherska, respektive Předlitavska.\n\nOd 60. let 19. století, kdy byl v Rakousku obnoven ústavní způsob vlády, se stranické spektrum německé populace monarchie rozrůzňovalo. Od počáteční dominance liberální tzv. Ústavní strany, přes rivalitu mezi liberální Ústavní stranou a konzervativní Stranou práva (tzv. Hohenwartův klub), až po pluralitní stranický systém od konce 19. století, kdy vlivem rozšiřování volebního práva, nacionální radikalizace a ustavení nových světonázorových a stavovských politických formací vzniklo výrazně fragmentované politické spektrum. \n\nVe volbách do Říšské rady roku 1907, konaných poprvé podle všeobecného a rovného volebního práva získali z celkových více než 230 německých poslaneckých mandátů 96 poslaneckých křesel křesťanští sociálové a klerikálové, dalších 49 poslaneckých křesel získali sociální demokraté. \n\nV této změněné situaci byly ostatní německé strany reprezentující nesocialistické a sekulární politické proudy nuceny k užší spolupráci. V únoru 1910 proto vznikl Německý národní svaz jako volné sdružení těchto politických směrů. Přistoupila k němu liberálně nacionální Německá pokroková strana, nacionalistická Německá lidová strana a radikálně národovecká Deutschradikale Partei. Náležela k němu také Německá agrární strana. Předsedou Německého národního svazu se stal Karl Chiari z Německé lidové strany, místopředsedy byli Julius Sylvester z téže strany, Hans Damm za německé agrárníky, Gustav Gross z Německé pokrokové strany a německý radikál Karl Hermann Wolf.\n\nV únoru 1910 se k novému parlamentnímu klubu hlásilo 77 poslanců. Ve volbách do Říšské rady roku 1911 kandidáti Německého národního svazu zaznamenali jistý úspěch, zejména když díky vzájemné podpoře ve 2. kole voleb dokázali výrazně oslabit zisky křesťanských sociálů a zastavit početní nárůst sociálních demokratů. Po volbách pak Německý národní svaz obsadil v Říšské radě 99 křesel. \n\nNěmecký národní svaz neměl charakter politické strany, nýbrž volné aliance několika samostatných subjektů. Neměl tudíž ani svůj program. Rámcově se ale hlásil k německému národnímu hnutí, definoval se jako loajální stoupenec rakouského státu. Po vypuknutí války v roce 1914 v něm zesílily proberlínské tendence a požadavky na užší hospodářskou spolupráci Rakouska-Uherska a Německa.\n\n"}
{"id": "1145937", "url": "https://cs.wikipedia.org/wiki?curid=1145937", "title": "Brachay", "text": "Brachay\n\nBrachay je francouzská obec v departementu Haute-Marne v regionu Grand Est. V roce 2012 zde žilo 57 obyvatel.\n\nSousední obce jsou: Blécourt, Ferrière-et-Lafolie, Flammerécourt, Charmes-en-l'Angle, Charmes-la-Grande a Mathons.\n\n\"Počet obyvatel\"\n"}
{"id": "1145938", "url": "https://cs.wikipedia.org/wiki?curid=1145938", "title": "Vincenz Pilz", "text": "Vincenz Pilz\n\nVincenz Pilz (14. listopadu 1816, Varnsdorf - 26. dubna 1896, Vídeň) byl rakouský sochař činný ve Vídni.\n\nVystudoval na vídeňské Akademii výtvarných umění u Josefa Käßmanna (1784– 1856) a Franze Bauera (1798–1872). V roce 1849 byl zvolen členem Umělecké akademie a získal také císařské stipendium, které mu umožnilo v letech 1850 až 1855 pobyt v Římě. Během římského pobytu vytvořil také reliéf Svatí Tři králové na cestě, tesaný v mramoru. Nejvíce se ale proslavil v hlavním městě habsburské monarchie ve Vídni, kde se podílel na výzdobě významných veřejných i soukromých budov na nově rostoucí Ringstraße. Spolupráci s Pilzem vyhledával především architekt dánského původu Theofil Hansen, který oceňoval Pilzovu schopnost organického souladu sochařského díla s monumentální architekturou vídeňské Ringstraße. Ve spolupráci s Hansenem vzniklo též vrcholné dílo jeho kariéry - sochařská výzdoba budovy Parlamentu. Pilz vytvořil pro Parlament čtyři dvojité karyatidy, sochy Periklea, Augusta a Daidalose, spolupracoval na výzdobě štítu. Především ale vytvořil osm kvadrig, umístěných na střeše budovy. Pro Varnsdorfský starokatolický kostel Proměnění Páně vytvořil na začátku 80. let 19. století sochu Krista z carrarského mramoru.\n\n\n\n"}
{"id": "1145941", "url": "https://cs.wikipedia.org/wiki?curid=1145941", "title": "Jaderné letadlo", "text": "Jaderné letadlo\n\nJaderné letadlo je typ letadla, které pro svůj let využívá jaderný pohon. Vývoj jaderných letadel započal krátce po skončení druhé světové války a probíhal až do šedesátých let 20. století, kdy kvůli finanční náročnosti a nadbytečnosti postupně skončil.\n\nHlavním důvodem, proč se vůbec o tomto pohonu uvažovalo, byl jednoznačně operační dolet. V počátcích studené války ještě nebyly dostupné technologie mezikontinentálních balistických střel, ani doplňování paliva za letu, které by umožňovaly úder hluboko v nepřátelském území. A tak dvě největší mocnosti studené války, Spojené státy americké a Sovětský svaz, soupeřily i v oblasti vývoje jaderných letadel. Během výzkumu ale vyvstala celá řada problémů, které se ne zcela dařilo překonat. V první řadě se jednalo o problémy spojené s ozářením posádky. Kvůli vysoké hmotnosti radiačních štítů nebylo zcela možné posádku odstínit. Další rizika byla ekologická spojená s případnou havárií letadla a možnou kontaminací území. Pád letadla na nepřátelském území nesl také riziko vyzrazení draze zaplaceného vývoje. Z technického hlediska byl největší problém s hmotností letadla a vytvořením dostatečně silného motoru s potřebným tahem. Nejjednodušší pohonný systém samotný vážil okolo 80 tun, což je několikanásobně více než používané pohonné soustrojí té doby. Celková cena programu USA dosáhla 24 miliard dolarů. I přesto, že se tento typ pohonu v letectví neujal, došlo během vývoje k posunu v mnoha odvětvích včetně zmenšení reaktorů, vylepšení stínění a stínících materiálů, vývoji nových typů jaderných paliv, reaktorů a řídící elektroniky.\n\nPro pohon letadel byly vyvíjeny dva typy systémů. Jednodušším byl pohon s přímým cyklem a tím druhým pohon s nepřímým cyklem. Princip je u obou podobný klasickému proudovému motoru s tou výjimkou, že vzduch se před expanzí v turbíně neohřívá zažehnutím paliva, ale tepelnou energií vytvořenou v jaderném reaktoru. Pohon s přímým cyklem spočívá v kompresi a nasávání vzduchu přímo do reaktoru, odkud proudí přes turbínu do výstupní části pohonu. Nevýhodou tohoto typu pohonu je vypouštění radioaktivního materiálu do atmosféry. Nepřímý cyklus má mezi reaktorovou částí a pohonnou jednotkou vložen tepelný výměník, a tím pádem problémy s vypouštěním radioaktivních látek odpadají. Naproti tomu je o mnoho těžší a technicky náročnější a nikdy nebyl dokončen ani prototyp. Spojené státy otestovaly reaktory s keramickým palivem moderovaným lehkou vodou nebo hydridy a chlazené vodou a vzduchem. Sovětský svaz také vyzkoušel několik variant pohonného systému.\n\nSystémy HTRE (Heat Transfer Reactor Experiment) byly experimentální pohonné systémy vytvořené ve Spojených státech pro výzkum materiálů a komponent. Celkem byly odzkoušeny tři systémy s označením arabskými číslicemi 1 až 3. Reaktor systému HTRE-1 byl moderovaný vodou a chlazený vzduchem. Strukturální části byly chlazené vodou o teplotě okolo 70 °C. Vzduch dosahoval teplot přes 700 °C. Palivo bylo disperzního typu, oxid uraničitý byl rozptýlen v chrom-niklové oceli. Celý soubor byl vyroben z koncentrických plátů paliva, reaktorová nádoba válcového tvaru byla vyrobena z hliníku a obsahovala 37 otvorů s palivovými soubory, kudy proudil vzduch. HTRE-1 byl první letecký pohonný systém, který běžel výhradně na jadernou energii. Později byly na základech systému HTRE-1 vyvinuty i systémy HTRE-2 a HTRE-3. Reaktor systému HTRE-2, podobný reaktoru použitému u HTRE-1, sloužil především k testování různých typů materiálů, paliv a moderátorů. Systém HTRE-3 byl na rozdíl od předchozích typů moderovaný hydridem zirkonia, naopak palivo bylo stejného typu jako v HTRE-1, pouze s konstrukčními úpravami. Největší rozdíl oproti předchozím typům systému HTRE spočíval v tom, že reaktor systému HTRE-3 byl usazen horizontálně tak, aby se co nejsnáze vešel do rámu letadla. \nPři vývoji jaderných reaktorů pro pohon letadel je kvůli malým rozměrům letadla a omezené nosnosti důležitý parametr hustoty výkonu. Z tohoto hlediska dosahují výborných hodnot reaktory s tavenými solemi, které jsou zařazeny i do čtvrté generace jaderných reaktorů. Reaktor ARE (Aircraft Reactor Experiment), o tepelném výkonu 2,5 MW, používal jako palivo fluoridovou sůl NaF-ZrF4-UF4 a jako moderátor byl použit oxid berylnatý. Poprvé byl spuštěn v listopadu 1954. Maximální projektovaná teplota byla přibližně 820 °C. V roce 1957 byl následně otestován reaktor společnosti Pratt & Whitney, také s kapalným palivem ve formě tavených solí.\nVznik programu pro vývoj jaderného letadla se datuje do roku 1946, kdy vznikl projekt NEPA (Nuclear Energy for the Propulsion of Aircraft). V této fázi projektu se zkoumala využitelnost a proveditelnost jaderného pohonu pro letadla. Projekt dospěl k závěru, že nejrychlejšího vyvinutí funkčního reaktoru pro pohon letadla bude dosaženo pohonem s přímým cyklem, vzduchem chlazeným a vodíkem moderovaným reaktorem. Stínění posádky se nejdříve řešilo pouze v jedné oblasti, tedy pouze kolem reaktoru samotného a později se stínění rozdělilo do dvou částí. Jedna byla okolo reaktoru a druhá okolo kabiny posádky. Stínění bylo nejtlustší ve směru od reaktoru k posádce. Po stranách letadla a směrem do zadní části nebylo tak potřebné. V roce 1951 pak byl projekt NEPA převeden pod nově vzniklý projekt ANP. \n\nV rámci projektu ANP ((Advanced Nuclear Propulsion) se z hlediska vývoje pohonných jednotek Spojené státy vydaly dvěma směry. Motor s přímým cyklem vyvíjela společnost General Electric a motor s nepřímým cyklem společnost Pratt & Whitney. Proběhla série testů systému HTRE, z čehož se vyvinuly tři typy reaktorů. Výsledkem celého programu měly být dva experimentální stroje postavené do roku 1957. Pro zkoumání účinků radiace však bylo nutné postavit zkušební reaktor a umístit jej do klasického letadla. Jako jediný možný kandidát byl zvolen největší bombardér, kterým Spojené státy disponovaly, Convair B-36. Po úpravách byl zkušební reaktor umístěn do míst pumovnice v zadní části letounu a změn se dočkala také přední část, ve které byl umístěn radiační štít o hmotnosti 12 tun vyrobený z olova a pryže. První let zkušebního letounu s označením NB-36H byl uskutečněn 17. září 1955 a v průběhu dvou následujících let bylo uskutečněno 47 úspěšných letů. V roce 1955 byl vyvinut první zkušební motor s přímým cyklem s označením \"X-39\". Jeho tah byl ovšem pro pohon letadla nedostačující. Mezitím byl rozpracován plán na jaderný bombardér WS-125. Designem a konstrukcí byla pověřena společnost Convair. Podle původního plánu měl být provozuschopný počátkem 60. let. Kvůli finanční náročnosti rozhodl tehdejší prezident Eisenhower o pozastavení programu a testů letadel. Všechen výzkum byl nadále soustředěn na vývoj motoru. Ovšem již v roce 1958 byl v časopise Aviation Week otištěn článek, podle kterého měl Sovětský svaz otestovat bombardér poháněný jaderným pohonem. Později se však ukázalo, že se jedná o konvenční bombardér Mjasiščev M-50 a celá zpráva byla jen planý poplach. To ovšem přinutilo Spojené státy navrátit se k programu jaderného bombardéru \"WS-125\". Podle zmíněného článku a dalších informací se odhadovalo, že Sovětský svaz má náskok 3-5 let. Během následujících let se ale nestalo nic převratného. Prezident Eisenhower si nechal vypracovat zprávu o skutečném stavu výzkumu v Sovětském svazu. V březnu roku 1961, jeden měsíc po nástupu J. F. Kennedyho do prezidentského úřadu, došlo k definitivnímu zrušení programu jaderného letadla.\n\nK oficiálnímu zahájení sovětského programu v oblasti vývoje jaderného letadla došlo 12. srpna 1955, kdy vláda vydala nařízení ke spojení sil v oblasti výzkumu jaderného letadla. S návrhem samotné proveditelnosti přišel I. V. Kurčatov. Vývojem letadel byly pověřeny konstrukční kanceláře A. Tupoleva a V. Mjasiščeva. Vývojem pohonu pro letadla byly pověřeny kanceláře N. D. Kuzněcova a A. M. Ljulky. V průběhu výzkumu bylo vyzkoušeno několik motorů (náporový, turbovrtulový a proudový) s rozdílnými technologiemi přenosu energie, ale nakonec byl vybrán proudový motor s přímým cyklem. Hlavním problémem byla hmotnost celého reaktoru a stínění posádky, což do určité míry souvisí právě s hmotností. \n\nPodle původních odhadů mělo být letadlo provozuschopné koncem 70. nebo začátkem 80. let. Proto se v roce 1955 kancelář A. Tupoleva rozhodla osadit testovací letadlo malým reaktorem. Vybrán byl bombardér Tupolev Tu-95. Mezi lety 1961–1965 upravený bombardér Tu-95LAL uskutečnil 34 letů, z nichž ne všechny byly provedeny s funkčním reaktorem. Hlavním důvodem testování bylo ověření funkčnosti radiačních štítů. Dalším krokem výzkumu bylo vyvinout funkční letadlo pro aplikaci jaderného pohonu. Dle dostupných informací dokázal Sovětský svaz letět na jaderný pohon. Avšak následkem zkušebních letů a nedostatečného stínění zemřelo na následky ozáření několik členů posádky. \n\nNa základech bombardéru Tu-95 byl vyvíjen turbovrtulový letoun Tu-119. Dva ze čtyř motorů měly být poháněné jaderným reaktorem přes nepřímý cyklus a dva zbývající měly být standardní motory. Tupolev se také zabýval vytvořením nadzvukového letounu Tu-120, avšak všechny projekty byly v polovině 60. let ukončeny. \n\nParalelně s vývojem kanceláře Tupoleva pracovala na výzkumu letadel i kancelář Mjasiščeva. Její program byl zahájen v květnu roku 1955 a cílem mělo být vytvoření nadzvukového letounu M-60. První návrh byl dokončen roku 1956. Mezitím kancelář Ljulky navrhla motor s přímým cyklem, který by dosahoval tahu přes 20 tun. Vzlet a přistání by byly provedeny pomocí standardního paliva a po dosažení potřebné letové hladiny by se motory přepnuly na jaderný pohon. Navrhovaná rychlost byla 2 machy. Posádka by byla usazena v olověném štítu a reaktor by byl umístěn v zadní části letadla. Po rozsáhlém výzkumu byly provedeny odhady, že by s vhodnými reaktory bylo možné provozovat bombardér s maximální rychlostí 2 machy, operačním doletem 25 000 km a dostupem 20 km. V roce 1959 došlo ke zrušení tohoto programu ve fázi návrhu. Mjasiščev se paralelně zabýval vývojem dalších letadel s jaderným pohonem, ale vše bylo ukončeno již v návrhové fázi.\n"}
{"id": "1145942", "url": "https://cs.wikipedia.org/wiki?curid=1145942", "title": "Jaroslav Šebek", "text": "Jaroslav Šebek\n\nJaroslav Šebek (* 18. března 1970 Benešov) je český historik, pracovník Historického ústavu AV ČR Praha, zaměřující se na dějiny českých zemí 20. století, zejména dějiny politických stran, česko-německé vztahy a církevní dějiny.\n\nV roce 1993 absolvoval magisterské studium historie na Filozofické fakultě Univerzity Karlovy v Praze. Jeho diplomová práce byla na téma \"Československý rok 1929\". V roce 1999 získal na této škole i doktorský titul s dizertační prací \"Sudetoněmecký politický katolicismus na křižovatce\". Roku 2009 se habilitoval v oboru historie – české dějiny na Filozofické fakultě Masarykovy univerzity v Brně, kde předložil habilitační práci na téma \"Mezi křížem a národem\". \n\nV červnu 1995 nastoupil do Historického ústavu AV ČR Praha, kde pak trvale působil a působí v oddělení československých dějin 20. století. Roku 2009 se habilitoval na Filozofické fakultě Masarykovy univerzity v Brně, kde také vyučuje. Je autorem řady odborných studií. Roku 2006 publikoval knihu \"Mezi křížem a národem\", pojednávající o sudetoněmeckém katolicismu. Roku 2006 mu byla udělena prémie Otto Wichterleho pro mladé vědecké pracovníky. V roce 2012 pak získal Cenu předsedy Akademie věd ČR za propagaci a popularizaci výzkumu, experimentálního vývoje a inovací. \n\nSpolupracuje s Křesťanskou a demokratickou unií – Československou stranou lidovou. Vystupoval mj. na ideové konferenci strany v roce 2012.\n\n\n"}
{"id": "1145944", "url": "https://cs.wikipedia.org/wiki?curid=1145944", "title": "Přírodní park Čeřínek", "text": "Přírodní park Čeřínek\n\nPřírodní park Čeřínek se nachází v okrese Jihlava, východně od obce Nový Rychnov. Chráněné území bylo vyhlášeno 21. prosince 1985 s rozlohou přibližně 23 km². Je pojmenován po vrchu Čeřínek (761 m n. m.), který se zde nachází. Jeho součástí jsou hluboké převážně jehličnaté lesy, ohraničené vesnicemi Nový Rychnov, Milíčov, Hojkov, Mirošov, Dvorce, Kostelec, Dolní Cerekev a Rohozná.\n\nNachází se zde několik chráněných území: přírodní památky Čertův hrádek, Přední skála, Na skalce, Pod Mešnicí, a národní přírodní památka Hojkovské rašeliniště. Mezi nejvyšší vrcholy patří: Čeřínek (761 m n. m.), Huťský vrch (710 m n. m.), Na Vršku (580 m n. m.), Přední skála (712 m n. m.) a Čertův Hrádek (714 m n. m.). Dále tudy prochází naučná stezka Čeřínek, cyklotrasa 5090, červená, modrá, žlutá a zelená turistická značka a lyžařský areál.\n"}
{"id": "1145952", "url": "https://cs.wikipedia.org/wiki?curid=1145952", "title": "Adrian Zandberg", "text": "Adrian Zandberg\n\nAdrian Tadeusz Zandberg (* 4. prosince 1979, Aalborg, Dánsko) je polský historik a počítačový vědec, doktor humanitních věd a levicový politik, člen správní rady strany Partia Razem.\n\nJeho rodiče se přestěhovali v roce 1967 z Polska do Dánska, kde se Adrian Zandberg v roce 1979 narodil. V roce 1985 se s rodiči přestěhoval zpět do Polska.\n\nPo studiu historie na Varšavské univerzitě získal doktorát obhajobou pojednání o britské a německé sociálně demokratické levici. Studoval také počítačovou vědu na Polsko-japonské akademii výpočetní techniky. Profesionálně působí jako programátor.\n\nJiž jako student se věnoval politice. Spolu s aktivistou občanských práv Jackém Kuroněm (1934-2004), vydal dne 14. listopadu 2001 v \"Gazete Wyborczé\" článek na téma sociální spravedlnosti v Polsku. Přestože byl zvolen předsedou mládežnické organizace „Unia Pracy“, založil Federaci mladých socialistů, tak se téměř nikdy neobjevil v médiích. V roce 2015 před všeobecnými volbami se stal politicky aktivním. Byl zvolen do devítičlenné rady nově založené strany “Partia Razem“. Dne 20. října 2015 během televizní debaty před parlamentnímí volbý, které se konaly dne 25. října 2015, jako zástupce nejmenší z osmi stran, s malou šanci na úspěch, hrál v diskusi jako jediný ve prospěch bezpodmínečného přijetí válečných uprchlíků ze Sýrie.\n\nAdrian Zandberg byl na prvním místě kandidátky Varšavského seznamu Partii Razem v Sejmovych volbách 2015. Jedno jeho diskutabilní prohlášení přineslo jeho straně nečekaný úspěch – 3,62 procenta namísto očekávaných 1,2 procenta – ale v důsledku růstu na úkor konkurenční strany „Sjednocená levice“, polská levice zůstala bez jakékoliv reprezentace v Sejmu.\n\nAdrian Zandberg obdržel 49711 hlasy voličů, tj. 4,538% všech hlasů odevzdaných ve Varšavě.\n\nJe ženatý a má dvě děti.\n"}
{"id": "1145953", "url": "https://cs.wikipedia.org/wiki?curid=1145953", "title": "Mahra", "text": "Mahra\n\nMahra (, ), oficiálně Sultanát Mahra Kišnu a Sokotry (, ) nebo Sultanát Mahra Ghajdy a Sokotry (, ), případně podle vládnoucí dynastie Banu Afrar () byl jeden ze států v regionu Hadramaut na jihu Arabského poloostrova, který existoval od 16. do 20. století. Jeho hlavními městy byl Kišn na pevnině a Tamrida na ostrově Sokotra.\n\nMístními jazyky jsou jihovýchodní semitské jazyky z podskupiny semitských jazyků, kterými se mluví i v přilehlé oblasti Ománu, zvané Dhofár. Oblast je známá produkcí kadidla a monzuny během charífu.\n\nSultanát byl ustanoven v roce 1549, přičemž vládu nad ostrovem Sokotra převzal od Portugalska. V roce 1866 se stala částí Adenského protektorátu pevninská část a v 30. října 1886 i ostrov Sokotra.\n\nV 60. letech 20. století se Mahra nepřipojila k Jihoarabské federaci a zůstal pod britskou ochranou jako součást Jihoarabského protektorátu. Po odstoupení sultána 16. října 1967, komunisté sultanát ovládli a ten se 30. listopadu 1967 stal součástí Jižního Jemenu.\n\nV roce 1990 se Jižní a Severní Jemen sjednotili do Jemenské republiky. Pevninské území někdejšího sultanátu tvoří guvernorát Mahra, zatímco ostrov Sokotra patřil nejprve ke guvernorátu Aden, v roce 2004 přešel pod guvernorát Hadramaut a od roku 2013 tvoří vlastní guvernorát Sokotra.\n\nVládnoucí sultány v Mahře zachycuje tabulka:\nV roce 1967 vydával sultanát poštovní známky označené \"Mahra State\" s nadtitulem \"South Arabia\". Celkem vyšlo pod agenturním vlivem během několika měsíců 150 známek. Přes zjevnou neexistující poštovní funkci těchto emisí, odborníci tyto známky do filatelistických katalogů zařadili.\n\n"}
{"id": "1145957", "url": "https://cs.wikipedia.org/wiki?curid=1145957", "title": "Francis Walsingham", "text": "Francis Walsingham\n\nSir Francis Walsingham (* kolem 1532, Chislehurst, Kent, Anglie - † 6. dubna 1590, Londýn) byl od roku 1573 až do své smrti jedním z nejdůležitějších rádců anglické královny Alžběty I. Je považován za zakladatele anglické tajné služby. \n\nFrancis Walsingham se narodil v místě zvaném Foots Cray, blízko Chistlehurstu na anglickém venkově v hrabství Kent. Jeho rodiče William a Joyce Walsinghamovi pocházeli ze zámožné venkovské šlechty (\"gentry\"). Otec byl ve svém okolí vlivnou osobností. Stal se také úspěšným právníkem v Londýně a byl v roce 1530, několik let před svou smrtí (1534), členem královské komise vyšetřující z pověření Jindřicha VIII. majetkové poměry kardinála Thomase Wolseye.\n\nFrancis Walsingham studoval právo na Cambridgeské univerzitě. V době vlády katolické královny Marie Tudorovny pobýval na evropském kontinentě a cestoval, aby se vyhnul protireformačnímu teroru. Po smrti královny Marie a nástupu její nevlastní sestry, protestantské panovnice Alžběty I. na anglický trůn, se vrátil do vlasti. V roce 1559 byl za volební okres v hrabství Cornwall zvolen do tzv. prvního Alžbětina parlamentu. Postupně se stával důležitým služebníkem královny. V 70. letech 16. století byl anglickým velvyslancem na francouzském královském dvoře. V této funkci zažil masakry protestantů zvané Bartolomějská noc.\n\n"}
{"id": "1145958", "url": "https://cs.wikipedia.org/wiki?curid=1145958", "title": "Vladimír Prokop", "text": "Vladimír Prokop\n\nVladimír Prokop (* 15. srpna 1970) je bývalý slovenský fotbalista, obránce.\n\nHrál za SH Senica, Inter Bratislava a MŠK Rimavská Sobota. V československé lize nastoupil ve 38 ligových utkáních. V Poháru vítězů pohárů nastoupil ve 2 utkáních. Ve slovenské národní lize debutoval za SH Senica v 17 letech.\n\n\n"}
{"id": "1145959", "url": "https://cs.wikipedia.org/wiki?curid=1145959", "title": "Jiří Útrata", "text": "Jiří Útrata\n\nJiří Útrata (* 18. ledna 1972) je bývalý český fotbalista, který nastupoval jako záložník a obránce..\n\nV československé lize hrál za FC Baník Ostrava a Spartak Hradec Králové. Nastoupil ve 12 ligových utkáních. Ve druhé lize hrál za Ostroj Opava, VP Frýdek-Místek, NH Ostrava a FC Karviná. Za reprezentaci do 18 let nastoupil ve 3 utkáních.\n\n\n"}
{"id": "1145961", "url": "https://cs.wikipedia.org/wiki?curid=1145961", "title": "Michal Pehr", "text": "Michal Pehr\n\nMichal Pehr (* 6. července 1977 Praha) je český historik, pracovník Masarykova ústavu AV ČR Praha, zaměřující se na dějiny českých zemí 20. století, zejména dějiny první a třetí republiky a dějiny politického katolicismu. V letech 2015 až 2016 zastupitel Ústeckého kraje, od roku 2010 zastupitel a radní města Louny, člen KDU-ČSL.\n\nNarodil se v Praze, v dětství žil v Čelákovicích, kde navštěvoval základní školu. V roce 1985 se s rodiči přestěhoval do Loun. Zde absolvoval gymnázium. V letech 1995–2002 absolvoval magisterské studium historie a politologie na Filozofické fakultě Univerzity Karlovy v Praze. Po škole krátce pracoval v archivu ve Slaném a Kladně. Od podzimu 2002 nastoupil jako interní doktorand Ústavu politologie Filozofické fakulty Univerzity Karlovy. Od března 2003 je pracovníkem Masarykova ústavu AV ČR. Zaměřuje se na novodobé české politické myšlení a stranictví s důrazem na období první a třetí republiky. Publikoval řadu odborných článků. Přednášel i na řadě akcí Masarykova demokratického hnutí v divadle Kolowrat, Klubu techniků na Novotného lávce v Praze i Senátu Parlamentu ČR. Od roku 2010 vyučuje politologii na Filozofické fakultě Univerzity Karlovy a od téhož roku i moderní dějiny na CEVRO Institutu.\n\nOd roku 2002 je členem KDU-ČSL, za níž kandidoval jako lídr v krajských volbách v roce 2004 do Zastupitelstva Ústeckého kraje. Ve volbách v roce 2012 kandidoval jako člen KDU-ČSL za subjekt \"\"Hnutí PRO! kraj\"\" (tj. SZ, HNHRM a KDU-ČSL). Stal se prvním náhradníkem. Na konci roku 2014 však na mandát rezignoval Přemysl Rabas, čímž se od 1. ledna 2015 stal Michal Pehr krajským zastupitelem. \n\nZastupitelem města Louny se stal ve volbách v roce 2010, když kandidoval jako člen KDU-ČSL za subjekt \"\"Koalice pro Louny\"\" (tj. KDU-ČSL a SZ). Za stejný subjekt mandát ve volbách v roce 2014 obhájil. Od roku 2010 také působí jako radní města.\n\nVe volbách do Poslanecké sněmovny PČR v roce 2017 byl lídrem KDU-ČSL v Ústeckém kraji, ale neuspěl.\n\n\n"}
{"id": "1145967", "url": "https://cs.wikipedia.org/wiki?curid=1145967", "title": "Fabián Puléř", "text": "Fabián Puléř\n\nFabián Puléř (asi 1520 Ústí nad Labem — 1562 Praha) byl český renesanční malíř. \n\nJe znám jako autor iluminací zdobících mnoho utrakvistických liturgických knih, maloval také oltářní archy. V jeho tvorbě je zřetelný vliv Albrechta Dürera a Albrechta Altdorfera, který dal vznik dosud spolehlivě nepotvrzené teorii o jeho dlouholetém tovaryšském pobytu v zahraničí. Podle písemných dokladů působil od roku 1550 jako mistr malířského cechu na Starém Městě pražském. Jeho nejznámějšími díly jsou Žlutický kancionál, vytvořený v písařské dílně Jana Táborského, a Kaňkovský graduál, obsahující vzácný výjev z upálení mistra Jana Husa.\n\n"}
{"id": "1145970", "url": "https://cs.wikipedia.org/wiki?curid=1145970", "title": "Olivův pivovar", "text": "Olivův pivovar\n\nOlivův pivovar vznikl v červnu 2015 v Dolních Břežanech nedaleko Prahy. Ovšem první zmínky o vaření piva v obci sahají až do roku 1573. V 60. letech 20. století došlo k demolici pivovarské budovy. V současné době pivovar nabízí několik druhů piv a řadí se spíš do kategorie minipivovarů.\n\n\n\n8 dvoulůžkových pokojů \n\nvýtah, bezbariérový přístup, Wifi, požární hlásiče, objekt napojen na pult centrální ochrany\n\nPivní lázně.\n\n"}
{"id": "1145973", "url": "https://cs.wikipedia.org/wiki?curid=1145973", "title": "Nicola Conforto", "text": "Nicola Conforto\n\nNicola Conforto (také Niccolò, Nicolò, Nicola, Nicolás a příjmení Conforti) 25. září 1718 Neapol – 17. března 1793 Aranjuez) byl italský hudební skladatel.\n\nNarodil se 25. září v Neapoli. Hudbu studoval ve svém rodném městě na konzervatoři \"Conservatorio di Santa Maria di Loreto\". Jeho učiteli byli Giovanni Fischietti a Francesco Mancini.\n\nDebutoval v roce 1746 v divadle \"Teatro de' Fiorentini\" operou \"La finta vedova\". V následujících letech se jeho díla hrála v Neapoli i v Římě. V roce 1749 se oženil se zpěvačkou Zefferinou Anselmi, se kterou měl dva syny. V roce 1750 byla jeho dramatická opera \"Antigono\" vybrána pro uvedení v divadle \"Teatro San Carlo\". V roce 1751 napsal kantátu \"Gli orti esperidi\" na počest císařovny Marie Terezie.\n\nNa oslavu svátku španělského krále Ferdinanda VI. nastudoval v Madridu 30. května 1752 drama \"Siroe\" a v roce 1754, na oslavu narozenin neapolského krále Karla III., operu \"L'eroe cinese\". Tato dvě díla získala v Madridu uznání, takže v roce 1756 byl jmenován dvorním skladatelem. Později obdržel i titul dvorního kapelníka.\n\nZemřel 17. března 1793 v Aranjuez (podle některých pramenů v Madridu).\n\n\n\n\n\n"}
{"id": "1145977", "url": "https://cs.wikipedia.org/wiki?curid=1145977", "title": "Lada Vesta", "text": "Lada Vesta\n\nLada Vesta je osobní automobil ruské automobilky AvtoVAZ, který byl poprvé představen v srpnu 2014 na Moskevském mezinárodním autosalonu. Sériově vyráběn začal být 25. září 2015 v ruském Iževsku.\n\n"}
{"id": "1145992", "url": "https://cs.wikipedia.org/wiki?curid=1145992", "title": "Berlin-Mitte", "text": "Berlin-Mitte\n\nMitte („střed, centrum“) je centrální část (\"Ortsteil\") Berlína. Do roku 2001 to byla autonomní část.\n\nZahrnuje historické centrum starého Berlína (Alt-Berlin) kolem kostelů Sv. Mikuláše a sv. Marie, ostrov muzeí, červené radnice a četných hlavních turistických atrakcí města. Z těchto důvodů se Mitte považuje za „srdce“ Berlína.\n\nHistorie Mitte koresponduje s historií celého města až do začátku 20. století a s dohodou o větším Berlíně z roku 1920 se Mitte stalo prvním obvodem Berlína. Během druhé světové války bylo Mitte z ostatních částí města nejvíce zničeno.\n\nPo územním rozdělení Sovětským svazem a Spojeným královstvím, které změnilo hranice západoberlínského britského sektoru v srpnu 1945, se západní část Staaken stala s platností od 1. února 1951 exlávou Mitte, v té době ještě obvodem Východního Berlína. Toto skončilo 1. ledna 1961, kdy byl západní Staaken začleněn do východoněmeckého Falkensee, které bylo de facto pod jeho samosprávou již od 1. června 1952.\n\nMezi lety 1961 a 1990 bylo Mitte, jako jeden z nejdůležitějších obvodů Východního Berlína, nacházející se v blízkosti všech třech západoberlínských sektorů města téměř úplně obklopeno Berlínskou zdí. Jedním z nejdůležitějších hraničních přechodů byl Checkpoint Charlie u Kreuzbergu.\n\nNachází se v centru Berlína, převážně v jeho starém městě a protéká tudy řeka Spréva. Hraničí s lokalitami Tiergarten, Moabit, Wedding, Gesundbrunnen, Prenzlauer Berg (v městské části Pankow), Friedrichshain, a Kreuzberg (obě v městské části Friedrichshain-Kreuzberg).\n\nMitte se dělí na 13 zón nebo sousedství (\"Stadtviertel\") (čisla odkazují na mapu nahoru vpravo):\n\n\n\nČást Mitte je obsluhována rychlodráhou linkami S5, S7, S75, S9, S1, S2, S25 a metrem, linkami U2, U5, U6 a U8, jakož i četnými tramvajovými a autobusovými linkami.\n\n\n"}
{"id": "1145993", "url": "https://cs.wikipedia.org/wiki?curid=1145993", "title": "Bozeň", "text": "Bozeň\n\nBozeň (též \"Šance u Březnice\") je hradiště z přelomu starší amladší doby železné. Bývá ztotožňováno s centrem Bozeňska, provincie raného přemyslovského státu. Hradiště je chráněno jako kulturní památka.\n\nHradiště o rozloze 1,5 ha se nachází na zalesněném ostrožném návrší Šance (515 m) nad pravým břehem řeky Skalice a Počapelským rybníkem, při soutoku s Mlýnským potokem, asi 3 km jihovýchodně od Březnice v katastru obce Počaply v okrese Příbram.\n\nArcheologické výzkumy odhalily, že hřeben mezi Počaply a Strážištěm byl osídlen již v pozdní době halštatské. Později bylo hradiště využívané také Slovany ve střední a mladší době hradištní. První písemné záznamy sahají až do 12. století. V první polovině 13. století bylo hradiště opuštěno.\n\nOpevnění ukazuje, že hradiště bývalo velmi silnou pevností. Do dnešní doby se dochovaly mimořádně vysoké valy, z vnějšku 6 až 8 metrů a z vnitřní strany 3 až 4 metry. Nejmohutnější je opevnění na jižní straně. Uprostřed mezi rulovými skalisky je zvýšená akropole (27 × 14 metrů). Součástí hradiště je člověkem vyhloubená jeskyně ve skále. Tato jeskyně je nedaleko jednoho ze tří vstupů proražených ve valech.\n\nKe hradišti se lze dostat po modré turistické značce z Myslína nebo Dobré Vody u Březnice.\n\n\n"}
{"id": "1146001", "url": "https://cs.wikipedia.org/wiki?curid=1146001", "title": "Ústřední rada odborů", "text": "Ústřední rada odborů\n\nÚstřední rada odborů, zkratka ÚRO, byla jednotná odborová organizace v Československu po roce 1945. Později působila jako řídící orgán odborového hnutí v době mezi sjezdy ROH.\n\nZa Protektorátu byly na území Čech a Moravy nuceně sjednoceny odborové organizace do Národní odborové ústředny zaměstnanecké (NOÚZ). Krátce před koncem okupace se v prostředí odboje utvořila Ústřední rada odborů, která převzala moc v odborových centrálách. 6. května 1945 ji Česká národní rada pověřila převzetím všech odborových organizací a majetků. Tuto skutečnost pak potvrdil i výnos ministerstva vnitra z 19. května 1945. Už 14. května jednal s předáky ÚRO o úkolech odborů v obnovené republice předseda vlády Zdeněk Fierlinger. Následujícího dne pak bylo publikováno Provolání Ústřední rady odborů k českému národu. 7. června 1945 byl předsedou ÚRO zvolen komunista Antonín Zápotocký. Během únorového převratu roku 1948 podpořila ÚRO politiku KSČ a na 22. únor svolala sjezd závodních rad.\n\nV roce 1946 bylo zákonem z 16. května 1946 o jednotné odborové organizaci definováno jako celostátní organizace Revoluční odborové hnutí (ROH). I po vzniku ROH existovala Ústřední rada odborů. Byla řídícím orgánem ROH v době mezi sjezdy Revolučního odborového hnutí. ÚRO měla předsedu, generálního tajemníka a 118 členů volených sjezdem. Podle zákona o přebudování národního pojištění z roku 1951 byla ÚRO také vrcholným orgánem nemocenského pojištění. Na plenárním zasedání ÚRO v červenci 1952 došlo k nové reorganizaci odborových svazů, přičemž vodítkem bylo rozdělení jednotlivých rezortů ve vládě. Zároveň zůstala Slovenská odborová rada samostatně voleným orgánem.\n\nOd září roku 1945 se rozhodla Ústřední rada odborů v Praze organizovat veškeré odborné vzdělávání pracujících „Školami práce Ústřední rady odborů”, jejichž účelem mělo být „\"odborného vzdělávání pracujícího lidu, jakož i důkladné politické a hospodářské výchovy těch, kdo budou povoláni k odpovědné budovatelské práci v lidově demokratické republice\"”. Závodní rady místních podniků, ústavů, úřadů a místní odborové rady vysílaly své důvěrníky do zřízených komisí pro Školy práce. Na doporučení těchto komisí a referentů pro odborné vzdělání u krajské rady odborů pak jmenovala a potvrzovala Ústřední komise pro odborné vzdělání v Praze vedoucí škol práce. Školy práce ÚRO se staly jedinými školami k provádění pokračujícího odborného vzdělání dospělých. Ve větších závodech mohly vznikat závodní Školy práce, dodatečně upravené zvláštními směrnicemi. Školy práce ÚRO pořádaly na základě zvláštních učebních plánů odborné kurzy pro všechna povolání, kromě toho zřizovaly i zvláštní učiliště pro dospělé dělníky a zaměstnance, kteří nemohli navštěvovat veřejné průmyslové školy.\n\n"}
{"id": "1146006", "url": "https://cs.wikipedia.org/wiki?curid=1146006", "title": "Muž na laně", "text": "Muž na laně\n\nMuž na laně může být:\n\n"}
{"id": "1146008", "url": "https://cs.wikipedia.org/wiki?curid=1146008", "title": "Georg Wittig", "text": "Georg Wittig\n\nGeorg Wittig (16. června 1897 Berlín – 26. srpna 1987 Heidelberg) byl německý chemik, nositel Nobelovy ceny za chemii za rok 1979. Obdržel ji spolu s Herbertem C. Brownem za vypracování nových metod organické syntézy. Studia začal v Tübingen roku 1916, ale kvůli válečnému nasazení a později zajetí nebyl schopen zůstat. Po válce se mu podařilo nastoupit na univerzitu v Marburgu a roku 1926 se habilitovat. Roku 1931 si Wittig vzal za ženu svou kolegyni Waltraud Ernstovou a následujícího roku získal profesuru na TU Braunschweig. Roku 1937 přešel na univerzitu ve Freiburgu, roku 1944 se stal hlavou oddělení organické chemie na univerzitě v Tübingen a roku 1956 nastoupil na stejnou pozici v Heidelbergu. Zde pracoval i po odchodu do penze a publikoval až do roku 1980.\n"}
{"id": "1146017", "url": "https://cs.wikipedia.org/wiki?curid=1146017", "title": "Carlo Molfetta", "text": "Carlo Molfetta\n\nCarlo Molfetta (* 15. února 1984 Mesagne) je italský reprezentant v taekwondu, člen policejního klubu Centro Sportivo Carabinieri. Je známý pod přezdívkou \"Lupo\" (Vlk).\n\nV roce 2000 se stal juniorským mistrem světa. Vyhrál Univerziádu 2003 a vojenské mistrovství světa 2010, na mistrovství světa v taekwondu získal stříbrnou medaili v letech 2001 a 2009 a bronzovou v roce 2011. V roce 2010 se v Petrohradu stal mistrem Evropy ve střední váze. Na olympiádě 2012 v Londýně vyhrál nejtěžší váhovou kategorii a stal se tak prvním italským olympijským vítězem v historii tohoto sportu. Jeho finálovým soupeřem byl Anthony Obame z Gabonu, Molfetta v tomto zápase vyrovnal náskok protivníka až těsně před koncem a když byl i po prodloužení výsledek nerozhodný 9:9, rozhodl o Italově prvenství až výrok rozhodčích.\n\n"}
{"id": "1146021", "url": "https://cs.wikipedia.org/wiki?curid=1146021", "title": "Bristolská observatoř", "text": "Bristolská observatoř\n\nBristolská Observatoř, původně mlýn, nyní využíván jako rozhledna, je umístěna v parku Clifton Down blízko Clifton Suspension Bridge v Bristolu v Anglii. Budova byla vystavěná v roce 1766 jako větrný mlýn na kukuřici, později na šňupací tabák (v angličtině \"snuff\"), odtud známý jako 'The Snuff Mill'. Ten byl zničen požárem 30. října 1777. Poté byla budova opuštěna 52 let do roku 1828, kdy si ji William West, místní umělec, začal pronajímat za 5 šilinků (25 pencí) ročnĕ jako svůj ateliér. \n\nWilliam West nainstaloval teleskopy a cameru obscuru, které byly používány malíři z Bristol School při tvorbě jejich maleb útesů rokle Avon Gorge a lesa Leigh Woods na druhé straně rokle. Mnoho z těchto obrazů jsou k vidění v Bristol City Museum and Art Gallery. Obrazy, které vznikly použitím camery obscury nazval 'fotogenickými kresbami' a byly založeny na práci Williama Foxe Talbota. \n\nWest také vybudoval tunel z observatoře do St.Vincent's Cave ('Jeskyně Sv. Vincenta', také známá jako Ghyston's Cave nebo Giant's Cave – \"Gystonova/Obrova jeskyně\"), která se otevírá na skalním útesu St.Vincent's Rocks ve výšce 76m nad dnem rokle Avon Gorge a 27 metrů pod vrcholem útesu. Vybudování tunelu, který je 61m dlouhý, trvalo dva roky a stálo £1300, poprvé byl otevřen veřejnosti v roce 1837.\n\nJeskyně byla poprvé zmíněna jako kaple v roce 305 př. n. l. a vykopávky odhalily, že byla považována za svaté místo a úkryt v různých obdobích historie. \n"}
{"id": "1146026", "url": "https://cs.wikipedia.org/wiki?curid=1146026", "title": "Kostel svatého Stanislava (Sendražice)", "text": "Kostel svatého Stanislava (Sendražice)\n\nKostel svatého Stanislava je římskokatolický filiální, dříve farní kostel v Sendražicích, patřící do farnosti Holohlavy. Je chráněn jako kulturní památka České republiky.\n\nKostel je poprvé připomínaný roku 1356. Roku 1420 byl pobořen orebity a roku 1424 byl opraven hradeckými husity. Roku 1612 je uváděn dřevěný kostel. Současný, původně gotický kostel, je dominantou obce. Počátkem 18. století byl částečně upraven ve stylu baroka.\n\nJednolodní budova s čtvercovou lodí, obdélníkovým presbytářem se sakristií na severní straně a s mohutnou hranolovou věží v západním průčelí. Vnější fasáda je členěna lizénami, obdélníková okna mají půlkruhové záklenky, na jižní straně nároží presbytáře je opěrný pilíř, nad vchodem do sakristie je letopočet 1706. Presbytář má křížovou klenbu, na jeho severní straně je hrotitý eucharistický svatostánek ze 14. století, s výplní zdobenou reliéfním kružbovým motivem. Sakristie má valenou klenbu, loď s okosenými nárožími je sklenuta českou plackou se štukovými zrcadly, stěny členěny pilastry s římsovými hlavicemi. V podvěží je křížově hřebínková klenba, v patře věže je do lodi vestavěná otevřená kruchta.\n\nInteriér je převážně rokokový. Hlavní oltář s původním obrazem sv. Stanislava a sochami světců. Vedlejší oltáře sv. Jana Nepomuckého a sv. Antonína. Cínová křtitelnice z roku 1693 má víko z roku 1802.\n\nU kostela je pomník prusko-rakouské války roku 1866.\n\nBohoslužby se konají v neděli od 11.00.\n\nVarhany z roku 1839 jsou dílem varhanáře Josefa Jirušky.\n\n"}
{"id": "1146028", "url": "https://cs.wikipedia.org/wiki?curid=1146028", "title": "Výpalné", "text": "Výpalné\n\nVýpalné byla platba, kterou se dobyté město či země mohly vykoupit, aby byly ušetřeny plenění.\n\nV modernějším významu je to finanční částka vyplácená pravidelně nebo jednorázově mafii nebo jiné zločinecké organizaci za „ochranu“, tedy za to, že na dotyčného nebude útočit nebo jej jinak obtěžovat. Označení je odvozeno od toho, že podnik, jehož majitel odmítá platit výpalné, někdy býval vypálen.\n\n\n"}
{"id": "1146029", "url": "https://cs.wikipedia.org/wiki?curid=1146029", "title": "Obyvatelstvo Kypru", "text": "Obyvatelstvo Kypru\n\nTento článek se zabývá tématem obyvatelstva Kypru. Kyperská republika (bez Severního Kypru) měla v roce 2011 celkem 838 897 obyvatel.\n\nKypřané jsou rozděleni hlavně do dvou etnických komunit a to jsou kyperští Řekové a kyperští Turci, kteří sdílejí mnoho kulturních znaků, ale uchovali si identitu na základě etnicity, náboženství, jazyka a vazeb na mateřskou zemi. Před začátkem rozporů v roce 1964 žili všichni Kypřané (tehdy 77 % Řeků, 18 % Turků, 5 % jiných komunit, včetně Arménců a Maronitů) roztroušení po ostrově.\n\nTurecká invaze na Kypr v roce 1974 fakticky rozdělila ostrov na dvě politické oblasti: 99,5 % kyperských Řeků nyní žije v Kyperské republice, zatímco 98,7 % kyperských Turků žije na severu ostrova (99,2 % jiných národností žije v řecké oblasti na jihu). Řečtina je převažujícím jazykem na jihu, turečtina na severu.\n\nCelková populace Kypru na konci roku 2006 byla o trochu více než 1 milion lidí, z toho 789 300 lidí žilo v oblasti kontrolované vládou kyperské republiky a 265 100 v severní části. Populace severního Kypru zahrnuje 150 000 – 160 000 tureckých imigrantů, kteří jsou kyperskou vládou považováni za \"ilegální osadníky\" a nejsou zahrnutí do populační statistiky statistického úřadu.\n\nPopulace podle občanství\n\n\"Území kontrolované Kyperskou republikou\":\n\nHistirická data o hlavních demografických indikátorech v letech 1901 až 1990, za celý ostrov:\n\nHistorická data o demografických indikátorech v letech 1990 až 2013, pro jižní část ostrova:\nKyperští Turci byli na ostrově většinou mezi lety 1777 a 1800.\n\nPři sčítáních v letech 1881 až 1960 se všichni muslimové počítali jako Turci a jen pravoslavní křesťané byli počítáni jako Řekové. Existují však malé populace řecky mluvících muslimů a turecky mluvících pravoslavných křesťanů.\n\nMezi lety 1955 a 1973 ze země emigrovalo 16 519 Turků a 71 036 Řeků. Jen 290 z emigrujících kyperských Turků zamířilo do Turecka.\n\nŘečtina a turečtina jsou oficiální jazyky Kypru na základě ústavy. Oficiálním jazykem Severního Kypru je na základě ústavy turečtina.\n\nKe Kyperské pravoslavné církvi se hlásí řecká komunita, kyperští Turci vyznávají islám.\n\nPodle sčítání v roce 2001 na území ovládaném kyperskou vládou 98,2 % populace vyznává různé formy křesťanství, 94,8 % obyvatel jsou pravoslavní křesťané.\n"}
{"id": "1146030", "url": "https://cs.wikipedia.org/wiki?curid=1146030", "title": "Viktor Vasiljevič Grišin", "text": "Viktor Vasiljevič Grišin\n\nViktor Vasiljevič Grišin (; 5. září / 18. září 1914 Serpuchov – 25. května 1992 Moskva) byl sovětský stranický a státní činitel.\n\nJeho otec pracoval jako železniční dělník. Grišin sám, než se stal komunistickým funkcionářem, byl na železnici inženýrem. V roce 1952 byl jmenován členem ústředního výboru KSSS, v roce 1961 se stal kandidátem politbyra KSSS a roku 1971 jeho plnoprávným členem. V letech 1967–1985 vedl moskevskou organizaci komunistické strany. Jako spojenec Leonida Brežněva stál v opozici vůči reformněji naladěným politikům typu Gorbačova a Andropova. Některými západními odborníky byl dokonce považován za Brežněvova možného nástupce. Nakonec ale boj o moc prohrál a po nástupu Gorbačova do čela KSSS ho v čele moskevské stranické organizace nahradil Boris Jelcin.\n\n"}
{"id": "1146031", "url": "https://cs.wikipedia.org/wiki?curid=1146031", "title": "Bozeňsko", "text": "Bozeňsko\n\nBozeňsko je historická provincie středověkého českého státu na levém vltavském břehu mezi Příbramí, Blatnou a Mirovicemi. Nachází se na rozhraní současných krajů Jihočeského a Středočeského. Umístění jeho střediska není dnes přesně známé, někdy je ztotožňováno s hradištěm Bozeň u Březnice.\n\nBozeňsko je zmíněno v roce 1057 v zakládacím dokumentu kapituly kostela sv. Štěpána v Litoměřicích. Zaniklo ve 14. století sloučením s Prácheňským krajem.\n\nBozeňsko tvoří severní část Prácheňského kraje. Na severu je ohraničeno hřebenem Brd, na východě řekou Vltavou, na jihu soutokem Vltavy s Otavou a na západě horou Třemšín.\n\n\n"}
{"id": "1146032", "url": "https://cs.wikipedia.org/wiki?curid=1146032", "title": "Peter Michalík", "text": "Peter Michalík\n\nPeter Michalík (* 15. září 1990, Bojnice) je slovenský šachový velmistr (GM). Od dubna 2016 přestoupil ze slovenského do českého šachového svazu.\n\nV roce 2008 získala titul IM a v roce 2011 titul GM. První normu GM získal v české extralize v sezóně 2010/11 v barvách ŠK Zlín, když získal 6 bodů z deseti partií, přičemž porazil velmistry Zigurdse Lansu a Tomáše Petríka. Druhou normu získal na Mistrovství Evropy v Aix-les-Bains ve Francii, kde získal 5 bodů z 9 partií, přičemž porazil velmistry Vjačeslava Zacharova a Vasiliose Kontronise. Titul velmistra mu byl udělený na zasedání prezidentského výboru FIDE v prvním červnovém týdnu 2011.\n\nByl mistrem Slovenska v kategoriích do 10 let (1999, 2000), do 12 let (2001, 2002) a do 16 let (2005).\n\nSkončil třetí na IM turnaji v Ostravě v roce 2005, druhý na otevřeném turnaji ve Staré Pazově v roce 2009 a vyhrál turnaj Banícký kahanec v roce 2011 v Ostravě.\n\nDvakrát (2012 a 2014) reprezentoval Slovensko na šachových olympiádách, a osmkrát (2005, 2006, 2007, 2009, 2011, 2013, 2014 a 2015) na Mitropa Cupu. V roce 2010 reprezentoval klub ŠK Prievidza na Evropském poháru klubů v šachu.\n\nNa dvou šachových olympiádách získal celkem 11,5 bodů z 21 partií.\nV České šachové extralize odehrála celkem 71 partií v sedmi sezónách v družstvech ŠK Zlín a TJ TŽ Třinec.\n\n"}
{"id": "1146038", "url": "https://cs.wikipedia.org/wiki?curid=1146038", "title": "Ellmanovo činidlo", "text": "Ellmanovo činidlo\n\nEllmanovo činidlo, systematickým názvem kyselina 5,5´-dithiobis-2-nitrobenzoová, či DTNB, je chemická sloučenina, která se používá ke stanovení koncentrace bílkovin stanovením dostupných thiolových skupin.\n\nDTNB poprvé připravil v roce 1958 George L. Ellman.\n"}
{"id": "1146039", "url": "https://cs.wikipedia.org/wiki?curid=1146039", "title": "Fosforescence", "text": "Fosforescence\n\nFosforescence je luminiscence při které je látka excitována do metastabilního stavu. Vyzařování pak dochází pomalu (zakázaný přechod) i po dobu několika minut či déle. Naproti tomu fluorescence vymizí během několika málo nanosekund. Studium fosforescence vedlo k objevu radioaktivity.\n\n"}
{"id": "1146041", "url": "https://cs.wikipedia.org/wiki?curid=1146041", "title": "Fluorescence", "text": "Fluorescence\n\nFluorescence je luminiscence, která dohasne téměř ihned (během nanosekund) po odstranění zdroje excitace. Pokud záření přetrvává, jev se nazývá fosforescence. Například zářivka využívá fluorescence k převodu UV záření výboje do viditelné oblasti. Jev byl poprvé popsán v roce 1852 George Gabriel Stokesem .\n\nMnozí živočichové využívají tzv. biofluorescence pro své ekologické potřeby. Kromě některých bezobratlých byla tato schopnost prokázána například u širokého spektra ocasatých obojživelníků (mloků).\n\n"}
{"id": "1146042", "url": "https://cs.wikipedia.org/wiki?curid=1146042", "title": "Gornji Ivanjci", "text": "Gornji Ivanjci\n\nGornji Ivanjci je jednou ze třiceti vesnic, které tvoří občinu Gornja Radgona ve Slovinsku. Ve vesnici v roce 2002 žilo 83 obyvatel.\nRozkládá se v Pomurském regionu na severovýchodě Slovinska. Celková rozloha vesnice je 2,99 km² a rozkládá se v nadmořské výšce zhruba 210 – 250 m. Vesnice je vzdálena zhruba 12 km jižně od města Gornja Radgona, které je správním centrem občiny. Při východním okraji území protéká říčka Ščavnica.\nSousedními vesnicemi jsou: Radvenci na severu, Stavešinci na východě, Spodnji Ivanjci na jihu, Kunova a Negova na západě.\n\n22222: Gornji Ivanjci – Breznik Villa]\n\n27542: Gornji Ivanjci – The Wayside Shrine at Breznik Villa]\n\nhttp://www.geopedia.si\n"}
{"id": "1146045", "url": "https://cs.wikipedia.org/wiki?curid=1146045", "title": "Danone", "text": "Danone\n\nDanone je nadnárodní potravinářská firma.\n\nFirmu založil Isaac Carasso roku 1919 ve Španělsku, když ho inspiroval propagátor jogurtů Ilja Iljič Mečnikov. Jogurty se ale tehdy prodávaly v lékárně. Poté se přesunula i do Francie. Tam se sloučila s firmou Gervais a později s dalšími firmami. Firmě patřila například Opavia. Firma otevírá Danone Instituty po celém světě. V roce 2013 prodala svoji mlékárnu v Benešově americké společnosti Schreiber Foods.\n"}
{"id": "1146046", "url": "https://cs.wikipedia.org/wiki?curid=1146046", "title": "Stockholmský palác", "text": "Stockholmský palác\n\nStockholmský palác ( \"Stockholms slott\") je barokní rezidence, která se nachází na ostrově Stadsholmen v centru švédského hlavního města Stockholmu. Je majetkem švédského státu a slouží jako oficiální reprezentační sídlo švédské královské rodiny vedle Drottningholmského paláce na předměstí metropole, který je využíván spíše k odpočinku.\n\nPalác se nachází v historickém centru města, zvaném Gamla stan, v jeho sousedství leží katedrála Storkyrkan, Švédská královská opera a budova Riksdag, v níž zasedá švédský parlament. Na jeho místě stálo od 13. století královské sídlo \"Tre Kronor\" (\"Tři koruny\"), přestavěné v 16. století do renesanční podoby, které bylo při katastrofálním požáru 7. května 1697 téměř celé zničeno. Poté byla zahájena výstavba nového paláce v dekorativním barokním slohu, kterou však zdržela severní válka. Autory byli architekti Nicodemus Tessin mladší a Carl Hårleman, v roce 1754 se do paláce nastěhoval král Adolf I. Fridrich a roku 1760 byla stavba dokončena.\n\nStockholmský palác patří k největším panovnickým sídlům v Evropě. Budova má čtvercový půdorys s velkým vnitřním nádvořím, každá strana měří 120 metrů. Před hlavním vchodem se nacházejí dvě polokruhová křídla, vytvářející vnější nádvoří, na kterém probíhá tradiční střídání stráží. Palác je postaven z pískovce a jeho fasáda má narůžovělou barvu. K budově patří sklep, přízemí s mezaninem, dvě patra a podkroví, celkem se v ní nachází více než šest set místností. Za budovou leží okrasný parčík \"Logården\". U severní stěny se nachází vyhlídková terasa nazývaná Lejonbacken podle soch lvů.\n\nV paláci se nacházejí kanceláře švédského panovníka a královského dvora (\"Kungliga Hovstaterna\"), probíhají zde různé oficiální státní akce. Součástí areálu je také trůnní sál, královská kaple, národní archiv s veřejnou knihovnou, historická zbrojnice a místnost \"Skattkammaren\", v níž jsou uloženy korunovační klenoty. Většina paláce je přístupná veřejnosti jako muzeum s bohatými uměleckými sbírkami, k němuž patří také obchod se suvenýry. Ročně Stockholmským palácem projde 800 000 návštěvníků. Sídlo je dominantou města také díky efektnímu nočnímu osvětlení.\n\n"}
{"id": "1146052", "url": "https://cs.wikipedia.org/wiki?curid=1146052", "title": "Mussey-sur-Marne", "text": "Mussey-sur-Marne\n\nMussey-sur-Marne je francouzská obec v departementu Haute-Marne v regionu Grand Est. V roce 2012 zde žilo 352 obyvatel.\n\nSousední obce jsou: Blécourt, Donjeux, Fronville, Rouvroy-sur-Marne a Saint-Urbain-Maconcourt.\n\n\"Počet obyvatel\"\n"}
{"id": "1146056", "url": "https://cs.wikipedia.org/wiki?curid=1146056", "title": "Lukáš Luhan", "text": "Lukáš Luhan\n\nLukáš Luhan, vlastním jménem Jiří Mareš (29. listopadu 1922, Lipsko, Výmarská republika – 15. března 1997, Praha) byl český spisovatel, novinář a scenárista, autor detektivních příběhů pro dospělé a historické a vědeckofantastické prózy pro mládež.\n\nV letech 1938–1942 vystudoval v Praze střední školu Atheneum a pak pracoval na poštovním úřadě. Po skončení druhé světové války se začal věnovat novinařině, v letech 1945–1946 jako redaktor \"Mladé fronty\" a v letech 1947–1948 \"Rudého práva\". Od roku 1949 do roku 1987 pak pracoval v Československém státním filmu jako scenárista, dramaturg a vedoucí lektorátu Filmového studia Barrandov.\n\nJako scenárista pracovala především v padesátých letech, v letech šedesátých a sedmdesátých již jen ojediněle. Kromě toho se věnoval i vlastní spisovatelské práci. Přispíval do různých novin a časopisů (například \"Mladá fronta\", \"Rudé právo\", \"Práce\", \"Kino\", \"Film a doba\", \"Pionýrské noviny\", \"Svět v obrazech\", \"Pionýrská stezka\", \"Tvorba\" a další) a svá díla vydával i knižně. Roku 1982 se stal nositelem \"Medaile Za obětavou práci pro socialismus\". Pro jeho tvorbu je typický výrazný smysl pro nadsázku a humor.\n\n"}
{"id": "1146057", "url": "https://cs.wikipedia.org/wiki?curid=1146057", "title": "Ernest Solvay", "text": "Ernest Solvay\n\nErnest Gaston Joseph Solvay (16. dubna 1838 Rebecq – 26. května 1922 Ixelles) byl belgický chemik, průmyslník a filantrop. \n\nRoku 1861 objevil metodu na přeměnu chloridu sodného na uhličitan sodný za použití amoniaku. Solvayův proces byl vylepšením předchozího Leblancova procesu.\n\nZaložil společnost Solvay & Cie., první továrna společnosti vznikla v roce 1863 v Couillet (dnes část Charleroi) a brzy následovaly další ve Velké Británii, USA, Německu a Rakousku. Dodnes je v provozu asi 70 těchto továren.\n\nDíky svým patentům byl značně bohatý a peněz užíval pro veřejné blaho, např. v roce 1903 založil obchodní školu, která se později stala součástí Svobodné univerzity v Bruselu (dnes rozdělena na Université Libre de Bruxelles a Vrije Universiteit Brussel).\n\nDvakrát byl zvolen do belgického senátu, ke konci svého života se stal ministrem státu.\n"}
{"id": "1146058", "url": "https://cs.wikipedia.org/wiki?curid=1146058", "title": "Mura (geomorfologie)", "text": "Mura (geomorfologie)\n\nMura (z německého \"Mure\", \"Murgang\") nebo též blokovobahenní proud je katastroficky rychlý svahový proud tekoucí hmoty, tvořený jemnozrnným materiálem přesyceným vodou, s úlomky až bloky skalních hornin. Rychlost takového proudu se pohybuje v širokém rozpětí od jednotek km/h po více než 100 km/h. Příčinou vzniku mury je přesycení svahu vodou, které může být způsobeno intenzivními dešťovými srážkami nebo táním sněhové pokrývky. Podmínkou vzniku mury je dostatečný sklon svahu a dostatečná vrstva sedimentů na svahu.\n\nKe klasifikaci mur existuje řada přístupů. Mury mohou být klasifikovány na základě příčin vzniku, morfologie, velikosti nebo obecné charakteristiky proudění. Na základě typu transportovaného materiálu jsou svahové proudy členěny na vlastní mury (debris flow), bahnotoky (mud flow), suťové přívaly (debris flood) a suťové laviny (debris avalanche). Dalším možným dělením je dělení na základě objemu transportovaného materiálu na proudy mikro měřítka (pod 1 m, proudy malého měřítka (1 – 1000 m), proudy středního měřítka (1000 – 100 000 m) a proudy velkého měřítka (nad 100 000 m). Mury jsou také členěny na základě typu transportu na mury turbulentní a strukturní. \nSpecifickým typem blokovobahenního proudu je lahar, který vzniká při sopečných erupcích z pyroklastik, úlomků lávy a velkého množství vody.\n\nTypická murová dráha se skládá ze tří částí – odlučné zóny, transportní zóny a akumulační zóny. V odlučné zóně dochází k iniciaci, uvolnění mury, zpravidla na svahové poruše se sklonem 20 – 45°. Svahy mírnější nemají dostatek potenciální energie k vyvolání odtrhu, svahům prudším obvykle chybí dostatečné množství zvětraliny. Transportní zóna tvoří střední část mury, ve které dochází především k přesunu materiálu mury. Mohou se zde vyskytovat i akumulační útvary, jako jsou postranní valy, ohraničující dráhu mury. V akumulační zóně dochází k ukládání materiálu v souvislosti s výrazným snížením sklonu. Dochází zde k třídění materiálu – ve střední části náplavového kuželu se ukládá hrubý materiál ve velkých mocnostech, zatímco v okrajových částech se ukládají jemnější sedimenty v menších mocnostech. Nejjemnější zvodnělý materiál může překročit okraje náplavového kuželu a pokračovat dále říčním systémem.\n\nNejvětším zaznamenaným blokovobahenným proudem z hlediska objemu transportovaného materiálu byl lahar vzniklý během erupce sopky St. Helens v USA. Objem laharem transportovaného materiálu byl 2,8 km. Jezeru Spirit Lake, které leželo v dráze tohoto proudu, se v důsledku události jednorázově zvýšila teplota z 5 °C na 38 °C, jeho dno se zvýšilo o 30 metrů a jeho povrch se zvětšil dvaapůlkrát. \nV roce 1970 způsobilo zemětřesení v Peru na svazích hory Huascarán muru tvořenou ledem, kamením a bahnem, která na své dvacetikilometrové dráze pohřbila města Yungay a Huaraz. Při této katastrofě zahynulo na 66 tisíc lidí včetně celé československé horolezecké expedice Peru '70.\n\n"}
{"id": "1146059", "url": "https://cs.wikipedia.org/wiki?curid=1146059", "title": "Asteroid Chicxulub", "text": "Asteroid Chicxulub\n\nAsteroid Chicxulub je hypotetické těleso o velikosti asi 10 až 15 kilometrů, které dopadlo před 66 miliony let do oblasti současného Mexického zálivu (výběžek poloostrova Yucatán) a zřejmě bylo jednou z hlavních příčin hromadného vymírání druhů na konci křídy. Při něm vyhynulo na konci křídové periody druhohorní éry asi 75 % druhů tehdejších organismů, zejména pak neptačí dinosauři, ptakoještěři, velcí mořští plazi (mosasauři a plesiosauři), téměř zcela pak i bezobratlí amoniti a mnoho dalších skupin. Sám asteroid se při dopadu zřejmě vypařil, dnes z něj tedy nic nezbývá a o jeho existenci svědčí pouze nepřímé důkazy – zejména obří dopadový kráter (Chicxulubský kráter) v Mexickém zálivu a stopy obohacení iridiem i jinými kovovými prvky ve vrstvách na rozhraní křídy a paleogénu.\n\nPlanetka Chicxulub měřila v průměru asi 6-18 kilometrů, nejpravděpodobněji pak 10-15 km. Její hmotnost mohla při průměrné hustotě kolem 3000 kg na metr krychlový činit asi 7,8 bilionu metrických tun (což odpovídá přibližně 30 milionům supertankerů) a objem zhruba 2600 km³ (asi 30 000 Gibraltarských skal nebo polovina nejvyšší hory současného světa Mt. Everestu). Po dopadu bylo vyvrženo nejméně 130 000 km³ materiálu, což představuje asi šestinásobek objemu vody v Bajkalském jezeře nebo 0,01 % vod všech světových oceánů. Vzniklý kráter dosahoval průměru přes 150 kilometrů, podle některých odhadů dokonce až přes 200 km a je tak jednou z největších dosud identifikovaných struktur tohoto druhu na planetě Zemi.\n\nDlouho se předpokládalo, že dinosauři vyhynuli z jiných příčin, teprve v roce 1956 se objevila první myšlenka o možném dopadu asteroidu v článku M. W. De Laubenfelse. Hmatatelné důkazy však přinesli až otec a syn Luis a Walter Alvarezovi v roce 1980. Ti objevili vrstvičku sedimentu z tohoto období, vykazující velké obohacení vzácným kovovým prvkem iridiem. V té době již byl znám i kráter po dopadu, dnes pohřbený pod více než kilometrovou vrstvou usazenin. Ten byl však oficiálně představen až po roce 1990 Alanem Hildebrandem a jeho kolegy. Kráter Chicxulub o průměru kolem 180 km je dnes třetím největším rozeznaným astroblémem (impaktní strukturou) a představuje nejpádnější důkaz o dopadu obřího vesmírného tělesa před asi 66,02 milionu let.\n\nPůvodcem tohoto tělesa mohla být rodina asteroidů zvaných Flora. Původně byl za původce tělesa označen objekt 298 Baptistina, ten je ale dle údajů z infračerveného teleskopu WISE nejspíš příliš mladým objektem, vzešlým ze srážky o stáří kolem 80 milionů let, což je pro K-T impakt (jen zhruba o 15 milionů let později) nedostatečné. Dnes se proto zájem astronomů zaměřil na starší těleso P/2010 A2 z již zmíněné rodiny planetek Flora, které vzniklo srážkou před více než 100 miliony let. Spekuluje se také o možnosti, že asteroidů bylo více, šlo tedy možná o celý roj. Ne všichni vědci jsou ale přesvědčeni, že impakt skutečně způsobil velké vymírání. Na vině mohou být také další změny prostředí a extrémně silná činnost indických sopek, které vytvořily tzv. Dekkánské trapy.\n\n\n"}
{"id": "1146062", "url": "https://cs.wikipedia.org/wiki?curid=1146062", "title": "Funkabwehr", "text": "Funkabwehr\n\nFunkabwehr byla rádiová kontrarozvědka nacistického Německa za druhé světové války. Byla to jedna ze součástí Abwehru, německé vojenské rozvědky.\n\nÚkolem funkabwehru bylo pořizování informací o nepovolených (ilegálních) radiostanicích vysílajících na území Německa a jím okupovaných států. Mezi další její úkoly patřilo zjišťování jejich polohy, volacích znaků, kmitočtů, doby relací, polohy protistanic, způsobu provozu a způsobu šifrování. Zachycené zprávy, které se podařilo dešifrovat byly následně předávány gestapu. \n\nHlavní centrála funkabwehru byla v Berlíně – Špandavě. Páteří této organizace byly velké monitorovací centrály propojené s dislokovanými pracovišti, které tvořily dohromady síť stacionárních zaměřovačů. Tyto zaměřovače byly během druhé světové války rozmístěny v Berlíně, Norimberku, Kielu, Lipsku, Gdaňsku, Augšpurku a Brestu. Na okupovaných územích byly dislokovány a působily rádiové jednotky pořádkové policie. Ty spadaly pod pluk Pořádkové policie. Ten byl zodpovědný jak za provoz velkých monitorovacích centrál, tak i za organizaci, výcvik a výstroj výše zmíněných rádiových jednotek.\n\nHistorie německé rádiové služby spadá již do období první světové války. Už tehdy byl monitorován rádiový provoz armád protivníka, provádělo se dešifrování zpráv a lokalizace polohy vysílačů. Podle umístění vysílačů se pak usuzovalo na rozmístění armád protivníka a ze změn pozice vysílačů i na změny dislokace armád nepřátel. Technické prostředky rádiové služby používané v první světové válce se používaly ještě ve třicátých letech dvacátého století.\n\nNa činnost vysílačů provozovaných v Německu dohlížel od roku 1922 \"Telegraphen-technische Reichsamt\". Ten kontroloval dodržování technických parametrů vysílačů jakož i provozní kázeň operátorů. V roce 1928 byl zřízen úřad \"Reichspost-Zentralamt\", který disponoval oddělením rádiového dozoru. Toto oddělení bylo v roce 1934 vybaveno šesti kontrolními středisky. Za druhé světové války bylo posíleno dalšími třemi centrálními a padesáti místními středisky.\n\nPátráním po nepovolených vysílačích rozmístěných na území Německa se nejprve zabývala armáda. Při velitelství wehrmachtu fungovalo \"Wehrmacht-Nachrichten-Verbindungen\" s oddělením \"Funkwesen\". Pro dohledávání a zaměřování vysílačů byla zbudována monitorovací střediska, síť stacionárních zaměřovačů a pohyblivé roty.\n\nV roce 1937 přijatý zákon stanovoval odpovědnost za pátrání po nelegálních vysílačích Hlavnímu úřadu pořádkové policie. Ten byl pod přímou kontrolou Říšského bezpečnostního hlavního úřadu (RSHA) respektive jeho oddělení \"B-Funkdienst\". To mělo za úkol pozorovat nepřátelské zpravodajské služby. Za rádiovou bezpečnost území pod vojenskou správou odpovídala nadále armáda.\n\n\n \n"}
{"id": "1146095", "url": "https://cs.wikipedia.org/wiki?curid=1146095", "title": "Jan Karger", "text": "Jan Karger\n\nDocent PhDr. Jan Karger (* 20. září 1940 Praha) je československý a český trenér a funkcionář basketbalu. Na Fakultě tělesné výchovy a sportu (FTVS) byl od roku 1962 odborný asistent, ale v roce 1970 z politických důvodů dostal výpověď. V letech 1971 až 1989 byl zaměstnán na Středisku vrcholového sportu Ministerstva školství mládeže a tělovýchovy a to do roku 1984 jako trenér a do roku 1989 zástupce ředitele. Zpět na FTVS nastoupil po rehabilitaci v roce 1990. Na FTVS byl děkanem fakulty v letech 1996–2002 a proděkanem fakulty v letech 1990–1996 a 2003–2006. Byl členem Rady tělesné výchovy a sportu při Ministerstvu školství, mládeže a tělovýchovy ČR (poradní orgán ministra). Od roku 2007 do roku 2010 byl ředitelem Školícího centra při ČSTV. Pak se vrátil zpět na FTVS jako pracovník děkanátu.\n\nV letech 1988–1992 byl členem výboru Basketbalového svazu ÚV ČSTV, 1990–1993 místopředsedou Československé basketbalové federace a 1990–1994 předsedou České basketbalové federace. Členem Českého olympijského výboru byl v letech 1990–1994.\n\nV basketbalovém reprezentačním družstvu Československa v letech 1965 až 1983 byl asistentem trenéra, v letech 1984 až 1988 trenérem reprezentačního družstva a má významný podíl na dosažených sportovních výsledcích. Zúčastnil se kvalifikace na Olympijské hry 1988 (Kuala Lumpur, Malajzie) – 5. místo, Olympijských her 1988 (Soul, Jižní Korea) – 8. místo, dvou Mistrovství světa 1967 Praha – 3. místo a 1986 Moskva – 4. místo, šesti Mistrovství Evropy 1966, 1968, 1976, 1983, 1985, 1987, na nichž získal dvě stříbrné medaile za druhá místa na ME v letech 1966 a 1976 a bronzovou medaili za třetí místo na MS 1967.\n\nV roce 1993 byl trenérem basketbalové reprezentace Německa (3. místo na Univerziádě v Buffalo, vítěz Baltica Cup). V roce 1997 byl trenérem reprezentačním družstva žen České republiky se kterým skončil na 9. místě na Mistrovství Evropy v 1997 v Maďarsku.\n\nCelkem 20 sezón (1964–1984) byl úspěšným trenérem ligového družstva žen Slavia VŠ Praha se kterým v 1. lize basketbalu žen získal pět titulů mistra Československa (1970, 1973, 1981–1984), čtyři druhá místa (1970–1972, 1975, 1981) a pět třetích míst (1967–1969, 1974, 1978–1980).\nVe čtyřech ročnících Poháru mistrů Evropských zemí v basketbale žen dovedl družstvo žen Slavia VŠ Praha do semifinále v roce 1974 a třikrát do čtvrtfinále (1971, 1974, 1983). V osmi ročnících Poháru vítězů pohárů a poháru Ronchetti v basketbale žen s družstvem Slavia VŠ Praha získal vítězství v poháru v roce 1976, 2. místo v roce 1973, dvakrát účast v semifinále 1977 a 1981 a třikrát ve čtvrtfinále (1975, 1979, 1981).\nMezi opory družstva Slavia VŠ Praha patřily československé reprezentantky, například Milena Jindrová, Hana Zarevúcká, Alena Spejchalová, Anna Součková-Kozmanová, Martina Balaštíková-Babková, Ivana Nováková-Kotíková.\n\n\n\n\n\n\n"}
{"id": "1146096", "url": "https://cs.wikipedia.org/wiki?curid=1146096", "title": "Jan Veselý (klavírista)", "text": "Jan Veselý (klavírista)\n\nJan Veselý (* 9. června 1997 Kadaň) je český klavírista a skladatel. Žil v Chomutově, kde také začal se studiem místního gymnázia. Nyní žije střídavě v Chomutově a v Praze. \n\nV sedmi letech začal navštěvovat Chomutovskou ZUŠ T. G. Masaryka. Na klavír začal hrát společně se svoji sestrou. S jeho začátky mu pomáhala M. Hanousková. Od roku 2012 studuje hru na klavír pod vedením R. Fričové v Ústí nad Labem.\n\nOd roku 2004 se zúčastnil se několika soutěží. Jeho první veřejné vystoupení se uskutečnilo v roce 2005, kdy mu bylo 8 let. První vlastní celovečerní recitál měl v roce 2012. Jeho nahrávky jsou populární i na portálech YouTube a Facebook. Od roku 2013 spolupracoval s interprety jako David Weingartner, rapperka SharkaSs, Christina Delaney a Celeste Buckingham. Na konci roku 2014 natočil videoklip k filmu Láska na vlásku s Celeste Buckingham v české verzi. Jako skladatel se projevil začátkem roku 2015, kdy vydal svoji první studiovou skladbu In Dreams. Jana Veselého podporuje i značka Petrof, která ho představila na koncertě Rock for People. Doposud největším projektem a úspěchem je vydání prvního debutového singlu a videoklipu Better World. Tento videoklip byl představen na mezinárodním festivalu Music China 2015 v Šanghaji.\n\n"}
{"id": "1146097", "url": "https://cs.wikipedia.org/wiki?curid=1146097", "title": "Herbert C. Brown", "text": "Herbert C. Brown\n\nHerbert Charles Brown (22. května 1912 Londýn – 19. prosince 2004) byl americký organický chemik, nositel Nobelovy ceny za chemii za rok 1979. Obdržel ji za objev hydroborace a chemii organoboranů. \n\nNarodil se v Londýně v rodině ukrajinských židovských emigrantů z Žitomiru jako Herbert Brovarnik. V roce 1914 se rodina odstěhovala do USA, kde Brown v roce 1936 ukončil bakalářské studium na Chicagské univerzitě a získal občanství. Roku 1937 uzavřel sňatek se Sarah Baylenovou a již roku 1938 získal v Chicagu doktorát. Učil na Wayneské univerzitě v Detroitu a roku 1947 se stal profesorem Purdueově univerzitě, kde setrval až do smrti. \n"}
{"id": "1146102", "url": "https://cs.wikipedia.org/wiki?curid=1146102", "title": "181 (číslo)", "text": "181 (číslo)\n\nSto osmdesát jedna je přirozené číslo, které následuje po čísle sto osmdedesát a předchází číslu sto osmdesát dva. Římskými číslicemi se zapisuje CLXXXI.\n\n\n\n\nSilnice II/181 je česká silnice II. třídy vedoucí na trase Dálnice D6-Svatava\n\n\n"}
{"id": "1146103", "url": "https://cs.wikipedia.org/wiki?curid=1146103", "title": "Ken’iči Fukui", "text": "Ken’iči Fukui\n\nKen’iči Fukui (také Kenichi Fukui, 4. října 1918 Nara – 9. ledna 1998 Kjóto) byl japonský chemik, nositel Nobelovy ceny za chemii za rok 1981. Obdržel ji společně s Roaldem Hoffmannem za průkopnické teorie chemické reaktivity a jejich aplikace v chemii. Roku 1941 absolvoval Císařskou univerzitu Kjótó, kde pak byl v letech 1951 až 1982 profesorem fyzikální chemie. Od roku 1988 až do smrti pak byl ředitelem Ústavu základů chemie.\n\n"}
{"id": "1146105", "url": "https://cs.wikipedia.org/wiki?curid=1146105", "title": "Polský klub", "text": "Polský klub\n\nPolský klub (polsky Koło Polskie, německy Polenclub) byla parlamentní skupina na Říšské radě reprezentující v 2. polovině 19. století polskou populaci Rakouska-Uherska, respektive Předlitavska.\n\nPolský klub se utvořil v 60. letech 19. století v souvislosti s obnovením ústavního způsobu vlády v Rakousku. Sdružoval převážnou většinu polských poslanců z Haliče. Od roku 1868 byl jeho předsedou Kazimierz Grocholski. Poláci v té době odmítali podobně jako Češi nebo německorakouští konzervativci centralistický koncept rakouského státu. Byli oponenty dualistického rakousko-uherského vyrovnání a požadovali autonomii pro Halič. Polský klub nebyl moderní stranickou organizací, ale volným sdružením jednotlivých politických osobností. V jeho rámci existovalo několik skupin, například konzervativní velkostatkáři z východní Haliče, tzv. podolacy nebo konzervativci ze západní Haliče, tzv. stańczycy.\n\nPo volbách do Říšské rady roku 1879 se Polský klub, společně s Českým klubem a Stranou práva (Hohenwartův klub) začaly podílet na vládě Eduarda Taaffeho a na dobu více než 10 let utvořily silnou a stabilní provládní většinu.\n\nOd konce 19. století se jednoznačná dominance Polského klubu mezi poslanci zvolenými Haliči postupně ztrácela, protože i v Haliči díky rozšiřování volebního práva a růstu nových ideologicky a stavovsky definovaných politických subjektů vznikalo pluralitní stranické spektrum. Po volbách do Říšské rady roku 1897 tak měla své poslance v Říšské radě i mimo Polský klub stojící Polská lidová strana. Několik mandátů získala i křesťansko sociální skupina okolo Stanisława Stojałowského. Na východě Haliče rovněž získávali mandáty představitelé rusínské (ukrajinské) menšiny.\n\nPo volbách do Říšské rady roku 1907, konaných poprvé podle všeobecného a rovného volebního práva, měl Polský klub 55 členů, ovšem z větší části šlo nyní jen o konzervativní křídlo polské politiky, zatímco 17 členů Polské lidové strany utvořilo vlastní poslanecký klub, stejně jako polští sociální demokraté. Po volbách do Říšské rady roku 1911 měl Polský klub 71 poslanců. Až do zániku monarchie představoval početnou a vlivnou parlamentní skupinu.\n\n"}
{"id": "1146110", "url": "https://cs.wikipedia.org/wiki?curid=1146110", "title": "Národní parky v Brazílii", "text": "Národní parky v Brazílii\n\nHistorie národních parků v Brazílii započala v roce 1937, kdy byl vyhlášen NP Itatiaia. O dva roky později vznikly dva národní parky (NP Serra dos Órgãos a NP Iguaçu). Po dvacetileté přestávce začaly další parky vznikat od roku 1959. V roce 2019 již existovalo celkem 74 národních parků. Rozloha jednotlivých parků je velmi rozdílná - nejmenší park má pouze 13,65 km² (NP Ilhas dos Currais), zatímco největší z nich (NP Montanhas do Tumucumaque) se rozkládá na ploše 38 652 km². Jejich celková plocha je 267 712 km² (stav v roce 2019, tzn. 77 parků), což představuje 2,98% rozlohy státu a je porovnatelné s rozlohou celého Spojeného království Velké Británie a Severního Irska.\n\nSprávou národních parků a dalších chráněných území je pověřena organizace \"Instituto Chico Mendes de Conservação da Biodiversidade\" (zkratka ICMBio). Tato organizace vznikla v roce 2007 a spadá pod brazilské Ministerstvo životního prostředí. Ve svém názvu nese jméno Chica Mendese, významného brazilského ekologa a politika.\n\nNárodní parky v Brazílii zasahují do všech zdejších biomů s výjimkou pampy. V Amazonii se nachází 20 parků, v regionu Cerrada 13, v regionu Caatinga 8, v regionu Atlantického lesa 23, jeden park patří do oblasti Pantanalu a 9 parků se nachází na pobřeží a okolním otevřeném moři.\n\nTuristé mohou navštívit pouze 33 parků, ostatní nejsou veřejnosti přístupné. V roce 2014 byly nejnavštěvovanější NP Tijuca (3,1 milionu návštěvníků, vrch Corcovado se sochou Krista Spasitele nad městem Rio de Janeiro) a NP Iguaçu (1,55 milionu návštěvníků, světoznámé vodopády Iguaçu).\n"}
{"id": "1146111", "url": "https://cs.wikipedia.org/wiki?curid=1146111", "title": "182 (číslo)", "text": "182 (číslo)\n\nSto osmdesát dva je přirozené číslo, které následuje po čísle sto osmdedesát jedna a předchází číslu sto osmdesát tři. Římskými číslicemi se zapisuje CLXXXII.\n\n\n\n\nSilnice II/182 je česká silnice II. třídy vedoucí na trase Stod – Merklín – silnice I/27 – Měčín – Petrovice\n\n\n"}
{"id": "1146114", "url": "https://cs.wikipedia.org/wiki?curid=1146114", "title": "Gianluigi Donnarumma", "text": "Gianluigi Donnarumma\n\nGianluigi Donnarumma (* 25. února 1999, Castellammare di Stabia, Itálie) je italský fotbalový brankář a reprezentant, který působí v klubu AC Milán.\n\nJeho starším bratrem je Antonio Donnarumma, rovněž fotbalový brankář.\n\nGianluigi byl povýšen z mládežnického týmu AC Milán do A-mužstva v roce 2015 novým trenérem Sinišou Mihajlovićem. Zachytal si v letní přípravě mj. proti Realu Madrid.\n\n25. října 2015 debutoval ve věku 16 let a 242 dnů v Serii A proti Sassuolu, odehrál celý zápas (výhra 2:1). Stal se tak nejmladším brankářem v historii italské nejvyšší ligy, který nastoupil v základní sestavě.\n\n\nDonnarumma reprezentoval Itálii v mládežnických kategoriích U15, U16, U17 a U21.\n\nV A-mužstvu Itálie debutoval 1. 9. 2016 v přátelském utkání v Bari proti reprezentaci Francie (prohra 1:3).\n\n\n\n"}
{"id": "1146116", "url": "https://cs.wikipedia.org/wiki?curid=1146116", "title": "Roald Hoffmann", "text": "Roald Hoffmann\n\nRoald Hoffmann (narozen jako Roald Safran 18. července 1937 Zoločiv) je americký chemik, nositel Nobelovy ceny za chemii za rok 1981. Obdržel ji společně s Ken’ičim Fukuim za průkopnické teorie chemické reaktivity a jejich aplikace v chemii. Publikoval také divadelní hry a poezii. Narodil se židovským rodičům na území dnešní Ukrajiny. Byli vězněni nacisty v pracovním táboře, ale podařilo se jim podplatit stráže a část rodiny včetně Hoffmanna a jeho matky utekla a skrývala se od ledna 1943 do června 1944, zatímco otec a řada dalších příbuzných byli zavražděni nacisty. Přeživší část rodiny emigrovala roku 1949 do USA. Hoffmann studoval na Kolumbijské a Harvardově univerzitách. Jeho ženou se roku 1960 stala Eva Börjessonová, s níž má dvě děti. Roku 1965 přešel na Cornellovu univerzitu, kde zůstal až do penzionování. \n"}
{"id": "1146121", "url": "https://cs.wikipedia.org/wiki?curid=1146121", "title": "Robert Bruce Merrifield", "text": "Robert Bruce Merrifield\n\nRobert Bruce Merrifield (15. července 1921 Fort Worth – 14. května 2006 Cresskill) byl americký biochemik, nositel Nobelovy ceny za chemii za rok 1984. Obdržel ji za objev syntézy peptidů v pevné fázi. Studoval na Kalifornské univerzitě v Los Angeles, kde získal doktorát roku 1949. Roku 1949 uzavřel sňatek s Elizabeth Furlongovou, s níž pak měli šest dětí, a odstěhoval se do New Yorku, kde nastoupil do výzkumného ústavu Rockefeller Institute for Medical Research, pozdější Rockefellerovy univerzity. \n"}
{"id": "1146122", "url": "https://cs.wikipedia.org/wiki?curid=1146122", "title": "Doba hradištní", "text": "Doba hradištní\n\nDoba hradištní je archeologický termín pro raně středověké období (2. polovina 7. století – 1. polovina 13. století) na území západních Slovanů. \n\nTuto dobu je možné dále dělit na:\n\n"}
{"id": "1146125", "url": "https://cs.wikipedia.org/wiki?curid=1146125", "title": "Strana konzervativního velkostatku", "text": "Strana konzervativního velkostatku\n\nStrana konzervativního velkostatku (německy Konservativer Großgrundbesitz nebo Böhmischer konservativer Großgrundbesitz či Böhmisch-Konservativer Großgrundbesitz) byla konzervativní politická strana reprezentující od 60. let 19. století století na Říšské radě i na zemských sněmech šlechtice z českých zemí, kteří se identifikovali s českým státním právem, respektive s historickými zemskými právy, a odmítali centralistickou koncepci rakouského státu.\n\nKonzervativní velkostatkáři, někdy nazývaní též státoprávní šlechta, vstoupili do rakouské politiky zároveň s obnovením ústavního způsobu vlády počátkem 60. let 19. století, přičemž četní protagonisté tohoto politického směru se angažovali již během předchozího období. Říjnový diplom z roku 1860 otevřel cestu k zavedení ústavy, založené na respektování historických zemí a jejich sněmů. Počátkem roku 1861 se předák Strany konzervativního velkostatku Jindřich Jaroslav Clam-Martinic sešel s předákem českých liberálů Františkem Ladislavem Riegerem. Od té doby (s malými přestávkami) postupovaly oba politické proudy ve vzájemné koordinaci. V 60. letech se inspirovaly podobnou aliancí šlechtických a občanských politiků v Uhersku. Spojoval je zájem na respektování českého státního práva a odmítání centralistického pojetí rakouského státu. Hlavním politickým rivalem Strany konzervativního velkostatku byla Strana ústavověrného velkostatku, která naopak sdružovala šlechtice, kteří podporovali centralistickou a provídeňskou linii rakouské politiky a spolupracovali s německými liberály (tzv. Ústavní strana). Naopak spojencem české státoprávní šlechty byli německorakouští konzervativní politici z alpských zemí, kteří rovněž odmítali centralistické a sekulární tendence německých liberálů.\n\nNa rozdíl od českých občanských politiků vedených Riegrem se ovšem konzervativní velkostatkáři často identifikovali se zemským vlastenectvím, nikoliv s výlučně etnickým češstvím. Například Franz Thun und Hohenstein, který koncem 19. století krátce zastával i funkci předsedy vlády Předlitavska, byl jazykově orientován německy a neovládal češtinu, nicméně hlásil se k českému státnímu právu a v rámci zemského vlastenectví podporoval plnou rovnoprávnost obou zemských etnik. Zejména na Moravě se ještě během 2. poloviny 19. století zformoval mezi šlechtou další politický proud, nazývaný Strana středního velkostatku, která se snažila vyhnout volbě mezi stále vyostřenějším pročeským nebo proněmeckým táborem zaujetím centristické pozice. Jejími představiteli byli například Moritz Vetter-Lilie‎ nebo Alfred Skene II.\n\nPolitický vliv Strany konzervativního velkostatku byl z podstatné části založen na existenci kuriového volebního systému, kdy velkostatkáři odděleně hlasovali a volili své zástupce na zemských sněmech i v celostátním parlamentu, díky čemuž i relativně nepočetná skupina populace disponovala značným podílem přidělovaných mandátů. Na Českém zemském sněmu disponovala kurie velkostatkářů 70 mandáty. Při relativně vyrovnaných silových poměrech mezi blokem českých a (sudeto)německých občanských stran byla poslanecká křesla ve velkostatkářské kurii mimořádně důležitá pro celkové směřování sněmu. Například v zemských volbách v lednu 1867 ovládli tuto kurii kandidáti Strany konzervativního velkostatku, čímž sněm získal federalistickou většinu, která ostře odmítla rakousko-uherské vyrovnání. Následovaly opakované zemské volby v březnu 1867, v nichž díky agitaci z Vídně naopak zcela převážila Strana ústavověrného velkostatku a český státoprávní blok se ocitl v menšině. Podobně se tak stalo v zemských volbách roku 1872, provázených masivními majetkovými machinacemi s cílem uměle zvýšit počet oprávněných voličů ve velkostatkářské kurii (tzv. chabrusové volby). Konzervativní šlechta převážila v této kurii znovu až ve volbách roku 1883.\n\nTiskovým orgánem Strany konzervativního velkostatku byl deník \"Das Vaterland\", který vycházel německy ve Vídni a měl celostátní záběr, ale jeho linii výrazně ovlivňovali konzervativní šlechtici z českých zemí.\n\nPředákem konzervativní šlechty v Čechách byl až do 80. let 19. století Jindřich Jaroslav Clam-Martinic, na Moravě Egbert Belcredi. Od 80. let 19. století dominoval této politické straně na Moravském zemském sněmu Otto Serényi. Mezi další výrazné politiky státoprávní šlechty v Čechách patřili i Karel III. Schwarzenberg a jeho syn Karel IV. Schwarzenberg. Poslanecký klub Strany konzervativního velkostatku na Českém zemském sněmu vedl na přelomu 80. a 90. let Alfred August Windischgrätz, pak ho nahradil Karel Buquoy-Longueval.\n\nVýrazným předělem ve fungování Strany konzervativního velkostatku v politickém systému byl rok 1879. Po volbách do Říšské rady roku 1879 opustila tehdy česká reprezentace politiku pasivní rezistence, tedy neúčasti na práci Říšské rady, a vstoupila do vídeňského parlamentu. Zde se utvořil Český klub jako střechová parlamentní frakce, sdružující \nvšechny čtyři proudy české politiky: staročechy, mladočechy, moravské národní poslance a Stranu konzervativního velkostatku. Předsedou klubu byl František Ladislav Rieger, jedním z jeho místopředsedů byl za konzervativní velkostatkáře Jiří Kristián Lobkowicz (později Jindřich Jaroslav Clam-Martinic). Na Říšské radě vystoupil Český klub se státoprávním ohrazením, tedy deklarací, že návrat do vídeňského parlamentu neznamená přijetí ústavních poměrů v Předlitavsku ani rezignaci na české státní právo. Český klub se roku 1879 stal součástí vlády Eduarda Taaffeho, v níž jeho koaličními partnery byl Polský klub a Hohenwartův klub (převážně německorakouští konzervativci). Toto mocenské uspořádání se nakonec ukázalo jako velmi trvanlivé.\n\nČeský klub se rozpadl koncem 80. let kvůli vyostření sporů mezi staročechy a mladočechy. Strana konzervativního velkostatku měla blíže k staročechům, ale názorový mainstream české politické reprezentace se přikláněl k mladočeskému proudu. Příznačná byla polemika z konce 80. let 19. století na Českém zemském sněmu, kdy Karel IV. Schwarzenberg v diskuzi ohledně umístění plakety s podobiznou Jana Husa na právě dokončované budově Národního muzea v Praze označil husity za „\"komunismus 15. století\"“ a prohlásil: „\"Mezi husity bylo na počátku onoho hnutí mnoho charakterů ctihodných, avšak husité bohužel zvrhli se brzy v tlupu lupičů a žhářů\".“ Výrok vyvolal ostrou mladočeskou kampaň. Konzervativní statkáři se také ocitali v izolaci kvůli jejich odporu proti demokratizaci volebního práva a zdrženlivému postoji k ryze etnické definici češství. Riegrova staročeská strana byla prakticky eliminována po mladočeském volebním triumfu ve volbách do Říšské rady roku 1891. Strana konzervativního velkostatku proto po těchto volbách přistoupila do konzervativního Hohenwartova klubu. Po volbách do Říšské rady roku 1897 měla Strana konzervativního velkostatku na Říšské radě svůj samostatný poslanecký klub s 19 členy. Jeho předsedou byl Eduard Pálffy z Erdödu.\n\nOd konce 19. století ale vliv Strany konzervativního velkostatku slábl s tím, jak se díky reformám volebního práva rozšiřoval okruh oprávněných voličů. Ve volbách do Říšské rady roku 1907 bylo pak zavedeno všeobecné a rovné volební právo, čímž došlo ke zrušení kuriového systému a zániku separátního parlamentního zastoupení velkostatkářů. Někteří z nich ovšem dál zasedali v Panské sněmovně (horní nevolená komora Říšské rady). Rovněž na zemském sněmu v Čechách a na Moravě zůstaly zachovány kurie a tedy i samostatná politická síla šlechty.\n\n"}
{"id": "1146126", "url": "https://cs.wikipedia.org/wiki?curid=1146126", "title": "Jerome Karle", "text": "Jerome Karle\n\nJerome Karle (narozen jako Jerome Karfunkle 18. června 1918 – 6. června 2013) byl americký chemik, nositel Nobelovy ceny za chemii za rok 1985. Obdržel ji společně s H. A. Hauptmanem za přímé metody řešení krystalových struktur difrakčními metodami. \n\nPocházel z umělecky založené židovské rodiny, v mládí se zajímal o sport. Na Harvardu roku 1938 absolvoval studium biologie. Po dvouleté práci v laboratoři nastoupil roku 1940 postgraduální studium na Michiganské univerzitě, kde poznal svou budoucí ženu Isabellu Lugoski (sňatek 1942, měli tři děti) a roku 1944 obdržel doktorát. Podílel se na vývoji atomové bomby (Projekt Manhattan). Po válce se odstěhoval do Washingtonu (1946), kde nastoupil do laboratoří Naval Research Laboratory, v nichž setrval až do konce vědecké kariéry.\n"}
{"id": "1146131", "url": "https://cs.wikipedia.org/wiki?curid=1146131", "title": "WTA Finals 2015 – turnaj vycházejících hvězd", "text": "WTA Finals 2015 – turnaj vycházejících hvězd\n\nTurnaje vycházejících hvězd (WTA Rising Stars Invitational) se na WTA Finals 2015 účastnily čtyři tenistky. Jednalo se o druhý ročník události exhibičního charakteru v rámci Turnaje mistryň.\n\nÚčastnice nepřesáhly věkovou hranici 23 let, musely také splňovat předem stanovená kritéria a následně projít volbou fanoušků. Ti vybrali dvě hráčky z asijsko-pacifického regionu (Číňanku Ču, Japonku Ósakaovou) a další dvě ze zbytku světa (Francouzku Garciaovou, Tunisanku Jabeurovou).\n\nVítězkou druhého ročníku se stala nejníže postavená Japonka ze třetí stovky žebříčku, Naomi Ósakaová, která ve finále zdolala favorizovanou francouzskou naději Caroline Garciaovou, figurující v elitní světové čtyřicítce, a to po třísetovém průběhu.\n\nFormát soutěže vycházel ze čtyřčlenné skupiny, v níž každá tenistka odehrála tři utkání systémem každý s každým. Hráčky, které obsadily první dvě příčky, postoupily do finále. Základní skupina proběhla v aréně OCBC (OCBC Arena) singapurského komplexu. Finále pak na centrálním dvorci Singapore Indoor Stadium.\n\nPoprvé se hrálo na dva vítězné sety do čtyř gamů bez výhody. Po shodě následoval vítězný bod hry. Za stavu 4–4 došlo na standardní sedmibodový tiebreak.\n\nKvalifikační kritéria splnilo celkově osmnáct tenistek. Přiděleno bylo více než dva miliony hlasů od zaregistrovaných fanoušků ze 137 států světa. První dvě hráčky z každé nominační skupiny postoupily na Turnaj mistryň.\n"}
{"id": "1146135", "url": "https://cs.wikipedia.org/wiki?curid=1146135", "title": "Even Hovland", "text": "Even Hovland\n\nEven Hovland (* 14. února 1989, Vadheim, Norsko) je norský fotbalový obránce a reprezentant. Mimo Norsko hrál na klubové úrovni v Německu.\n\n\nV A-mužstvu Norska debutoval 15. 1. 2012 na turnaji King's Cup v Bangkoku proti týmu Dánska (remíza 1:1). \n\n"}
{"id": "1146136", "url": "https://cs.wikipedia.org/wiki?curid=1146136", "title": "Delativ", "text": "Delativ\n\nDelativ je místní pád, který označuje pohyb z povrchu předmětu pryč.\n\nDelativ je používán např. v maďarštině prostřednictvím sufixu -ról-/ről: hajó-ról \"z lodi\" (hajó – loď), vég-ről \"od konce\" (vég – konec). Delativ je sémanticky příbuzný se sublativem (pohyb na plochu předmětu) a superessivem (pozice na ploše předmětu).\n"}
