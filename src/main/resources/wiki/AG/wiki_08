{"id": "980162", "url": "https://cs.wikipedia.org/wiki?curid=980162", "title": "Andrij Slinkin", "text": "Andrij Slinkin\n\nAndrij Viktorovyč Slinkin (ukrajinsky Андрій Вікторович Слінкін; * 19. února 1991, Oděsa) je ukrajinský fotbalový obránce, od roku 2008 působící v FK Černomorec Oděsa. Mimo Ukrajinu působil na Slovensku.\n\nSvoji fotbalovou kariéru začal v FK Ukrpošta Oděsa, odkud jako dorostenec zamířil do FK Junha-Čorne More Oděsa a následně do Černomorce Oděsa. V roce 2008 se propracoval do prvního mužstva. V sezoně 2010/11 hrál za rezervu Oděsy a v roce 2012 odešel hostovat do FK Sumy. V únoru 2014 odešel na další hostování do klubu FK Senica, který se pro něj stal prvním zahraničním angažmá. V průběhu jarní části ročníku 2013/2014 se vrátil zpět do Oděsy.\n\n"}
{"id": "980163", "url": "https://cs.wikipedia.org/wiki?curid=980163", "title": "Římskokatolická církev na Filipínách", "text": "Římskokatolická církev na Filipínách\n\nKatolická církev na Filipínách je součástí všeobecné církve na území Filipín, pod vedením papeže a místních biskupů sdružených do Filipínské katolické biskupské konference (CBCP). Papež je na Filipínách zastupován apoštolským nunciem pro Filipíny. Na Filipínách žije asi 69 miliónů pokřtěných katolíků, asi 80 % populace. Po Mexiku a Brazílii jsou Filipíny třetí zemí s největším počtem katolíků na světě.\n\nKatolická církev na Filipínách má 72 diecézí, které jsou seskupeny do 16 církevních provincií. K nim se řadí sedm apoštolských vikariátů a vojenský ordinariát. \n\n\n\n\n"}
{"id": "980167", "url": "https://cs.wikipedia.org/wiki?curid=980167", "title": "Let's Get Loud (píseň, Suntribe)", "text": "Let's Get Loud (píseň, Suntribe)\n\n„Let's Get Loud“ je píseň, se kterou vystoupila skupina Suntribe na Eurovision Song Contest 2005. Byla zazpívána v angličtině.\n\nAutorem hudby a textu je slavný estonský skladatel Sven Lõhmus, který již v napsal tři písně, se kterými se Estonsko prezentovalo na Eurovision Song Contest. Poprvé to byla píseň \"\"Let's Get Loud\"\" (Eurovision Song Contest 2005), podruhé skladba \"\"Rändajad\"\" (Eurovision Song Contest 2009) a na potřetí píseň \"\"Rockefeller Street\"\" (Eurovision Song Contest 2011).\n\nPíseň vystoupila jako dvanáctá v semifinálovém pořadí (po Belgii, kterou reprezentoval Nuno Resende s písní „Le grand soir“ a před Norskem, které zastupoval Wig Wam s písní „In My Dreams“. V součtu Estonsko obdrželo 31 bodů a umístilo se na 20. pozici mezi 25 vystupujícími zeměmi.\n\nNásledující rok reprezentovala Estonsko na Eurovision Song Contest 2006 Sandra Oxenryd s písní „Through My Window“.\n"}
{"id": "980169", "url": "https://cs.wikipedia.org/wiki?curid=980169", "title": "Juraj Chvátal", "text": "Juraj Chvátal\n\nJuraj Chvátal (* 13. července 1996, Závod) je slovenský fotbalový záložník či obránce, od července 2015 hráč klubu AC Sparta Praha. Od července 2017 hostuje v MŠK Žilina.\n\nSvoji fotbalovou kariéru začal v TJ Družstevník Závod, odkud ale po chvíli přestoupil do TJ Slavoj Moravský Svätý Ján. Později přestoupil do FK Senica. V září 2013 byl nominován na mistrovství světa do 17 let. V průběhu sezony 2013/14 absolvoval stáž v nizozemském Haagu. 21. února 2014 vyhrál anketu o nejlepšího sportovce města roku 2013 v kategorii dorostenci a kolektivní kategorii mladší dorostenci U-17.\n\nV průběhu jarní částí sezony 2013/14 se propracoval do prvního mužstva. Ve slovenské nejvyšší soutěži debutoval v ligovém utkání 8. března 2014 proti FK Dukla Banská Bystrica (prohra Senice 1:3), odehrál celé střetnutí. V dubnu 2014 se podrobil operaci levého ramene, neboť porušené kloubní pouzdro jej limitovalo ve hře. 30. 6. 2014 podepsal s mužstvem nový kontrakt do konce sezony 2016/2017 s následnou dvouletou opcí. 9. 11. 2014 v 17. kole nejvyšší soutěže porazil se svým mužstvem po více než čtyřech letech v lize Slovan Bratislava. 11. listopadu 2014 podstoupil operaci pravého vykloubeného ramene. 25. února 2015 vyhrál za podzim 2014 opět anketu o nejlepšího sportovce města roku 2014 v kategorii dorostenci.\n\nPo úspěšném podzimu 2014 se o hráčovy služby začaly zajímat jiné kluby. Fotbalista odešel na roční hostování s opcí do Sparty Praha.\n\nV létě 2015 se stal kmenovým hráčem Sparty Praha, která ho obratem poslala na rok hostovat do moravského týmu 1. FC Slovácko. Na další hostování putoval v červenci 2017, tentokrát do klubu MŠK Žilina, kde měl nahradit kamerunského legionáře Ernesta Mabouku.\n\nAktuální k 1. únoru 2015\nReprezentoval Slovensko na mistrovství světa ve fotbale hráčů do 17 let 2013 ve Spojených arabských emirátech, kde jeho tým postoupil do osmifinále, v němž podlehl Uruguayi 2:4. Od roku 2014 je reprezentantem Slovenska do 19 let.\n\n"}
{"id": "980171", "url": "https://cs.wikipedia.org/wiki?curid=980171", "title": "Timotej Královič", "text": "Timotej Královič\n\nTimotej Královič (* 26. října 1996) je slovenský fotbalový záložník, od ledna 2014 působící v prvním mužstvu FK Senica.\n\nSvoji fotbalovou kariéru začal v Senici, kde prošel všemi mládežnickými kategoriemi. V průběhu sezony 2013–14 absolvoval stáž v nizozemském Haagu. 21. února 2014 vyhrál anketu o nejlepšího sportovce města roku 2013 v kolektivní kategorii mladší dorostenci U-17.\n\nPřed jarní částí sezony 2013/14 se propracoval do prvního mužstva. Ve slovenské nejvyšší soutěži debutoval pod trenérem Pavlem Hapalem v ligovém utkání 30. kola 10. května 2014 proti MŠK Žilina (prohra Senice 1:4), když v 76. minutě vystřídal Hiaga. 25. února 2015 vyhrál za podzim 2014 anketu o nejlepšího sportovce města roku 2014 v kolektivní kategorii U-19.\n\nAktuální k 3. srpnu 2015\n\n"}
{"id": "980172", "url": "https://cs.wikipedia.org/wiki?curid=980172", "title": "Jakub Krč", "text": "Jakub Krč\n\nJakub Krč (* 2. září 1997) je slovenský fotbalový záložník, od ledna 2014 působící v A-týmu FK Senica. Je bývalým mládežnickým reprezentantem Slovenska.\n\nSvoji fotbalovou kariéru začal v klubu FK Senica, kde prošel všemi mládežnickými kategoriemi.\n\nPřed jarní části sezony 2013/14 se propracoval do prvního mužstva. 21. února 2014 vyhrál anketu o nejlepšího sportovce města roku 2013 v kolektivní kategorii mladší dorostenci U17. 25. února 2015 vyhrál za podzim 2014 anketu o nejlepšího sportovce města roku 2014 v kolektivní kategorii U19. Ve slovenské nejvyšší soutěži debutoval pod trenérem Eduardem Pagáčem v ligovém utkání 25. kola hraném 10. dubna 2015 proti MŠK Žilina (prohra 1:2), když v 64. minutě vystřídal Pavla Čermáka.\n\nAktuální k 11. srpnu 2016\nJe bývalým slovenským mládežnickým reprezentantem. Nastupoval za výběry U17, U18, U19.\n\n"}
{"id": "980173", "url": "https://cs.wikipedia.org/wiki?curid=980173", "title": "Army of Lovers", "text": "Army of Lovers\n\nArmy of Lovers je švédská eurodance skupina, známá díky své excentrické a sexualizované image. V devadesátých letech dvacátého století patřila k nejpopulárnějším evropským tanečním projektům. Mezi jejich nejznámější hity patří píseň „Crucified“, která v letech 1991 a 1992 obsadila přední příčky většiny evropských hitparád.\n\nZakládajícími členy formace jsou Alexander Bard, Jean-Pierre Barda a Camilla Henemark. Tu v současném složení skupiny nahradila Dominika Peczynski. V krátkém období v první polovině devadesátých let byla součástí projektu také Michaela Dornonville de la Cour.\n\n\n\nSkupinu založil hudebník Alexander Bard, který v osmdesátých letech působil v klubech jako drag queen pod pseudonymem Barbie, a přizval do ní Jean-Pierra Bardu a Camillu Henemark, kteří s ním často vystupovali. Formace získala věhlas díky řadě úspěšných singlů, mezi něž patřily především „Crucified“ či „Obsession“, ale také díky sexuálně nevázané image, svobodomyslné a kýčovité prezentaci či náboženským odkazům.\n\nV Anglii a Spojených státech si získávali příznivce především díky klubové scéně, která hojně hrála jejich nahrávky. Krátce po vydání prvních dvou alb \"Disco Extravaganza\" a \"Massive Luxury Overdose\" (druhé zmíněné se úspěšně prodávalo především v Německu) skupinu opustila La Camilla a místo ní se připojila Michaela Dornonville de la Cour. Brzy ji doplnila Dominika Peczynski.\n\nNásledovala další alba \"The Gods of Earth and Heaven\" (singl „Israelism“ se i přes kontroverze dostal na špičku izraelské hitparády), \"Glory, Glamour And Gold\" a kompilace \"Les Greatest Hits\". V roce 1995 skupinu definitivně opustila Michaela de la Cour a navrátila se La Camilla. Zanedlouho však formace přestala vystupovat, neboť Bard se rozhodl věnovat vlastním projektům, především skupině Vacuum.\n\nNakrátko se zakládající členové spojili v roce 2001, aby při příležitosti výročí vzniku skupiny vydali kompilaci \"Le Grand Docu-Soap\", která mimo jiné obsahovala taneční coververzi „Let The Sunshine In“ z muzikálu Vlasy.\n\nDalší významnější událost čekala Barda, Bardu a Peczynski v roce 2007, kdy odehráli společné koncerty v Moskvě a Londýně.\n\nNa přelomu let 2012 a 2013 se zakládající členové opět spojili. Zúčastnili se švédského národního kola do Eurovize Melodifestivalen. Média předpovídala velký návrat ikonické skupiny, nicméně jejich soutěžní píseň „Rockin' The Ride“ nepostoupila do finále soutěže. Henemarck, která během vystoupení chybně nastoupila na playback, byla ze skupiny vyloučena a Alexander Bard ji veřejně zkritizoval. Jejich otevřený spor byl důkladně propírán médii.\" Bard se dříve účastnil soutěže s lepšími výsledky v rámci své formace Bodies Without Organs.\n\nNa jaře 2013 skupina posílená o Dominiku Peczynski vydala kompilaci \"Big Battle of Egos\" s několika novými písněmi a v létě následovalo EP \"Scandinavian Crime\" s novými verzemi písní bez vokálů La Camilly.\n\nNa nejnovějších singlech „Signed On My Tattoo“ a „People Are Lonely“ spolupracovala také formace Gravitonas, v níž Bard v současné době působí.\n\nStudiová alba:\n\nKompilace:\n\nSingly:\n"}
{"id": "980176", "url": "https://cs.wikipedia.org/wiki?curid=980176", "title": "Okechukwu Christian Irobiso", "text": "Okechukwu Christian Irobiso\n\nOkechukwu Christian Irobiso (* 28. května 1993, Lagos) je nigerijský fotbalový útočník vlastnící také portugalské občanství, od ledna 2015 hráč SC Farense. V zahraničí působil na Slovensku a v Česku.\n\nSvoji fotbalovou kariéru začal v FC Paços de Ferreira, kde prošel všemi mládežnickými kategoriemi a v roce 2012 se propracoval do prvního mužstva. Před sezonou 2012/13 odešel na hostování do CF União. V únoru 2014 přestoupil do Senice, která se pro něj stala prvním zahraničním angažmá. V létě 2014 zamířil do klubu FC Vysočina Jihlava. Po podzimní části sezóny 2014/15 v mužstvu skončil, nastoupil pouze ke 3 zápasům. V lednu 2015 odešel do klubu SC Farense hrajícího portugalskou druhou ligu Segunda Liga.\n\n"}
{"id": "980178", "url": "https://cs.wikipedia.org/wiki?curid=980178", "title": "Valged ööd", "text": "Valged ööd\n\n\"Valged ööd\" je čtvrtý singl estonské zpěvačky Getter Jaani vydaný pod estonským hudební vydavatelstvím Moonwalk. V písní si zazpíval i Koit Toome. Píseň byla vydána 22. května 2011 a je obsažena ve druhém albu Getter Jaani — Rockefeller Street.\n"}
{"id": "980179", "url": "https://cs.wikipedia.org/wiki?curid=980179", "title": "Laurenz Widholz", "text": "Laurenz Widholz\n\nLaurenz Widholz (2. května 1861 Branišovice – 19. listopadu 1926 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní školu a odbornou školu, vyučil se stolařem. Angažoval se v Sociálně demokratické straně Rakouska. Z politických důvodů byl opakovaně soudně trestán. Byl předsedou \"Svazu družstevních nemocničních pokladen Rakouska\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva získal mandát v Říšské radě (celostátní zákonodárný sbor) za obvod Dolní Rakousy 21. Usedl do poslanecké frakce Klub německých sociálních demokratů. Mandát obhájil ve volbách do Říšské rady roku 1911. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Následně od 4. března 1919 do 31. května 1919 byl poslancem Ústavodárného národního shromáždění Rakouska a od 10. listopadu 1920 do své smrti byl poslancem rakouské Národní rady.\n\nByl poslancem Dolnorakouského zemského sněmu a v letech 1919–1920 byl náměstkem zemského hejtmana Dolních Rakous.\n"}
{"id": "980184", "url": "https://cs.wikipedia.org/wiki?curid=980184", "title": "Povstání roku 1510", "text": "Povstání roku 1510\n\nPovstání roku 1510 bylo rozsáhlé povstání v severní Číně probíhající v letech 1510–1512. S povstáním knížete z An-chua a povstáním knížete z Ning patřilo k největším rebeliím zasáhnuvším čínskou říši Ming za vlády císaře Čeng-tea. \n\nPovstání začalo v okresech jižně od Pekingu, kde snahy vlády v čele s Liou Ťinem o zvýšení odvodů vojenských domácností vedly roku 1510 k růstu dezertérství a kriminality v už tak chudém a neklidném regionu. Roku 1510 se bandité zformovali v několikatisícové skupiny pod vedením Tygra Janga a bratrů Liou Šestého a Liou Sedmého a kromě olupování venkova útočili i na okresní, krajská a prefekturní města nejen v Pej č’-li, ale i v provincii Šan-tung. Roku 1511 vláda proti nim císař vyslal vojska pekingské posádky a povolal i zkušené veterány z mongolsko-čínských hranic. Pod tlakem vládních vojsk bandité ustoupili na jih a rozšířili své nájezdy i na provincii Che-nan a části provincií Šen-si, Nan č’-li a Chu-kuang, přičemž vyhlásili, že hodlají svrhnout vládnoucí dynastii. V létě 1512 se konečně podařilo povstalce rozbít. Část jich ustoupila na jih přes řeku Jang-c’-ťiang do Ťiang-si, část na východ do Šan-tungu, a zbytek na jihozápad do Wu-čchangu na Jang-c’-ťiang. Odtud se po proudu řeky za stálého loupení přesunuli do ústí Jang-c’-ťiang, kde je koncem srpna poničil tajfun a začátkem září 1512 pobilo vládní vojsko.\n\nJistý Čang Mao byl vlivný a bohatý muž z Wen-anu, okresního města nedaleko Pekingu. Měl zde rozlehlou rezidenci se vznosnými věžemi a impozantním opevněním. Z Wen-anu pocházel (a se svými zdejšími příbuznými udržoval styky) i vlivný eunuch Čang Čung. Čang Mao byl jeho klientem, Čang Čung mu zprostředkoval i přijetí u císaře Čeng-teho v císařském Leopardím paláci.\n\nČang Mao shromáždil početnou skupinu ozbrojenců a roku 1508 s nimi oloupil Kchang Kchaje (1475–1541), učence a člena akademie Chan-lin, chráněnce eunucha Liou Ťina (po císaři nejmocnější osoby ve vládě). Kchang Kchaj vezl pro Liou Ťina i nějaké peníze (několik tisíc \"liangů\" stříbra, tj. mnoho desítek kg; místní prefekt částku nahradil ze svých zdrojů a náhradou pak vypsal mimořádnou daň). Liou Ťin se omezil na potrestání místních úředníků zodpovědných za bezpečnost, mimo jiné odvolal cenzora Ning Kaoa (\"ťin-š’\" 1496). Čang Čung se poté snažil o navázání přátelských vztahů mezi Čang Maoem a důstojníky stíhajícími ho jako banditu.\n\nV létě 1509 se zhoršila bezpečnostní situace jižně od Pekingu, když Liou Ťinovy pokusy o zvýšení odvodů vojenských domácností vedly k dezertérství a dezertéři v bandách olupovali venkov. Vláda pověřila čtyři cenzory likvidací banditů, Ning Kao byl jedním z nich, zodpovídal za prefektury Šun-tchien a Pao-ting. K dispozici měl 1700 mužů své osobní armády. Ning Kao bojoval proti banditům silou a zastrašováním, dokonce se o něm říkalo, že pojídá srdce chycených banditských vůdců. Ve snaze zlikvidovat Čang Maoa (a ospravedlnit se tak v očích Liou Ťina) ho náhle přepadl, dobyl jeho sídlo, zajal ho a odvedl do Pekingu. Čang Maovi pobočníci (Liou Šestý, Liou Sedmý a Tygr Jang) žádali Čang Čunga o pomoc, ten ale s dalším eunuchem požadoval 20 tisíc \"liangů\" (746 kg) stříbra, což pobočníci nebyli schopni shromáždit. Čang Mao byl popraven.\n\nOba bratři Liouové si pak hledali nového patrona – a nechali se najmout přednostou okresu Čuo-čou ke stíhání banditů. Jako chytači zločinců vynikli, loupení se však nevzdali. Ning Kao je však stále hledal, pomocí špehů i letáků, vypálil jejich domy, uvěznil jejich ženy a děti a zničil jejich rodinné pohřebiště. Poté jim nezbylo než se živit loupežemi. Také Tygr Jang spojoval banditismus se službu úřadům, jednu dobu působil i v Ning Kaově gardě, pak pracoval v Tchien-ťinu pro úřad bojující proti organizovanému zločinu.\n\nNa podzim roku 1510 s pádem Liou Ťina ztratil úřad i Ning Kao a jeho soukromá armáda se rozešla, přitom v nemalé míře její vojáci přešli k Liouům, jejichž síla tak vzrostla. Přese všechno Liouové stále jednali s úřady o nějaké formě soužití a koncem roku dosáhli omilostnění; ale nic z toho nebylo, protože se nevzdali nezákonného způsobu obživy – loupeží. Skupin banditů bylo v pekingské oblasti povícero (kromě bratří Liou k významnějším náčelníkům patřili i Čchi Jen-ming a Ku C’-mej. Jejich aktivita se rozšířila i do Šan-tungu. V březnu 1511 už znepokojená vláda začala proti nim povolávat oddíly z Pekingu a mongolské vojáky z Che-ťienu a Ting-čou.\n\nNa jaře 1511 se centrum akcí band přesunulo z Šan-tungu zpět do Pej č’-li a také do Nan č’-li, severovýchodu Che-nanu a severního Chu-kuangu. V několikatisícových vysoce mobilních skupinách olupovali nejen venkov, ale útočili i na města. Města okupovali celé dny a týdny, osvobozovali vězně, zabírali státní zásoby v sýpkách. Úřady rozličné vzájemně spolupracující skupiny shrnovaly do „chenanských banditů“ pod Tygrem Jangem a „šantungských banditů“ pod bratry Liouovými. \n\nCísař pověřil potlačením rebelů hraběte z Chuaj-an Čang Weje († 1535) a vedoucího cenzorátu zleva Ma Čung-siho (1446–1512). Dostali 2000 vojáků posádky metropole a takřka neomezené pravomoci. Zatím bandité útočili v Šan-tungu (kde napadli 19 krajských a okresních měst), Pej č’-li a Che-nanu. Pro úřady byl zvláště potupný útok na Konfuciův chrám v Čchü-fu a statky Konfuciových potomků v okolí. Na přelomu jara a léta 1511 rebelové řádili v Pej č’-li, severu Chu-kuangu, východu Šan-si a severu Che-nanu. Začátkem srpna 1511 se Tygr Jang a Liou Šestý setkali v Wen-anu, kde zajali příslušníka místní džentry Čao Sueje, zvaného Šílenec Čao. Ten naverboval 500 mužů a přidal se k nim.\n\nMa Čung-si se zatím pokoušel s rebely jednat, neuspěl, a v srpnu 1511 byl i s Čang Wejem odvolán. Jeho nástupcem byl pomocník ministra vojenství Lu Wan (1458–1526), pragmatik udržující dobré vztahy s nadřízenými.\n\nV září 1511 vojáci odvolaní z hranic vytlačili povstalce z okolí Pekingu do Šan-tungu, kde však rebelové dosáhli několika vítězství. Poté se k Tygrovi Jangovi a Šílenci Čaovi připojilo množství místních banditů z Che-nanu a Šan-tungu a Tygr Jang si přisvojil titul „Velký král Jang“. V listopadu 1511 rebelové spálili přes 1200 člunů na Velkém kanálu v Ťi-ningu. Týž měsíc Tygr Jang padl v šarvátce s místními vojsky v Po-čou. Nahradil ho Liou Třetí, který vzápětí s Šílencem Čao porazil velký oddíl vládních vojáků, přičemž jich 1500 zabil. Koncem roku 1511 bratři Liou zaútočili na Pa-čou méně než 65 km jižně Pekingu, což ve vládě vyvolalo velké obavy a znepokojení.\n\nV lednu 1512 rebelové ustoupili do Che-nanu, pronásledováni armádou Lu Wana. Roku 1512 většina srážek probíhala ve středním a jižním Che-nanu, severním Chu-kuangu, částech Ťiang-si a Nan č’-li. Takzvaní „chenanští bandité“ Šílence Čaoa a Lioua Třetího otevřeně vyjádřili záměr svrhnout dynastii, a uvažovali o útoku na Kchaj-feng. Jejich velitelé zakázali svým lidem zabíjet civilisty bez důvodu a zavedli pevnější organizaci, když rozdělili své muže (podle jednoho odhadu snad 130 tisíc) do 28 brigád s veliteli a vlajkami. Koncem roku 1511 útočili na okresní města na pomezí Chu-kuangu a Che-nanu. Některá se bránila, některá útočníky uplatila, jinde zase útočníci platili obráncům měst za ponechání volné ruky v nich i na venkově. Se svou imperiální rétorikou ale nijak zvlášť neuspěli, přestože pomezí Chu-kuangu a Chenanu, kde působili, úřady tradičně kontrolovaly jen slabě. Naopak bratři Liouové, působící blíže hospodářsky rozvinutému Ťiang-nanu, se spojovali s místními bandity a piráty a dařilo se jim lépe.\n\nZačátkem ledna 1512 vláda rozhodla o nových opatřeních proti povstání. Vojáci z metropole měli bránit významná centra, zatímco z hranic stažené jednotky útočit na rebely. Pomáhat jim měli místní odvedenci a domobrana. V únoru císař povolal i pět tisíc domorodých válečníků z jižního Chu-kuangu, známých svou sveřepostí, ale i neurvalým chováním k obyvatelstvu. \n\nV únoru a březnu 1512 rebelové bratrů Liou a Čchi Jen-minga dobyli na tucet míst v oblasti Chuaj-pej (severně od řeky Chuaj, od 12. století neklidná oblast) a opakovaně útočili na strategické Pchi-čou na Velkém kanálu.\n\nLiou Třetí a Šílenec Čao v březnu–dubnu 1512 zaútočili na více než dva tucty okresních, krajských a prefekturních měst v jihovýchodním Che-nanu, severovýchodním Chu-kuangu a jihozápadě Nan č’-li. V dubnu však ztratili iniciativu, když neúspěšné boje a několik katastrofálních pokusů o překročení řek oslabily jejich sílu. V květnu byli do bitvy schopni shromáždit už jen 10 tisíc mužů a císařští hraničáři, běžná armáda, domorodé oddíly a domobrana je honily z místa na místo. V červnu byli „chenanští rebelové“ rozdrceni v sérii bitev v severním Chu-kuangu, východním Che-nanu a Nan č’-li. Šílenec Čao nakonec se dvěma společníky prchal v přestrojení za buddhistického mnicha, v rozsáhlé pátrací akci byl však 30. června 1512 dopaden. \n\nZatím se bratři Liou a Čchi Jen-ming přesunuli na jih do Chu-kuangu, kde „z koní přesedli na čluny“ a podnikli nájezd na Chan-kchou. Voda jim však nepřinesla štěstí, 12. června 1512 se Liou Šestý utopil, když ho poryv větru smetl z paluby do řeky. Liou Sedmý a Čchi Jen-ming pak s osmi sty mužů a třinácti loděmi pluli po proudu Jang-c’-ťiang a napadali města od Chuang-čou po I-čen, přičemž se snažili získat podporu od místních říčních pirátů a pašeráků soli a čaje, kteří zde působili v několikasetčlenných i větších bandách. Při překvapivém útoku na Kuan-čou v červnu 1512 rebelové zapálili vojenské čluny a ukořistili množství zbraní. Liou Šestý se pak usadil na Lang-šan (Vlčí hoře) u Tchung-čou na severním břehu Jang-c’ nedaleko jejího ústí. Podnikal odtud nájezdy až k předměstím Nankingu. Dne 28. srpna neuspěl útok rebelů na Tchung-čou, a následující noc nevídaně ničivý tajfun poničil jejich flotilu. Pokusili se zformovat na Lang-šanu, ale zaútočila na ně vládní armáda a 7. září 1512 je pobila. Liou Sedmý zemřel na útěku ve vodách Jang-c’, zahynul i Čchi Jen-ming.\n\nHrozba pro bezpečnost a zásobování metropole s potlačením povstání padla, ale banditismus zůstal problémem v Ťiang-si a také v Che-nanu a centrálním S’-čchuanu ještě celé desetiletí.\n\n\n \n"}
{"id": "980190", "url": "https://cs.wikipedia.org/wiki?curid=980190", "title": "BLESKMobil", "text": "BLESKMobil\n\nBleskMobil je český virtuální operátor fungující v síti GSM. Byl spuštěn dne 7. listopadu 2012. Jde o virtuálního operátora typu Branded reseller. Funguje v síti plnohodnotného mobilního operátora O2. Počet jeho zákazníků je v současnosti více než 350 000 (září 2014). Marketing a reklamu zajišťuje BleskMobilu firma Ringier Axel Springer.\n\nPrvní neověřené informace o vstupu BleskMobilu na český trh se objevily zhruba 14 dní před jeho oficiálním spuštěním. Tyto zprávy byly potvrzeny dne 30. října 2012 na tiskové konferenci. Zde byly také zveřejněny ceny služeb. Oficiálně byl spuštěn 7. listopadu 2012. Brzy po startu služeb vyšlo najevo, že jde o virtuální operátora typu Branded reseller, tedy pouhého přeprodejce služeb síťového operátora. Podobně, jako BleskMobil funguje zhruba 25% virtuálních operátorů v Evropě (např. BILD Mobile v Německu nebo Tesco Mobile na Slovensku) a několik v Česku (např. Mobil.cz, Studentfone aj.).\n\nHned po spuštění se objevily informace, že jde o prvního českého virtuální operátora. Dané informace jsou nicméně zavádějící. Více než rok před ním fungoval vůbec první virtuální GSM operátor Mphone. Ten nejprve fungoval v síti operátora O2, poté přešel pod operátora Vodafone. Vyznačoval se službami jen pro živnostníky. Dalšími virtuálními operátory se stali operátoři v síti CDMA (například WIA či Opencall). Ti využívali(jí) sítě operátora .\n\nBleskMobil nabízí jeden typ předplacené karty. Jejími pilíři jsou především jednoduchost, široká dostupnost a přijatelná cena. Základní cena volání je stanovena na 2,50 KČ, SMS je za 1,50 KČ, internetové balíčky jsou dva, buď na 24 hodin za 20 KČ (FUP 50 MB) nebo na měsíc (FUP 100 MB za 100 KČ s možností dokoupení 100 MB za 50 KČ). Roamingové služby dělí do tří cenových zón. Ceny volání ze zahraničí jsou takřka identické s ceníkem operátora O2. SIM karty lze koupit buď na internetu nebo v trafikách distribuční sítě PNS.\n\n"}
{"id": "980193", "url": "https://cs.wikipedia.org/wiki?curid=980193", "title": "Mark Sheppard", "text": "Mark Sheppard\n\nMark Andreas Sheppard (* 30. května 1964 Londýn) je britský herec, syn herce W. Morgana Shepparda.\n\nV televizi se poprvé objevil v roce 1992, větší role hrál v seriálech \"Komando\", \"24 hodin\", \"Dokonalý podraz\", \"Battlestar Galactica\", \"Skladiště 13\" a \"Lovci duchů\". Objevil se také v seriálech \"Akta X\", \"JAG\", \"\" (v epizodě „Dětská hra“ hrál postavu Leucona), \"Kriminálka Las Vegas\", \"Čarodějky\", \"Firefly\" (ve dvou epizodách ztvárnil postavu Badgera), \"Můj přítel Monk\", \"Námořní vyšetřovací služba\", \"Dům loutek\" (ve třech dílech jako agent FBI Graham Tanaka) nebo \"Chuck\".\n\n"}
{"id": "980199", "url": "https://cs.wikipedia.org/wiki?curid=980199", "title": "Seznam vrcholů v Čierné hoře", "text": "Seznam vrcholů v Čierné hoře\n\nSeznam vrcholů v Čierné hoře zahrnuje pojmenované vrcholy s nadmořskou výškou nad 700 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "980200", "url": "https://cs.wikipedia.org/wiki?curid=980200", "title": "Gerli Padar", "text": "Gerli Padar\n\nGerli Padar (* 6. listopadu 1979 Haljala, Estonská SSR, SSSR, dnes Estonsko) je populární umělkyně původem z Estonska.\n\nJe sestrou známého zpěváka jménem Tanel Padar, který již v roce 2001 za Estonsko Eurovision Song Contest vyhrál.\n\nMezi léty 2004 a 2006 měla za manžela Akiho Harjanna, z tohoto manželství má jedno dítě. V roce 2011 vydala jedno sólové album.\n\nGerli se zúčastnila estonských národních kol do Eurovision Song Contest již třikrát.\n\nV roce 1999 v národním kole Eurolaul vystoupila s písní \"\"Aeg kord täidab soovid\"\". Píseň se umístila na posledním místě se ziskem 34 bodů.\n\nV roce 2002 se národního kola Eurolaul zúčastnila s písní \"\"Need A Little Nothing\"\". Umístila se s ní na 3. místě se ziskem 60 bodů.\n\nV roce 2007 v národním kole Eurolaul vystoupila s písní \"\"Partners In Crime\"\". Autory písně jsou Berit Veiber a Hendrik Sal-Saller. Národní kolo s přehledem vyhrála, když získala celkem 72 175 hlasů. Díky výhře směla reprezentovat Estonsko na Eurovision Song Contest 2007. V semifinále získala 22. místo s celkovým ziskem 33 bodů a do finále se nekvalifikovala.\n\nTaké vystoupila v taneční show nazvané \"Tantsud tähtedega\", což je estonská obdoba naší \"StarDance ...když hvězdy tančí\". Zde vystupovala spolu s Martinem Parmasem. Duo se dostalo až do finále, kde s vítězi prohráli o pouhý 1 bod.\n\nVystupovala také v estonských muzikálech \"Cabaret\", kde si zahrála hlavní roli Sally. V dalším byla v roli Florencie v muzikále \"Chess\". Dalším muzikálem byl \"Lotte, detektiva\", kde měla roli Lotty.\n"}
{"id": "980204", "url": "https://cs.wikipedia.org/wiki?curid=980204", "title": "Fernando Sebastián Aguilar", "text": "Fernando Sebastián Aguilar\n\nFernando Sebastián kardinál Aguilar CMF (14. prosince 1929, Calatayud, Španělsko – 24. ledna 2019 Málaga) byl španělský římskokatolický kněz, emeritní arcibiskup pamplonsko-tudelský a od roku 2014 kardinál.\n\nStudoval na \"Instituto de Enseñanza Media\" v rodném městě. Roku 1945 vstoupil ke klaretiánům ve Vicu. Sliby složil dne 8. září 1946. Filosofii a teologii studoval v Klaretiánském semináři v Solsoně a ve Vallsu. Na kněze byl vysvěcen 28. června 1953 kardinálem Benjamínem Arriba y Castro arcibiskupem Tarragony. Roku 1956 byl poslán do Říma aby se specializoval v teologii a poté odešel do Belgie studovat na \"Katolické Univerzitě v Louvain\" kde získla kurzy v současné filosofii, fundamentální teologie a pastorace ze svátostí. Dále získal doktorát z teologie na \"Papežské univerzitě Tomáše Akvinského\" v Římě. Působil jako profesor teologie v Klaretiánském semináři ve Vallsu a roku 1967 byl profesorem Papežské univerzity v Salamance. Roku 1970 byl jmenován děkanem Teologické fakulty a byl také rektorem celé univerzity.\n\nDne 22. srpna 1979 byl jmenován biskupem diecéze León a tuto funkci vykonával až do 28. července 1983. O pět let později 8. dubna 1988 byl jmenován arcibiskupem koadjutorem arcidiecéze Granada. Tento úřad měl až do 26. března 1993 kdy byl ustanoven metropolitním arcibiskupem pamplonsko-tudelským. Na tuto funkci rezignoval 31. července 2007. Jeho nástupcem se stal Mons. Francisco Pérez González. Dne 22. února 2014 jej papež František jmenoval kardinálem.\n\n"}
{"id": "980206", "url": "https://cs.wikipedia.org/wiki?curid=980206", "title": "Seznam vrcholů v Javorí", "text": "Seznam vrcholů v Javorí\n\nSeznam vrcholů v Javorí zahrnuje pojmenované vrcholy s nadmořskou výškou nad 800 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "980208", "url": "https://cs.wikipedia.org/wiki?curid=980208", "title": "Malé Borové", "text": "Malé Borové\n\nMalé Borové ( ) je obec na Slovensku v okrese Liptovský Mikuláš. V roce 2016 zde žilo 136 obyvatel. První písemná zmínka o obci pochází z roku 1550.\n\n"}
{"id": "980209", "url": "https://cs.wikipedia.org/wiki?curid=980209", "title": "Sebastián Sosa Sánchez", "text": "Sebastián Sosa Sánchez\n\nSebastián Sosa Sánchez (* 13. března 1994, Melo) je uruguayský fotbalový útočník, od srpna 2014 působící v KF Vllaznia. Mimo Uruguaye působil v Itálii a na Slovensku.\n\nSvoji fotbalovou kariéru začal v Melo Wanderers, odkud v průběhu mládeže přestoupil do Cerro Larga, kde hrál nejprve za mládež a následně za první mužstvo. V roce 2012 podepsal italské Palermo. V klubu, který se stal jeho prvním zahraničním angažmá, hrál pouze za dorost. V zimním přestupovém období ročníku 2012/2013 odešel hostovat do Central Españolu a v únoru 2014 zamířil na další hostování do slovenské Senice. V průběhu jarní části ročníku se vrátil zpět do Palerma. V létě 2014 přestoupil do italského Empoli, odkud odešel obratem hostovat do albánského Vllaznia. V létě 2015 do klubu přestoupil.\n\n"}
{"id": "980210", "url": "https://cs.wikipedia.org/wiki?curid=980210", "title": "Olivetská hora (Jizerské hory)", "text": "Olivetská hora (Jizerské hory)\n\nOlivetská hora (886 m n. m.) je vrchol v Jizerských horách. Vede přes něj po zpevněné cestě modrá turistická značka a v její trase také lyžařská Jizerská magistrála. Prochází tudy též Nová poutní cesta přivádějící poutníky z Liberecka do Hejnic k tamnímu kostelu Navštívení Panny Marie. Na jejím východním úbočí pramení Černá Nisa a ze západní strany vrchol obtéká řeka Jeřice. Severovýchodním směrem od vrcholu se nachází rozcestník turistických cest pojmenovaný „Bílá kuchyně – rozcestí“, jihovýchodně „Pod Olivetskou horou“ a jihozápadně „Závory“.\n\nPojmenování hory je odvozeno od obrázku s výjevem biblické Olivetské hory, který kdysi někdo pověsil na jeden ze zdejších stromů. Český název je překladem německého či nebo a začal se objevovat před druhou světovou válkou během první republiky.\n"}
{"id": "980213", "url": "https://cs.wikipedia.org/wiki?curid=980213", "title": "Richard Schrötter", "text": "Richard Schrötter\n\nRichard Schrötter (Schroetter) (17. července 1893 Přerov − ? Austrálie) byl český malíř.\n\nNarodil se v německo-židovské rodině v Přerově a v letech 1919–1922 vystudoval pražskou Akademii u prof. Franze Thieleho. V Praze se oženil s Charlotte Radnicz (manželství se rozpadlo ve 30. letech). V polovině dvacátých let navštívil Itálii, Sardinii a Dalmácii a pobýval se svou ženou v Benátkách a v Paříži. Roku 1926 zastupoval Československo na prestižním Benátském bienále. Koncem dvacátých let se vrátil domů a zúčastnil se Výstavy soudobé kultury v Brně (1928). Byl zakládajícím členem spolků Junge Kunst a Prager Secession, se kterými vystavoval až do roku 1938. Z oprávněné obavy před nacisty odcestoval koncem roku 1938 z Prahy a v únoru 1939 dorazil do Austrálie, kde údajně zanedlouho zemřel.\n\nSchrötter navštěvoval „Moravskou rodinu“ v Přerově a v Olomouci, kde maloval portréty některých měšťanů. Richard Schrötter měl svým primitivizujícím neoklasicismem (\"Krajina s koupajícími se ženami\", 1925, NG) v českém prostředí blízko k Františku Muzikovi. Posun ke smyslově bezprostřednější malbě je patrný na obrazech zachycujících motivy z malířových cest na jih Evropy (\"Žena v sardinském kostýmu\", NG). Koncem 20. let maluje díla civilistního charakteru s robustním schematizujícím ztvárněním postav (\"Dívka s námořníky\", před 1929, \"Ranní toaleta\", 1929, rep. H. s. 127). Z roku 1929 pochází portrét \"Charlotte R\" (NG). Jeho zářivě barevné kvaše z třicátých let (sbírka Patrika Šimona) naznačují vývoj malby směrem k abstraktnímu expresionismu.\n\n\n\n\n"}
{"id": "980214", "url": "https://cs.wikipedia.org/wiki?curid=980214", "title": "Čihadlo (Jizerské hory)", "text": "Čihadlo (Jizerské hory)\n\nČihadlo (967 m n. m.) je vrchol v Jizerských horách na severu České republiky. Na jeho severozápadní straně se nachází pomník pojmenovaný „Pařízkův kříž“ upomínající na neštěstí, kdy odpoledne 9. září 1989 nezabrzděný nákladní automobil smrtelně zranil dvaadvacetiletého Martina Pařízka, a jihozápadním směrem od Čihadla je „Tischerův kříž“, kde 3. ledna 2004 zemřel na infarkt osmapadesátiletý lyžař Erich Tischer. Tato místa spojuje červená turistická značka, která se však samotnému vrcholu vyhýbá a obchází jej po západní straně.\n\n"}
{"id": "980217", "url": "https://cs.wikipedia.org/wiki?curid=980217", "title": "Hřebenáč (rozcestník)", "text": "Hřebenáč (rozcestník)\n\nHřebenáč může znamenat:\n\n"}
{"id": "980219", "url": "https://cs.wikipedia.org/wiki?curid=980219", "title": "Počáteční úloha", "text": "Počáteční úloha\n\nPočáteční úloha (také Cauchyho úloha nebo problém počáteční hodnoty) je v matematice v oboru diferenciálních rovnic hledání takového řešení obyčejné diferenciální rovnice, které vyhovuje počáteční podmínce. Počáteční podmínka stanovuje, jaké hodnoty musí mít neznámá funkce (případně i její derivace) v určitém bodě definičního oboru. Za modelování systému se ve fyzice a jiných vědách obvykle považuje vyřešení počáteční úlohy. Diferenciální rovnici lze v tomto případě považovat za rovnici vývoje, která udává, jak se bude systém z daných počátečních podmínek vyvíjet v čase.\n\nPočáteční úloha je zadána diferenciální rovnicí\na bodem v definičním oboru funkce\nnazývaným počáteční podmínka. \n\nŘešením počáteční úlohy je taková funkce \"y\", která je řešením diferenciální rovnice a vyhovuje podmínce\n\nVe vyšší dimenzi se místo jedné diferenciální rovnice uvažuje soustava rovnic formula_7 a formula_8 se bere jako vektor formula_9. Obecně mohou být podmínky pro neznámou funkci \"y\" hodnoty v nekonečněrozměrném prostoru, jakým je například Banachův prostor nebo prostor distribucí.\n\nPoužitím derivací v podmínce lze problém počáteční hodnoty rozšířit na vyšší řády, například formula_10.\n\nPro velkou třídu počátečních úloh lze existenci a jednoznačnost řešení ilustrovat pomocí kalkulátoru. \n\nPicardova–Lindelöfova věta zaručuje jednoznačnost řešení na nějakém intervalu obsahujícím \"t\" pro ƒ spojitou na oblasti obsahující bod \"t\" a \"y\", pokud funkce vyhovuje Lipschitzově podmínce pro proměnnou \"y\". \nDůkaz této věty se provádí přeformulováním problému jako ekvivalentu integrální rovnice. Integrál může být považován operátor, který zobrazuje jednu funkci na jinou tak, že řešení je pevným bodem operátoru. Pak se použije Banachova věta o pevném bodě pro důkaz, že existuje jediný pevný bod, který je řešením počáteční úlohy.\n\nVe starším důkazu Picardovy–Lindelöfovy věta se konstruuje posloupnost funkcí, která konverguje k řešení integrální rovnice a tedy k řešení počáteční úlohy. Tato konstrukce se někdy nazývá „Picardova metoda“ nebo „metoda postupných aproximací“. Jedná se vlastně o speciální případ Banachovy věty o pevném bodě.\n\nHiroshi Okamura získal nutnou a postačující podmínku, aby bylo řešení počáteční úlohy jednoznačné. Tato podmínka využívá existenci soustavy Ljapunových funkcí.\n\nNe vždy však je funkce ƒ hladká (třídy \"C\") nebo dokonce Lipschitzovská, takže lokální existence jednoznačného řešení není zaručena. Podle Peanovy existenční věty však spojitost funkce ƒ postačuje, aby řešení existovalo lokálně v čase; problémem je, že neexistuje záruka jednoznačnosti; výsledek lze nalézt v Coddington & Levinson (1955, Věta 1.3) nebo Robinson (2001, Věta 2.6). Ještě obecnější Carathéodoryho existenční věta zaručuje existenci řešení i pro některé nespojité funkce ƒ.\n\nŘešíme rovnici formula_11 s počáteční podmínkou formula_12. Hledáme funkci formula_8, která vyhovuje oběma rovnicím.\n\nNejdříve zapíšeme formula_14 jako formula_15:\n\npak přeuspořádáme rovnici, aby formula_17 bylo na jedné a formula_18 na druhé straně:\n\na obě strany zintegrujeme (což vnáší integrační konstantu formula_20):\n\naplikujeme inverzní funkci k logaritmu:\n\nzavedeme novou integrační konstantu formula_23:\n\nNyní potřebujeme nalézt hodnotu formula_25. Podle počáteční podmínky formula_12 a dosadíme za formula_18 0 a za formula_17 19\n\nVýsledné řešení je formula_31.\n\nŘešením diferenciální rovnice s počáteční podmínkou\n\nje funkce\n\ncož lze ověřit dosazením\n\n"}
{"id": "980220", "url": "https://cs.wikipedia.org/wiki?curid=980220", "title": "Ťiang Pin", "text": "Ťiang Pin\n\nŤiang Pin (, † 1521) byl čínský důstojník, oblíbenec Čeng-tea, císaře říše Ming. Od roku 1512 patřil k nejvlivnějším mužům mingské Číny. Roku 1521 po Čeng-teově smrti neuspěl ve snaze získat moc; nová vláda, v jejímž čele stál velký sekretář Jang Tching-che, ho popravila.\n\nŤiang Pin byl jezdecký důstojník z vojenské domácnosti připsané k posádce v Süan-fu. Schopný lučištník, roku 1511 vynikl v bojích s rebely v Nan č’-li, kde v jedné bitvě pokračoval v boji i po zasažení třemi šípy, jedním z nich do ucha. Roku 1512 skrze úplatek Čchiou Ningovi získal audienci u mingského císaře Čeng-tea. Čeng-te si oblíbil tohoto dvacetiletého silného, impozantního muže, schopného vojáka se zásobou vzrušujících příběhů z bojů. Čchien Ning však z původní podpory Ťiang Pina otočil, když pochopil, že ztrácí vliv.\n\nŤiang Pin navrhl císaři zavést rotaci jednotek: protože posádka metropole neměla bojové zkušenosti, byla neschopná bojovat s rebely, navrhl proto povolat do Pekingu zkušené oddíly z pohraničí a vojáky z metropole poslat na hranice k získání zkušeností. Přes odpor velkého sekretáře Li Tung-janga císař reformu zavedl a vojáky podřídil Ťiang Pinovi.\n\nZačátkem roku 1516 se Čeng-te, otrávený proudem úřednické kritiky, začal přiklánět k myšlence odjezdu do Süan-fu. Ťiang Pin se tak snažil Čeng-tea vzdálit od Čchien Ninga; přesvědčoval císaře, že v Süan-fu jsou lepší hudebníci i ženy a že v pohraničí zažije skutečné šarvátky s Mongoly namísto simulovaných bitev v Pekingu. Do pohraničí císař odcestoval na podzim 1517 a zůstal v něm dva roky. Ťiang Pin byl jeho prvním pobočníkem, za účast v úspěšné bitvě s Mongoly v říjnu 1517 byl jmenován hrabětem. A sice hrabětem z Pching-lu (, \"Pching-lu po\").\n\nV letech 1519–1521 doprovázel císaře na cestě na jih, do Nankingu. Několik měsíců po návratu do Pekingu císař zemřel, aniž by určil svého nástupce. Ťiang Pin se hodlal zmocnit císařského města a instalovat na trůn vzdáleného císařova příbuzného Ču Ťün-čanga, knížete z Taj sídlícího v Ta-tchungu. Jako první krok 15. dubna padělal dekret podřizující mu pohraniční vojska umístěná v Pekingu. S převzetím vlády neuspěl, protože u Čeng-teho, když 20. dubna zemřel, nebyl přítomen on, ale dva eunuchové, kteří zaznamenali císařova údajná poslední slova, podle nichž měla říši řídit jeho matka císařovna vdova Čang a velcí sekretáři. Velký sekretář Jang Tching-che na trůn navrhoval císařova nejbližšího bratrance Ču Chou-cchunga, třináctiletého syna nedávno (roku 1519) zemřelého Ču Jou-jüana, knížete ze Sing. Získal k tomu podporu paní Čang a vlády.\n\nŤiang Pin však stále disponoval vojskem. Do Zakázaného města se vrátil 22. dubna, kdy ho Jang Tching-che seznámil s dekretem o návratu pohraničních oddílů z Pekingu na hranice, čímž ho zbavil hlavní opory. Ťiangovi spojenci ho přesvědčovali k akci, on však váhal, dokud nebyl 24. dubna zatčen. Souhlas s jeho zatčením získal Jang Tching-che od eunuchů-vedoucích Ředitelství obřadů (Wej Pina a Čang Žueje) výměnou za beztrestnost ostatních eunuchů – s Ťiang Pinem byli zatčeni pouze jeho spojenci mezi důstojníky. Jmění Ťiang Pina, 70 truhel zlata, 2200 truhlic stříbra a další cennosti, bylo zkonfiskováno a on sám popraven.\n"}
{"id": "980221", "url": "https://cs.wikipedia.org/wiki?curid=980221", "title": "Ředkevník potočnicolistý", "text": "Ředkevník potočnicolistý\n\nŘedkevník potočnicolistý (\"Erucastrum nasturtiifolium\") je víceletá, žlutě vykvétající, středně vysoká bylina rostoucí nejčastěji na světlých stanovištích s narušovanou půdou. Je jedním ze dvou druhů rodu ředkevník vyskytujících se v České republice.\n\nDruh pochází z jihozápadní Evropy a druhotně se rozšířil do téměř celé střední, jižní a východní Evropy až k Volze. V ČR, kde se z původních míst na jižní Moravě dostal též do teplejších oblasti v Čechách, je tento potenciálně invazní druh, prvně popsaný roku 1870, hodnocen jako zdomácnělý neofyt.\n\nUpřednostňuje bazické substráty, objevuje se poměrně často jako pionýrská rostlina ve světlých příkopech okolo cest a železničních tratí, na říčních naplaveninách i skládkách štěrkopísku. Roste nejvíce v planárním a kolinním stupni.\n\nDvouletá nebo vytrvalá medonosná rostlina s přímou a rozvětvenou lodyhou, vysokou 30 až 90 cm, která je ve spodní části porostlá nazpět ohnutými jednoduchými chloupky. Téměř lysé, střídavě vyrůstající lodyžní listy bývají lyrovitě peřenodílné či peřenosečné s 5 až 8 úkrojky po obou stranách osy listu. Spodní listy mají úkrojků méně a bazální úkrojky středních a horních listů lodyhu ouškatě objímají. Listy jsou téměř lysé a směrem vzhůru se zmenšují.\n\nKvětenství je hrozen s lysým vřetenem skládajícím se obvykle ze 40 až 60 (i více) čtyřčetných, vonných, stopkatých oboupohlavných květů které jsou (s výjimkou nejspodnějších) bez listenů. Kvetou od května do října, opylovány jsou létajícím hmyzem. Odstávající, téměř lysé kališní lístky jsou dlouhé 5 mm a žluté, široce obvejčité korunní lístky měří asi 10 mm. Delší ze šesti čtyřmocných tyčinek jsou odsunuté od čnělky.\n\nPlodenství je obvykle tvořeno 30 až 60 šešulemi, 25 až 40 mm dlouhými a 1,5 mm širokými, ty vyrůstají na odstálých stopkách a mívají v pouzdře po 10 až 15 semenech v jedné řadě. Mají krátký gynofor, jsou lysé a mají nezřetelně oddělený zobánek asi 5 mm dlouhý ve kterém je 1 až 2 semena. Skořicově hnědá podlouhlá a poněkud zploštělá hladká semena jsou velká 1,3 × 0,7 mm. Ředkevník potočnicolistý je tetraploidní cytotyp 2n = 32.\n\n \n"}
{"id": "980224", "url": "https://cs.wikipedia.org/wiki?curid=980224", "title": "Hřebenáč (Frýdlantská pahorkatina)", "text": "Hřebenáč (Frýdlantská pahorkatina)\n\nHřebenáč (566 m n. m.) je vrchol ve Frýdlantské pahorkatině na severu České republiky, ve Frýdlantském výběžku Libereckého kraje. Jihozápadním směrem od vrcholu leží Nové Město pod Smrkem. Po západním úbočí kopce je vedena zelená turistická značka spojující dva turistické rozcestníky, a sice „Nové Město pod Smrkem – náměstí“ a „Pod Hřebenáčem“. Jižním směrem roste památný strom buk lesní (\"Fagus sylvatica\"). Na východní straně kopce stojí kámen, u něhož na stromě visí kříž v upomínku na neštěstí, k němuž v těchto místech došlo 24. listopadu 1874, kdy padající strom zabil pětašedesátiletého revírníka Adolfa Rückerta. U vrcholu kopce stojí televizní opakovač šířící po okolní oblasti televizní vysílání (například České televize).\n\nGeomorfologicky patří do Hejnické pahorkatiny. Samotný vrchol má tvar nízkého protáhlého suku na dlouhém strukturním hřbetu. Je zalesněn smrkovými porosty, v nichž se občas vyskytují také buky.\n"}
{"id": "980226", "url": "https://cs.wikipedia.org/wiki?curid=980226", "title": "Tošihiko Sahaši", "text": "Tošihiko Sahaši\n\nTošihiko Sahaši ( 佐橋俊彦, \"Sahaši Tošihiko\", * 12. listopad 1959 Tokio, Japonsko) je japonský hudební skladatel, který se zaměřuje na skládání filmové hudby.\n\n\n\n\n"}
{"id": "980227", "url": "https://cs.wikipedia.org/wiki?curid=980227", "title": "Lacho z rodu Ha", "text": "Lacho z rodu Ha\n\nLacho z rodu Ha (1959) je dobrodružný román pro mládež polského spisovatele Mariana Bieleckiho. Spisovatel v něm seznamuje čtenáře s životem v Tibetu po otevření silnice z Číny do Lhasy roku 1955 a v souladu s komunistickou ideologií a v intencích socialistického realismu popisuje, jak tamější obyvatelé, věrni svým odvěkým zvykům a (dle jeho názoru) i pověrám, žili do té doby primitivním způsobem, který se mění k lepšímu díky čínské revoluci.\n\nHrdinou románu je syn pastevce Bhemy z rodu Ha, Lacho, který je v deseti letech donucen odejít do jednoho z tibetských klášterů, aby se stal lámou. Zažije tam však takovou spoustu ústrků a tělesných trestů, že po dvou letech uprchne. Domů se vrátí ve chvíli, kdy jeho otec umírá. Hlavou rodiny se stane Lachův strýc Agu Dava, který jej nemá rád. Zúčastní se proto raději výpravy jedoucí pro sůl k vysoko položeným solným jezerům. Při návratu jsou přepadeni bandity, podaří se jim nad nimi zvítězit a jednoho zajmout. Ten jim sdělí, že se blíží Číňané, kteří staví velkou silnici.\n\nPo návratu domů Lacho zjistí, že jeho rod byl již informován o jeho útěku z kláštera. Je obviněn, že tím rod oklamal a potupil a hrozí mu trest. Opět tedy uprchne a stane se poháněčem jaků v karavanách. Pozná kus světa a nakonec málem zahyne během zimní sněhové bouře uprostřed pustých hor. Naštěstí je zachráněn obyvateli jedné vesnice. Na jaře se vydá do Lhasy a odtud s další karavanou na místo, kde je již hotová čínská silnice pro auta. \n\nKniha končí Lachovým snem, že se stane poháněčem „železného draka\", tedy auta, a že i po celém Tibetu se brzy rozjedou železní draci a přinesou mu pokrok.\n\n"}
{"id": "980228", "url": "https://cs.wikipedia.org/wiki?curid=980228", "title": "Nad nádražím", "text": "Nad nádražím\n\nNad nádražím (522 m n. m.) je vrchol Frýdlantské pahorkatiny na severu České republiky, ve Frýdlantském výběžku Libereckého kraje. Kopec je pokryt jehličnatým lesem. Lesy na východním úbočí prochází silnice III/2919 spojující Nové Město pod Smrkem se silnicí III/2915, která vede mezi Horní Řasnicí a Jindřichovicemi pod Smrkem. Postupně z jižní, západní a severní strany kopec obchází železniční trať číslo 039 z Frýdlantu do Jindřichovic pod Smrkem, na níž se západně od vrcholu Nad nádražím nachází železniční zastávka v Horní Řasnici. Po jihozápadních svazích jsou vedeny trasy cyklistického Singltreku pod Smrkem.\n"}
{"id": "980230", "url": "https://cs.wikipedia.org/wiki?curid=980230", "title": "Charlotte Schrötter-Radnitz", "text": "Charlotte Schrötter-Radnitz\n\nCharlotte Schrötter-Radnitz, v matrice zapsaná Charlotta Julie, také psána Lotte Radnitz-Schroetterová, či Lotte Frumi (18. dubna 1899, Praha − 1986, Benátky), byla česká a italská malířka.\n\nCharlotte Radnitz vystudovala v letech 1919–1922 pražskou Akademii u prof. Franze Thieleho. Provdala se za malíře Richarda Schröttera a v polovině dvacátých let s ním pobývala v Benátkách. Byla členkou německého uměleckého spolku \"Concordia\" a patřila k zakládajícím členům skupin německy hovořících umělců Junge Kunst a Prager Secession. Roku 1926 reprezentovala Československo na Benátském bienále. Po rozpadu manželství se ve 30. letech 20. století vrátila do Benátek, kde zemřela roku 1986 ve věku 87 let.\n\nJejí dílo z let 1924–1928 je známé zčásti pouze z reprodukcí v dobovém tisku. Zabývala se převážně figurální malbou, portréty, městskými krajinami a zátiším. Roku 1928 o ní vyšla monografická studie v časopise Deutsche Kunst und Dekoration.. Národní galerie v Praze má ve sbírce obrazy \"Přístav průplavu della Guidecca\" (1924) a \"Pierot, dívka a harlekýn, Tři masky\" (1927). Obraz \"Komedianti\" (před r. 1928) je v Židovském muzeu v Praze.\n\nObrazy Charlotte Radnitz z 20. let se na první pohled odlišují od produkce jejích německy hovořících vrstevníků díky své orientaci na italské prostředí a svým specifickým výtvarným projevem jsou blízké okruhu italských autorů Valori Plastici.\n\n\n\n\n"}
{"id": "980231", "url": "https://cs.wikipedia.org/wiki?curid=980231", "title": "Rovenská jaderná elektrárna", "text": "Rovenská jaderná elektrárna\n\nRovenská jaderná elektrárna (ukrajinsky ' – \"Rivnenska AES\"; rusky ' – \"Rovenskaja AES\") je jaderná elektrárna v Rovenské oblasti na Ukrajině. Leží na řece Styr u města Varaš, které vzniklo současně s její výstavbou.\n\nJe vybavena čtyřmi ruskými jadernými reaktory. Všechny jsou vodo-vodní, dva starší jsou typu VVER-440 typ 213 s výkonem dvakrát necelých 400 MW, dva novější jsou typu VVER-1000 typ 320 s výkonem dvakrát necelých 1000 MW. \n\nCelkový výkon elektrárny je tak zhruba 2800 MW a provozuje ji státní společnost Enerhoatom\n\nStavba první reaktoru začala 1. srpna 1973, stavba druhého 1. října 1973. Do provozu byly uvedeny 31. prosince 1980, respektive 30. prosince 1981. \n\nSe stavbou třetího reaktoru se začalo 1. února 1980 a se stavbou čtvrtého 1. srpna 1986. Třetí byl uveden do provozu 21. prosince 1986 a čtvrtý až 10. října 2004.\n"}
{"id": "980232", "url": "https://cs.wikipedia.org/wiki?curid=980232", "title": "Seznam vrcholů v Cerové vrchovině", "text": "Seznam vrcholů v Cerové vrchovině\n\nSeznam vrcholů v Cerové vrchovině zahrnuje pojmenované vrcholy s nadmořskou výškou nad 500 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "980234", "url": "https://cs.wikipedia.org/wiki?curid=980234", "title": "Marinaleda", "text": "Marinaleda\n\nMarinaleda je obec v jižním Španělsku, známá svým kolektivním hospodařením. Od roku 1979 je starostou Juan Manuel Sánchez Gordillo, který založil zemědělské družstvo \"Cooperativa Humar\", produkující zeleninu s důrazem na kvalitu a ekologickou šetrnost. Všichni zaměstnanci vydělávají stejně (přes 1100 euro měsíčně). V obci je plná zaměstnanost a 35hodinový pracovní týden. O všech důležitých otázkách se rozhoduje na základě přímé demokracie. Obyvatelé Marinaledy mají k dispozici vzdělávací, kulturní a sportovní zařízení zdarma. V obci není policie.\n\nPříběh města začíná zvolením dnešního starosty Juan Manuel Sánchez Gordillo, jak poslance andaluského parlamentu v roce 1979 a následnou tvrdou rebelií proti Frankové diktatuře - nastaly okupační stávky, obsazování paláců, železničních stanic, blokády dálnic a protesty. V roce 1980 zorganizovali hladovku proti hladu (zapojilo se do ní 700 vesničanů). Výsledek přišel v roce 1991, kdy andaluská vláda přidělila obci Marinaleda 12 hektarů poľnohospdárskej půdy, která byla původně ve feudálním vlastnictví královské rodiny. Zde začíná příběh družstva Cooperativa Humar - Marinaleda, které zajistilo většinu zaměstnanosti v obci i důstojný život pro obyvatele obce.\n\nNa zdech v obci jsou symboly myšlenek, které internacionalisté a komunisté vyznávají: mír, solidarita, antifašismus, práce, sociální revoluce, komunita, bratrství, Antikapitalismus, vize beztřídní společnosti a vizi utopie jako regulativní ideje, kterou se obyvatelé pokoušejí \"zhmotnit.\" Na radnici města je znázorněn portrét kubánského revolucionáře Ernesta Che Guevary.. \n\n"}
{"id": "980236", "url": "https://cs.wikipedia.org/wiki?curid=980236", "title": "Berengarie Kastilská", "text": "Berengarie Kastilská\n\nNositelky jména Berengarie Kastilská:\n\n"}
{"id": "980239", "url": "https://cs.wikipedia.org/wiki?curid=980239", "title": "Lisa Miskovsky", "text": "Lisa Miskovsky\n\nLisa Miskovsky (* 9. března 1975 Holmsund, kraj Västerbotten) je švédská zpěvačka a hudebnice česko-finského původu. Je sestrou zpěvačky Caroliny Miskovsky.\n\nMimo Švédsko je známá především díky písni \"\"Still Alive\"\", která je součástí soundtracku k videohře Mirror's Edge. V roce 2012 se s písní \"\"Why Start A Fire\"\" zúčastnila soutěže Melodifestivalen, švédského národního kola Eurovize.\n\nMiskovsky je aktivní sportovní fanynkou, v mládí byla členkou národního snowboardového týmu a coby komentátorka pro Viasat se zúčastnila zimní Olympiády 2014 v Soči.\n\nLisa Miskovsky se narodila finské matce a českému otci v Holmsundu nedaleko Umeå. Má dvě sestry - Ninu a Carolinu, která je také zpěvačkou. Ve dvanácti letech se s rodinou přestěhovala do centra Umeå. Již tehdy začínala psát vlastní písně. Během studií na střední škole se poprvé dostala do televize coby součást dívčí formace \"Lipstick\". Následně se začala aktivněji věnovat hře na klavír a kytaru a stala se členkou švédského národního snowboardového týmu.\n\nV dubnu 2001 vyšlo debutové album \"Lisa Miskovsky\", za které zpěvačka sklidila dvě ceny Rockbjörnar - za objev roku a nejlepší zpěvačku. S druhým albem \"Fallingwater\", které vydala v říjnu 2003, pro změnu získala ocenění za nejlepší zpěvačku na švédských Grammis. Také se dostalo na první místo švédské hitparády.\nSouběžně spolupracovala s řadou švédských umělců a věnovala se psaní písní pro jiné interprety - mimo jiné skupinu Backstreet Boys.\n\nZa třetí album \"Changes\" (2006) získala opět dvě ocenění Rockbjörnar a podruhé dobyla žebříček alb. V roce 2008 nazpívala píseň \"\"Still Alive\"\" od autora , která se dostala do soundtracku k počítačové hře Mirror's Edge.\n\nV roce 2012 se Lisa zúčastnila pořadu Melodifestivalen, v němž je vybírán zástupce Švédska na Eurovision Song Contest. S písní \"\"Why Start A Fire\"\" postoupila do finále, kde obsadila 9. místo.\n\nLisa žije v Umeå se svým manželem Mariem Sommerem, norským snowboardistou, a jejich dvěma dětmi.\n\n\n\n\n"}
{"id": "980242", "url": "https://cs.wikipedia.org/wiki?curid=980242", "title": "Bílý potok (přítok Smědé)", "text": "Bílý potok (přítok Smědé)\n\nBílý potok je vodoteč tekoucí na severu České republiky, ve Frýdlantském výběžku Libereckého kraje. Pramení u přírodní památky Vlčí louka, která se nachází na spočinku mezi Jizerou (1122 m n. m.) a Smědavskou horou (1084 m n. m.). Odtud teče severozápadním směrem a jižně od průmyslového areálu u železniční zastávky v Bílém Potoce se levostranně vlévá do řeky Smědé. Na svém toku ze severozápadní strany omývá svahy Poledních kamenů (1007 m n. m.) a protéká kolem horolezeckých skal Černá stěna, Lokomotivka či Šolcovy skály.\n"}
{"id": "980245", "url": "https://cs.wikipedia.org/wiki?curid=980245", "title": "Seznam alžírských biskupů a arcibiskupů", "text": "Seznam alžírských biskupů a arcibiskupů\n\nSoučasná Arcidiecéze alžírská byla zřízena v 17. století jako apoštolský vikariát, v roce 1838 vznikla alžíská diecéze, povýšená roku 1866 na arcidiecézi. Zde je seznam jejích církevních představitelů: \n\n\n\n"}
{"id": "980252", "url": "https://cs.wikipedia.org/wiki?curid=980252", "title": "Integrální křivka", "text": "Integrální křivka\n\nIntegrální křivka v matematice je parametrická křivka, která reprezentuje nějaké řešení obyčejné diferenciální rovnice nebo soustavy rovnic. Pokud je diferenciální rovnice reprezentována jako vektorové pole nebo gradientní pole, pak odpovídající integrální křivky jsou tečnami k poli v každém bodě.\n\nPodle povahy a interpretace diferenciálních rovnic nebo vektorového pole jsou integrální křivky známé pod jinými názvy. Ve fyzice jsou integrální křivky elektrického nebo magnetického pole známy jako silokřivky a integrální křivky pro rychlostní pole tekutiny jsou známy jako proudnice. V teorii dynamických systémů se integrální křivky pro diferenciální rovnice, které popisují systém, nazývají trajektorie nebo orbity.\n\nPředpokládejme, že F je vektorové pole (tj. vektorová funkce s kartézskými souřadnicemi (\"F\",\"F\"...,\"F\")) a x(\"t\") je parametrická křivka s kartézskými souřadnicemi (\"x\"(\"t\"),\"x\"(\"t\")...,\"x\"(\"t\")). Pak x(\"t\") je integrální křivka funkce F, jestliže je řešením následující autonomní soustavy obyčejných diferenciálních rovnic:\nTakovou soustavu rovnic lze zapsat jedinou vektorovou rovnicí\nTato rovnice přesně říká, že tečný vektor ke křivce v libovolném bodě x(\"t\") křivky je právě vektor F(x(\"t\")), tedy že křivka x(\"t\") je v každém bodě tečnou k vektorovému poli F.\n\nJestliže dané vektorové pole je Lipschitzovsky spojité, pak z Picardovy–Lindelöfovy věty vyplývá, že pro malý čas existuje jednoznačný tok.\n\nNechť \"M\" je Banachova varieta třídy \"C\" pro \"r\" ≥ 2. T\"M\" jako obvykle označuje totální prostor tečného fibrovaného prostoru \"M\" s jeho přirozenou projekcí \"π\" : T\"M\" → \"M\" danou vztahem\n\nVektorové pole na \"M\" je řez totálního prostoru tečného fibrovaného prostoru T\"M\", tj. zobrazení, které každému bodu variety \"M\" přiřadí tečný vektor k \"M\" v tomto bodě. Nechť \"X\" je vektorové pole na \"M\" třídy \"C\" a nechť \"p\" ∈ \"M\". Integrální křivka pro \"X\" procházející \"p\" v čase \"t\" je křivka \"α\" : \"J\" → \"M\" třídy \"C\", jež je definovaná na otevřeném intervalu \"J\" reálné osy R obsahujícím \"t\" a jež splňuje\n\nVýše uvedená definice integrální křivky \"α\" pro vektorové pole \"X\", procházející \"p\" v čase \"t\", znamená, že \"α\" je lokální řešení obyčejné diferenciální rovnice, resp. její počáteční úlohy\n\nToto řešení je lokální v tom smyslu, že je definované pouze pro časy v \"J\" a ne nezbytně pro všechny \"t\" ≥ \"t\" (natož pro \"t\" ≤ \"t\"). Problém důkazu existence a jednoznačnosti integrální křivky je tedy totéž jako hledání řešení obyčejné diferenciální rovnice (počáteční úlohy), a dokazování, že toto řešení je jednoznačné.\n\nV předchozím textu označuje \"α\"′(\"t\") derivaci \"α\" v čase \"t\", neboli „směr, kterým \"α\" ukazuje“ v čase \"t\". Z abstraktnějšího úhlu pohledu to je Fréchetova derivace:\n\nVe speciálním případě, kdy \"M\" je nějaká otevřená podmnožina R, se jedná o známou derivaci\n\nkde \"α\", ..., \"α\" jsou souřadnice \"α\" vzhledem k obvyklým souřadnicovým směrům.\n\nTotéž lze formulovat ještě abstraktněji v pojmech indukovaných zobrazení. Všimněme si, že totální tečný fibrovaný prostor T\"J\" k \"J\" je triviální fibrovaný prostor \"J\" × R a že existuje kanonický řez \"ι\" v tomto prostoru takový, že \"ι\"(\"t\") = 1 (nebo přesněji (\"t\", 1)) pro všechny \"t\" ∈ \"J\". Křivka \"α\" zavádí zobrazení fibrovaných prostorů (bundle map) \"α\" : T\"J\" → T\"M\" tak, že následující diagram komutuje:\n\nPak časová derivace \"α\"′ je složení \"α\"′ = \"α\" \"ι\" a \"α\"′(\"t\") je její hodnotou v některém bodě \"t\" ∈ \"J\".\n\n"}
{"id": "980253", "url": "https://cs.wikipedia.org/wiki?curid=980253", "title": "Hvězdák vlhkoměrný", "text": "Hvězdák vlhkoměrný\n\nHvězdák vlhkoměrný (\"Astraeus hygrometricus\" ) je houba patřící mezi boletoidní gasteromycety. Vyznačuje se hvězdovkovitým habitem a hygroskopickými rameny reagujícími na vlhkost. Jde o jediný evropský druh z rodu hvězdákovitých.\n\n\n\nPlodnice jsou nejprve podzemní, zploštěle kulovité (uzavřené), široké 15–33 milimetrů. V dospělosti vystupují na povrch.\n\nExoperidie (povrch plodnice) rozpraskává na 7–13 (i 20) cípů a dosahuje rozpětí 50–100 milimetrů. Cípy exoperidie jsou hygroskopické – ve vlhku se rozevírají, za sucha se uzavírají. Z vnější strany jsou kožovité, šedé až černohnědé, vnitřní strana (horní, pokud je plodnice rozevřená) je zbarvená žlutohnědě až tmavě hnědočerveně a její povrch je políčkovitě rozpraskaný.\n\nEndoperidie má bochníčkovitý tvar, dosahuje 15–30 milimetrů v průměru. Povrch má kožovitý, zbarvena je šedě až okrově hnědě, s otvorem na vrcholu.\n\nVýtrusy dosahují 8–11 μm, jsou kulovité a nesou ostnité bradavky až 1 μm dlouhé.\n\nMykorhizní druh typický pro oblasti teplomilné květeny. Roste roztroušeně na výslunných stanovištích na písčitém, hlinitém i skalnatém podloží. Objevuje se od srpna do listopadu pod duby, habry a borovicemi. Plodnice na stanovišti vytrvávají do příštího roku. Plodnice mohou být napadeny parazitickým hřibem hvězdákožijným.\n\nHvězdák vlhkoměrný je rozšířený celosvětově v teplých oblastech. Roste v Evropě, Africe, Asii a Severní i Jižní Americe.\n\nDospělé plodnice mohou být zaměněny za některé hvězdovky. Od těch se liší makroskopicky i mikroskopicky v několika znacích. Teřich hvězdáku je snadno odloupnutelný, kdežto u hvězdovek je přirostlý. Ústí hvězdáku je na rozdíl od podobné hvězdovky kvítkovité (\"Geastrum floriforme\") nepravidelné, nikoli kuželovité. Spóry hvězdáku jsou výrazně větší, kolem 10 μm, u hvězdovek dosahují zpravidla polovičních rozměrů. Mladé nerozevřené plodnice je možné zaměnit za pestřec.\n\nHouba je nejedlá, z plodnic ale byly extrahovány různé látky (polysacharidy, steroidní složky, deriváty triterpenů astrahygroly), které vykazují protirakovinné, antioxidační a imunitu povzbuzující účinky.\n\n"}
{"id": "980255", "url": "https://cs.wikipedia.org/wiki?curid=980255", "title": "Berengarie Kastilská (1253–1300)", "text": "Berengarie Kastilská (1253–1300)\n\nBerengarie Kastilská ( \"Berenguela de Castilla\", 1253–1300) byla kastilská infantka a řeholnice.\n\nNarodila se jako nejstarší dcera kastilského krále Alfonse X. a Jolandy, dcery aragonského krále Jakuba I. Až do narození bratra Ferdinanda byla považována za dědičku trůnu a otec jí roku 1255 domluvil sňatek s Ludvíkem, nejstarším synem francouzského krále Ludvíka IX. Snoubenec na počátku roku 1260 zemřel a Berengarie vstoupila do kláštera Las Huelgas V testamentu roku 1284 král Alfons potvrdil Berengariii držení panství Guadalajara. Tam také Berengarie založila klášter klarisek. Zemřela roku 1300 a byla pohřbena pravděpodobně v klášteře sv. Klimenta v Seville.\n"}
{"id": "980256", "url": "https://cs.wikipedia.org/wiki?curid=980256", "title": "Integrační faktor", "text": "Integrační faktor\n\nV matematice je integrační faktor funkce, kterou je potřeba znásobit danou rovnici obsahující diferenciály, abychom dostali její řešení. Používá se nejen pro řešení obyčejných diferenciálních rovnic, ale i v diferenciálním a integrálním počtu funkcí více proměnných, kde můžeme neexaktní diferenciál vynásobením integračním faktorem převést na exaktní (který je pak možné integrovat pro získání skalárního pole). To je zvlášť užitečné v termodynamice. Například funkce formula_1(formula_2je termodynamická teplota) je integračním faktorem veličiny formula_3(teplo). Diferenciál formula_4není ve stavových proměnných totální diferenciál, kdežto formula_5již ano. Veličina formula_6je již stavovou funkcí a až na konstantu formula_7určuje veličinu entropie.\n\nIntegrační faktory jsou užitečné pro řešení obyčejných diferenciálních rovnice, které lze vyjádřit ve tvaru\n\nZákladní myšlenkou je najít nějakou funkci formula_9 nazývanou „integrační faktor“, kterou můžeme znásobit naši diferenciální rovnici, abychom levou stranu dostali pod společnou derivaci. Pro kanonické lineární diferenciální rovnice prvního řádu uvedeného tvaru použijeme integrační faktor\n\nznásobení původní rovnice výrazem formula_9 dává\n\na použitím součinového pravidla v opačném směru lze levou stranu vyjádřit jako jedinou derivaci podle formula_13\n\nTuto skutečnost použijeme pro zjednodušení našeho výrazu na\n\nPak obě strany integrujeme vzhledem k formula_13, přičemž nejdříve přejmenujeme formula_13 na formula_18, takže dostaneme\n\nPřesunutím exponenciálních funkcí na pravou stranu dostaneme obecné řešení naší obyčejné diferenciální rovnice:\n\nV případě homogenní diferenciální rovnice, u níž je formula_21, dostáváme\n\nkde formula_23 je konstanta.\n\nŘešte diferenciální rovnici\n\nVidíme, že v tomto případě formula_25\n\nZnásobením obou stran výrazem formula_9 dostaneme\n\nObrácením podílového pravidla dostaneme\n\nnebo\n\ncož dává\n\nIntegrační faktor je libovolný výraz, kterým násobíme diferenciální rovnici, abychom umožnili její integraci. Není omezen na lineární rovnice prvního řádu. Například u nelineární rovnice druhého řádu\n\nlze jako integrační faktor použít formula_38:\n\nPro integraci si všimněte, že obráceným použitím řetězového pravidla lze obě strany rovnice vyjádřit jako derivace:\n\nodtud\n\nTento tvar může být v některých případech užitečnější. Provedením separace proměnných dostaneme:\n\ntoto je implicitní řešení, které zahrnuje neelementární integrál. Pro svou složitost pravděpodobně není příliš užitečné, ale jedná se o obecné řešení. Stejnou metodu lze použít pro výpočet periody jednoduchého kyvadla.\n\n"}
{"id": "980257", "url": "https://cs.wikipedia.org/wiki?curid=980257", "title": "Singapore Flyer", "text": "Singapore Flyer\n\nSingapore Flyer je druhé největší vyhlídkové kolo na světě s výškou téměř 165 m, což je o 30 m více, než má London Eye. Leží na zeleném pobřeží města Singapur. Kolo má 28 kabin, každá s kapacitou 28 osob. To představuje celkem 784 osob. Jízda trvá přibližně 30 minut. \n\nStavba byla realizována na základě návrhu japonského architekta Kisho Kurokawa a singapurské společnosti DP Architects. Stavba se začala realizovat 25. září 2005. Prvně bylo kolo 11. února a oficiálně otevřeno 15. dubna 2008. Celkové náklady na výstavbu dosáhly částky 240 milionů SGD.\n\nBěhem svého provozu mělo kolo tři velké poruchy. V červenci 2008 bylo zastaveno pro poruchy brzdícího systému. O půl roku později, 4. prosince 2008 se zastavilo vlivem zhoršeného počasí a v kabinách tehdy uvízlo na 5 hodin 70 lidí. Další problém nastal v předvečer Štědrého dne toho roku, kdy zkrat způsobil požár v řídící místnosti spolu s vyřazením klimatizace. V kole tak uvízlo 173 pasažérů na přibližně 6 hodin.\n\n\n"}
{"id": "980258", "url": "https://cs.wikipedia.org/wiki?curid=980258", "title": "Domácí kino", "text": "Domácí kino\n\nDomácí kino je termín, který označuje komplexní systém k přehrávání videa ve filmové kvalitě a audia v  koncertní kvalitě doma. Obě složky jsou srovnatelné s kvalitou reprodukce v klasickém kině.\n\nObvykle sestává z kvalitního, například plazmového nebo jiného širokoúhlého televizního přijímače, DVD přehrávače (starší i VHS video přehrávače) a kvalitní sady reproduktorů, například v prostorovém zapojení Dolby Surround nebo Dolby Digital.\n"}
{"id": "980259", "url": "https://cs.wikipedia.org/wiki?curid=980259", "title": "Evolventní ozubení", "text": "Evolventní ozubení\n\nEvolventní ozubení je s obrovskou převahou nejčastěji používaný typ ozubení. Činná část boku zubu má tvar evolventy.\n\nObrys boku zubu je tvořen malou částí evolventy - spirálovité křivky, kterou vytvoří bod přímky, odvalující se po nehybné základní kružnici. Názornější příkladem je dráha značky na niti, která se napnutá odvíjí z nehybné válcové cívky. \n\nPři záběru dvou ozubených kol se bod, ve kterém se zuby dotýkají, pohybuje po přímce-dráze záběru, která je zároveň nositelkou přenášené síly. Kolmá vzdálenost této přímky na ose otáčení je konstantní, následkem čehož je při stejné síle mezi zuby konstantní i točivý moment přenášený ozubením. Záběr kol tak nevyvolává kolísání přenášeného momentu, které by jinak bylo zdrojem zvýšených vibrací a hluku.\n\nDva hlavní druhy evolventních ozubení jsou:\n\n"}
{"id": "980261", "url": "https://cs.wikipedia.org/wiki?curid=980261", "title": "Kaple Panny Marie Sněžné (Srbská)", "text": "Kaple Panny Marie Sněžné (Srbská)\n\nKaple Panny Marie Sněžné je sakrální stavba v Srbské, součásti Horní Řasnice, což je obec na severu České republiky, ve Frýdlantském výběžku Libereckého kraje. Obec patřila až do roku 1722 k Lužici a její majitelé neprováděli po třicetileté válce rekatolizaci zdejšího obyvatelstva. Během roku 1722 ji od původních majitelů, potomků Johanna Jakoba Roericha von Kleinberga, odkoupil šlechtický rod Gallasů a připojil ke svému frýdlantskému panství. Ti zde zahájili rekatolizaci a kolem roku 1724 nechali v Srbské vybudovat kapli zasvěcenou Panně Marii Sněžné. Objekt byl původně malý s plochým trojbokým závěrem. Na počátku 20. století, roku 1902, ovšem došlo k novobarokní úpravě rozšířením stavby vybudováním sice krátké, ale oproti původní části vyšší a širší lodi. Celá stavba navíc získala novou fasádu i vnitřní štukovou výzdobu. Po druhé světové válce (po roce 1945) ale začala chátrat. Obnovy se dočkala až na přelomu 20. a 21. století.\n\n"}
{"id": "980262", "url": "https://cs.wikipedia.org/wiki?curid=980262", "title": "Thomas David Jones", "text": "Thomas David Jones\n\nThomas David Jones (*22. ledna 1955 v Baltimore, stát Maryland, USA), americký letec, důstojník a kosmonaut. Ve vesmíru byl třikrát.\n\nAbsolvoval střední školu Kenwood Senior High School v městě Essex (1973) a pak pokračoval ve studiu na vojenské letecké akademii USAF Academy v Colorado Springs. Po ukončení studia v roce 1977 pokračoval po několikaleté přestávce ve vysokoškolském studiu na University of Arizona, kde roku 1988 získal doktorát.\n\nJako pilot působil v armádě v letech 1977 až 1983. Později pracoval jako vědec na různých místech. V letech 1990 až 2001 byl členem jednotky kosmonautů v NASA. Po ukončení kariéry kosmonauta pro NASA pracoval dál.\n\nOženil se s Elizabeth, rozenou Fultonovou.\n\nNa oběžnou dráhu se v raketoplánech dostal čtyřikrát a strávil ve vesmíru 53 dní, 0 hodiny a 49 minut. Byl 307 člověkem ve vesmíru. Absolvoval tři výstupy do volného vesmíru (EVA), kde strávil 19 hodin a 49 minut.\n\n\n"}
{"id": "980263", "url": "https://cs.wikipedia.org/wiki?curid=980263", "title": "Thomas Jones", "text": "Thomas Jones\n\nThomas Jones může být:\n\n"}
{"id": "980264", "url": "https://cs.wikipedia.org/wiki?curid=980264", "title": "Pod prikritie", "text": "Pod prikritie\n\nPod prikritie (v bulharském originále Под прикритие) je bulharský kriminálně-dramatický televizní seriál, který byl vysílán v letech 2011–2016. Tento snímek ukazuje realistický a moderní pohled na kriminální svět Bulharska. Série odhaluje do podrobnosti psychologii zločinu a ukazuje skutečný život v mafií a v policií. Poprvé diváci porozumí tomu, jak se stane z člověka zločinec, a to, co se skrývá za zjevnou krutostí a bezohledností. Příběhy ve filmu jsou čerpány ze skutečných událostí, které se udaly v posledních letech v Bulharsku. \n\nBylo oznámeno, že New Films International bude distribuovat tento televizní seriál mezinárodně.\n\n"}
{"id": "980265", "url": "https://cs.wikipedia.org/wiki?curid=980265", "title": "Mark Lewis Polansky", "text": "Mark Lewis Polansky\n\nMark Lewis Polansky (* 2. června 1956 Paterson, stát New Jersey, USA) je letec, důstojník a americký kosmonaut. Ve vesmíru byl třikrát.\n\nAbsolvoval střední školu Johna P. Stevense ve městě Edison, New Jersey (1974) a pak pokračoval ve vysokoškolském studiu na Purdue University ve West Lafayete. Studium ukončil v roce 1978.\n\nV letech 1996 až 1998 prodělal výcvik v Houstonu, po něm byl v květnu 1996 zařazen do jednotky kosmonautů v NASA.\n\nOženil se s Lisou, rozenou Ristowou.\nMěl přezdívku Roman.\n\nNa oběžnou dráhu se v raketoplánech dostal třikrát a strávil ve vesmíru 41 dní, 10 hodin a 50 minut. Pracoval také na orbitální stanici ISS. Byl 398 člověkem ve vesmíru.\n\n\n"}
{"id": "980268", "url": "https://cs.wikipedia.org/wiki?curid=980268", "title": "Etiopský ritus", "text": "Etiopský ritus\n\nEtiopský ritus, dříve nazývaný habešský, se užívá v křesťanské liturgii v Etiopii a dnešní Eritreji přibližně od konce 5. století. Stejně jako koptský ritus vznikl z alexandrijského ritu, liturgickým jazykem je však ge'ez. Používá jej zejména etiopská pravoslavná církev, eritrejská pravoslavná církev a etiopská katolická církev. Má téměř dvacet anafor a mnoho svátků Páně.\n"}
{"id": "980270", "url": "https://cs.wikipedia.org/wiki?curid=980270", "title": "Hush", "text": "Hush\n\n„Hush“ je píseň, kterou napsal americký zpěvák a skladatel Joe South pro svého krajana zpěváka Billyho Joea Royala. Singl v jeho podání to na žebříčku Billboard Hot 100 dotáhl v období od 28. října do 11. listopadu 1967 na 52. místo. Její refrén začíná slovy: \"Hush, hush, I thought I heard her calling my name\", což je narážka na tradiční gospelovou linku \"Hush, hush, somebody's calling my name\". Píseň proslavila zejména britská hardrocková skupina Deep Purple, která ji nahrála na singl dokonce dvakrát, v letech 1968 a 1988. U nás ji zpíval zpěvák Viktor Sodoma.\n\nV roce 1968 nahráli „Hush“ na svoje debutové album \"Shades of Deep Purple\" britští Deep Purple. Píseň se stala jejich prvním singlovým hitem a mezi 21. a 28. zářím 1968 se v USA umístila na žebříčku Hot 100 jako 4., a v Kanadě dokonce jako 2., zatímco v Británii zůstala prakticky nepovšimnuta. Televizní záznam z živé nahrávky „Hush“ pořízený v USA se objevil na novém „cédéčkovém“ vydání alba \"Shades of Deep Purple\" z roku 2000 jako bonus.\n\nV roce 1988 pořídili Deep Purple na oslavu dvaceti let existence skupiny novou nahrávku „Hush“ pro album \"Nobody's Perfect\". Píseň vyšla i jako singl a na žebříčku UK Singles Chart se umístila jako 62., zatímco na americkém Hot Mainstream Rock Tracks časopisu Billboard dostoupala na 44. pozici.\n\n„Hush“ je jedna z pouhých čtyř písní, jež byly původně nahrány se zpěvem Roda Evanse a které po jeho odchodu od kapely Deep Purple hráli s novým zpěvákem Ianem Gillanem. Další tři písně jsou: „Kentucky Woman“, původně z alba \"The Book of Taliesyn\" z roku 1968, „Mandrake Root“ z alba \"Shades of Deep Purple\" a „Bird Has Flown“ z alba \"Deep Purple\" z roku 1969 zvaného též \"Deep Purple III\".\n\nPíseň „Hush“ se dočkala i řady coververzí.\n\nVerze, kterou nahráli Deep Purple, zazněla v těchto filmech:\n\nPíseň zazněla i v epizodě \"Ladění\" (Scan) v druhé sérii TV seriálu \"Útěk z vězení\". Je také součástí soundtracku hry \"Battlefield: Vietnam\". Píseň v úpravě Deep Purple si lze také zahrát ve verzi videohry \"Guitar Hero II\" pro Xbox 360.\n\n\n"}
{"id": "980272", "url": "https://cs.wikipedia.org/wiki?curid=980272", "title": "Patricia Highsmithová", "text": "Patricia Highsmithová\n\nPatricia Highsmithová, rodným jménem Mary Patricia Plangmanová (19. ledna 1921, Fort Worth – 4. února 1995, Locarno) byla americká spisovatelka.\n\nProslula svými psychologickými thrillery s násilnickým obsahem a prvky černého humoru. Hned ten první, \"Strangers on a train\", proslavil svou stejnojmennou filmovou adaptací z roku 1950 Alfred Hitchcock. Slavnou se stala rovněž postava vraha Toma Ripleyho, která se objevuje v několika jejích knihách, jimž se někdy říká \"ripliáda\". Z nich nejznámější - opět i díky filmovým adaptacím (1960 s Alainem Delonem, 1999 s Mattem Damonem) - je \"Talentovaný pan Ripley\" (\"The Talented Mr. Ripley\"). Literární kritika vede spory o to, zda Highsmithovou vnímat jako představitelku literárního popu, či vážného umění. V mládí psala i komiksy. Knihu \"The Price of Salt\" napsala pod pseudonymem Claire Morganová a dlouho se k ní nehlásila, patrně kvůli autobiografickému lesbickému obsahu. Její životopisci ji popsali jako velmi samotářskou, obsesivní, misantropickou, krutou, rasistickou, antisemitskou alkoholičku. Kvůli své sbírce povídek \"Little Tales of Misogyny\" byla rovněž obviněna z misogynie. Na své zahradě chovala tři sta hadů.\n\n\n\n"}
{"id": "980274", "url": "https://cs.wikipedia.org/wiki?curid=980274", "title": "Mariusz Trynkiewicz", "text": "Mariusz Trynkiewicz\n\nMariusz Trynkiewicz (* 10. května 1962, Piotrków Trybunalski) je polský homosexuální sériový vrah, v Polsku zvaný „satan z Piotrkova“. Pracoval jako učitel tělesné výchovy. S únosy a zneužíváním chlapců začal na počátku 80. let, když byl na vojně. Za první sérii případů jej vojenský soud poslal na rok do vězení. Trest mu však byl přerušen, aby se mohl postarat o nemocnou matku. V té době (červenec 1988) unesl, zneužil a zavraždil čtyři chlapce, motivem mu prý byla pomsta za příliš krutý původní trest.\n\nV roce 1989 mu soud za jeho skutky udělil čtyřnásobný trest smrti, po amnestii z roku 1989 mu však nejvyšší soud trest zmírnil na 25 let, neboť Polsko rušilo trest smrti a doživotní trest tehdy v polském právu neexistoval.\n\nPropuštěn z věznice ve městě Rzeszów byl v únoru 2014. Podle informací polského bulváru se skrývá ve školicím středisku pro policejní potápěče ve Varmijsko-mazurském vojvodství, kde ho prý střeží policie z obav před z jeho lynčem.\n\n"}
{"id": "980278", "url": "https://cs.wikipedia.org/wiki?curid=980278", "title": "Snowboarding na Zimních olympijských hrách 2010 – snowboardcross ženy", "text": "Snowboarding na Zimních olympijských hrách 2010 – snowboardcross ženy\n\nSnowboardcross žen na Zimních olympijských hrách 2010 se konal v úterý 16. února v areálu Cypress Mountain. Závod byl o dvě hodiny odložen kvůli dešti, zahájení proběhlo v 12.00 hodin a finále se jelo od 14.15 hod místního času. Závodu se zúčastnilo 24 závodnic ze 13 zemí.\n\nJedna z favoritek závodu Američanka Lindsey Jacobellisová vypadla už v semifinále, když po kolizi s jednou ze soupeřek neprojela brankou a byla diskvalifikovaná. Závod vyhrála domácí Kanaďanka Maëlle Rickerová, prokterou to byla první olympijská medaile. Stříbrnou medaili vybojovala Francouzka Déborah Anthoniozová, bronz si odvezla švýcarská snowboardistka Olivia Nobsová.\n\nDo další fáze soutěže postoupilo šestnáct závodnic podle nejlepších časů z kvalifikace.\nZ každé čtvrtfinálové a semifinálové jízdy postoupily do další fáze soutěže první dvě závodnice.\n"}
{"id": "980280", "url": "https://cs.wikipedia.org/wiki?curid=980280", "title": "Šúeiša", "text": "Šúeiša\n\nŠúeiša ( 株式会社集英社, \"Kabušiki gaiša Šúeiša\", v zahraničním prostředí psáno jako Shueisha Inc.) je jedno z nejvýznamnějších současných japonských nakladatelství. Společnost byla založena roku 1925 jako odnož japonského nakladatelství Šógakukan, která se měla zaměřit na vydávání beletrie. O rok později se však Šúeiša stala samostatnou, nezávislou společností.\nV současné době se Šúeiša zaměřuje především na manga časopisy; mezi nejznámější patří \"Šúkan šónen Jump\", \"Šúkan Young Jump\", \"Non-no\" nebo \"Ultra Jump\". Své sídlo má v čtvrti Čijodě v Tokiu.\n"}
{"id": "980283", "url": "https://cs.wikipedia.org/wiki?curid=980283", "title": "Evan", "text": "Evan\n\nEvan je mužské křestní jméno pravděpodobně pochází z keltského jména \"Eógan\" znamenající \"narozený v tisu\" či \"mladý bojovník\".\n\nJméno Evan nosí více různých osob:\n\n\n"}
{"id": "980285", "url": "https://cs.wikipedia.org/wiki?curid=980285", "title": "Patrick Cowley", "text": "Patrick Cowley\n\nPatrick Cowley, rodným jménem Patrick Joseph Cowley (19. října 1950 Buffalo, New York, USA − 12. listopadu 1982 San Francisco), byl americký hudební skladatel a instrumentalista. Svou kariéru zahájil jako bubeník v různých lokálních skupinách a následně studoval angličtinu na Niagara University a University at Buffalo. Na počátku sedmdesátých let studoval hudbu na City College of San Francisco. Koncem sedmdesátých let začal spolupracovat se zpěvákem Sylvesterem, pro kterého napsal řadu hitů, jako například „Menergy“, „Megatron Man“ a „Do Ya Wanna Funk“. Zemřel v roce 1982 ve svých dvaatřiceti letech.\n\n\n\n"}
{"id": "980286", "url": "https://cs.wikipedia.org/wiki?curid=980286", "title": "Emyr", "text": "Emyr\n\nJméno Emyr nosí více různých osob:\n\n"}
{"id": "980291", "url": "https://cs.wikipedia.org/wiki?curid=980291", "title": "Harvey Mason", "text": "Harvey Mason\n\nHarvey Mason (* 22. února 1947) je americký jazzový bubeník. První album pod svým jménem \"Marching in the Street\" vydal roku 1976 a v následujících letech vydal řadu dalších alb. Od roku 1991 je členem skupiny Fourplay. Během své kariéry spolupracoval s mnoha dalšími hudebníky, mezi které patří George Benson, Chet Atkins, Herb Alpert, Herbie Hancock, Donald Byrd nebo Miles Davis. Jeho synem je hudební producent Harvey Mason, Jr.\n\n"}
{"id": "980292", "url": "https://cs.wikipedia.org/wiki?curid=980292", "title": "Imrich Henszlmann", "text": "Imrich Henszlmann\n\nImrich Henszlmann (13. října 1813, Košice, Rakouské císařství − 5. prosince 1888, Budapešť, Rakousko-Uhersko) byl architekt a člen uherské akademie věd. Proslavil se jako zakladatel umělecké vědy a památkové obnovy v Uhersku.\n\nPocházel z německé luteránské rodiny Henszlmannů původem z Bardejova, která se v Košicích usadila v roce 1811. Jeho otec Imrich Henszlmann starší (1770-1817) si odkoupil měšťanský dům na rohu Hlavní a Alžbětiny ulice, kde vedl prosperující železářské obchod. V roce 1813 se mu v tomto domě ve stínu Dómu svaté Alžběty narodil syn. Ačkoli vystudovaný lékař na univerzitách v Pešti, Vídni a Padově, své profesi se nevěnoval a začal se zabývat uměním a architekturou, kterou studoval ve Francii.\n\nOd roku 1841 se stal korespondentem Uherské akademie věd. V roce 1846 mu vyšla knížka \"Kassa városának ó-német stylű templomairól\" (Košické kostely staroněmeckého stylu), která byla jeho první prací o košických památkách a prvním dílem v tomto oboru v Uhersku vůbec. V témže roce se v Košicích konal všezemský kongres lékařů a přírodovědců, kde byl pod jeho taktovkou vysloven požadavek na vznik památkové obnovy v Uhersku. V roce 1873 se stal Henszlmann řádným členem uherské akademie věd a vedoucím katedry archeologie budapešťské univerzity.\n\nV roce 1872 se podařilo díky jeho iniciativě založit předchůdce dnešního Východoslovenského muzea, \"Hornouhorský muzejní spolek\". Po smrti zanechal spolku kolem 3000 kusů výtvarných děl, knihovnu, korespondenci a rukopisy, jakož i další pozůstalost. Tato sbírka se stala jedním ze základů sbírkových fondů muzea.\n\nPřestože později žil v Pešti, do rodných Košic se často vracel, také v souvislosti s tehdy probíhající a ostře sledovanou rekonstrukcí Dómu svaté Alžběty. Vzhledem k tomu, že byl značně ovlivně francouzskou školou, prosazoval co nejpurističtější zásahy do středověkého gotického zdiva Dómu. Ostře kritizoval i neodborný archeologický výzkum staršího goticko-románského kostela sv. Alžběty, jehož základy se při rekonstrukci našly.\n\n\n"}
{"id": "980295", "url": "https://cs.wikipedia.org/wiki?curid=980295", "title": "Narugo", "text": "Narugo\n\nNarugo nebo Naruko je kaldera, nacházející se na japonském ostrově Honšú, severozápadně od města Sendai. Kaldera má rozměry 5,5×7 km a částečně erodované okraje. Vznikla ve dvou fázích před 73000 a 45000 lety. pozdější vývojem vznikly čtyři, převážně dacitové lávové dómy, obklopující 400 m široký, vodou zalitý kráter \"Katanuma\". Dómy jsou pokryty slepenci a jílovci, což jsou vlastně fragmenty podloží, zachované během vzniku dómů. Voda v kráterovém jezeře je mimořádně kyselá - pH až 1,6. Na západním svahu Katanumy jsou aktivní fumaroly.\n\n"}
{"id": "980297", "url": "https://cs.wikipedia.org/wiki?curid=980297", "title": "Glyn", "text": "Glyn\n\nGlyn může být:\n\n\n"}
{"id": "980298", "url": "https://cs.wikipedia.org/wiki?curid=980298", "title": "Nasu", "text": "Nasu\n\nNasu může být:\n\n"}
{"id": "980299", "url": "https://cs.wikipedia.org/wiki?curid=980299", "title": "Nasu (sopka)", "text": "Nasu (sopka)\n\nNasu je název skupiny více stratovulkánů a lávových dómů, seřazených v severojižní řetězu, nacházející se na japonském ostrově Honšú. Komplex se začal formovat přibližně před 500000 lety zformovaním tří andezitových-dacitový stratovulkánů, a následně vývojem tří menších stratovulkánů (\"Asahi-dake\", \"Futama-jama\" a \"Čausu-dake\") s přestávkou přibližně 200000 let. Historicky aktivní centrum je Čausu-dake, jehož erupce jsou poměrně časté, ale menšího rozsahu. Větší freatické erupce mají frekvenci výskytu přibližně jednou za tisíc let (poslední v letech 1408 a 1410).\n\n"}
{"id": "980300", "url": "https://cs.wikipedia.org/wiki?curid=980300", "title": "Nigorigawa", "text": "Nigorigawa\n\nNigorigawa může být:\n\n"}
{"id": "980303", "url": "https://cs.wikipedia.org/wiki?curid=980303", "title": "Nigorigawa (sopka)", "text": "Nigorigawa (sopka)\n\nNigorigawa je název v neaktivní kaldery, nacházející se na japonském ostrově Hokkaidó, na pobřeží zálivu Učiura. 3 km široká kaldera se zformovala během erupce před přibližně 12000 lety, ploché dno kaldery je v současnosti obydlené. Oblast kaldery nevykazuje žádné známky aktivity, kromě zvýšeného geotermálního toku.\n\n"}
{"id": "980305", "url": "https://cs.wikipedia.org/wiki?curid=980305", "title": "Niidžima", "text": "Niidžima\n\nNiidžima je ostrov protáhlého tvaru (11 ×2,5 km), nacházející se v Tichém oceánu, asi 30 km jihozápadně od ostrova Izu Óšima a asi 163 km jižně od Tokia. Ostrov je pod správou Japonska, žije na něm přibližně 2 700 osob.\n\nOstrov je vulkanického původu, je tvořen převážně ryolitovými horninami. Povrch je pokryt osmi lávovými dómy, soustředěnými ve dvou centrech (na severním a jižním okraji ostrova, oddělenými úžinou), nejmladší z nich jsou \"Aco-jama\" na severním okraji a \"Mukai-jama\" na jižním. Oba dómy byly vytvořeny během jediné zaznamenané erupce v 9. století. V 20. století byl ostrov často postihován zemětřeseními.\n\n\n"}
{"id": "980306", "url": "https://cs.wikipedia.org/wiki?curid=980306", "title": "Nu skool breaks", "text": "Nu skool breaks\n\nNu skool breaks (často zkracováno na nuskool nebo breaks) je termín používaný k označení podžánru breakbeatu. Nu skool breaks se obvykle vyznačuje temnějšími a těžšími basovými linkami, které jsou obvykle dominantní v celé skladbě. Tempo skladeb sw pohybuje okolo 125 až 140 BPM.\n\nUznávaní nu skool breaks interpreti včetně Tippera a jeho vydavatelství Fuel Records jsou Ils, Plump DJs, NAPT, Überzone, Freq Nasty, Stanton Warriors, Aquasky a Hybrid. Mnoho hudby skupiny The Prodigy, hlavně jejich novější práce, mohou být klasifikovány jako Nu skool breaks.\n\nNa britské scéně v současnosti dominuje Stanton Warriors, Plump DJs a NAPT. Mezi severoamerické interprety patří Pillform, Funk Lab, Keith Mackenzie, Cereal Killaz a Überzone. Austrálie má také rastoucí scénu s nu skool breakovými interprety jako Kid Kenobi a Dopamine.\n\n"}
{"id": "980307", "url": "https://cs.wikipedia.org/wiki?curid=980307", "title": "Niigata-Jake-jama", "text": "Niigata-Jake-jama\n\nNiigata-jake-jama (japonsky: 新潟焼山) je mladý andezitově-dacitový sopečný dóm, nacházející se na japonském ostrově Honšú v prefektuře Niigata. Sopka leží na starších, třetihorních horninách a její stáří se odhaduje na 3100 let. Sopka je poměrně aktivní, pouze v 20. století bylo zaznamenáno asi 10 menších freatických erupcí, poslední na jaře v roce 1998. Větší erupce se odehrály v letech 887, 989 a 1773.\n\n"}
{"id": "980308", "url": "https://cs.wikipedia.org/wiki?curid=980308", "title": "Sleeping with Sirens", "text": "Sleeping with Sirens\n\nSleeping with Sirens je americká hudební skupina, založená v roce 2009 v Orlandu na Floridě. Své první album, nazvané \"With Ears to See and Eyes to Hear\", skupina vydala v roce 2010 a do roku 2019 vydala dalších pět. Roku 2012 skupina vydala akustické EP nazvané \"If You Were a Movie, This Would Be Your Soundtrack\". Skupinou prošlo již více než deset hudebníků; v roce 2014 skupinu tvořili zpěvák Kellin Quinn, kytarista Jack Fowler, baskytarista Justin Hills a bubeník Gabe Barham.\n\n\n"}
{"id": "980309", "url": "https://cs.wikipedia.org/wiki?curid=980309", "title": "Nikkó (sopka)", "text": "Nikkó (sopka)\n\nNikkó je název v současnosti neaktivního podmořského vulkánu, nacházejícího se v Tichém oceánu. Základna sopky se nachází v hloubce přibližně 3 km, vrchol je 391 m pod hladinou moře. Vrchol převážně Čedičově-andezitového vulkánu tvoří kaldera s průměrem 3 km. Hydrotermální aktivitu vykazuje kráter, nacházející se na severozápadním okraji kaldery.\n\n"}
{"id": "980311", "url": "https://cs.wikipedia.org/wiki?curid=980311", "title": "Internetový mem", "text": "Internetový mem\n\nInternetový mem (, známý také jako \"internetový meme\" [mím] nebo \"internetový fenomén\") je označení pro myšlenkový koncept, který se šíří prostřednictvím internetu. Termín pochází ze slova mem, které bylo poprvé použito v roce 1976 Richardem Dawkinsem v jeho knize \"Sobecký gen\". Může se jednat o jakoukoli akci, styl nebo jednání, které je šířeno pomocí internetu (sociálních sítí, blogů, e-mailu, diskusních fór) a šíří se tak, že si jej lidé přeposílají mezi sebou. Internetové memy mohou mít formu slov, obrázků, odkazů, internetových stránek, videí, hashtagů aj.\n\nLze rozlišit dvě charakteristiky: internet je buď tématem, anebo vlastností, specifikem šíření a použití. Jen málo z internetových memů pokrývá obě polohy: Takové už mohou používat i autoreferenci. Je mnoho takových, které se internetem šíří, na něm používají, ale jen málo takových, které žijí i mimo internet, a přesto se ho týkají. Například sousloví je (minimalistickým) příkladem internetového memu: o internetu, přesto mimo internet. Dalším je například mem o Pohlové, který má ovšem mnohem šiřší platnost díky parafrázování.\n\n\n\n\n\nNa diskusních serverech českého Internetu se jako memy šířily odkazy na nejrůznější fenomény a osobnosti. Jedním z prvních se zřejmě díky svému jménu stala americká sociální psycholožka Ziva Kunda, v pozdějších obdobích účastníci diskusí příbuzných serveru Kompost pěstovali odkazy například na obřího skejťáka. Některé z těchto fenoménů se dostaly i za hranice internetových komunit: příznivci sdružení na Okoun.cz za účelem šíření svého oblíbeného memu Rozum a chtíč dokonce pronajali reklamní prostor na pražské tramvaji.\n\n\"„Věra Pohlová, 72 let, důchodkyně“\" byla v deníku Metro 17. září 1999 uvedena jako účastnice ankety týkající se úniku informací o sporožirových účtech klientů České spořitelny. Její odpověď se pak v mnoha internetových komunitách šířila jako mem a symbol restriktivního přístupu k problémům informační společnosti.\nAnketa v deníku Metro ze 17. září 1999 byla otištěna na straně 12 v rubrice Můj názor (ID ME1999092007388472). Byly otištěny názory čtyř lidí, Pohlová zaujala nesmiřitelný postoj. Její odpověď zněla: \"„Tyhle aféry každého jenom otravují. Já bych všechny ty internety a počítače zakázala.“\"\n\nPodle redakčního článku Lupy se záhy objevily zprávy, že výrok si vymysleli sami novináři deníku Metro.\n\nPaní Pohlová je příkladem memu na téma internetu, který se jako obrázek právě po internetu rozšířil, který však jeho hranice překročil a rozšířil se i dále do běžné mluvy, kdy už jako řečený či psaný bonmot je dále parafrázován: Například hlášku kritik byrokracie a omezování svobod občanů, obecně direktivního státního přístupu, pronese úmyslně v ženském rodě, byť je sám mužem, aby zachoval původní nesmiřitelný postoj a zdůraznil odkaz na parafrázovaný zdroj. Právě parafrázováním tento mem dále žije, na základě všeobecně známého kontextu, co hlášku že je parafrázováno.\n\nJUDr. PhDr. Mgr. et Mgr. Henryk Lahola je autor \"Nezávislých, apolitických, mimovládních webových stránek www.henryklahola.nazory.cz\", na nichž se představuje jako český doktor práv a filozofie, zastávající silně konzervativní katolické postoje. Své jméno uvádí vždy důsledně se všemi těmito tituly, byť z hlediska ustálených zvyklostí je obvyklé uvádět pouze \"JUDr. PhDr. Henryk Lahola\", neboť uvedené tzv. „malé“ doktorské tituly získal v rigorózním řízení ve stejných oborech jako své tituly magisterské. On sám zastává názor, že zatajování nižších akademických titulů je trestné.\n\nAčkoli webové stránky existovaly již v říjnu 2006, do širšího povědomí se dostaly zvláště na konci července 2007, kdy byly magazínem Technet serveru iDNES navrženy mezi dvacet nejhorších českých webů. Zařazení bylo zdůvodněno tím, že se na svých stránkách Lahola \"„nezabývá ničím jiným než propagací svých čtyř akademických titulů a urážením všech, kteří titul nemají nebo jsou nositeli pouze jednoho ‚jedináčka‘“\". Laholův web nakonec obsadil v anketě druhé místo s více než třiceti tisíci hlasy.\n\nDíky YouTube se v roce 2008 v Polsku šířilo jako internetový fenomén video k české písni Banjo Bandu Ivana Mládka „Jožin z bažin“ z roku 1978. Píseň se v Polsku dostala do rádií i televize a dočkala se několika variací. Z Polska se fenomén rozšířil do Ruska, kde vznikla i verze s ruským textem odkazujícím k Putinovi.\n\nLuŠtěLa (odvozeno od křestních jmen původního složení \"Lu\"cie, \"Ště\"pánka, \"La\"risa) je česká kapela, která se v roce 2010 skládala ze tří třinácti až patnáctiletých dívek z Ledče nad Sázavou.\n28. července 2009 natočily klip ke svému hitu \"Patnáctiny\", který se následně objevil na serveru YouTube, kde byl po několika dnech zhlédnut 120 000 krát. Během čtvrt roku měl více než 560 tisíc zhlédnutí. U klipu se objevilo dva tisíce komentářů, většina z nich byly nadávky a výsměch, nebo ostrá kritika. Vešel ve známost\npomocí internetových sociálních sítí.\n\nInternetová popularita skupiny způsobila, že koncert 23. 1. 2010 v pražském klubu Matrix, původně plánovaný jako uzavřený večírek gymnasistů, s lístky za 60 korun, navštívilo okolo tisícovky lidí. „Za celých šest let, co klub funguje, bylo takhle plno jen dvakrát,“ vyjádřil se Michal Tůma, který měl na starosti pořádání koncertu. Podle Petra Adámka se většina lidí ale přišla do klubu Matrix prostě bavit, nebo si z dívek dělat legraci.\n\nV roce 2010 plzeňská skupina Umbrtka natočila parodii na píseň LuŠtěLy (uváděnou jako \"A tribute to LuŠtěLa\") s názvem \"Šedesátiny\".\n\nLuŠtěLa navzdory posměchům vystoupila za rok 2010 na více než padesáti akcích. Koncem listopadu 2010 ze skupiny odešla Larrisa Khachatryan a z LuŠtěLy se tak stalo duo, ve kterém zůstaly Štěpánka Vrbová a Vanessa Suchecká. Larissin odchod zapříčinil také pozdržení vydání jejich debutového alba, neboť zbylé dívky musely v již natočených písničkách přezpívat Larrissiny party.\n\n\"Zvědavé/Zvídavé dotazníky\" jsou krátká videa, která v roce 2010 vytvořila česká bloggerka Natálie Smutková\n\nNa svůj blog (http://natalia-sadness.blog.cz/) Natalia dostávala spoustu dotazů. Jednou dostala návrh, aby odpovědi na ty dotazy nahrála na video. Natalia se toho chytla a vytvořila video nazvané \"Zvědavý/Zvídavý dotazník\". Video je ovšem velmi nekvalitní a také velice zřetelně neprofesionální. Hudební kulisa je příliš hlasitá, Natalia dělá časté přeřeky a anakoluty. Výrazný je také vzhled a dětský hlas Natalie a její dětský pokoj, který má stěny vymalovány na křiklavou růžovou. Video ovšem viděl Kazma, autor populární One Man Show, a v domnění, že video obsahuje chyby schválně, aby bylo vtipné, ho vložil na Facebook. Video se rázem stalo na Facebooku (a následně i na YouTube) velmi populární, brzy ho zhlédlo více než půl milionu lidí. Blog Natalie se stal na nějakou dobu nejnavštěvovanějším českým blogem a Natalia si vysloužila přezdívku \"Královna českého internetu\". Krátce na to Natalia natočila druhý a později i třetí díl a i tato videa se stala velmi populární.\n\nNatalii probíralo mnoho českých médií, m.j. několikrát i Reflex (jednou dokonce tvořila hlavní část titulní strany), její videa se objevila i v televizi.\n\n\n"}
{"id": "980313", "url": "https://cs.wikipedia.org/wiki?curid=980313", "title": "Pierce the Veil", "text": "Pierce the Veil\n\nPierce the Veil je americká hudební skupina, založená v roce 2007 v San Diegu v Kalifornii. Skupinu založili bratři Vic (zpěv, kytara) a Mike Fuentes (bicí) a později se k nim přidali ještě Tony Perry (kytara) a Jaime Preciado (baskytara). Své první studiové album nazvané \"A Flair for the Dramatic\" skupina vydala v červnu 2007 u vydavatelství Equal Vision Records a do roku 2012 vydala další dvě alba. Další album skupina plánovala vydat v roce 2014. Vyšlo však až o dva roky později.\n\n"}
{"id": "980315", "url": "https://cs.wikipedia.org/wiki?curid=980315", "title": "Jacques Ibert", "text": "Jacques Ibert\n\nJacques François Antoine Ibert (15. srpna 1890, Paříž, Francie – 5. února 1962, Paříž, Francie) byl francouzský skladatel. \n\nJacques Ibert se hudbě věnoval od útlého věku. Více než o techniku hry se zajímal o klavírní improvizace. Rozhodnutí stát se skladatelem v něm vzbudil až jeho bratranec Manuel de Falla, který ho v této oblasti povzbuzoval. Po absolvování střední školy v roce 1908 vstoupil na pařížskou konzervatoř. Nástup ale nebyl bezprostřední, pomáhal totiž svému otci, jehož rodinný podnik utrpěl finanční ztráty. A zatím co pracoval u otce, zrál v jeho hlavě nápad stát se skladatelem, který poté začal realizovat. A to především díky kontaktu s herci, zpěváky, umělci a spisovateli se kterými se na cestách setkával. Konečně v roce 1911 začal studovat na pařížské konzervatoři (\"Paris Conservatoire\"), pod vedením Paula Vidala, kde ukázal velké předpoklady a přijal řadu ocenění. Mezi jeho spolužáky patřil Darius Milhaud a Arthur Honegger, se kterými později i spolupracoval. Jeho otec byl ale nešťastný ze synových hudebních ambicí a přestal ho finančně podporovat. Jacques Ibert si tak na živobytí musel vydělávat sám a pracoval jako korepetitor a pod pseudonymem psal i lehčí kousky populární hudby. Své dosavadní improvizační schopnosti zužitkoval jako pianista v němých filmech, pro něž skládal a psal skladby tak, aby se vešly do promítaného filmu. Časem napsal více než šedesát filmových skladeb i pro zvukové filmy. \n\nJeho studium na konzervatoři však přerušila první světová válka a nastoupil na vojenskou lékařskou jednotku, kde vykonal vojenskou službu a francouzskou vládou byl vyznamenán Croix de Guerre. Krátce po návratu na konzervatoř se Jacques Ibert zúčastnil soutěže Premier Grand Prix (Prix de Rome) kde se umístil a získal cenu (říjen 1919). Což mu umožnilo žít tři roky v Římě ve Ville Medici. Během svého pobytu ve Ville Medici (od února roku 1920 do května 1923) Jacques Ibert vyprodukoval jedny ze svých nejlepších a nejznámějších prací: „La Ballade de la Geôle de Reading“ (Balada o žaláři v Readingu, 1920), symfonická báseň na námět Oscara Wilde (daleko od veselé reflexe života ve vězení), tato práce přinesla skladateli první pozornost. A „Escales“ (1922) „reportážní tóny“ líčí turistické destinace v Itálii, Tunisku a Španělsku. Jedná se o veselé a frivolní již zralé romantické dílo pro velký orchestr.\n\nSvou kariéru tedy započal velice úspěšně, celkem napsal sedm oper, pět baletů, scénickou hudbu pro hry a filmy, písničky, sborová díla, a komorní hudbu. Jako skladatel se nepřikládal k rozšířeným žánrů své doby, ale je označován za eklektického tvůrce. Mezi jeho nejznámější díla patří orchestrální tvorba \"Divertissement\" (1930) kreativní, barvité a komické a již zmíněné \"Escales\" (1922). Další jeho tvorba je relativně málo známá, opera „Angélique“ (1926) a „Don Quijote“, balet „Le chevalier errant“ (1935) a scénické dílo „Labiche's The Italian Straw Hat“. S ohledem na fraškovitě šílené příběhy zahrnuje Jacques Ibert rozmanitě komické hudební prvky. Které zahrnují vše od jazzu, vídeňského valčíku, i \"Svatební pochod\" od Mendelssohna ze Snu noci svatojánské. Mezi jeho další díla patří „Concerto da camera“ (1935) pro altový saxofon a 11 nástrojů (což je považováno za skutečný základ repertoáru pro saxofon). Stejně jako řada jeho současníků, se Jacques Ibert odvážil k tvorbě filmové hudby. Jeho nejnápadnější úsilí v této oblasti patří hudba pro Orsona Wellese (1948) „Macbetha and the Circus\" sekvence pro Gene Kellyho (1952) „Invitation to the Dance“.\n\nV tandemu s jeho tvůrčí osobností se stal v roce 1937, jako první muzikant, ředitelem na Academii de France ve Villa Medici v Římě a byl odpovědný za administrativní povinnosti a má i dohled nad soutěží „Prix de Rome“. Tuto pozici zastává až do roku 1960. Během druhé světové války, podle nacistické vlády v Paříži, byl zakázaným autorem a odešel do exilu ve Švýcarsku. Jeho sláva a proslulost velkého francouzského hudebního skladatele se vrátila po válce. V roce 1955 byl Jacques Ibert jmenován generálním správcem Réunion des Théâtres Lyriques Nationaux (kombinovaně řízené z Paris Opera a Opera Comique). V roce 1956 byl zvolen do „Académie des Beaux Arts“ v Institutu ve Francii. \n\nJeho zájem o divadlo mu zůstal po celý jeho život a jeho poslední muzikál byl představen pařížské opeře a Opéra-Comique. \n\nZemřel v roce 1962 a je pohřben na hřbitově Passy v Paříži.\n\n"}
{"id": "980317", "url": "https://cs.wikipedia.org/wiki?curid=980317", "title": "Anna Mucha", "text": "Anna Mucha\n\nAnna Maria Mucha (* 26. dubna 1980, Varšava, Polsko) je polská herečka a televizní moderátorka.\n\nNarodila se 26. dubna 1980 roku ve Varšavě. Vysokoškolské vzdělání získala na Varšavské univerzitě. Poprvé se před kamerou objevila v deseti letech ve filmu \"Korczak\" (1990), kde si zahrála Sabinku. Největší úspěch jí však přinesla role \"Danky Dresner\" ve filmu \"Schindlerův seznam\" (1993). Od září 2007 do srpna 2008 roku studovala na filmové a divadelní škole Lee Strasberg Theatre and Film Institute.\n\n\n"}
{"id": "980319", "url": "https://cs.wikipedia.org/wiki?curid=980319", "title": "Maëlle Rickerová", "text": "Maëlle Rickerová\n\nMaëlle Rickerová (* 2. listopadu 1978 North Vancouver) je kanadská snowboardistka závodící ve snowboardcrossu a U rampě, olympijská vítězka z roku 2010 ve Vancouveru v Soči. Je dvojnásobnou mistryní světa ve snowboardcrossu, dvojnásobnou vítězkou X Games, selkem byla 41 krát na stupních vítězů ve světovém poháru, a 16 krát vyhrála závod světového poháru.\n\nRickerová debutovala ve světovém poháru ve snowboardingu v sezóně 1996/1997, a dvakrát se v první sezoně umístila na stupních vítězů. V roce 1998 v Naganu byla při premiéře snowboardingu na Olympijských hrách. Obsadila 5. místo na U rampě. Zimní olympijské hry 2002 musela vynechat pro zranění kolene. V roce 2006 na olympiádě v Turíně obsadila 23. místo na U rampě, a byla 4. ve snowboardingu. V tomto finále snowboardcrossu měla těžký pád, utrpěla otřes mozku a pohmožděniny. Dne 16. února 2010 vyhrála soutěž snowboardcrossu na Zimních olympijských hrách 2010 v Soči. Získala tak první zlatou olympijskou medaili.\n\n"}
{"id": "980329", "url": "https://cs.wikipedia.org/wiki?curid=980329", "title": "Variační počet", "text": "Variační počet\n\nVariační počet je odvětvím matematické analýzy, které se zabývá maximalizací a minimalizací funkcionálů, což jsou zobrazení z množiny funkcí do množiny reálných čísel. Funkcionály se často vyjadřují jako určité integrály obsahující funkce a jejich derivace. Pozornost je zaměřena na \"extrémní\" funkce, pro které funkcionál dosahuje maximální nebo minimální hodnoty, a na \"stacionární\" funkce, kde je rychlost změny funkcionálu nulová.\n\nJednoduchým příkladem takového problému je hledání křivky nejkratší délky propojující dva body. V jednoduchém případě je zřejmým řešením úsečka spojující oba body. Pokud ale vyžadujeme, aby křivka ležela v určitém povrchu v prostoru, pak řešení je méně zjevné a může jich existovat i více. Taková řešení jsou známa jako geodetiky. Příbuzný problém plyne z Fermatova principu: světlo se mezi dvěma body šíří po dráze s nejkratší optickou délkou, přičemž optická vzdálenost závisí na vlastnostech prostředí. V mechanice je podobným konceptem princip nejmenší akce.\n\nMnoho důležitých problémů vyžaduje studium funkcí několika proměnných. Řešení okrajových úloh pro Laplaceovu rovnici musí vyhovovat Dirichletovu principu. Plateauův problém je hledání minimálního povrchu, který pokrývá danou prostorovou křivku; řešení lze snadno nalézt ponořením rámečku, který má tvar příslušné křivky, do mýdlového roztoku. Matematická interpretace však není jednoduchá: může se jednat o více než jednu lokální minimalizaci povrchu a výsledek může mít netriviální topologii.\n"}
{"id": "980330", "url": "https://cs.wikipedia.org/wiki?curid=980330", "title": "Biatlon na Zimních olympijských hrách 2014 – štafeta ženy", "text": "Biatlon na Zimních olympijských hrách 2014 – štafeta ženy\n\nŠtafeta žen na Zimních olympijských hrách 2014 se konala v pátek 21. února v lyžařském středisku v Centru biatlonu a běžeckého lyžování Laura nedaleko Krasné Poljany. Zahájení závodu proběhlo v 18.30 hodin místního času UTC+4 (15.30 hodin SEČ).\n\nObhájkyněmi olympijského zlata byla štafeta Ruska, která závod dokončila na druhém místě, v roce 2017 však byla diskvalifikována za doping Jany Romanovové a Olgy Viluchinové. Změnu pořadí Mezinárodní olympijský výbor ponechal v gesci Mezinárodní biatlonové unie, které rozhodnutí podstoupil.\n\nUkrajina získala první zlatou olympijskou medaili v biatlonu v historii, a teprve druhou olympijskou zlatou celkově. Ukrajina se stala po Německu, Rusku a Francii teprve čtvrtou zemí, která vyhrála štafetu žen na olympijských hrách. Poprvé v historii olympijského biatlonu nezískalo v této disciplíně medaili Německo. Štafeta Francie závod nedokončila, protože Marie-Laure Brunetová na prvním úseku v průběhu závodu zkolabovala a musela být odvezena do nemocnice..\n"}
{"id": "980336", "url": "https://cs.wikipedia.org/wiki?curid=980336", "title": "Virální video", "text": "Virální video\n\nVirální video nebo také videomem či asi nejproslulejší virál (ze slova virus) je video, které se stane populárním prostřednictvím sdílení na internetu. Virální se nazývá proto, že si je lidé posílají mezi sebou, a šíří se tak jako virus. Nejčastěji se šíří prostřednictvím stránek na sdílení videa (YouTube), sociálních sítí a e-mailu. Virální video může být vytvořeno jako součást virálního marketingu (jednotlivci i firmami), ale často to jsou videa, která jsou vytvořena spontánně a lidé je sdílejí kvůli zajímavému obsahu. Virální video nemá přesnou definici, můžeme je brát lokálně (český virál, virál mezi fanoušky něčeho apod.) nebo z celosvětového hlediska. \n\nZa první virální video lze považovat video Bad day z roku 1997. To trvá pouze 26 sekund a jeho kvalita není nějak zázračná. To ho ovšem činí optimálním pro šíření pomocí emailu. Dále lze uvést třeba Star Wars kid z roku 2003, na němž žák střední školy neuměle napodoboval postavu z Hvězdných válek, Dartha Maula a spolužáci ho nahráli na internet. Tento případ se často uvádí jako první případ kyberšikany. Dále se proslavil třeba Gary Brolsma s videem s názvem \"Numa Numa\", ve kterém zajímavě otvírá pusu a celkově se pohybuje na písničku „Dragostea din tei“. BBC uvedla, že se jednalo o druhé nejsledovanější video historie, hned po již zmíněném Star Wars kid. Dále se mezi slavnějšími virály prosadil nespočet videí, uveďme třeba: \"Charlie bit my finger\" nebo \"La Caida de Edgar (el original)\". V dnešní době má nejvíce zhlédnutí virál \"Gangnam Style\", který jako první překonal na YouTube hranici jedné miliardy zhlédnutí. Dne 24. srpna 2015 video dokonce překonalo hranici 2 miliardy a 400 miliónů zhlédnutí. Video bylo původně určeno pouze pro jihokorejské publikum. \n\nKromě videí, která jako internetové memy pronikla do české internetové kultury (např. LuŠtěLa a Natalia Sadness), se vytváření virálních videí věnují lidé i profesionálně. Takovou skupinou jsou ViralBrothers (Čeněk Stýblo a Erik Meldik), kteří jsou dnes jedni z nejúspěšnějších představitelů „virální videoscény“. Velmi úspěšná je zvláště jejich série „Debilní kecy“. Mezi další skupiny patří např. noisebrothers. Mezi neslavně proslulá česká virální videa patří stream nezodpovědné automobilové jízdy dvou dívek, která skončila těžkou nehodou 6.7.2017 u Obrnic nedaleko Mostu. Vzniká ale i mnoho dalších virálů, vystřižených z různých pořadů (tukabel, dal jsem to do jinýho hrnečku, chézekake, kojžmeker, zydan 9 tu počítaj, bába pod kořenem a některé další reportáže tv Nova)\n\n\n"}
{"id": "980340", "url": "https://cs.wikipedia.org/wiki?curid=980340", "title": "Rhys Williams", "text": "Rhys Williams\n\nJméno a příjmení Rhys Williams nosí více různých osob:\n\n"}
{"id": "980342", "url": "https://cs.wikipedia.org/wiki?curid=980342", "title": "Todd Martin", "text": "Todd Martin\n\nTodd Martin (8. července 1970 Hinsdale, Illinois) je bývalý americký profesionální tenista. Ve své kariéře hrál dvakrát ve finále grandslamových turnajů ve dvouhře, na Australian Open roce 1994 a na US Open 1999. V žebříčku ATP dvouher byl nejvýš v září 1999 na 4. místě. Hrál celkem dvacetkrát ve finále turnajů ATP, a osm z nich vyhrál.\n\n\n"}
{"id": "980343", "url": "https://cs.wikipedia.org/wiki?curid=980343", "title": "Rhys", "text": "Rhys\n\nJméno Rhys nosí více různých osob:\n\n"}
{"id": "980344", "url": "https://cs.wikipedia.org/wiki?curid=980344", "title": "Ifans", "text": "Ifans\n\nPříjmení Ifans nosí více různých osob:\n\n"}
{"id": "980352", "url": "https://cs.wikipedia.org/wiki?curid=980352", "title": "Silnice II/264", "text": "Silnice II/264\n\nSilnice II/264 je pozemní komunikace na severu České republiky, ve Šluknovském výběžku Ústeckého kraje. Spojuje obec Rybniště s česko–německou státní hranicí u Varnsdorfu.\n\nU Rybniště odbočuje východním směrem z komunikace II/263. Následně prochází jižními partiemi Ladečka a Horního Podluží, až vstupuje do Jiřetína pod Jedlovou. Východně od této obce na okružní křižovatce přechází silnici I/9. Poté prochází obcí Dolní Podluží, v níž po jižní straně sleduje železniční trať číslo 089 z Liberce do Rybniště. Na východním okraji obce silnice trať úrovňově překonává a následně se obě v souběhu stáčí k severu k Varnsdorfu. Jižně od tohoto města u Varnsdorfského rybníka silnice opět trať úrovňově křižuje. K dalšímu úrovňovému křížení dochází až přímo ve městě, západně od tamní železniční stanice. Poté ještě stejným způsobem křižuje peážní trať spojující německá města Žitava a Eibau. Za tímto přejezdem se stáčí na východ a na silničním hraničním přechodu Varnsdorf / Großschönau přechází do Německa, kde se z ní stává silnice S 137.\n\nPodle Celostátního sčítání dopravy provedeného v roce 2010 jezdilo po silnici v úseku mezi křižovatkami s komunikacemi II/263 a I/9 úhrnem 2507 vozidel za 24 hodin ve skladbě 315 těžkých motorových vozidel, 2163 osobních a dodávkových automobilů a 29 jednostopých vozidel. V navazujícím úseku, tedy od okružní křižovatky se silnicí I/9 po křižovatku se Žitavskou ulicí u varnsdorfské železniční stanice jezdilo podle tohoto sčítání celkem 3897 vozidel za 24 hodin ve skladbě 1029 těžkých motorových vozidel, 2848 osobních a dodávkových a 20 jednostopých. Odtud na státní hranici již během jednoho dne jezdilo pouze 3021 vozidel ve skladbě 243 těžkých, 2735 osobních či dodávkových a 43 jednostopých vozidel.\n"}
{"id": "980358", "url": "https://cs.wikipedia.org/wiki?curid=980358", "title": "Komise (rozcestník)", "text": "Komise (rozcestník)\n\nKomise může být:\n\n\nPříklady komise\n\n"}
{"id": "980362", "url": "https://cs.wikipedia.org/wiki?curid=980362", "title": "Výbor (rozcestník)", "text": "Výbor (rozcestník)\n\nVýbor může být:\n\n\n\n"}
{"id": "980365", "url": "https://cs.wikipedia.org/wiki?curid=980365", "title": "Tajemství Žlutého hřbetu", "text": "Tajemství Žlutého hřbetu\n\nTajemství Žlutého hřbetu (2011) je divadelní hra Milana Šotka. Jedná se o hororovou komediální detektivku proloženou písněmi Jiřího Suchého. Vypráví o policejním praktikantovi Kudličovi, který hledá oběť vraždy, jejíž pachatel se doznal a oběsil se.\n\nSoučástí představení jsou mj. tyto písně: \"Míč\", \"Chybí mi ta jistota\", \"Blues o stabilitě\", \"Šišlala\", \"Sluníčko\", \"Pramínek vlasů\", \"Bar Honolulu\", \"To všechno odnes čas\".\n\nHra měla premiéru 6. října 2011 v Divadle Antonína Dvořáka v Příbrami. V roce 2014 je na repertoáru Divadla na Orlí v Brně.\n"}
{"id": "980369", "url": "https://cs.wikipedia.org/wiki?curid=980369", "title": "Kozákovský hřbet", "text": "Kozákovský hřbet\n\nKozákovský hřbet je geomorfologický podcelek v jihovýchodní části Ještědsko-kozákovského hřbetu. Leží v okresech Jablonec nad Nisou a Semily Libereckého kraje a Jičín Královéhradeckého kraje.\n\nÚzemí se rozkládá zhruba mezi sídly Malá Skála na severozápadě, Semily a Lomnice nad Popelkou na severovýchodě, Železnice na jihu a Rovensko pod Troskami na jihozápadě. Uvnitř území se nacházejí nanejvýš obce: Koberovy, Tatobity, Veselá a Bradlecká Lhota.\n\nPodcelek Kozákovský hřbet (dle třídění Jaromíra Demka IVA–3B) se člení na okrsky Komárovský hřbet (IVA–3B–1) na západě a Táborský hřbet (IVA–3B–2) na východě. Hřbet sousedí na západě se sesterským podcelkem, Ještědským hřbetem, a dále s celky Jičínská pahorkatina na jihu a západě a Krkonošské podhůří na severu a východě.\n\nNejvyšším vrcholem Kozákovského hřbetu je Kozákov (744 m n. m.). V seznamu jsou uvedeny pojmenované vrcholy nad 500 metrů.\n\n\n\n"}
{"id": "980374", "url": "https://cs.wikipedia.org/wiki?curid=980374", "title": "Sansepolcro", "text": "Sansepolcro\n\nSansepolcro je italská obec v provincii Arezzo v oblasti Toskánsko.\n\nV roce 2012 zde žilo 16 019 obyvatel.\n\nAnghiari, Badia Tedalda, Borgo Pace (PU), Citerna (PG), Città di Castello (PG), Pieve Santo Stefano, San Giustino (PG)\n\nZdroj: \n\n"}
{"id": "980380", "url": "https://cs.wikipedia.org/wiki?curid=980380", "title": "Janis Ritsos", "text": "Janis Ritsos\n\nJanis Ritsos, řecky Γιάννης Ρίτσος (1. května 1909, Monemvasia – 11. listopadu 1990, Athény) byl řecký básník a dramatik, komunistický aktivista a odbojář za druhé světové války.\n\nKvůli své levicové orientaci strávil řadu let ve vězení (1948-52, 1967-72). Básně psal většinou volným veršem. K nejoceňovanějším sbírkám patří \"Sonáta měsíčního svitu\" (\"He sonata tou selenophotos\") z roku 1956. Roku 1967 připravil rozsáhlou antologii české a slovenské poezie v řeckém překladu, kniha však šla do stoupy ještě před vydáním, poté co se v Řecku chopila moci vojenská junta. Vazby na české prostředí potvrzuje i to, že jedna jeho sbírka nese název \"Ostrava\".\n\nFrancouzský básník Louis Aragon ho označil za \"největšího básníka našich časů\". V anketě Velcí Řekové (Megali Ellines), kterou roku 2009 pořádala řecká Skai TV, a která hledala největší osobnosti řecké historie (počítaje v to dějiny starověkého Řecka) skončil na 40. místě.\n\n\n\n"}
{"id": "980382", "url": "https://cs.wikipedia.org/wiki?curid=980382", "title": "Tómas Lemarquis", "text": "Tómas Lemarquis\n\nTómas Lemarquis (* 3. srpna 1977) je islandský herec. Narodil se na Islandu francouzskému otci, který zde pracoval jako učitel, a islandské matce. Ve svých třinácti letech přišel kvůli vzácné nemoci o vlasy. Vedle studií na Islandu studoval také ve Francii. Širšímu okruhu veřejnosti se přestavil v roce 2003 hlavní rolí ve filmu \"Albín jménem Noi\". Později hrál v mnoha dalších filmech.\n\n\n"}
{"id": "980386", "url": "https://cs.wikipedia.org/wiki?curid=980386", "title": "Eriq Ebouaney", "text": "Eriq Ebouaney\n\nEriq Ebouaney (* 3. října 1967, Angers) je francouzský herec. Narodil se ve Francii kamerunským emigrantům. Herectví se začal věnovat až když mu bylo devětadvacet let nejprve jako divadelní herec a brzy poté se objevil také ve filmu; debutem pro něj byl film \"Chacun cherche son chat\" režiséra Cédrica Klapischa. Později hrál v mnoha dalších filmech.\n\n\n"}
{"id": "980390", "url": "https://cs.wikipedia.org/wiki?curid=980390", "title": "Monte Pelmo", "text": "Monte Pelmo\n\nMonte Pelmo, též jen Pelmo, ladinsky \"Pélf\", je hora o nadmořské výšce 3168 m, nacházející se ve východní části pohoří Dolomity ve Východních Alpách. Leží na území Itálie, v provincii Belluno.\n\nMasiv Monte Pelmo tvoří, společně s vedlejším vrcholem \"Pelmetto\" (2993 m n. m.), samostatnou horskou skupinu v Ampezzánských Dolomitech, asi 13 km jižně od města Cortina d'Ampezzo.\nJde o obrovský kompaktní skalní blok charakteristického tvaru, se sráznými stěnami až 1100 metrů vysokými a zploštělým vrcholem se sedlovitým karem. Od západně ležící Civetty (3220 m n. m.) je Monte Pelmo odděleno údolím \"Val di Zoldo\", ze severu od Croda da Lago sedlem Forcella Roan, od východně se nacházejícího Antelaa údolím \"Ampezztal (Valle del Boite\"). Vrchol hory nabízí velkolepé výhledy na celé Dolomity.\n\nVrcholu bylo poprvé dosaženo 19. září 1857 irským alpinistou a politikem Johnem Ballem, prezidentem první horolezecké asociace na světě Alpine Club.\n\nPro výstup na Monte Pelmo a sestup z něj se dnes využívá tzv. \"Normální cesta\", což je stezka vedoucí z jihovýchodní strany od chaty Rifugio Venezia nebo Rifugio Alba Maria del Luca po vyšlapaných chodnících stěnou ke karu na temeni hory a po hřebenu k vrcholu. Traverz stěnou, zvaný \"Ballova lávka\" (italsky \"Cengia di Ball\"), je vysoce exponovaný a místy značně náročný, po kolenou je nutno překonat asi 6 metrů dlouhý úsek na velmi úzké římse nad srázem, kde vzpřímenému průchodu brání převis. Výstup trvá asi 5 hodin a je hodnocen stupněm II stupnice obtížnosti UIAA. Dále na vrchol vedou obtížné horolezecké cesty, například severní stěnou nebo jihovýchodním pilířem; pro sestup se pak používá \"Normální cesta\".\n\n"}
{"id": "980391", "url": "https://cs.wikipedia.org/wiki?curid=980391", "title": "Sóos", "text": "Sóos\n\nSóos (\"řec. Σόος\") byl králem Sparty (pravděpodobně mýtickým) přibližně na konci desátého století před Kr. V seznamech králů Sparty (v některých chybí) je zařazen jako druhý král královské rodiny Eurypontovců.\n\nZařazení krále Sóa do seznamu králů Sparty je sporné, protože nejstarší známé záznamy od historika Herodota se o něm vůbec nezmiňují. Existuje však i teorie se kterou vyšel anglický klasický učenec Thomas Falconer, že v záznamu, kde Herodotos vzpomíná na předky Leotychida II. nebyl zmíněn Sóos záměrně, protože mohl být bratrem Eurypóna, neboť tento záznam je rodokmenem a v něm se připomíná vždy otec. Příkladem je záznam předků Leonida I., ve kterém Herodotos vynechal ze seznamu Leónidova předchůdce na trůnu Kleomena I., protože byl jeho bratrem a ne otcem.\n\nZáznamy od Pausania a většiny antických autorů uvádějí, že Sóos byl synem Prokoma a otcem Eurypóna. Pro současné odborníky z řad historiků je těžké zaujmout stanovisko zda byl Sóos skutečně králem Sparty, protože pro období dějin Sparty (tj. desáté století př. Kr.), kdy měl Sóos vládnout nám chybí věrohodné záznamy. Mnozí si proto myslí, že král Sóos, jakož i králové Sparty tohoto období, patří s velkou pravděpodobností do oblasti mýtů.\n\nPísemnosti, které zachytily něco z působení krále Sóa nám zanechal historik Plútarchos. Ve svém díle \"Paralelní životopisy\" píše, že Sóos během své vlády dobyl značnou část Arkádie a podmanil si obyvatele města Helos v Lakónském zálivu. Plútarchos zaznamenal příběh, který vypráví, jaké potíže zažil během bojů Sóos se svým vojskem na severu Arkádie v neúrodné vysočině nedaleko města Kleitor. Kraj, který se pokoušeli Sparťané dobýt byl suchý s nedostatkem vodních zdrojů. Kleitorčané, pověstní na Peloponésu svou láskou ke svobodě, bránili žíznivým Sparťanům přístupu k vodě, která byla v širokém okolí jejím jediným zdrojem. Sóos se proto dohodl s Kleitorčany, že pokud se jemu a vojsku umožní napít, opustí dobyté území Arkádie a vrátí se domů. Kleitorčané souhlasili. Spartské vojsko se z pramene napilo, ale jelikož se král Sóos i když byl sužován žízní nenapil, dohoda nebyla platná.\n\nSvým osobním příkladem statečnosti si na vojenských výpravách získal obdiv a podle Plutarcha se stal nejvýraznější osobností z předků zákonodárce Lykurga. Navzdory této skutečnosti, píše dále Plútarchos, že královskou dynastii nepojmenovali po něm, ale po jeho synovi Eurypónovi, který upustil od absolutismu a svojí demagogií si získal přízeň lidu. Touto politikou však po sobě zanechal ve Spartě chaos a bezpráví.\n\n"}
{"id": "980394", "url": "https://cs.wikipedia.org/wiki?curid=980394", "title": "Mudanya", "text": "Mudanya\n\nMudanya (\"řec. Μουδανιά\") je město v Turecku, v historickém kraji Bithýnie, u města Bursa.\n\nMudanya byla založena jako řecká kolonie města Kolofón pod jménem \"Myrleia\", v období helénismu přibrala jméno \"Apameia Myrleia\" podle manželky krále Prúsia I., Apamy. V 13. století, během evropské nadvlády nad Byzancí křižáci jmenovali město \"Montagniac\". Tento název se následně pořečtil na \"Mudan\". Poté, co Osmanští Turci dobyli město, zkomolili řecký název na \"Mudanya\". Mudanya však zůstala řeckým městem, až do roku 1923 zde žili téměř výhradně Řekové. Místní řecké obyvatelstvo bylo bohaté, stojí zde jejich prostorné okrasné přímořské domy, tzv. styl yali. Po řecko-turecká výměna obyvatel v roce 1923 Řekové odešli do Řecka, na poloostrov Chalkidiki, kde založili nové město, Nea Mudanya (\"Nová Mudanya\"). Ve městě byla podepsána listina o vzniku Turecka. V Mudanii se následně usadilo řecky mluvící muslimské obyvatelstvo z Kréty, řečtina je proto i dnes ve městě rozšířená.\n"}
{"id": "980398", "url": "https://cs.wikipedia.org/wiki?curid=980398", "title": "Chráněná krajinná oblast Štiavnické vrchy", "text": "Chráněná krajinná oblast Štiavnické vrchy\n\nChráněná krajinná oblast Štiavnické vrchy je jedna ze 14 chráněných krajinných oblastí na Slovensku.\n\nNachází se na středním a západním Slovensku, zasahuje do okresů Banská Štiavnica, Krupina, Levice, Zvolen, Žarnovica a Žiar nad Hronom. Byla vyhlášena 22. září 1979 na rozloze 77 630 ha. Jejím cílem je ochrana širšího zázemí Banské Štiavnice.\n\n\n"}
{"id": "980402", "url": "https://cs.wikipedia.org/wiki?curid=980402", "title": "Ontós on", "text": "Ontós on\n\nOntós on je to, co opravdu je.\n\nV novověku je ontós on systém. V postmoderně je ontós on struktura. V starověku a středověku je ontós on substance (Usianu).\n"}
{"id": "980405", "url": "https://cs.wikipedia.org/wiki?curid=980405", "title": "Eutrapelia", "text": "Eutrapelia\n\nEutrapelia (z řeč. \"duchaplnost, vtipnost, přívětivost\") je vlastnost člověka vést s každým příjemný rozhovor, tedy rozumět žertům a vtipně odpovědět. Osoba s takovými vlastnostmi se řecky jmenuje eutrapelos.\n\nJe to i jedna z Aristotelových ctností – \"zlatá střední cesta\" mezi neomaleností a kašpařinami. V Bibli se slovo vyskytuje pouze jednou, v českých překladech Bible je přeloženo jako \"„laškování“\", \"„šprýmování“\" či \"„dvojsmyslné narážky“\".\n"}
{"id": "980408", "url": "https://cs.wikipedia.org/wiki?curid=980408", "title": "Óbuda", "text": "Óbuda\n\nÓbuda nebo Starý Budín je část obvodu Budapešť III. Odpovídá hlavní části historického samostatného městečka stejného jména, jehož sloučením s Budínem a Peští v roce 1873 vznikla Budapešť.\n\nOstrov nedaleko této městské části je známý jako místo, kde se pořádá hudební festival Sziget.\n\nCentrum Óbuda tvoří Fő tér (Hlavní náměstí), které je propojeno s malým náměstím se sousoším lidí čekajících na konec deště.\n"}
{"id": "980409", "url": "https://cs.wikipedia.org/wiki?curid=980409", "title": "Abierto Mexicano Telcel 2014", "text": "Abierto Mexicano Telcel 2014\n\nAbierto Mexicano Telcel 2014 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Fairmont Acapulco Princess. Na rozdíl od předchozích ročníků, kdy se hrálo na antuce, došlo k jejímu nahrazení za tvrdý povrch. Konal se mezi 24. únorem a 1. březnem 2014 v mexickém Acapulcu jako 21. ročník turnaje.\n\nMužská polovina se řadila do kategorie ATP World Tour 500 a její dotace činila 1 309 770 amerických dolarů. Ženská polovina hraná s rozpočtem 250 000 dolarů byla součástí kategorie WTA International Tournaments.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n\nNásledující hráčky obdržely divokou kartu do hlavní soutěže:\n\nNásledující hráčky se probojavaly do hlavní soutěže přes kvalifikaci:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n\n\n"}
{"id": "980410", "url": "https://cs.wikipedia.org/wiki?curid=980410", "title": "Svatojiřské přípisky", "text": "Svatojiřské přípisky\n\nSvatojiřské přípisky označují tři posměšné charakteristiky připsané ke třem z dohromady šesti jednoduchým perokresebným karikujícím portrétům, které byly připojeny na prázdná místa na stránkách procesionálu svatojiřského (rukopis Národní knihovny ČR, VI.G.15.) na přelomu 13. a 14. století. Vznik knihy se klade většinou do poslední třetiny 13. století, vznik přípisků a karikatur je méně jednoznačný. Dnes je vcelku přijímaný výklad, který podala Zdeňka Hledíková, podle kterého byl procesionál jeptiškami od sv. Jiří zapůjčen do kapitulní školy u sv. Víta, kde některý z žáků karikoval své učitele (Hledíková zejména upozorňuje, že písmo je listinné, kurzíva, přičemž jeptišky, které sice byly nejspíš gramotné, ale nepsaly běžně, by takovouto ruku neměly).\n\nTransliterace:\nTranskripce:\n\n\n"}
{"id": "980412", "url": "https://cs.wikipedia.org/wiki?curid=980412", "title": "Bogoljubovo", "text": "Bogoljubovo\n\nBogoljubovo (rusky Боголю́бово – \"Bogoljúbovo\") je ruská vesnice v suzdalském rajonu vladimirské oblasti. Leží asi 10 kilometrů severovýchodně od města Vladimir. Populace má v současné době tendenci růstu, v roce 1969 ve městě žilo na 3 900 obyvatel, roku 1989 se počet obyvatel zvýšil na 4 143, obyvatelstvo dále v roce 2002 stouplo na 4 218 obyvatel. Poslední sčítání lidu z roku 2010 ukazuje hodnotu 4 494 obyvatel.\n\nBogoljubovo založil veliký vladimirský kníže Andrej Jurjevič Bogoljubskij na řece Něrli vtékající do řeky Kljazmy v roce 1158. Andrej zde panoval 17 let, poté byl roku 1174 v Bogoljubově zavražděn.\n\nRuští ortodoxní křesťané věří, že Andrej Bogoljubskij založil toto město poté, co měl vidění Bohorodičky. Před ním se zjevila Bohorodička držící svitek v pravé ruce a přikázala mu postavit klášter na místě zjevení. Na tomto místě dnes stojí chrám Pokrovu na Něrli, který je v rámci Bílých památek Vladimiru a Suzdalu od roku 1992 zapsán na seznamu světového dědictví UNESCO.\n\nBogoljubovo, bývalé sídlo knížete Andreje Bogoljubského vládnoucího mezi léty 1157–1174, bylo založeno v roce 1158 na příkaz knížete Andreje v místě, kde řeka Něrl spojuje povodí řeky Oky s povodím Volhy. Založení města duchovenstvo spojovalo s legendou o zjevení se Matky Boží knížeti Andrejovi. Když se vracel z Vyšgorodu a přivážel odsud byzantskou ikonu Bohorodičky, 10 kilometrů od Vladimiru se koně zastavili a žádným způsobem se nenechali přimět k další cestě. Na tomto místě průvod přenocoval. Té noci proběhlo zjevení a na jeho místě byl založen hrad Andreje Bogoljubského, který se stal symbolem obce.\n\nV roce 1177 nechal rjazaňský kníže Gleb Rostislavič dobýt a vyplenit Bogoljubovo poté, co byl Andrej Bogoljubskij zavražděn. Mongolové poté zničili hradby města v roce 1238. V 17. – 19. století probíhala výstavba kláštera, v roce 1917 po velké říjnové revoluci byl klášter uzavřen, poté byl v roce 1992 znovu otevřen. Od roku 1997 jsou v Bogoljubově kláštery dva – mužský a ženský.\n\nMezi léty 1945 a 1965 bylo Bogoljubovo centrem vladimirského rajonu, Od roku 1965 je součástí suzdalského rajonu. V letech 1960–2005 mělo Bogoljubovo status sídla městského typu.\n\nDo současnosti se částečně zachovaly sypané valy, příkopy a spodní části stěn a opěrných pilířů bělokamenného opevnění knížecího paláce – arkádová galerie a věž s točitým schodištěm, také základy chámu Narození Panny Marie (z let 1158–1165), na kterých je postaven patrový barokní kostel z roku 1751. Chrám Nanebevzetí Panny Marie, zvonice a obytné domy nad vstupní branou byly postaveny v 19. století. Chrám Bogoljubské ikony Panny Marie v byzantsko-ruském stylu byl dokončen roku 1866 podle projektu architekta Konstantina Andrejeviče Tona. Nejznámější a nejvýraznější stavbou Bogoljubova je chrám Pokrovu na Něrli, který se rovněž dochoval celý. Nachází se asi 1,5 kilometru od Bogoljubova.\n\nV roce 2004 zde ve zrekonstruovaném objektu zaniklé konzervárny otevřela výrobní závod česká firma Hamé.\n\n\n"}
{"id": "980433", "url": "https://cs.wikipedia.org/wiki?curid=980433", "title": "Klášter milosrdných bratří", "text": "Klášter milosrdných bratří\n\nKlášter milosrdných bratří (Hospitálského řádu sv. Jana z Boha) může být:\n\n\n\n"}
{"id": "980434", "url": "https://cs.wikipedia.org/wiki?curid=980434", "title": "Chodovský hřbitov", "text": "Chodovský hřbitov\n\nChodovský hřbitov se nachází v Praze 4 v městské části Opatov mezi ulicemi U Chodovského hřbitova a Lečkova. Byl otevřen v pravděpodobně v roce 1945. Hřbitov se dělí do tří částí rozdělených hlavními cestami. Pravou přední část zabírají hroby, v levé přední části se nachází kolumbária a v zadní části je památník padlým sovětským vojákům v bitvě u Sokolova. Vpravo i vlevo od památníku mají dotyční vojáci náhrobky. Je zde pohřben významný český geobotanik a biolog Emil Hadač.\n\nV roce 2016 byl na hřbitově postaven kamenný kříž s pozlaceným Kristem. Kříž posvětil arcibiskup Dominik Duka za přítomnosti obyvatel Jižního Města a starosty Prahy 11.\n\nV roce 2017 byla zbourána stará obvodová zeď a byla nahrazena novou.\n\nZajímavostí je, že v meziválečném období byl hřbitov původně plánován mnohem větší a na úplně jiném místě – na volných pozemcích severně od dnešního sídla Archivu hlavního města Prahy na Chodovci při dnešní ulici Türkova. Měl se stát podobně jako Ďáblický hřbitov novým ústředním hřbitovem Velké Prahy. Stavět se začalo v roce 1935, ale práce byly ukončeny kvůli vlhkému podloží. Do dnešních dnů se dochovala část hřbitovní zdi se vstupní branou, která dnes slouží jako vjezd do komerčního areálu.\n\n\n"}
{"id": "980442", "url": "https://cs.wikipedia.org/wiki?curid=980442", "title": "Seznam klášterů alžbětinek", "text": "Seznam klášterů alžbětinek\n\nKlášter alžbětinek může být:\n"}
{"id": "980446", "url": "https://cs.wikipedia.org/wiki?curid=980446", "title": "Katechismus katolického náboženství", "text": "Katechismus katolického náboženství\n\nKatechismus katolického náboženství může být:\n\n"}
{"id": "980456", "url": "https://cs.wikipedia.org/wiki?curid=980456", "title": "Sulejman II.", "text": "Sulejman II.\n\nSulejman II. (15. dubna 1642 – 22/23. června 1691) byl osmanským sultánem v letech 1687 až 1691. Je považován za schopného panovníka, který však vládl příliš krátkou dobu. Pokusil se zastavit postupný pokles moci Osmanské říše oslabené zejména válečnými neúspěchy v Uhrách.\n\nMládí strávil pod dohledem v domácím vězení v paláci Topkapi, aby neohrožoval moc svého bratra Mehmeda IV., a také aby nebyl předmětem rivality navzájem intrikujících dvořanů na sultánově dvoře.\n\nPo katastrofální porážce Osmanů v bitvě u Vídně a následných vojenských neúspěších, které vedly ke ztrátě Uher, byl sultán Mehmed IV. sesazen. Na jeho místo nastoupil právě Sulejman.\n\nKrátce poté však došlo v Uhrách k další porážce Osmanů v druhé bitvě u Moháče, k tomu ještě probíhala válka s Ruskem o strategicky významný poloostrov Krym. Sulejman se dostal do obtížné situace. Byl si vědom upadající bojové morálky janičárů a jejich korupčního chování. Opíral se o schopnosti svého velkovezíra Fazi Mustafy Paši z mocné dynastie Koprülovců. Povedlo se jim zastavit postup Habsburských vojsk v Srbsku a také potlačit protiturecká povstání v Makedonii a v Bulharsku.\n\nPokusil se navázat o spojenectví s mocnou Mughalskou říší v Indii, nakonec však neuspěl zejména díky vnitřním rozporům v této říši.\n\nZemřel jako bezdětný v roce 1691, po něm nastoupil na trůn jeho bratr Ahmed II.\n"}
{"id": "980461", "url": "https://cs.wikipedia.org/wiki?curid=980461", "title": "Hrnčířský hřbitov", "text": "Hrnčířský hřbitov\n\nHrnčířský hřbitov se nachází v Praze 4 v městské části Hrnčíře na křižovatce ulic K Hrnčířům a K Labeškám. Byl založen roku 1896 jako náhrada za zrušený hřbitov u kostela svatého Prokopa. V roce 2007 byl rozšířen o další pohřební plochu. Na hřbitově se nachází pouze hroby a budova bývalé márnice. Hřbitov ve tvaru konvexního čtyřúhelníku není velký, jeho délka je přibližně 100 metrů, šířka okolo 55 metrů.\n\n"}
{"id": "980463", "url": "https://cs.wikipedia.org/wiki?curid=980463", "title": "Seznam ouagadougouských biskupů a arcibiskupů", "text": "Seznam ouagadougouských biskupů a arcibiskupů\n\nSeznam biskupů a arcibiskupů římskokatolické arcidiecéze Ouagadougou ve státě Burkina Faso.\n\nDnešní Arcidiecéze Ouagadougou (latinsky: \"Archidioecesis Uagaduguensis\") vznikla v roce 1955 namísto apoštolského vikariátu Ouagadougou založeného v roce 1921. Následuje seznam jejich církevních představitelů:\n\n"}
{"id": "980464", "url": "https://cs.wikipedia.org/wiki?curid=980464", "title": "Úrvalsdeild", "text": "Úrvalsdeild\n\nÚrvalsdeild ( – 1. liga mužů ve fotbale\") je nejvyšší fotbalová ligová soutěž na Islandu. Liga byla oficiálně založena v roce 1912.\n\nV sezoně 1913 byl jediným přihlášeným týmem Fram, kterému byl dán titul.\n\nV sezoně 1914 byl jediným přihlášeným týmem Fram, kterému byl dán titul.\n\n"}
{"id": "980466", "url": "https://cs.wikipedia.org/wiki?curid=980466", "title": "Biewer teriér", "text": "Biewer teriér\n\nBiewer teriér (původně \"Biewer Yorkshire á la Pom Pon\") je Mezinárodní kynologickou federací (FCI) neuznané plemeno psa z Německa, která je dnes chováno především ve Spojených státech amerických.\n\nPrvní biewer teriér se narodil údajně 20. ledna 1984 rodině Biewerů z Hirschfeldu. Z důvodu genetické mutace z otcovy strany se na srsti štěňat objevily bílé skvrny. Manželé Biewrovi, Gertruda a Werner, byli tak nadšení tímto psem, že selekcí začali šlechtit psy jemu podobné. Vytvořené plemeno pojmenovali Biewer Yorkshire á la Pom Pon. Až později plemeno získalo název biewer teriér. První klub biewer teriérů byl založen v březnu 2003.\n\nZnámými příbuznými biewer teriérů jsou i skotský teriér, skye teriér, cairn teriér nebo west highland white teriér. V České republice je toto plemeno poměrně rozšířené a nachází se zde i několik chovatelských stanic. Jak lze předpokládat již původu plemene, v Evropě je rozšířen více než v USA. Noví jedinci jsou zde získáváni přikřížením normálních yorkšírů. Naopak, jak ve své domovině, tak v okolních evropských státech jsou sice počty chovů menší, zdejší kluby ale usilují o čistokrevnou rasu a uznání FCI.\n\nTříbarevná varianta yorkšírského teriéra. Přítomnost bílé barvy je zásadní, zlaté či hnědé znaky se mohou nacházet pouze na hlavě. Srst je rovná, nikdy se nevlní. Uprostřed těla se nalézá charakteristická pěšinka.\n\nHlava je poměrně malá a plochá, čelo nesmí být příliš výrazné. Poměrně malé uši jsou vztyčené, ve tvaru obráceného V a velikostí odpovídají celkové velikosti psa. Skus by měl být nůžkový, ale je tolerován i skus klešťový.\n\nBystrý, energický pes — typický zástupce toy (malých) teriérů. Oddaný, loajální pes, často silně fixován na svého pána. Je hravý a mrštný, ale má sklony k uštěkanosti, stejně jako třeba pudlové. Pokud má možnost, je velmi učenlivý. Základní výchova je nutností – jako ostatní teriéři, i on trpí jistou dávkou tvrdohlavosti a dominantnosti.\n\nProtože je toto plemeno silně společenské, je možné jej chovat ve smečce s jinými psy, avšak díky malému vzrůstu je vhodnější chovat jej s plemeny stejné velikosti. S jinými zvířaty většinou dobře nevychází.\n\nDěti mu nevadí a leckteré dětské hrátky přetrpí, ale je nutné děti seznámit s tím, že se jedná o psa křehké konstrukce, který se lehko zraní. Je to dobrý hlídač, protože na každého nezvaného hosta upozorní štěkotem a dokáže i oddaně bránit svoji rodinu a majetek, i když příliš neimponuje velikostí. K cizím se chová rezervovaně, ale po čase si je oblíbí.\n"}
{"id": "980468", "url": "https://cs.wikipedia.org/wiki?curid=980468", "title": "Homogenní diferenciální rovnice", "text": "Homogenní diferenciální rovnice\n\nTermín „homogenní“ se v matematice používá v několika významech:\n\n\nDefinice. Funkci  formula_1  nazýváme homogenní funkcí stupně \"n\", jestliže znásobením proměnné konstantním parametrem  formula_2 dostaneme:\n\nTuto definici můžeme zobecnit na funkce více proměnných; například funkce dvou proměnných formula_4 se nazývá homogenní stupně \"n\", jestliže nahrazením obou proměnných  formula_5  a  formula_6  jejich násobkem  formula_7  a  formula_8,  dostaneme\n\nPříklad. Funkce  formula_10  je homogenní funkcí stupně 2 protože:\n\nTato definice homogenní funkce se používá pro klasifikaci určitého typu diferenciálních rovnic prvního řádu.\n\nObyčejná diferenciální rovnice prvního řádu ve tvaru:\n\nje homogenního typu, jestliže obě funkce \"M\"(\"x, y\") a \"N\"(\"x, y\") jsou homogenní funkce stejného stupně \"n\". To znamená, že vynásobením každé proměnná parametrem  formula_2 dostáváme:\n\nodtud\n\nV podílu   formula_17\nmůžeme položit   formula_18.   Tím podíl zjednodušíme na nějakou funkci formula_19 jedné proměnné formula_20:\n\nProvedeme substituci formula_22 a výsledek zderivujeme pomocí součinového pravidla:\n\nčímž převedeme původní diferenciální rovnici na tvar umožňující separaci proměnných:\n\ntento tvar můžeme přímo integrovat (viz obyčejná diferenciální rovnice).\n\nDiferenciální rovnici prvního řádu tvaru:\n\n(kde \"a\", \"b\", \"c\", \"e\", \"f\", \"g\" jsou konstanty) můžeme převést na homogenní tvar lineární transformací obou proměnných (formula_26 a formula_27 jsou konstanty):\n\nDefinice. Lineární diferenciální rovnice se nazývá homogenní, pokud splňuje následující podmínku: Je-li  formula_29  řešením rovnice, pak je řešením i  formula_30, kde formula_31 je libovolná (nenulová) konstanta. Aby tato podmínka byla splněna, každý term v lineární diferenciální rovnici se závislou proměnnou y musí obsahovat y nebo nějakou derivaci y; konstantní term homogenitu narušuje. Lineární diferenciální rovnice, která tuto podmínku nesplňuje, se nazývá nehomogenní.\n\nLineární diferenciální rovnice můžeme reprezentovat aplikací lineárního operátoru na \"y(x)\" kde \"x\" je nezávislá proměnná a \"y\" je závislá proměnná. Homogenní lineární diferenciální rovnice pak má následující tvar:\n\nformula_33kde \"L\" je diferenciální operátor tj. součet derivací, z nichž každá je znásobena nějakou funkcí  formula_34  proměnné \"x\":\n\npřitom  formula_34  mohou být konstanty, ale všechny  formula_34  se nesmí definitoricky rovnat nule.\n\nNapříklad následující diferenciální rovnice je homogenní\n\nzatímco následující dvě jsou nehomogenní:\n\n\n\n"}
{"id": "980498", "url": "https://cs.wikipedia.org/wiki?curid=980498", "title": "Robert Lee Curbeam", "text": "Robert Lee Curbeam\n\nRobert Lee Curbeam (* 5. března 1962 v Baltimore, stát Maryland, USA) je americký důstojník námořnictva a kosmonaut. Ve vesmíru byl třikrát.\n\nRobert Lee Curbeam absolvoval střední školu Woodlawn High School v Portsmouthu (1980) a pokračoval ve studiu na vojenské námořní akademii (US Naval Academy. Po ukončení studia v roce 1984 pokračoval na téže škole postgraduálním studiem a nakonec absolvoval i pilotní školu. Studia ukončil v roce 1991.\n\nV námořnictvu byl v letech 1991 až 1994. V letech 1994 až 1995 prodělal výcvik kosmonautů, do jednotky NASA v Houstonu byl zařazen v roce 1996.\n\nOženil se s Julií, rozenou Leinovou.\n\nNa oběžnou dráhu se v raketoplánech dostal třikrát ve funkci letového specialisty a strávil ve vesmíru 37 dní, 14 hodin a 33 minut. Absolvoval sedm výstupů do volného vesmíru (EVA) v úhrnné délce 45 hodin a 34 minut.\n\nByl 361. člověkem ve vesmíru.\n\n\n"}
{"id": "980509", "url": "https://cs.wikipedia.org/wiki?curid=980509", "title": "Lubomír Moudrý", "text": "Lubomír Moudrý\n\nLubomír Moudrý (* 21. června 1963 Chomutov) se dlouhodobě věnuje oboru provozování zoologických zahrad. Působil zde postupně jako chovatel, vedoucí chovatel a ředitel zoologické zahrady, dále také jako člen několika sdružení zoologických zahrad, jako člen odborné komise pro udělování licencí i jako externí poradce a fundraiser.\n\nLubomír Moudrý se narodil 21. června 1963 v Chomutově. V letech 1978 – 1982 absolvoval středoškolské studium v maturitním oboru chovatel cizokrajných zvířat na Středním odborném učilišti Praha 9 – Čakovice s praktickou částí studia vykonávanou v Zoo Praha, Zoo Ústí nad Labem a v Podkrušnohorském zooparku Chomutov.\n\nPo maturitě začal v červenci 1982 působit v Zoo Ústí nad Labem, nejprve jako chovatel zvířat a posléze ve funkci inspektor chovu zvířat. V roce 1987 byl přijat do distančního studia zootechnického oboru na Agronomické fakultě Vysoké školy zemědělské. V roce 1991 mu zástupci Unie českých a slovenských zoologických zahrad nabídli, aby se s podporou tohoto profesního sdružení přihlásil na uvolněné místo ředitele děčínské zoologické zahrady, kam byl následně přijat po úspěšném zakončení vysokoškolského studia. Jedním z důvodů jeho rozhodnutí byla snaha modernizovat děčínskou zoo, která, ačkoli za sebou měla poměrně dlouhou historii (byla založena v r. 1948 jako čtvrté zařízení se statutem zoo v Čechách) a řadu jedinečných chovatelských úspěchů, patřila v té době mezi nejzanedbanější a byla prakticky bez jakékoli realizované koncepce. Všechny zdejší ubikace byly provizorního charakteru a chyběla zde většina prvků, které jsou pro fungování zoo nezbytné.\n\nMezi lety 1992 a 2007 se Lubomíru Moudrému podařilo velkou část těchto nedostatků odstranit či napravit. Pod jeho vedením byla opravena, rekonstruována či nově vybudována řada expozic a pomocných objektů, a to nejen z prostředků města Děčína a vlastních zdrojů, ale především z nejrůznějších grantů a dotací. Zoo Děčín byla první českou zoo, která čerpala prostředky Evropské unie (předvstupní pomoc v rámci programu CBC PHARE, program Leonardo da Vinci a INTERREG IIIA). Aktivně se také zapojila do projektů přeshraniční i mezinárodní spolupráce. K dalším poskytovatelům finančních prostředků patřilo Ministerstvo místního rozvoje, Státní fond životního prostředí ČR a Ústecký kraj. Nejrozsáhlejšími expozičními stavbami v tomto období byly pavilón ptáků, velký volný výběh pro medvědy, komplex expozic fauny Českosaského Švýcarska a dům expozic ryb, obojživelníků a plazů s názvem Rajské ostrovy. Kromě toho v zoo vzniklo zařízení ZooŠkola se zaměřením na osvětovou a vzdělávací činnost. Této složce činnosti zoo se Lubomír Moudrý věnoval velmi intenzivně a nechal v areálu zoo zřídit celou řadu interaktivních zařízení a objektů ve formě naučných stezek, a také netradičních dekorativních prvků, které měly zdůraznit celkový charakter expozic a jejich působení na veřejnost. ZooŠkola se současně stala názvem celé nové rodiny unikátních vzdělávacích programů. Kromě osvětové a vzdělávací činnosti se děčínská zoo začala aktivně angažovat i v tzv. animal-assisted activities (AAA), tedy využití zvířat při činnostech přispívajících k psychické pohodě člověka. V rámci tohoto programu zoo uspořádala vůbec první akci typu Dreamnight at the Zoo (Noc snů) a posléze se k ní přidaly i další české zoo.\n\nPod vedením Lubomíra Moudrého byla děčínská zoo přijata nejprve do Evropské asociace zoo a akvárií, a následně v roce 2003 také do prestižní Světové asociace zoo a akvárií, která sdružuje nejlepší zoologické zahrady světa. Kromě toho se stala i členem Mezinárodní asociace vzdělávacích pracovníků v zoologických zahradách (International Zoo Educator Association), Mezinárodního informačního systému druhů (International Species Information System) a podporovatelem organizace Fauna and Flora International, která je jedním z nejvýznamnějších hráčů na poli ochrany přírody. Zoo se také zapojila do celé řady Evropských záchovných programů (EEP). V rámci této činnosti byly do Děčína dovezeny a zde také rozmnoženy druhy zvířat, s nimiž se předtím česká veřejnost nesetkala. L. Moudrý také děčínskou zoo zastupoval v řídících výborech některých EEP a za jeho vedení děčínská zoo začala jeden z nich i koordinovat (kočka rybářská, Prionailurus viverrinus).\nKromě uvedených pozic zastupoval Lubomír Moudrý děčínskou zoo i ve Svazu cestovního ruchu DELITEUS, kde mezi lety 1999 a 2001 působil jako člen představenstva tohoto sdružení a v rámci činnosti svazu propagoval region Ústeckého kraje doma i na zahraničních akcích.\n\nNa začátku 2. dekády 21. století Zoo Děčín jako jedna z prvních českých zoo zahájila přímou podporu projektů ochrany živočišných druhů \"in situ\" (tj. v místě/oblasti výskytu), a to v rámci spolupráce s organizací Fauna & Flora International prostřednictvím Williama Olivera – významné osobnosti ochrany přírody, který v té době řídil řadu aktivit FFI v oblasti Filipín. Podpora spočívala v poskytnutí personální a materiální pomoci jedné ze záchranných stanic pro ohrožené druhy. Kromě toho zoo začala finančně podporovat celosvětový projekt záchranného chovu jelena sambara skvrnitého (\"Rusa alfredi\"), a to formou úhrad příspěvku za členství v programu. Jako první pak tento zajímavý druh představila i české veřejnosti.\n\nLubomír Moudrý byl v roce 2000 zvolen členem Rady Unie českých a slovenských zoologických zahrad (UCSZOO) a v letech 2002 – 2007 působil i jako její vicepresident. Během svého působení v Unii začal organizovat vydávání pravidelných výročních zpráv této organizace a podílel se na jejích mezinárodních vztazích, mimo jiné tím, že zajistil její přijetí do prestižní organizace IUCN. V září 2004 byl kooptován do Rady Evropské asociace zoo a akvárií a působil zde jeden rok. Současně vykonával funkci člena výkonného výboru této organizace (Executive Committee) na pozici pokladníka sdružení. V rámci Unie také ve spolupráci s členskými zoo vypracoval analýzu stávajícího stavu a výhledu činnosti českých a slovenských zoo v oblasti osvěty veřejnosti.\n\nPo přijetí směrnice ES o chovu volně žijících živočichů v lidské péči (tzv. směrnice o zoologických zahradách, 1999) se v rámci přípravy České republiky na vstup do EU Lubomír Moudrý věnoval přípravě nového zákona o provozování zoologických zahrad, jehož přijetí se stalo pro stávající i nové členy EU povinností. Ministrem životního prostředí byl v roce 2003 jmenován členem historicky prvního týmu komise pro zoologické zahrady, která následně po provedení posouzení aktuálního stavu postupně doporučila udělení licence k provozování zoo všem českým členům Unie českých a slovenských zoo a několika dalším nově vzniklým subjektům. Moudrý byl členem této komise až do roku 2008, kdy požádal u uvolnění z funkce.\n\nV roce 2007 se po 15 letech věnovaných velmi intenzivní práci na rozvoji děčínské zoo a společenství zoologických zahrad obecně rozhodl požádat o uvolnění z funkce ředitele děčínské zoo z osobních důvodů a jeho žádosti bylo vyhověno. Na pozici ředitele ho vystřídala jeho dosavadní spolupracovnice Kateřina Majerová. Po odchodu koncem července 2007 se s rodinou přestěhoval do blízkosti Dvora Králové nad Labem, kde začal působit jako profesionální překladatel a mezi lety 2007 a 2011 aktivně spolupracoval se ZOO Dvůr Králové v oblasti fundraisingu, poradenství a mezinárodních vztahů. Zajišťoval pro tuto zoo mimo jiné i mezinárodní komunikaci v rámci jejích nejvýznamnějších projektů záchrany druhů týkajících se nosorožce tuponosého severního (přesun do rezervace Ol Pejeta v Keni) a nosorožce dvourohého (reintrodukce do národního parku Mkomazi, Tanzanie).\n\nV roce 2012 převzal Lubomír Moudrý funkci ředitele kanceláře Unie českých a slovenských zoologických zahrad, kde se začal kromě běžné administrativy věnovat především spolupráci se zahraničními institucemi (Evropská a Světová asociace zoo a akvárií a IUCN). Působil zde do září 2014. \n\nV roli překladatele se zabýval především překlady publikací souvisejících s jeho oborem specializace. Přeložil do češtiny dokument WAZA se stěžejním významem pro práci zoo – Strategie zoologických zahrad v ochraně přírody, několik manuálů a dalších podkladů k celoevropským či celosvětovým kampaním zoologických zahrad, či dva díly série Chov ohrožených druhů z produkce ZOO Dvůr Králové. Pro tuto zoo také spolu s manželkou Markétou vyhotovil překlad rozsáhlého díla W. Puschmanna a manželů Zscheileových, který ZOO Dvůr Králové vydala pod názvem „SAVCI, Chov v zoologických zahradách“. Mimo sféru zoo pak do angličtiny přeložil knihu MUDr. Jiřího Valenty věnující se problematice biologie a toxinů jedovatých hadů a léčbě uštknutí (Venomous Snakes – Envenoming, Therapy; Nova Publishers), do češtiny knihu Grega Glendella Škola pro papoušky (Brázda), či do angličtiny knihu autorů Hana Šantrůčková, Jaroslav Vrba a kol.: Co vyprávějí šumavské smrčiny (pro Správu Národního parku Šumava).\n\nPřestože v roce 2007 Lubomír Moudrý oznámil, že již v žádné zoologické zahradě jako zaměstnanec působit nehodlá, několikrát na základě aktuální situace návrat zvažoval. Nikdy to však nebylo vedeno žádnou jinou snahou, než pomoci zachovat kontinuitu odborného vedení a ochranářského, osvětově-vzdělávacího a rekreačního pojetí vědecky řízené zoo. Vždy to také mělo nějakou návaznost na jeho historické působení, ať už to byl případ konkurzu na ředitele zoo v Praze, kde se kdysi připravoval na svoji odbornou dráhu, ZOO Dvůr Králové, s níž předtím několik let spolupracoval, nebo Zoo Ústí nad Labem, kde kdysi po absolvování odborné střední školy působil. V posledně jmenované zoo pak jako ředitel působil od ledna 2016 do začátku března 2017, kdy z osobních důvodů na funkci rezignoval a vrátil se opět k překladatelské práci.\n\n\n"}
{"id": "980525", "url": "https://cs.wikipedia.org/wiki?curid=980525", "title": "Obecný název", "text": "Obecný název\n\nObecný název v biologii označuje název taxonu či organismu v národním jazyce. Bývá označován jako protějšek vědeckého názvu stejného taxonu, který je tvořen na základě latinského pravopisu podle příslušných pravidel. V mnoha jazycích se kromě obecných názvů a vědeckých názvů užívají i synonyma pro taxony v těchto jazycích a binomické názvy pro jednotlivé druhy, tvořené podobně jako vědecké názvy, ovšem podle jazykových pravidel příslušného jazyka. Obecné názvy byly často tvořeny na základě specifických vlastností druhu nebo celé skupiny organismů. Vyjadřují často vlastnosti týkající se vzhledu, výskytu, přínosu, nebezpečnosti atp.\n\n\nNěkteré názvy tvoří část klasifikace druhů (rodové nebo druhové jméno).\n\nSTEARN, William Thomas. The Background of Linnaeus’s Contributions to the Nomenclature and Methods of Systematic Biology [Pozadí Linnéových příspěvků do nomenklatury a metod systematické biologie]. \"Systematic Zoology\". 1959, vol. 8, no 1, s. 4–22.\n"}
{"id": "980526", "url": "https://cs.wikipedia.org/wiki?curid=980526", "title": "Komisař (rozcestník)", "text": "Komisař (rozcestník)\n\nKomisař může být:\n\n\n\n"}
{"id": "980554", "url": "https://cs.wikipedia.org/wiki?curid=980554", "title": "Rámcová směrnice o vodách", "text": "Rámcová směrnice o vodách\n\nRámcová směrnice o vodách (: ), celým názvem Směrnice Evropského parlamentu a Rady 2000/60/ES ze dne 23. října 2000, kterou se stanoví rámec pro činnost Společenství v oblasti vodní politiky, je směrnice Evropské unie, zavazující členské státy dosáhnout dobrého kvalitativního a kvantitativního stavu vnitrozemských povrchových vod, brakických vod, pobřežních vod a podzemních vod do roku 2015 (za určitých podmínek lze umožnit odklad dosažení dobrého stavu až do roku 2027).\n\nPrávní závaznosti nabyla 22. prosince 2000 a do 22. prosince 2003 ji byly členské státy Evropské unie povinny transponovat do svých národních předpisů. V rámci České republiky proběhla transpozice prostřednictvím zákonů č. 254/2001 Sb., o vodách a změně některých zákonů (vodní zákon), ve znění pozdějších předpisů, č. 274/2001 Sb., o vodovodech a kanalizacích pro veřejnou potřebu a o změně některých zákonů (zákon o vodovodech a kanalizacích), ve znění pozdějších předpisů, a č. 258/2000 Sb., o ochraně veřejného zdraví a o změně některých souvisejících zákonů, ve znění pozdějších předpisů, a souvisejících právních předpisů.\n\n"}
{"id": "980559", "url": "https://cs.wikipedia.org/wiki?curid=980559", "title": "Karlskoga", "text": "Karlskoga\n\nKarlskoga je švédské město, druhé největší v provincii Örebro län. Městem prochází evropská mezinárodní silnice E18, na které se nachází mezi krajskými městy Örebro a Karlstad. Na jih od Karlskogy se rozkládá jezero Möckeln. Název města je složen ze jména Karl (konkrétně švédský král Karl IX.) a švédského slova skogar, což je výraz pro les v plurálu. Ve městě strávil poslední tři roky svého života Alfred Nobel a nyní se zde nachází muzeum, věnované této osobnosti.\n\n"}
{"id": "980562", "url": "https://cs.wikipedia.org/wiki?curid=980562", "title": "Rahel Sanzara", "text": "Rahel Sanzara\n\nRahel Sanzara (také Sansara; rodným jménem Johanna Bleschke; 9. února 1894, Jena - 8. února 1936, Berlín) byla německá tanečnice, herečka a spisovatelka.\n\nNarodila se jako nejstarší ze čtyř dětí v hudebnické rodině. Nejprve navštěvovala dívčí obchodní školu. V roce 1912 se odešla učit knihvazačkou do Blankenburgu. Následujícího roku 1913 odešla do Berlína, kde pracovala v nakladatelství jako písařka a korektorka. Zde se poprvé setkala s lékařem a spisovatelem Ernstem Weissem, který ji povzbuzoval v jejích uměleckých ambicích. Dochováno zůstalo více než 200 dopisů a polních lístků, které jí Weiss napsal z fronty během let 1916-1918. V roce 1914 absolvovala rychlý kurs pro zdravotnické sestry. Současně navštěvovala v letech 1914 - 1915 taneční kursy u Rity Sacchetto. V roce 1916 debutovala ve filmu \"Der Fall Routt..!\". Poté studovala herectví u Otto Falkenberga v Mnichově. Od roku 1921 byla angažována v Hessenském státním divadle v Darmstadtu. V červnu 1923 vystoupila jako host v Praze v inscenaci \"Leonore\" od Ernsta Weisse a zaznamenala veliký úspěch (režie: Hans Demetz). Vystupovala rovněž v recitačních večerech z Weissovy poezie. Divadla ale v roce 1924 zanechala a dále se věnovala pouze literatuře.\n\nJejí první román \"Ztracené dítě\" (Das verlorene Kind) způsobil veliký rozruch pro svůj námět - sexuální násilí v rodině. Kniha byla oceněna Kleistovou cenou, kterou ale autorka odmítla. Vyšla v několika vydáních a byla přeložena do jedenácti jazyků. Někteří kritici ale dílo napadli jako plagiát. Po roce 1933 byla kniha zakázána, jednak pro svůj námět a rovněž proto, že kvůli svému pseudonymu byla autorka považována za Židovku.\n\nJejí další literární díla zůstala bez odezvy.\n\nV roce 1927 se provdala za židovského bankovního makléře Waltera Davidsohna. Ten po nástupu nacismu emigroval do Francie. Rahel zůstala v Berlíně, kde zemřela v roce 1936 po dlouhé nemoci. Pohřbena je na hřbitově Wilmersdorfer Waldfriedhof Stahnsdorf v Berlíně.\n\n\n"}
{"id": "980564", "url": "https://cs.wikipedia.org/wiki?curid=980564", "title": "Kvalifikace na Mistrovství Evropy ve fotbale 2016", "text": "Kvalifikace na Mistrovství Evropy ve fotbale 2016\n\nKvalifikace na Mistrovství Evropy ve fotbale 2016 se účastnilo 53 národních fotbalových týmů, členů UEFA. První zápasy kvalifikace se uskutečnily 7. září 2014 a kvalifikace skončila posledními zápasy 17. listopadu 2015. Hostitelská Francie má účast na závěrečném turnaji jistou.\n\nLosování pro rozdělení do kvalifikačních skupin proběhlo 23. února 2014 v Palais des Congrès Acropolis v Nice. UEFA před touto kvalifikací změnila pravidlo o žlutých kartách, dosud hráč musel vynechat jedno střetnutí po dvou obdržených žlutých kartách, nově musel vynechat zápas až po třech nasbíraných žlutých.\n\nCelkem 53 týmů bylo rozlosováno do osmi skupin po šesti týmech a jedné pětičlenné skupiny. Euro v roce 2016 bude hrát poprvé v historii 24 týmů. Do současné doby to bylo šestnáct mužstev.\n\nVe skupinách se utkal každý s každým doma a venku. Vítězové skupin a týmy na druhých místech postoupily přímo na závěrečný turnaj. Týmy na třetích místech byly seřazeny do žebříčku, do kterého se nepočítají zápasy se šestým týmem dané skupiny (aby nebyla pětičlenná skupina znevýhodněna). Nejlepší tým tohoto žebříčku (Turecko) postoupil také přímo. Zbylých 8 týmů na třetích místech bylo rozlosováno do dvojic a hrálo baráž o čtyři zbývající místa na závěrečném turnaji.\n\nFrancouzská reprezentace hrála přátelské zápasy s týmy pětičlenné skupiny I.\n\nPokud měly dva nebo více týmů po skončení kvalifikačních zápasů stejný počet bodů, rozhodly následující kritéria:\n\nPokud měly po použití 1. až 4. kritéria dva nebo více týmů stále stejné pořadí, rozhodly tato kritéria:\n\nToto byl první kvalifikační cyklus, ve kterém UEFA prodávala televizní práva na kvalifikaci jako celek. Byly zavedeny také tzv. \"týdny fotbalu\":\n\nBylo určeno 10 hracích dnů pro skupinovou fázi a dva hrací dny pro baráž:\n\nZatímco v minulých kvalifikačních cyklech byl rozpis zápasů výsledkem vyjednávání mezi jednotlivými asociacemi nalosovanými do dané skupiny, tentokrát rozpis určila UEFA v den losu kvalifikace.\n\nNejlepší tým ze třetích míst (Turecko) postoupil přímo na závěrečný turnaj, zatímco zbylá osmička týmů ze třetích míst hrála baráž. Do žebříčku týmů na třetích místech se nezapočítávaly výsledky se šestými týmy v dané skupině, aby nebyla pětičlenná skupina znevýhodněna.\n\nLos barážových dvojic proběhl 18. října 2015 na tradičním místě v sídle UEFA ve švýcarském Nyonu. Nasazenými týmy byly Bosna a Hercegovina, Ukrajina, Švédsko a Maďarsko, nenasazenými Dánsko, Irsko, Norsko a Slovinsko. Los stanovil tyto dvojice:\n\n\n\n\n"}
{"id": "980565", "url": "https://cs.wikipedia.org/wiki?curid=980565", "title": "Kaple svatého Cyrila a Metoděje (Jeruzalém)", "text": "Kaple svatého Cyrila a Metoděje (Jeruzalém)\n\nV roce 1935 byla vysvěcena československá, tzv. Cyrilometodějská smírná kaple na svahu Olivové hory v Jeruzalémě. Úsilí vedoucí k tomuto cíli trvalo nicméně déle než samotná doba, po kterou kaple měla sloužit původnímu účelu.\n\nMyšlenku mít ve městě Jeruzalémě kus půdy vlastněné Čechoslováky lze vystopovat už kolem poloviny 20. let dvacátého století. Tehdy ji začal prosazovat monsignor Antonín Bartoš. Od roku 1926, kdy byl v Palestině zřízen československý konzulát, brněnský Palestinský spolek, jehož předsedou prof. Bartoš byl, začal tuto ideu rozvíjet i přímo ve Svaté zemi.\n\nPalestinský spolek (spolu)pořádal do Svaté země poutě, jmenovitě v letech 1905, 1910, 1926, 1928, 1930, 1933 a 1935. Děkovná bohoslužba na závěr pouti v roce 1928 se konala v českém kostele ve vídeňském Rennwegu. Ten spravovali Těšitelé v čele s J. Litomiským, který se tehdy prof. Bartošovi svěřil, že přáním kongregace Těšitelů je usadit se co nejblíže Getsemanské zahrady v Jeruzalémě a tam konat smírné pobožnosti. Myšlenky těchto dvou osobností se přirozeně spojily.\n\nPo pouti v roce 1930 byl požádán tehdejší konzul v Palestině Dr. Vladimír Fritz, aby se pokusil najít na svahu Olivové hory vhodný pozemek ke koupi. Po velkých peripetiích se až na konci roku 1934 podařilo zakoupit pozemek s budovou, která na něm stála. Z tohoto místa byl krásný výhled na jeruzalémské staré město.\nNa přestavbě budovy na kapli a miniaturní klášter pracovali mj. brněnský architekt Stanislav Kučera, stavitel inženýr K. Müller, akademický malíř Oldřich Šebor, akademický malíř sklář Jaroslav Václav Holeček.\nOltáře byly navrženy v Brně, ale podle plánů vyrobeny přímo ve svaté zemi.\nDrobnější vybavení a výzdobu v 36 bednách přivezli s sebou poutníci roku 1935 po moři.\nStrávili v Jeruzalémě několik dní, přičemž v neděli 28. července 1935 proběhlo svěcení kaple za přítomnosti poutníků a dalších významných hostů.\n\nDo konce roku 1935 byl správou budovy pověřen P. Josef Koutný, františkán.\nDne 24. listopadu 1935 přišla po vyřízení nezbytných formalit do Jeruzaléma trojice bratrů Těšitelů:\nLongin Gáborik z Detvy, Sarkander Janáček ze Svaté Sidonie a Jiří E. Krejčí z Rousměrova u Velkého Meziříčí. Bratři po vyřízení nezbytností začali naplňovat na první neděli adventní 1935 svůj řeholní program.\nTaké postupně dokončili stavební práce v kapli i v klášteře.\n\nDalší pouť již nebyla uskutečněna, neboť přišla Druhá světová válka. Kvůli válečným událostem již bratři Těšitelé nemohli chod domu udržet. Po druhé světové válce kaple připadla Svatému stolci a stala se rezidencí apoštolského delegáta v Jeruzalémě, což trvá dodnes. Když papež Pavel VI. počátkem roku 1964 jako poutník navštívil Jeruzalém, přebýval právě ve zmíněné rezidenci.\nA právě zde se 5. ledna 1964 setkal papež Pavel VI. s pravoslavným patriarchou Athenagorasem, což byla významná událost v dějinách ekumeny.\n\n"}
{"id": "980580", "url": "https://cs.wikipedia.org/wiki?curid=980580", "title": "Biatlon na Zimních olympijských hrách 2014 – štafeta muži", "text": "Biatlon na Zimních olympijských hrách 2014 – štafeta muži\n\nŠtafeta mužů na Zimních olympijských hrách 2014 se konala v sobotu 22. února v lyžařském středisku v Centru biatlonu a běžeckého lyžování Laura nedaleko Krasné Poljany. Zahájení závodu proběhlo v 18.30 místního času UTC+4 (15.30 hodin SEČ).\n\nObhájcem prvenství byla štafeta Norska, která závod dokončila na čtvrtém místě.\n\nPrvní zlato z biatlonských disciplín na této olympiádě získalo domácí Rusko. Stříbro brala štafeta Německa, pro kterou to byla druhá stříbrná medaile z olympiády. Třetí místo získali Rakušené, pro které to tak byla celkově druhá olympijská medaile z téhle disciplíny.\n"}
{"id": "980583", "url": "https://cs.wikipedia.org/wiki?curid=980583", "title": "Ředkevník", "text": "Ředkevník\n\nŘedkevník (\"Erucastrum\") je rod většinou planě rostoucích rostlin z čeledě brukvovitých který zahrnuje 16 až 19 druhů pocházejících z oblastí okolo Středozemního moře, ze západní i jižní Evropy a z jižní i východní Afriky. Mimo tato místa původů se ředkevník vyskytuje téměř v celé Evropě, ve Střední i Západní Asii a v Severní Americe.\n\nJednoleté, dvouleté až vytrvalé byliny nebo keře dorůstající do výše někdy i 90 cm. Z vřetenovitého či rozvětveného kořene vyrůstají přímé neb vystoupavé, jednoduché i rozvětvené lodyhy. Bazální listy, které vyrůstají někdy v růžici, jsou podobné listům lodyžním. Čepele lodyžních listů jsou v průřezu obkopinaté a často lyrovitě peřenodílné neb peřenosečné, jen občas jsou celistvé. Lodyhy i listy bývají řídce porostlé jednoduchými chlupy.\n\nKvětenství zvětšující se v době tvorby plodů je hustý koncový hrozen sestavený ze stopkatých, oboupohlavných květů majících někdy listeny. Kališní lístky jsou vzpřímené nebo šikmo odstávají; výrazně delší obvejčité nebo oválné korunní lístky se zúženým nehtem jsou žluté nebo bělavé barvy a mívají délku 6 až 11 mm. V květu je dále šest čtyřmocných tyčinek se štíhlými nitkami a podlouhlými prašníky a zřetelná nektaria. Semeník mívá 28 až 44 vajíček, rovná čnělka nese bliznu hlavičkovitou nebo se dvěma laloky.\n\nPlody jsou úzké, tupě čtyřhranné nebo válcovité, od vřetene odstávající dvoudílné pukající šešule se zobáčkem. Neokřídlená semena jsou v pouzdrech uložená v jedné řadě, bývají vejčitá nebo podlouhlá, hnědavá a mají jemně síťkované osemení, převážně neslizovatí.\nOdborníci mají nesjednocené názory na celkový počet uznávaných druhů. V Evropě je podle uváděn výskyt těchto druhů:\n\n \n"}
{"id": "980587", "url": "https://cs.wikipedia.org/wiki?curid=980587", "title": "World Miss University", "text": "World Miss University\n\nWorld Miss University je mezinárodní soutěž krásy každoročně konaná v jihokorejském Soulu od roku 1986.\n\n"}
{"id": "980588", "url": "https://cs.wikipedia.org/wiki?curid=980588", "title": "Maroko na Zimních olympijských hrách 2014", "text": "Maroko na Zimních olympijských hrách 2014\n\nMaroko se účastnilo ZOH 2014, mělo zastoupení dvěma sportovci v alpském lyžování.\nAdam Lamhamedi\n\nKenza Taziová\n\n"}
{"id": "980596", "url": "https://cs.wikipedia.org/wiki?curid=980596", "title": "Český pohár v basketbalu", "text": "Český pohár v basketbalu\n\nČeský pohár v basketbale mužů je česká basketbalová soutěž, zastávající funkci národního poháru. Je v něm uplatněn k.o. vyřazovací systém. Soutěž byla založena v roce 1993. Pořadatelem je Česká basketbalová federace. Český pohár má název doplněný o hlavního sponzora, v roce 2009 závěrečná část se hrála pod názvem Tipsport cup Final 8, od roku 2011 se soutěž hraje pod názvem Basketbalový pohár České pošty. \n\n\n"}
{"id": "980605", "url": "https://cs.wikipedia.org/wiki?curid=980605", "title": "Liou Ťin", "text": "Liou Ťin\n\nLiou Ťin (, 1451–1510) byl čínský eunuch a v letech 1506–1510 nejvlivnější člen vlády Čeng-tea, císaře čínské říše Ming. Patřil mezi skupinu eunuchů, takzvaných „osm tygrů“, sloužících Čeng-teovi od jeho dětství. Po nástupu Čeng-tea na trůn roku 1505 byli „tygři“ povýšeni a od následujícího roku Liou Ťin dominoval vládě. Zahájil řadu reforem zaměřených na zvýšení státních příjmů a doprovázených růstem vlivu eunuchů na úkor úředníků. Reformy vyvolaly neklid v říši a ostrou opozici úředníků. Roku 1510 byl svými bývalými spojenci mezi eunuchy obviněn ze zrady a popraven.\n\nLiou Ťin se narodil roku 1451, pocházel z okresu Sing-pching v provincii Šen-si. Jeho původní příjmení bylo Tchan (), příjmení Liou získal jako malý chlapec, když byl vykastrován a adoptoval ho eunuch sloužící v Zakázaném městě mingskému císaři Čcheng-chuovi. Vynikl inteligencí a výmluvností. Po čase byl jedním z eunuchů přidělených k Ču Chou-čaovi, mladému synovi císaře Chung-č’ a korunnímu princi. Roku 1505 Chung-č’ zemřel a Ču Chou-čao se stal císařem (znám je jménem své éry – Čeng-te). Na rozdíl od svého otce, Čeng-te před civilními úředníky dával přednost eunuchům, s nimiž vyrůstal, zejména takzvaným „osmi tygrům“, mezi něž patřil i Liou Ťin.\n\nPo nástupu Čeng-teho na trůn výrazně povýšil – převzal vedení úřadu pro zvony a bubny (\"čung-ku-s’\", ) a dostal se mezi velitele pekingské posádky jako velitel střelných zbraní u „divize pěti tisíc“ (\"wu-čchien-jing\", ) a později „spojené divize“ (\"tchuan-jing\", ). Přesvědčil císaře, že nedostatek státních příjmů pochází z neschopnosti a korupce úředníků zodpovědných za finance. Navrhl jejich kontrolu a potrestání odhalených korupčníků. Eunuchové z Východního křídla (což byla mingská tajná policie) po úřednících nekompromisně požadovali plnění povinností. Například, když zjistili, že roku 1505 bylo v Su-čou a okolí na daních vybráno pouze 25 tisíc štůčků hedvábí místo předepsaných 300 tisíc, nařídili ministerstvu daní, aby zařídilo dodání dlužného hedvábí po 50 tisících štůčků každých 10 dní s tím, že úředníci neplnící příkaz půjdou do vězení.\n\nV roce 1506 se skupina vysokých úředníků v čele s velkými sekretáři Liou Ťienem a Sie Čchienem spojila s vysoce postavenými eunuchy (mezi něž patřil i ředitel Východního křídla Wang Jüe), kteří se cítili ohroženi vzestupem „tygrů“, dohodli se na petici požadující Liou Ťinovu popravu, i když zúčastnění eunuchové by před popravou dali přednost pouze jeho přeložení na jih. Avšak 27. října ministr daní Chan Wen předložil (nad rámec dohody) císaři petici žádající popravu celé osmičky. Císař sice odmítl popravu, ale byl svolný s potrestáním. Ministr státní správy Ťiao Fang však Liou Ťina informoval o akci proti němu a osmička se tak na poslední chvíli dostala k císaři a přesvědčila ho o tom, že se jejich kritici spikli a chtějí získat nekontrolovanou moc. Rozzuřený císař „tygry“ okamžitě povýšil (Liou Ťin se stal vedoucím sekretářské sekce správy obřadů) a eunušské spojence skupiny Liou–Sie přeložil do Nankingu. Cestou na jih byli zabiti. Na ranní audienci 28. října bylo oznámeno, že v záležitosti osmičky císař již rozhodl; velcí sekretáři až na Li Tung-janga reagovali rezignací. O čtyři dny později byl Ťiao Fang jmenován velkým sekretářem. Sekretariát doplnili i další spojenci osmičky. Poté, od října 1506 do září 1510, dominovala dvoru eunušsko-úřednická aliance v čele s Liou Ťinem. Liou sám nebyl moc dobře vzdělán, proto byl při řízení správy země závislý na schopných ministrech, například ministru státní správy Čang Cchajovi. Mezi jeho spojence patřil i velký sekretář Liou Jü, ministr vojenství Cchao Jüan-ťin a velitelé gardy ve vyšívaných uniformách Jang Jü a Š’ Wen-i.\n\nV čele vlády (resp. jako vedoucí správy obřadů, nejvlivnějšího eunušského úřadu), se Liou Ťin soustředil se na zvýšení císařových příjmů. Jeho agenti vymáhali dodatečné odvody stříbra z dolů ve Fu-ťienu a S’-čchuanu, organizovali prodej soli nad rámec kvót (a když je úředníci zatkli, sami skončili ve vězení). Zisky z prodeje soli měly podle Liou Ťinova záměru býtpo pozemkové dani druhým nejvýznamnějším zdrojem státních příjmů, tajná policie řízená eunuchy proto pašeráky soli pronásledovala po celé zemi. Nutil úředníky odpovědné za finance a daně přesně plnit odvody, pod hrozbou vysokých pokut. Požadoval na nich, k jejich zděšení, dodávky na sever a odvody, které je ožebračovaly. Poslušnost úředníků si vynucoval brutálním terorem. Potýkal se i s averzí ostatních „sedmi tygrů“.\n\nZvyšování státních příjmů vyšším zdaněním vojenských domácností vyvolalo všeobecnou nespokojenost v pohraničí, což roku 1509 vyústilo v růst banditismu v severní metropolitní oblasti Pej č’-li a roku 1510 i v otevřené povstání, které zasáhlo území od Pekingu po řeku Jang-c’-ťiang. V provincii Šen-si nespokojenost vojáků a důstojníků umožnila vzpouru knížete z An-chua.\n\nV březnu 1507 vyšel výnos, dle kterého byli eunušští intendanti v provinciích postaveni na roveň vedoucím provinčním úředníkům a mohli šetřit jakoukoli administrativní či právní záležitost. Růst pravomocí eunuchů vyvolal ostrou opozici úředníků.\n\nZatímco se Liou Ťin staral o stát, císař hledal vzrušení v radovánkách. Když se jednou císař bavil, Liou Ťin mu předložil k podpisu státní dokumenty, ale císař do vyplísnil, že ho zaměstnává, aby ho od otravného čtení a podepisování dekretů osvobodil. Pak už Liou Ťin císaře státními dokumenty neobtěžoval. Svobodný císař se věnoval zábavám v novém „Leopardím paláci“, obklopen eunuchy, důstojníky, hudebníky, lámy a krásnými dívkami.\n\nV květnu 1510 v Šen-si povstal Ču Č’-fan, kníže z An-chua, který chtěl využít opozice proti Liou Ťinovým reformám. Vzpouru během osmnácti dnů zlikvidovala místní vojska. Jeden z „osmi tygrů“, Čang Jung byl mezitím v čele armády vyslán proti povstalcům a císař do Šen-si poslal i tamních poměrů znalého úředníka Jang I-čchinga. Během společného uklidňování situace Jang I-čching přesvědčil Čang Junga, že je ve smrtelném nebezpečí, protože Liou Ťin připravuje další převrat.\n\nPo návratu do Pekingu se Čang Jung spojil s ostatními šesti „tygry“ a 13. září 1510 obvinili Liou Ťina z přípravy spiknutí proti císaři. Liou Ťin údajně zamýšlel zavraždit císaře a instalovat svého vlastního prasynovce na trůn. Převrat se měl konat 17. září 1510 při pohřbu Liou Ťinova staršího bratra, který shodou okolností nedlouho předtím zemřel. Císař ve zradu Liou Ťina nechtěl věřit, ale nechal se přesvědčit. Následující den byl Liou Ťin přeložen do Nankingu a jeho majetek zkonfiskován; když císař uviděl zbraně a ohromné poklady, které Liou nahromadil, přikázal ho popravit, přestože Liou trval na své nevině. Dne 16. září byl Liou Ťin zatčen a 27. září zahájena jeho třídenní poprava.\n\nLiouovi spojenci byli odstraněni, a jeho reformy zrušeny. Zničeny byly i dokumenty o reformách, takže jediný podstatný pokus o změnu administrativního uspořádání říše Ming a rozšíření císařovy přímé kontroly skrze eunušské pověřence skončil v nicotě.\n\nKlasičtí historici ostře kritizují Liouovu skupinu, nicméně ta se snažila zefektivnit správu říše a zastavit pokles autority centra. Pokoušela se též bránit úředníkům sloužit především svým osobním zájmům (předcházejíce tak analogické snažení Čang Ťü-čenga). Nicméně fakt, že reformy iniciovali eunuši, postačil k jejich odmítání konzervativní částí úřednictva.\n"}
{"id": "980607", "url": "https://cs.wikipedia.org/wiki?curid=980607", "title": "Curling na Zimních olympijských hrách 2002", "text": "Curling na Zimních olympijských hrách 2002\n\nCurling na olympiádě v Salt Lake City 2002 byl na programu od 11. do 18. února v Ogdenu ve státě Utah.\n\nHammy McMillan byl nahrazen Warwickem Smithem jako skip po čtvrtém kole\n"}
{"id": "980614", "url": "https://cs.wikipedia.org/wiki?curid=980614", "title": "Michael Fairman", "text": "Michael Fairman\n\nMichael Fairman (* 25. února 1934 New York) je americký herec.\n\nBěhem své dlouhé herecké kariéry, kterou začal ve 31 letech, hrál v mnoha televizních seriálech a filmech. K jeho nejvýznamnějším rolím patří Nick Szabo v mýdlové opeře \"Ryan's Hope\" (1975–1980), inspektor Knelman v krimi seriálu \"Cagneyová a Laceyová\" (1984–1988) a Patrick Murphy v mýdlové opeře \"Mladí a neklidní\" (2008–2014). Kromě toho hrál např. v seriálech \"Knight Rider\", \"Na zdraví\", \"To je vražda, napsala\", \"Jsem do tebe blázen\", \"Lebkouni\", \"Pohotovost\", \"Akta X\", \"Zmije\", \"Dva z Queensu\", \"Dharma a Greg\", \"JAG\", \"Firefly\" (ve dvou epizodách ztvárnil Adeleie Nisku), \"Sedmé nebe\", \"Posel ztracených duší\", \"Medium\" či \"Můj přítel Monk\".\n\n"}
{"id": "980616", "url": "https://cs.wikipedia.org/wiki?curid=980616", "title": "Bohodar Dosužkov", "text": "Bohodar Dosužkov\n\nBohodar Theodor Dosužkov ( ; 26. ledna 1899, Baku −19. ledna 1982, Praha) byl ruský a po emigraci československý lékař, jeden ze zakladatelů československé psychoanalýzy.\n\nNarodil se 26. ledna 1899 v Baku. Studoval přírodní vědy v Rostově na Donu. V roce 1918 opustil Rusko. V roce 1921 přijel společně s manželkou do Prahy. V Praze se seznámil s N. J. Osipovem a navštěvoval jeho psychoanalytický kroužek.\nPůsobil od dvacátých let 20. stol. v Praze, podílel se na etablování československé psychoanalýzy, resp. stal se jedním z mála cvičných (trainingových) psychoanalytiků v Československu.\nUdržel kontinuitu československé psychoanalýzy, byť v ilegalitě, za německé okupace i za bolševické vlády, a to se dvěma světlými obdobími: 1945 až 1948 a 1968 až 1969.\nPoznamenejme, že po druhé světové válce navázal kontakt s Otto Fenichelem, který vedl československou psychoanalytickou studijní skupinu před válkou.\nJedním z jeho žáků se stal MUDr. JUDr. Otakar Kučera, původně dětský psychiatr, další po Dosužkovovi význačný trainigový psychoanalytik; mezi Kučerovy žáky patří většina psychoanalytiků ze starší generace včetně jeho žáků MUDr. Pavla Tautermanna, MUDr. Ladislava Haase (1. března 1904 Lučenec – únor 1986 Londýn), PhDr. Marie Bénové (1908–1987) nebo např. Zbyňka Havlíčka (22. května 1922 Jilemnice – 7. ledna 1969 Praha).\n\nAngažoval se ve vydávání psychoanalytického sborníku mezi roky 1945 a 1948(9) a v letech 1968 a 1969 a při vydání Freudových Vybraných spisů na konci šedesátých let.\n\nPo celou dobu okupace (1939–1945) a bolševické cenzury vedl bytové semináře a tajné analýzy.\n\nJeho dcera Evženie (Žeňa; nar. 1935) emigrovala do Německé spolkové republiky („západní Německo“) a stala se význačnou psychoanalytičkou.\n\n"}
{"id": "980618", "url": "https://cs.wikipedia.org/wiki?curid=980618", "title": "Toy Story: Smash It!", "text": "Toy Story: Smash It!\n\nToy Story: Smash It! je videohra vytvořená studiem Disney Mobile Prague Studio. Hra vyšla v roce 2013 a obdržela velmi kladné recenze.\n\nHra je podobná Angry Birds. Hráč ovládá Buzze Rakeťáka. Cílem je sestřelit mimozemšťany ze struktur tvořených kvádry. Hráčova postava se pohybuje kolem struktury, takže si hráč může vybrat vhodnou pozici ke střelbě. Na rozdíl od zmíněných Angry Birds je hra 3D.\n"}
{"id": "980619", "url": "https://cs.wikipedia.org/wiki?curid=980619", "title": "Session fixation", "text": "Session fixation\n\nÚtok fixací na sezení (session fixation attack) je v informatice typ útoku, ve kterém se útočník snaží zneužít zranitelnost systému, která umožňuje jiné osobě zafixovat (vytvořit) na identifikátor sezení (session ID, dále SID) jiné osoby. Většina těchto útoků se odehrává na webu a většina spoléhá na přijímání SID v rámci HTTP protokolu pomocí URL nebo POST dat.\n\n\"Použity jména z příkladu Alice a Bob.\"\n\nAlice má účet u banky na adrese \"<nowiki>http://nebezpecny.priklad.cz/</nowiki>\" . Alice bohužel není ohledně zabezpečení velmi svědomitá.\n\nMallory chce získat peníze z účtu Alice.\n\nMallory si získal důvěru (lhaní, phishing) Alice, která následuje odkazy poskytnuté Mallorym.\n\n\nNěkteří lidé mají falešný dojem že servery, které akceptují pouze serverem generované identifikátory, jsou proti této metodě chráněné, není to však pravda.\n\nPříklad:\n\nDalší útok tohoto typu lze provést pomocí cross-site cooking, využívající chyby prohlížeče, která dovolí stránce \"http://zlá.příklad.cz/ \"uložit cookie do Aličina prohlížeče pro jinou doménu \"http://dobrá.příklad.cz/\", která je důvěryhodná. Tento útok může uspět dokonce i když nemá stránka \"http://dobrá.příklad.cz/ \"žádnou velkou bezpečnostní díru, jelikož stránka předpokládá, že spravování cookies v prohlížeči je zabezpečeno.\n\nPříklad:\nZ bezpečnostních důvodů by žádný moderní prohlížeč neměl dovolovat cross-domain cookies.\n\nToto je stejné jako předchozí příklad, s tím rozdílem že se nespoléhá na bezpečnostní díru v prohlížeči ale na faktu že cookies mohou být na daném serveru nastaveny tak, aby byly platné na všech subdoménách.\n\nPříklad:\n\nKaždý z těchto příkladů vyústil v úspěšné získání práv udělených Alici, Mallorymu.\n\nV alternativním příkladu by se Alice nemusela přihlásit na stránce. Mallory by mohl špehovat Alici a zneužít data která zadává. Mallory například použije předchozí útok a dát Alici jeho vlastní autentizované sezení, takže Alice by používala stránku s účtem Malloryho. Pokud se Alice rozhodne něco nakoupit a zadá údaje o platební kartě, Mallory by mohl být schopný získat tato (nebo jiná) data, prohlížením historie dat uloženým k účtu.\n\nNení doporučeno přijímat Identifikátory sekcí v URL (metoda GET) nebo proměnné v POST, jelikož mohou usnadnit tento útok - je velmi jednoduché vytvořit odkazy nebo formuláře které nastaví hodnotu proměnných přes GET / POST.\n\nIdentifikátory sezení (SID) také umožňují:\nPoznámka: Cookies jsou sdíleny mezi listy a okny prohlížeče. Mohou mezi sebou mít konflikt (adresy www.příklad.cz?code=site1 a www.příklad.cz?code=site2).\n\nMůže být tedy nutné poslat identifikátor v URL aby se obešla tato limitace. Pokud je to možné, použijte subdomény (www.site1.příklad.cz místo www.příklad.cz?code=site1), abyste se vyhnuli konfliktu cookies. To může ale vyústit v potřebu více certifikátů SSL.\n\nToto chování lze pozorovat na mnoha webech, pokud otevřeme více listů a snažíme se na nich zároveň vyhledávat. Některé z těchto sekcí poté mohou vracet nesmyslné výsledky.\nTomuto útoku se lze většinou vyhnout pokud webový server změní uživatelovo SID když se přihlásí. Pokud je každý požadavek vázán na přihlášení ke stránce, útočník by musel znát SID přihlášeného uživatele. Když ale oběť navštíví odkaz poskytnutý útočníkem a přihlásí se, ID sezení se změní a původní odkaz nebude obsahovat platné SID oběti.\n\nPodobné řešení lze taky použít jako ochranu před phishingovými a CSRF útoky.\nSID je na většině moderních systémů uložen v cookies které mají rozumnou míru zabezpečí pokud systém ignoruje hodnoty GET/POST. Toto řešení je ale náchylné na CSFR útok a nesplňuje požadavky REST.\nPokud se povolí zabezpečení HTTPS, některé systémy dovolí obdržet SSL / TLS identifikátor sezení. použití SSL / TLS sezení je velmi bezpečné, ale mnoho jazyků pro vývoj webu neposkytuje plnou integrovanou funkcionalitu k tomuto zabezpečení. SSL / TLS sezení mohou být vhodné pouze pro kritické aplikace jako správa financí kvůli složitosti aplikace.\nPodobné řešení jako v prvním případě, ale nové SID se generuje při každém požadavku pro server. Pokud v tomto případě útočník uživatele přiměje k použití jemu známého SID, bude toto sezení neplatné pokud se ho útočník pokusí použít znovu. Implementace je jednoduchá:\nPříklad:\n\nPokud Mallory naláká Alici k navštívení codice_6\n\ncodice_8 přijme nastrčené <code>SID=codice_7</code>. codice_8 je ale zabezpečená stránka, jelikož provádí znovuvytvoření sezení. Stránka zpět odešle:\n\nAlice nyní bude používat codice_12 které Mallory nezná a codice_13 není platné. Pokus o útok se tedy nezdařil.\n\nToto řešení bohužel nelze použít vždy, jsou známy problémy kdy problémy dělá software třetích stran jako například ActiveX nebo Java Applety. Když se pluginy pokouší komunikovat se serverem, může to způsobit odhlašování nebo rozdělení relace na dvě oddělené.\n\nPokud implementace obsahuje odesílání SID pomocí GET nebo POST, nemusí v některých prohlížečích fungovat tlačítko zpět, jelikož by se uživatel snažil dostat na stránku s již nevalidním SID.\n\nDalší řešení je odmítnutí identifikátorů které nebyly generovány serverem. Toto ale nezabrání všem útokům tohoto typu.\nif (!isset($_SESSION['SERVER_GENERATED_SID'])) {\nsession_regenerate_id(); // generate a new session identifier\n$_SESSION['SERVER_GENERATED_SID'] = true;\n\nOdhlašování je užitečné pro zabezpečení jelikož dovolí uživateli říct že toto sezení už nebude možno použít. Útok je tedy možný pouze dokud je sezení aktivní.\n\nZde je ukázka kódu, která však neposkytuje žádnou kontrolu na CSRF, a potenciálně útočníkovi umožňuje násilně odhlašovat uživatele z aplikace.\nif ( logout )\n\nToto jednoduché opatření zvyšuje zabezpečení proti neoprávněnému přístupu k sezení, které bylo volně zanecháno. Pro realizaci je potřeba ukládat poslední čas přístupu k sezení. Když je SID znovu použito, zkontroluje se rozdíl času a pokud je rozdíl větší než povolená hodnota, sezení se zničí, jinak se nastaví nová hodnota času posledního přístupu.\nPokud navštěvujete stránku, většina prohlížečů předá hodnotu referrer - stránku obsahují odkaz, ze které jste se na aktuální stránku dostali.\n\nPokud se tedy uživatel dostane na stránku, u které není pravděpodobné, že by byla odkazována z jiného webu (bankovnictví, mail, ...), a stránka není toho typu, kde by byly uživatelé přihlášení delší dobu, uživatel by měl pocházet pouze z oné stránky.\n\nKaždá jiná návštěva by měla být brána za podezřelou. Pokud je ale původní požadavek z HTTPS stránky, referrer se nepředává, tudíž se na toto zabezpečení nelze spoléhat.\n\nPro příklad stránka codice_14 může použít tuto kontrolu:\n\nif (strpos($_SERVER['HTTP_REFERER'], 'http://vulnerable.example.com/') !== 0) {\nsession_regenerate_id(); // generate a new session identifier\n\nDalší možnost jak vylepšit zabezpečení je ujistit se že data (například verze prohlížeče) klienta patří stejnému uživateli. Toto opatření dělá tento a další útoky o něco těžší.\n\nJelikož se čím dál více sítí drží a dalších anti-spoofing opatření, IP adresa se stává spolehlivým identifikátorem. Zabezpečení webové stránky může být vylepšeno ověřováním konzistence IP adresy v průběhu sezení.\n\nToto ověřování může vypadat například takto:\n\nif($_SERVER['REMOTE_ADDR'] != $_SESSION['PREV_REMOTEADDR']) {\nsession_regenerate_id(); // generate a new session identifier\n$_SESSION['PREV_REMOTEADDR'] = $_SERVER['REMOTE_ADDR'];\n\nPřed použitím je potřeba zvážit tyto body:\nWebové prohlížeče se identifikují pomocí HTTP hlavičky \"User-agent\". Tato hlavička se v normálním případě nemění, pokud se tak stane, je to velmi podezřelé. Webová aplikace se může pokusit o identifikaci pomocí této hlavičky aby zabránila zlomyslným uživatelům v kradení sezení. Toto se dá ale velmi jednoduše obejít pokud útočník zaznamená řetězec user-agent oběti a poté napodobí během útoku. Toto řešení spoléhá na systému \"security through obscurity\".\nif ($_SERVER['HTTP_USER_AGENT'] != $_SESSION['PREV_USERAGENT']) {\nsession_regenerate_id(); // generate a new session identifier\n$_SESSION['PREV_USERAGENT'] = $_SERVER['HTTP_USER_AGENT'];\n\nBody na zvážení při implementaci:\n\nPro nejvyšší ochranu je vhodné kombinovat některé z uvedených opatření. Zatímco jednu ochranu může být lehké překonat, vhodnou kombinací lze docílit dobrého zabezpečení.\n\nTaková ochrana může obsahovat:\nJe potřeba poznamenat že HTTP hlavička referrer není předána při použití SSL.\n\nNásledující skript demonstruje několik takových opatření pro dosažení hloubkové ochrany:\n\nif (isset($_GET['LOGOUT']) ||\n$_SERVER['REMOTE_ADDR'] !== $_SESSION['PREV_REMOTEADDR'] ||\n$_SERVER['HTTP_USER_AGENT'] !== $_SESSION['PREV_USERAGENT'])\nsession_destroy();\n\nsession_regenerate_id(); // generate a new session identifier\n\n$_SESSION['PREV_USERAGENT'] = $_SERVER['HTTP_USER_AGENT'];\n$_SESSION['PREV_REMOTEADDR'] = $_SERVER['REMOTE_ADDR'];\nVšimněte si že tento kód kontroluje aktuální IP adresu (REMOTE_ADDR) a hlavičku user-agent a porovnává je z hodnotami z předchozího požadavku. To může být nevhodné kvůli některým důvodům uvedeným výše.\n"}
{"id": "980620", "url": "https://cs.wikipedia.org/wiki?curid=980620", "title": "Liška šedá (houba)", "text": "Liška šedá (houba)\n\nLiška šedá (\"Cantharellus cinereus\" (Pers.) Fr. 1821, synonymum: \"Craterellus cinereus\" (Pers.) Pers. 1825), též \"liška popelavá\", je vzácná jedlá stopkovýtrusná houba z čeledi liškovitých (Cantharellaceae).\n\nPlodnice je vysoká asi 3–10 cm, relativně tenké dužniny, rozdělená na klobouk a třeň.\n\nKlobouk je hluboce nálevkovitý, víceméně okrouhlého tvaru; v průměru je široký 1–6 cm. Jeho tenké okraje bývají výrazně zkroucené, ve stáří i roztřepené. Zatímco okraje klobouku jsou víceméně ploché nebo se mírně obracejí dolů, ve středu je hluboká nálevkovitá prohlubeň. Svrchní stran klobouku je tmavé, šedočerné nebo hnědočerné barvy. Na spodní straně klobouku se nachází hymenofor, nesoucí výtrusné rouško, tvořený poměrně řídkými, mírně větvenými žilnatými lištami, které sbíhají hluboko na třeň. Tato část plodnice je světlejší, barvy světle šedého popela.\n\nTřeň je dutý, tmavý, zbarvený stejně jako svrchní strana klobouku. Má nepravidelný průměr, často bývá trochu zkroucený, na povrchu pokryt širokým podélným rýhováním, pokračujícím od lišt, které na něj sbíhají z klobouku.\n\nDužnina je tenká, tmavá, příjemné, nenápadné vůně a chuti.\n\nVýtrusy, rostoucí po 4 až 6 na bazidiích, jsou bezbarvé, elipsoidní, o rozměrech 8–10 × 5–7 μm. Výtrusný prach má nažloutlou barvu.\n\nTento druh se vykytuje vzácně, v listnatých a smíšených lesích pod buky i jinými listnáči, s nimiž vytváří mykorrhizu. Plodnice se vyskytují v létě a na podzim. Obyčejně vyrůstají ve skupinách či bohatých trsech.\n\nLiška šedá roste ve střední, severní a západní Evropě, jakož i v Severní Americe.\n\nJe to jedlá houba, avšak pro její řídký výskyt nejde o často sbíraný druh.\n\nNěkolik, vesměs blízce příbuzných a rovněž jedlých druhů se lišce šedé poněkud podobá:\n\n"}
{"id": "980633", "url": "https://cs.wikipedia.org/wiki?curid=980633", "title": "Vláda Mattea Renziho", "text": "Vláda Mattea Renziho\n\nVláda Mattea Renziho byla vláda Italské republiky, která úřadovala od 22. února 2014 do 12. prosince 2016. Předsedou vlády byl Matteo Renzi z Demokratické strany. Kabinet tvořili ministři Demokratické strany, Nové středopravice, Občanské volby, Unie středu a dva bezpartijní členy.\n\nMatteo Renzi rezignoval 7. prosince 2016 a s ním celá vláda. Prezident republiky Sergio Mattarella následně pověřil sestavením přechodné vlády ministra zahraničí Paola Gentiloniho, jehož kabinet byl jmenován 12. prosince 2016.\n"}
{"id": "980639", "url": "https://cs.wikipedia.org/wiki?curid=980639", "title": "Gustav Kawerau", "text": "Gustav Kawerau\n\nGustav Kawerau (25. února 1847 v Bolesławci – 1. prosince 1918 v Berlíně) byl německý luteránský teolog.\n\nOd roku 1863 studoval evangelickou teologii na univerzitě Fridricha Viléma v Berlíně, kde předtím studoval také gymnázium. Od roku 1866 byl pomocným kazatelem v Berlíně a od roku 1871 pastorem v Langheinersdorfu. V roce 1882 se stal gymnaziálním profesorem v Magdeburku.\n\nV roce 1886 byl jmenován profesorem na univerzitě Christiana Alberta v Kielu, v roce 1892 profesorem na Slezské univerzitě Fridricha Viléma ve Vratislavi.\n\n"}
{"id": "980642", "url": "https://cs.wikipedia.org/wiki?curid=980642", "title": "Adrenalize", "text": "Adrenalize\n\nAdrenalize je páté studiové album anglické rockové skupiny Def Leppard vydané v roce 1992.Jedná se o první album které skupina natočila od smrti kytaristy Stevena Clarka Album se skvěle prodávalo a v mnoha prodejních žebříčcích se umístilo na prvním místě a též s stalo multi-platinovým\n\n\n"}
{"id": "980644", "url": "https://cs.wikipedia.org/wiki?curid=980644", "title": "Železniční trať Peking – Jüan-pching", "text": "Železniční trať Peking – Jüan-pching\n\nŽelezniční trať Peking – Jüan-pching je vnitrostátní železniční trať v Čínské lidové republice, která vede z Pekingu, hlavního města republiky, na jihovýchod do Jüan-pchingu, městského okresu v městské prefektuře Sin-čou v provincii Šan-si. Trať má délku 418 kilometrů a kromě Pekingu a Jüan-pchingu vede přes Laj-jüan (v Pao-tingu v Che-peji), Ling-čchiou (v Ta-tchungu), Fan-š' a Taj (obojí v Sin-čou).\n\nTrať byla postavena v letech 1965 až 1971 a původně byla zamýšlena pro přepravu uhlí ze Šan-si a pro přepravu vojsk na základě aktuálních potřeb.\n\nV Pekingu začíná trať na Š'-ťing-šanském jižním nádraží v Š'-ťing-šanu, kde se odděluje od železniční trati Feng-tchaj – Ša-čcheng. Vede pak přes Feng-tchaj a Fang-šan do Západních hor, míjí Čou-kchou-tien a vede údolím řeky Ťü-ma přes Š'-tu a C'-ťing-kuan až do Laj-jüanu v prefektuře Pao-ting provincie Che-pej. Pak vede dál na západ přes Tchaj-chang do Ling-čchiou (v Ta-tchungu), odkud pokračuje údolím řeky Chu-tchuo. V Jüan-pchingu se připojuje na železniční trať Ta-tchung – Pchu-čou.\n"}
{"id": "980647", "url": "https://cs.wikipedia.org/wiki?curid=980647", "title": "Hoffmann-La Roche", "text": "Hoffmann-La Roche\n\nF. Hoffmann-La Roche AG (někdy zkráceně Hoffmann-La Roche nebo jen Roche) je mezinárodní farmaceutická společnost, která sídlí ve švýcarském městě Basilej. V roce 2013 jí patřilo 3. místo mezi největšími farmaceutickými a biotechnologickými společnostmi na světě (z hlediska tržeb). \n\nFirma byla založena roku 1896 Fritzem Hoffmannem-La Roche. Společnost se brzy stala známou především pro výrobu vitamínů a sedativ. V současnosti se její farmaceutická a diagnostická centra nachází po celém světě (např. v USA, Velké Británii, Německu, Kanadě, Indii, Brazílii, Jižní Africe nebo Itálii). Roche má obchodní zastoupení ve 150 zemích světa.\nRoche je také významným inovátorem. Do výzkumu a vývoje investuje ročně zhruba 10,2 miliardy dolarů. Podle žebříčku Global Innovation 1 000 jí patří z hlediska peněz investovaných do výzkumu 3. místo na světě za společnostmi Volkswagen a Samsung.\n\nFirma Roche je veřejně obchodovaná, holdingová společnost. Je rozdělena na dvě divize – farmaceutickou a diagnostickou. Farmaceutická divize je tradičním světovým lídrem v oblasti léčby onkologických a autoimunitních chorob. Její diagnostická divize se soustřeďuje na in vitro diagnostiku a histologickou diagnostiku zhoubných onemocnění. Společnost Roche vlastní například. biotechnologickou firmu Genentech, společnost Chugai Pharmaceutical nebo globálního lídra v oblasti diagnostiky tkání Ventana Medical Systems.\nPo Sametové revoluci, v roce 1992, byla založena pražská pobočka Roche Czechoslovakia. Ta se o rok později přejmenovala na Roche Česká republika a přeorientovala své aktivity jen na Českou republiku. Ve stejné době vznikla také samostatná pobočka firmy na Slovensku. Prvním ředitelem Roche Česká republika byl až do roku 1997 Ivo Filípek. Od roku 2000 je generálním ředitelem českého zastoupení firmy Roche Tomáš Votruba, který na této pozici vystřídal Dragana Soljakovského. Vedoucí diagnostické divize je v současné době Tatiana Godarska. Společnost dosáhla v roce 2012 tržeb ve výši 3,533 miliardy Kč. V roce 2015 zaměstnávala firma kolem 190 zaměstnanců.\n\nRoche se soustředí na vývoj nových patentovaných léčiv. Její produkty vynikají hlavně v oblasti onkologie. Nezanedbatelné jsou i léky k léčbě AIDS. Firma je známá i výrobou známých vitamínů nebo preparátů sloužících k léčbě metabolických poruch.\n\nNejvýznamnějšími akcionáři jsou členové rodiny Hofmann-Oeri, kteří vlastní většinu (cca 50,1 %) hlasovacích práv ve firmě. Jejich podíl na akciích společnosti tvoří asi 9,3 %. V představenstvu společnosti má tato rodina 2 své zástupce, kterými jsou André Hoffmann (místopředseda) a Dr. Andreas Oeri.\n\nPředsedou představenstva korporace je Christoph Franz, generálním ředitelem je Rakušan Dr. Severin Schwan, finančním ředitelem Dr. Alan Hippe a provozními řediteli jednotlivých divizí Daniel O'Day (farmaceutická) a Roland Diggelmann (diagnostická). Dalšími významnými lidmi ve vedení Roche je například personální ředitelka Silvia Ayyoubi nebo CEO společnosti Chugai Pharmaceutical Osamu Nagayama.\nFirma měla v roce 2014 tržby 47,46 miliard CHF (+1,5 %) a čistý zisk 9,54 miliard CHF (-16,1 %). Společnost má v současnosti asi 88 509 zaměstnanců.\n\n"}
{"id": "980648", "url": "https://cs.wikipedia.org/wiki?curid=980648", "title": "Josef Klíma (basketbalista)", "text": "Josef Klíma (basketbalista)\n\nJosef Klíma (3. června 1911 – 16. února 2007) byl československý basketbalista, účastník olympijských her 1936 a dvou Mistrovství Evropy. Po skončení kariéry zůstal v basketbalovém prostředí jako trenér a sportovní funkcionář.\n\nVystudoval Jiráskovo gymnázium a lékařskou fakultu Univerzity Karlovy. V letech 1955–80 byl primářem ortopedického oddělení v Karlových Varech. Založil tam lékařskou tělovýchovnou poradnu a v roce 1954 rehabilitační oddělení.\n\nV mládí byl špičkovým hráčem volejbalu a basketbalu. Oba tyto sporty byly organizovány ve společném Čs. volejbalovém a basketbalovém svazu a proto řada hráčů provozovala oba sporty, basketbal v zimě a tělocvičně, volejbal v létě a venku. Jako volejbalista hrál za Strakovu akademii, VS Maraton a SK Slavii. Třikrát byl ve volejbale mistrem Československa v klasickém volejbale se šesti hráči a čtyřikrát v mužských a jednou ve smíšených dvojicích.\n\nBasketbal začal ve Strakově akademii. Mistrem Československa byl osmkrát (7x za YMCA Praha a UNCAS Praha, 1x v roce 1940 s týmem Sparta Praha). Svou závodní kariéru ukončil v roce 1943 ve Slavii Hradec Králové, které pomohl v lize na přední místa.\n\nČeskoslovensko reprezentoval v roce 1935 na prvním Mistrovství Evropy v basketbale v Ženevě (byl kapitán družstva) a získal bronzovou medaili. Za Československo startoval v roce 1936 na Olympijských hrách v Berlíně a o rok později na druhém Mistrovství Evropy v Rize. Ke konci své závodní kariéry byl trenérem UNCAS Praha a později mužů (1942–1944) i žen Sparty Praha. Obě družstva přivedl na čelo našeho basketbalu a vychoval řadu hráčů do reprezentace.\n\nOkolo roku 1940 sehrál hlavní roli trenéra ve filmu ABC o košíkové, který se zabýval výcvikem basketbalu (košíkové) ve třech kategoriích: začátečníci, pokročilí, závodníci. V roce 1945 napsal a vydal první komplexní učebnici košíkové s názvem Malá kniha basketbalu.\n\nPo přestěhování do Karlových Varů trénoval i zde chlapeckou a dívčí mládež a s oběma se umístil na předních místech v soutěžích Československa.\n\nByl také mezinárodním rozhodčím basketbalu a řídil řadu utkání doma i v cizině. Jako sportovní lékař navštívil s reprezentačními družstvy řadu evropských států a Čínu. Byl předsedou zdravotní komise sekce košíkové ÚV ČSTV. Lékařem celé sportovní výpravy byl na Akademických světových hrách v Paříži a Bukurešti.\n\nV roce 1976 převzal v Karlových Varech z rukou tehdejšího generálního sekretáře FIBA Williama Jonese pamětní medaili FIBA za olympijské zásluhy. V roce 2004 byl uveden do Síně slávy České basketbalové federace.\n\nJeho syn Josef Klíma (* 1950) hrál 11 sezón v letech 1968–1979 za prvoligový basketbalový tým Sparty Praha, zaznamenal 3163 bodů a má dvě bronzové medaile a třikrát 4. místo v československé lize. Za reprezentaci Československa odehrál 40 utkání, z toho 7 utkání (zaznamenal v nich 58 bodů) na Mistrovství Evropy juniorů v roce 1968 (Československo desáté) a 7 utkání (8 bodů) na Mistrovství Evropy mužů 1973 (Československo skončilo čtvrté)., Poté hrál basketbal ve Švýcarsku.\n\n\n"}
{"id": "980649", "url": "https://cs.wikipedia.org/wiki?curid=980649", "title": "Pražská energetika", "text": "Pražská energetika\n\nPražská energetika, a.s. (do října 2000 měla v Obchodním rejstříku zapsanou též oficiální zkratku PRE, a.s.), je pražská elektrárenská společnost, která byla založena k 1. lednu 1994 Fondem národního majetku v rámci privatizace a transformace státního podniku Pražské energetické závody, založeného Ministerstvem paliv a energetiky ČSFR a zapsaného do obchodního rejstříku 29. června 1990, v likvidaci od 30. ledna 2002 a vymazaného 24. listopadu 2007. Jeho předchůdcem byl státní koncernový podnik Pražské energetické závody, zřízený rozhodnutím č. 14/1981 ministra paliv a energetiky ČSSR ze dne 21. 12. 1981 a zapsaný do obchodního rejstříku 31. prosince 1981, vymazaný 1. července 1988. Národní podnik Pražské energetické závody vznikl údajně v roce 1982 vyčleněním ze Středočeských energetických závodů, jejichž předchůdcem působícím mimo území Prahy byl v roce 1917 založený Elektrárenský svaz okresů Středočeských, s.r.o. Po znárodnění energetických podniků v roce 1945 byly v roce 1950 zřízeny národní podniky podle krajů, přičemž pro Prahu a Středočeský kraj fungoval v letech 1950–1981 společný podnik Středočeské energetické závody, národní podnik.\n\nJejich předchůdce působící na území Prahy vznikl rozdělením Elektrických podniků hlavního města Prahy v roce 1946 (předtím Elektrické podniky Královského hlavního města Prahy, založené v roce 1897). \n\nZabývá se převážně prodejem a distribucí elektrické energie a plynu na území Prahy, s cca 690 tisíci odběrnými místy je třetím největším dodavatelem elektřiny v České republice a patří mezi padesát největších českých společností podle tržeb. Majoritním vlastníkem společnosti (58 %) je Pražská energetika Holding, jehož majoritním vlastníkem je hlavní město Praha. Společnost je součástí koncernu Energie Baden-Württemberg AG, který ji ovládá prostřednictvím akcionářské smlouvy uzavřené s městem Prahou.\nSamotná Pražská energetika se zabývá zejména obchodem s plynem a elektřinou, poskytuje také administrativní korporátní služby pro členy Skupiny PRE. Za odebranou kilowatthodinu průměrná česká domácnost s odběrem 2 200 kWh za rok) zaplatila v roce 2019 v distribuční oblasti PRE 4,47 Kč, což je lehce pod celorepublikovým průměrem 4,58 Kč za kWh.\n\nDceřiná společnost PREdistribuce, a. s., je vlastníkem a provozovatelem distribuční soustavy elektrické energie na území Prahy a Roztok. Společnost poskytuje distribuční služby, řídí smluvní vztahy se zákazníky a připojení k síti na svém distribučním území. Realizuje výstavbu, správu, údržbu a provoz distribuční soustavy. \n\nOd 1. 1. 2017 provádí jako subdodavatel na základě smlouvy s městem vlastněnou společností Trade Centre Praha a. s. servis veřejného osvětlení a dalších přidružených zařízení v Praze, včetně provozu dispečinku hlášení poruch. K této konstelaci došlo po zrušení několik let trvajícího výběrového řízení a poté, co se město na poslední chvíli rozhodlo neprodloužit smlouvu dosavadnímu správci osvětlení Eltodo Citelum a.s. Podle dosavadních zpráv by mělo jít o dočasnou situaci a od 1. července 2017 by činnosti měla převzít přímo společnost Trade Centre Praha a.s.\n\nDceřiná společnost PREměření, a. s., se zabývá opravami, montážemi a odečty elektroměrů. Dále nabízí široké spektrum služeb - elektroinstalační práce, služby v oblasti poradenství, servis a prodej osvětlovací techniky, půjčování měřicích zařízení, certifikaci v oblasti energetického auditu a štítkování budov, metrologie atd. Společnost je také aktivní i v oblasti elektromobility, součástí její nabídky služeb je také prodejna a půjčovna elektrokol PREkolo (www.prekolo.cz).\n\nPREměření také vlastní a provozuje (přímo či prostřednictvím dceřiných společností, označeno *) následující fotovoltaické elektrárny:\nDceřiná společnost eYello CZ, k. s. se zabývá nízkonákladovým prodejem elektřiny a plynu.\n\nPředstavenstvo a dozorčí rada Pražské energetiky a.s. a jejich dceřiných společností bývají obsazovány na základě akcionářské smlouvy uzavřené mezi společností Energie Baden-Württemberg AG a městem Prahou. Za město Prahu rozhodují o zástupcích politické strany, což bývá předmětem kritiky. Milan Jančík (ODS), Martin Langmajer (ODS), Petr Hulinský (ČSSD) a Miroslav Poche (ČSSD) si takto každý vydělali více než 10 mil. Kč. V roce 2012 byli členy dozorčí rady a představenstva mj. Pavel Elis (EnBW), Alexander Sloboda (EnBW), Zdeněk Hrubý (TOP09), Vladimír Schmalz (ODS), Monika Krobová Hášová (TOP09), Michal Štěpán (TOP09) a Petr Dolínek (ČSSD).Od 24. 6. 2015 byla předsedkyní dozorčí rady Pražské energetiky starostka MČ Praha 10 JUDr. Radmila Kleslová. R. Kleslová ukončila působení v DR PRE k 10. 12. 2015. V roce 2016 byli členy dozorčí rady a představenstva mj. Pavel Elis (EnBW), Alexander Sloboda (EnBW), Marián Čalfa (ČSSD), Franz Retzer (EnBW), Jaroslav Štěpánek (ANO 2011), Pavel Pustějovský (ANO 2011), Jan Sixta (KDU-ČSL).\n"}
{"id": "980652", "url": "https://cs.wikipedia.org/wiki?curid=980652", "title": "Doron Rabinovici", "text": "Doron Rabinovici\n\nDoron Rabinovici (* 2. prosince 1961 v Tel Avivu) je rakouský spisovatel, esejista a historik s židovskými kořeny.\n\nDoron Rabinovici je synem Davida a Schoschany Rabinovici, rozené Weksler. Jeho otci se podařilo roku 1944 uprchnout z Rumunska až do Palestiny. Jeho matka, původem z Litvy, přežila ghetto i pobyt v koncentračním táboře a po válce se dostala do Izraele. Svůj příběh líčí Schoschana Rabinovici v knize nazvané \"Dank meiner Mutter\" (Díky mé matce).\n\nRoku 1964 se celá rodina kvůli otcově pracovním povinnostem přestěhovala do Vídně, kde Doron Rabinovici od té doby žije. Po maturitě (1979) studoval až do roku 1991 lékařství, psychologii, etnologii a dějiny na univerzitě ve Vídni. Roku 2000 promoval prací o situaci předních vídeňských Židů během let 1938 až 1945. Práce byla pod názvem \"Instanzen der Ohnmacht\" (Instance bezmoci) publikována i knižně.\n\nDoron Rabinovici se silně angažuje v politických otázkách, zejména v boji proti antisemitismu a dalším formám rasismu. Je členem Grazer Autorenversammlung.\n\nJeho román \"Jinde\", vydaný nakladatelstvím Archa i v češtině, byl roku 2010 nominován na Německou knižní cenu. Následující román \"Die Außerirdischen\" pronikl roku 2017 do širší nominace na Rakouskou knižní cenu.\n\n\n\n\n\n\n"}
{"id": "980654", "url": "https://cs.wikipedia.org/wiki?curid=980654", "title": "Fred Faurtin", "text": "Fred Faurtin\n\nFred Faurtin (* 28. července 1971, Le Mans, Francie) je francouzský model a gay pornoherec, také hudebník a spisovatel, redaktor různých gay a hudebních magazínů.\n\nPochází z Le Mans, ale záhy se odstěhoval do Paříže, kde žil s výjimkou tříletého Perpignanského pobytu. Patnáct let pracoval jako interiérový krajinář. Od svých 22 let byl ve vztahu s partnerem.\n\nK pornografii Freda Faurtina přivedl jeho partner, s nímž také natočil první scénu pro německé studio Cazzo Film. Šlo o partnerský casting a scéna se poté objevila ve filmu \"Berlin Private 3\" (2004). S Cazzo Film také pořídil nejvíc svých snímků.\n\nV San Franciscu se seznámil s krajanem Françoisem Sagatem a jeho prostřednictvím navázal spolupráci také s americkým studiem Raging Stallion.\n\nTočil ale i pro další evropská studia Alphamale Media, Liquid London, UK Naked Men nebo americká studia Titan Media a Raging Stallion. Ač verzatil, převážně působí v aktivní roli. Po boku jiných pornohvězd se objevil v populárních filmech jako \"Manifesto\", \"Intinct\", \"Afternoon Delights\" nebo \"Savage\".\n\nJeho výkon s Tamasem Eszterhazym ve filmu \"Matchmaker\" se objevil v nominacích na European Gay Porn Awards roku 2007 v kategorii Nejlepší párové scény. Téhož roku získal nominaci v soutěži Escort Awards pořádané serverem Rentboys.com, a to v kategorii Nejlepší fetišistický eskort.\n\nV srpnu 2012 byl nominován na první francouzské pornografické ocenění Pink X Gay Video Awards v kategorii Nejlepší aktivní herec, a to díky účinkování ve filmu \"Instinct\" studia Raging Stallion.\n\nJako fotomodel spolupracoval s umělci jako Joe Oppedisano, Fred Chazal, Pierre & Gilles, Hdeluxe, Gil Nemo, Damien Sirqueiros či s duem Exterface. S posledně jmenovanými vznikla v listopadu 2009 fotografická výstava a kniha s názvem \"X – 10 tváří Freda Faurtina\", při jejíž tvorbě se setkal i s Françoisem Sagatem, Vinem Cortesem a DJ Leomeo. Nakladatelství Bruno Gmünder vydalo fotografickou knihu \"Cazzo Men Factory\".\n\nFiguroval na titulních stránkách řady gay časopisů, např. Honcho v prosinci 2006 a znovu v září 2008, Erexxxion v říjnu 2007 či Männer v květnu 2008. Filmová studia Cazzo a Raging Stallion reprezentoval v nástěnných kalendářích let 2008 až 2010.\n\n\n"}
{"id": "980658", "url": "https://cs.wikipedia.org/wiki?curid=980658", "title": "James Donald Halsell", "text": "James Donald Halsell\n\nJames Donald Halsell (* 29. září 1956 v West Monroe, stát Louisiana, USA) JE americký letec, důstojník a astronaut. Ve vesmíru byl pětkrát.\n\nAbsolvoval vojenskou leteckou akademii United States Air Force Academy. Po ukončení studia v roce 1978 pokračoval ve vysokoškolském studiu na Troy State University. Školu ukončil v roce 1983 a pokračoval dalším studiem na USAF Institute of Technology a pilotní škole USAF Test Pilot School na Edwardsově letecké základně. Tu ukončil v roce 1985. Od roku 1979 pracoval u americké armády jako pilot.\n\nV letech 1990 až 2006 byl členem jednotky kosmonautů v NASA v Houstonu. Po ukončení kariéry kosmonauta byl zaměstnán v soukromém sektoru.\n\nOženil se s Kathy, rozenou Spoonerovou.\n\nNa oběžnou dráhu se v raketoplánech dostal pětkrát a strávil ve vesmíru 52 dní, 10 hodin a 34 minut. Byl 310 člověkem ve vesmíru.\n\n\n"}
{"id": "980659", "url": "https://cs.wikipedia.org/wiki?curid=980659", "title": "Donald Thomas", "text": "Donald Thomas\n\nJméno a příjmení Donald Thomas nosí více různých osob:\n\n"}
{"id": "980667", "url": "https://cs.wikipedia.org/wiki?curid=980667", "title": "Tomáš Zahradníček", "text": "Tomáš Zahradníček\n\nJméno a příjmení Tomáš Zahradníček má více nositelů:\n"}
{"id": "980669", "url": "https://cs.wikipedia.org/wiki?curid=980669", "title": "Tomáš Zahradníček (fotbalista)", "text": "Tomáš Zahradníček (fotbalista)\n\nTomáš Zahradníček (* 11. srpna 1993 Medlov) je český fotbalový záložník a mládežnický reprezentant působící v klubu SK Sigma Olomouc. Jeho švagrem je Jakub Petr.\n\nOlomoucký odchovanec Tomáš Zahradníček byl do A-týmu Sigmy zařazen v létě 2013, v podzimní části sezony Gambrinus ligy 2013/14 se objevil několikrát na lavičce. Debutoval v prvním ligovém zápase jarní části sezony 22. února 2014 proti SK Slavia Praha a byla to náramná premiéra, dvěma góly se podílel na debaklu Slavie 5:1. Navíc si připsal dvě gólové asistence. Sezona dopadla neslavně, se Sigmou zažil sestup do druhé české ligy.\n\nTomáš Zahradníček v roce 2011 odehrál 5 zápasů za českou reprezentaci do 19 let.\n\n5. března 2014 debutoval pod trenérem Jakubem Dovalilem ve výběru U21 v Praze na Žižkově v přátelském střetnutí proti Norsku (porážka 1:2).\n"}
{"id": "980670", "url": "https://cs.wikipedia.org/wiki?curid=980670", "title": "Gareth", "text": "Gareth\n\nJméno Gareth nosí více různých osob:\n\n"}
{"id": "980671", "url": "https://cs.wikipedia.org/wiki?curid=980671", "title": "Maria Gaetana Agnesiová", "text": "Maria Gaetana Agnesiová\n\nMaria Gaetana Agnesiová (16. května 1718, Milán – 9. ledna 1799 Milán) byla italská matematička a filozofka.\n\nNarodila se ve velmi vlivné a bohaté milánské rodině. V dětství byla považována za dětského génia, v jedenácti letech mluvila sedmi jazyky. Ve dvanácti letech začala trpět záhadnou chorobou, kterou provázely mohutné křeče. Lékaři si nevěděli rady, nemoc dali do souvislosti s její mimořádnou intelektuální aktivitou a doporučili jí tanec a jízdu na koni. Tato léčba však nepomáhala. Maria byla navíc velmi plachá a dělal jí potíže kontakt s lidmi. Na tyto své dispozice reagovala prudkým náboženským vzplanutím, které ji zároveň přimělo odejít do kláštera. Ačkoli jí v tom její otec nepodporoval, umožnil to a vyplácel jí do konce života důchod. V klášterním ústraní se Maria začala intenzivněji věnovat matematice. Napsala zde své základní dílo \"Instituzioni analitiche ad uso della gioventù italiana\", první knihu, v níž se diskutovalo jak o integrálním, tak diferenciálním počtu. Poslední čtyři desetiletí svého života, i v důsledku opětovného zhoršení její choroby, ovšem věnovala hlavně studiu teologie, zejména patristiky, a službě chudým. Roku 1750 ji papež Benedikt XIV. jmenoval profesorkou matematiky a přírodní filozofie univerzity v Bologni, jakožto druhou ženu v historii (první byla Laura Bassiová).\n\n\n"}
{"id": "980672", "url": "https://cs.wikipedia.org/wiki?curid=980672", "title": "Petr Soukup (režisér)", "text": "Petr Soukup (režisér)\n\nPetr Soukup (* 3. února 1951) je český televizní režisér. Napsal také několik desítek televizních scénářů a později se stal i producentem řady televizních hudebně zábavných pořadů i celovečerních filmových hraných projektů. Podílel se i na vzniku mnoha průmyslových videoprojektů. Po dobu několika let byl členem Rady Asociace režisérů a scenáristů (ARAS).\n\nV roce 1979 absolvoval Akademii múzických umění v Praze, fakultu filmovou a televizní. Začátkem osmdesátých let se nejprve věnoval televiznímu dokumentu a zpravodajství. V té době byl i součástí několikačlenného týmu, který vybudoval moderní zpravodajský formát pod názvem „Aktuality“. Později podle vlastního scénáře postupně zrealizoval asi 150 hudebních videoklipů a na základě jejich ohlasu navázal řadou hudebně zábavných televizních projektů, od komorních až po velké haly. \n\nPo roce 1989 otevřel vlastní produkci, ale nadále v pozici režiséra vytvářel pořady pro Československou televizi, později spolupracoval i s nově vznikajícími českými televizními stanicemi. Jeho agentura byla pojmenována Hvězdy na Vltavě.\n\nKromě řady charit v přímých televizních přenosech se věnuje i velkým komerčním projektům. Například v jeho produkci vznikl v devadesátých letech minulého století ve spolupráci s EBRD více než stodílný Videokatalog investičních příležitostí ve střední a východní Evropě.\n\nV současné době se mimo velkých hudebně zábavných televizních projektů věnuje soustavně především hrané televizní seriálové tvorbě.\n\n\n\n\n\n\n\n\n\n\n\n\n\n\n\n\n\n\n\n\n\nZískal cenu pro producenta v podobě „Českého lva“ za divácky nejúspěšnější film \"Akumulátor 1\" a cenu Akademie populární hudby „Anděl“ pro režiséra a producenta v jedné osobě za nejlepší hudební charitativní projekt (ve prospěch postižených povodněmi „Hvězdy na Vltavě“, realizovaný v roce 2002 přímo na hladině řeky v centru Prahy).\n\n"}
{"id": "980684", "url": "https://cs.wikipedia.org/wiki?curid=980684", "title": "Gregory Thomas Linteris", "text": "Gregory Thomas Linteris\n\nGregory Thomas Linteris (*4. října 1957 v Demarest, stát New Jersey, USA) je americký vědec a kosmonaut. Ve vesmíru byl dvakrát.\n\nAbsolvoval střední školu Northern Valley Regional High School v rodném městě Demarest (1975) a pak pokračoval ve studiu na Princeton University. Po ukončení studia v roce 1979 pokračoval ve vysokoškolském studiu na Stanford University. Ukončil jej v roce 1984. O několik let později se ke studiím vrátil, roku 1990 získal doktorát na Princeton University.\n\nZaměstnán byl v letech 1990 až 1992 na University of California v San Diegu, další čtyři roky v National Institute of Standards and Technology.\n\nV letech 1996 až 1997 byl členem jednotky kosmonautů v NASA.\n\nZůstal svobodný. Má přezdívku Greg.\n\nNa oběžnou dráhu se v raketoplánech dostal dvakrát s funkcí specialista pro užitečné zařízení a strávil ve vesmíru 19 dní, 15 hodin a 58 minut. Byl 357 člověkem ve vesmíru.\n\n\n"}
{"id": "980686", "url": "https://cs.wikipedia.org/wiki?curid=980686", "title": "Nippon Animation", "text": "Nippon Animation\n\nNippon Animation ( 日本アニメーション株式会社, \"Nippon Animéšon kabušiki gaiša\") je japonské animační studio, které vzniklo v roce 1975 rozštěpením studia Zuiyo Eizo. Studio se zaměřuje především na tvorbu seriálů pro mladší publikum a na adaptace děl západní literatury. Do povědomí českého publika se studio zapsalo seriálem \"Včelka Mája\" a jeho následným pokračováním. U počátků studia stáli světoznámí režiséři Hajao Mijazaki a Isao Takahata.\n"}
{"id": "980693", "url": "https://cs.wikipedia.org/wiki?curid=980693", "title": "Comicopera", "text": "Comicopera\n\nComicopera je osmé sólové studiové album britského hudebníka Roberta Wyatta, vydané v roce 2007 u vydavatelství Domino Records. Vyšlo ve dvou verzích: na jednom CD a na dvou gramofonových LP deskách. Producentem alba byl sám Wyatt a mezi dalšími hudebníky, kteří zde hráli, patří například Brian Eno, Phil Manzanera nebo Paul Weller. Nahráno bylo ve Wyattově domovském studiu a také v Manzanerově studiu. Britský hudební časopis \"The Wire\" album označil na nejlepší nahrávku roku.\n\n"}
{"id": "980695", "url": "https://cs.wikipedia.org/wiki?curid=980695", "title": "Brasil Open 2014", "text": "Brasil Open 2014\n\nBrasil Open 2014 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s antukovým povrchem. Konal se mezi 24 únorem. a 2. březnem 2014 v brazilském městě São Paulo jako 14. ročník turnaje.\n\nTurnaj s rozpočtem 474 005 dolarů patřil do kategorie ATP World Tour 250. Nejvýše nasazeným hráčem ve dvouhře byl Němec Tommy Haas, když mu patřilo dvanácté místo ve světovém žebříčku. Semifinálový duel proti Italovi Paolu Lorenzovi však skrečoval pro zranění ramena. Premiérový titul na okruhu ATP si připsal argentinský tenista Federico Delbonis.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "980698", "url": "https://cs.wikipedia.org/wiki?curid=980698", "title": "Diecéze Acci", "text": "Diecéze Acci\n\nDiecéze Acci je titulární diecéze římskokatolické církve, založená v roce 1969, pojmenovaná po starém městě Acci v dnešním Španělsku. Toto město se nachází v blízkosti Guadixu.\n\nRoku 47 byla založena diecéze Acci a roku 741 byla potlačena. Z jejího území byla vytvořena roku 1400 diecéze Guadix a roku 1969 ji papež Pavel VI. obnovil jako titulární diecézi.\n\n\n"}
{"id": "980701", "url": "https://cs.wikipedia.org/wiki?curid=980701", "title": "Liška Friesova", "text": "Liška Friesova\n\nLiška Friesova (\"Cantharellus friesii\" Quél. 1872) je vzácná jedlá stopkovýtrusná houba z čeledi liškovitých (Cantharellaceae), rostoucí převážně v bučinách. Je pojmenována po švédském botanikovi a mykologovi Eliasi Magnusi Friesovi.\n\nPlodnice jsou dosti drobné, o velikosti 2–6 cm, jasně žlutooranžově zbarvené, sestávající z klobouku a třeně, spíše s tenkou dužninou. Vyrůstají ve skupinách, často v menších trsech.\n\nKlobouk, v průměru měřící asi 1–5 cm, bývá nepravidelně okrouhlého tvaru, ve středu je poněkud prohloubený až mírně nálevkovitý. Okraj klobouku bývá tenký, mírně ohnutý dolů, zpravidla vlnitý až zkroucený, zejména u starších plodnic pak cípatě dělený. Svrchní strana klobouku je zbarvena jasně žlutooranžově, s růžovočervenými či oranžovočervenými tóny. Na spodní straně klobouku se nachází hymenofor tvořený tlustými, poměrně řídkými žilnatými lištami, které se místy větví a vzájemně síťovitě propojují. Bývají žlutavé či světle oranžové, bledší než zbytek plodnice. Ze spodní strany klobouku lišty šikmo sbíhají hluboko na třeň.\n\nTřeň je spíše krátký (2–4 cm), směrem vzhůru se mírně rozšiřuje, často bývá poněkud zprohýbaný. Z klobouku na třeň šikmo sbíhají žilnaté lišty. Třeň je zbarven žlutooranžově.\n\nDužnina je tenká, pružné, celkem tuhé konzistence a žlutooranžového zbarvení. Její vůně je nenápadná, chuť trochu nakyslá.\n\nVýtrusy jsou elipsoidní, velké 8–11 × 4–5 µm. Výtrusný prach má žlutou barvu.\n\nLiška Friesova roste spíše vzácně, a to především v kyselých bučinách. S buky, popřípadě i jinými listnatými stromy vstupuje do mykorrhizy. Vyrůstá v červnu až říjnu.\nJe zařazena do Červeného seznamu hub (makromycetů) České republiky (M. Beran, J. Holec) jako zranitelný druh (VU).\n\nJde o jedlou houbu. Vzhledem k vzácnému výskytu a drobnému vzrůstu však nebývá doporučována ke sběru k jídlu.\n\n\n"}
{"id": "980702", "url": "https://cs.wikipedia.org/wiki?curid=980702", "title": "Adolf Láng", "text": "Adolf Láng\n\nAdolf Láng (15. června 1848, Praha − 2. května 1913, Vídeň) byl uherský architekt, významný představitel eklektického slohu.\n\nLáng vystudoval architekturu na vídeňské polytechnice. Ve věku 26 let vyhrál mezinárodní architektonickou soutěž na postavení budovy muzea výtvarného umění (\"Műcsarnok\") v Budapešti. Po krátkém učitelském působení v Praze a v Bukurešti se usadil v uherské metropoli. Poslední roky života prožil ve Vídni, kde působil jako učitel na Akademii umění, ale nadále i jako architekt. Jeho nejvýznamnějším dílem na Slovensku je budova košického státního divadla.\n\n"}
{"id": "980704", "url": "https://cs.wikipedia.org/wiki?curid=980704", "title": "Bridget Moynahan", "text": "Bridget Moynahan\n\nBridget Moynahan, rodným jménem Kathryn Bridget Moynahan (* 28. dubna 1971) je americká herečka a modelka. Po ukončení studií se v devadesátých letech začala věnovat modelingu. Svou první roli dostala v seriálu \"Sex ve městě\", kde hrála manželku Pana Velkého Natashu. Roku 2004 hrála postavu doktorky Susan Calvinové ve filmu \"Já, robot\". Později hrála v řadě dalších filmů.\n\n\n"}
{"id": "980707", "url": "https://cs.wikipedia.org/wiki?curid=980707", "title": "Liszt Ferenc Zeneművészeti Egyetem", "text": "Liszt Ferenc Zeneművészeti Egyetem\n\nLiszt Ferenc Zeneművészeti Egyetem (doslova \"Hudebně-umělecká univerzita Ference Liszta\"), starší název Zeneakadémia (doslova \"Hudební akademie\"), je vysokoškolský hudební ústav v Maďarsku, který sídlí v Budapešti, na území VI. městského obvodu.\nŠkolu založil hudební skladatel Franz Liszt v roce 1875 pod jménem \"Királyi Zeneakadémia\" (\"Královská hudební akademie\"). První budovu v neorenesančním stylu byla vybudována v letech 1877-1879 podle plánů Adolfa Langa. Dnes se budova nachází na Andrássyho ulici č. 67. Zeneakadémii sloužila do roku 1907, když se přestěhovala do nové secesní budovy na dnešním náměstí Ference Liszta. Od roku 1980 patří opět této instituci a dnes slouží jako muzeum a výzkumné centrum díla a odkazu Ference Liszta.\n\nNejvětší slávu a celosvětové uznání dosáhla Zeneakadémia na konci 19. a počátku 20. století, když v ní studovali slavní operetní skladatelé jako Jenő Huszka, Emmerich Kálmán, Albert Szirmai a Viktor Jacobi, operní skladatel Béla Bartók a skladatel národních hudebních písní Zoltán Kodály. Velkou zásluhu na tom měl pedagogický přístup Jana Koesslera, který vyučoval kompozici na škole v letech 1883-1908.\n"}
{"id": "980713", "url": "https://cs.wikipedia.org/wiki?curid=980713", "title": "Diecéze An-kuo", "text": "Diecéze An-kuo\n\nDiecéze An-kuo () se nachází v Číně, je katolickou diecézí a její ritus je latinský.\n\nDne 15. dubna 1924 byla zřízena apoštolská prefektura Li-sien, která vznikla z apoštolského vikariátu Centrální Č’-li a Jihozápadního apoštolského vikariátu Č’-li. O pět let později, 13. července 1929, byla prefektura povýšena na apoštolský vikariát An-kuo. Apoštolským prefektem a vikářem se stal Mons. Melchior Sun Te-čen, C.M.. Dne 11. dubna 1946 byl vikariát povýšen na diecézi. Patří do církevní provincie Peking. Od roku 1992 je diecéze bez biskupa (\"vakantní\").\n\n\n\n\"v letech 1951–1988 vakantní\"\n\n"}
{"id": "980717", "url": "https://cs.wikipedia.org/wiki?curid=980717", "title": "Brasil Tennis Cup 2014", "text": "Brasil Tennis Cup 2014\n\nBrasil Tennis Cup 2014 byl tenisový turnaj pořádaný jako součást ženského okruhu WTA Tour, který se hraje na otevřených dvorcích s tvrdým povrchem. Konal se mezi 23. únorem a 1. březnem 2014 v brazilském ostrovním městě Florianópolis jako 2. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla Španělka Carla Suárezová Navarrová. Téměř po devíti letech si singlový titul na okruhu WTA Tour připsala Klára Zakopalová. Vítězství v ženské čtyřhře obhájila španělsko-kazašská Anabel Medinaová Garriguesová a Jaroslava Švedovová.\n\n\nNásledující hráčky obdržely divokou kartu do hlavní soutěže:\n\nNásledující hráčka nastoupila v soutěži, protože dostala speciální výjimku:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n"}
{"id": "980721", "url": "https://cs.wikipedia.org/wiki?curid=980721", "title": "Anton Zachariáš", "text": "Anton Zachariáš\n\nAnton Zachariáš (14. ledna 1939 Vyšná Jedľová − 13. září 2000, Košice) byl slovenský esperantista. \n\nKromě slovenštiny a esperanta ovládal i češtinu, polštinu, maďarštinu, ruštinu a němčinu.\n\nEsperanto se naučil v 1955, vyučovat ho začal v 1961. Byl považován za jednoho z nejlepších učitelů esperanta pomocí přímé metody. Kurzy vedl po celé Evropě – Slovensko, Maďarsko, Polsko, Litva, Německo, Španělsko, Turecko, Bulharsko. Od roku 1972 pravidelně učil na tehdejších Letních školách esperanta na Slovensku. Naposledy vedl mezinárodní kurz pro pokročilé v Popradu jeden měsíc před svým úmrtím.\n\nByl činný od místní po mezinárodní úroveň. Pravidelně přispíval do časopisu Esperantisto Slovaka. Esperanto propagoval v rozhlase a televizi. Od roku 1990 do 1994 profesionálně pracoval v Slovenském esperantském svazu.\n\n"}
{"id": "980722", "url": "https://cs.wikipedia.org/wiki?curid=980722", "title": "Slavomír Pejčoch", "text": "Slavomír Pejčoch\n\nSlavomír Pejčoch, píšící pod pseudonymem Slavomír Ravik (* 22. dubna 1932, Jemnice), je český spisovatel a historik.\n\nNarodil se v malé obci na Vysočině, vystudoval Obchodní akademii ve Znojmě a pak moderní historii na Filozofické fakultě UK. \nNa College of Arts bagdádské univerzity studoval arabštinu a pak v Československu pracoval jako novinář. V roce 1968 byl tiskovým tajemníkem reformních ministrů Václava Valeše a Oty Šika. Od 70. let byl nucen pracovat v podniku Meta. Po roce 1989 pracoval pro vládu a byl konzultantem NATO v oblasti médií. Po řadu let byl poradcem Miloše Zemana a autorem nesčetných kritických analýz, zčásti vydaných tiskem. \n\nJeho synem je historik Ivo Pejčoch.\n\n"}
{"id": "980725", "url": "https://cs.wikipedia.org/wiki?curid=980725", "title": "Amatitlán", "text": "Amatitlán\n\nAmatitlán je jezero nacházející se v departmentu Guatemala v Guatemale, přibližně 28 km od hlavního města země. Jezero představuje zbytek pleistocénní kaldery, která vznikla přibližně před 300 000 lety. Hladina jezera má nadmořskou výšku 1188 m. Jezero je střediskem cestovního ruchu a využívá se jako hydroenergetický zdroj.\n"}
{"id": "980727", "url": "https://cs.wikipedia.org/wiki?curid=980727", "title": "Dvoutarifní sazba", "text": "Dvoutarifní sazba\n\nDvoutarifní sazba se týká odběru elektrické energie, kdy je odebírána ve dvou tarifech – vysokém tarifu a nízkém tarifu. Dodavatelé elektřiny jej poskytují především odběratelům, kteří používají elektřinu pro náročnější elektrické spotřebiče jako jsou boilery nebo pro vytápění objektů. V závislosti na zvolené sazbě může odběratel čerpat elektřinu v nízkém tarifu po dobu 8 až 22 hodin denně nebo během víkendu. Nicméně sazba D56d, jež poskytuje 22 hodin nízkého tarifu, se dnes již nenabízí. Stále ji ale využívají lidé, kteří zprovoznili tepelná čerpadla do 31. 3. 2016.\n\nHlavním důvodem pro zavedení dvoutarifní sazby je regulace spotřeby elektrické energie. V časech, kdy je v síti menší odběr energie může docházet k nestabilitě distribuční sítě. Právě v tu chvíli je pomocí hromadného dálkového ovládání (HDO) aktivován nízký tarif. Během nízkého tarifu platí odběratelé za elektřinu nižší sazbu.\n\nNaproti tomu jsou spotřebitelé povinni blokovat energeticky náročné spotřebiče během vysokého tarifu.\n\nDvoutarifní sazby se dělí podle doby platnosti vysokého a nízkého tarifu. Jednotlivé typy vždy určuje distributor elektřiny. Dodavatelé elektřiny se podle tohoto rozpisu musí řídit, ale rozdíly mezi jednotlivými dodavateli jsou pouze v názvech tarifů. Největší rozdíl v ceně za kWh placené v nízkém a vysokém tarifu je u distribučních sazeb D25d a D27d. Právě tyto sazby tedy poskytují největší prostor k ušetření, pokud odběratel přesune některé aktivity (provoz pračky, myčky) z časů vysokého tarifu do nízkého. \n\nRozpisy platnosti jednotlivých tarifů lze nalézt na webových stránkách jednotlivých distributorů.\n"}
{"id": "980728", "url": "https://cs.wikipedia.org/wiki?curid=980728", "title": "Anthemius", "text": "Anthemius\n\nProcopius Anthemius (kolem 420 – 11. července 472) byl západořímský císař v letech 467 až 472. Tento velice urozený východní aristokrat se osvědčil jako zdatný velitel. Východořímský císař Leon I. ho proto se souhlasem generála Ricimera, faktického vládce Západu, dosadil na trůn v Itálii.\n\nPo jeho nástupu podnikly spojené východní a západní vojenské síly v roce 468 obrovskou námořní výpravu do Afriky proti Vandalům krále Geisericha. Toto tažení, představující poslední šanci na záchranu hroutící se západní říše, skončilo zničující porážkou římské flotily. Anthemius rovněž neúspěšně zakročil proti rostoucí moci Vizigótů, vedených králem Eurichem, v jižní Galii. Prohlubující se rozpory mezi ním a Ricimerem vyústily v otevřený konflikt, během něhož generál oblehl císaře v Římě. Když město po několika měsících dobývání padlo, Anthemius přišel při útěku o život.\n\nAnthemius se narodil v Konstantinopoli někdy okolo roku 420. Jeho děd z matčiny strany Flavius Anthemius vykonával v letech 405 až 414 úřad pretoriánského prefekta. V této funkci řídil státní záležitosti ve východořímské říši namísto císaře Arcadia a jeho nezletilého syna Theodosia II. Anthemiův otec Procopius působil v letech 422 až 424 jako vrchní velitel v Orientu (\"magister militum per Orientem\"). Procopiovým předkem byl stejnojmenný uzurpátor z šedesátých let 4. století, spřízněný s konstantinovskou dynastií.\n\nV roce 453 se Anthemius oženil s Marcií Euphemií, dcerou tehdejšího východního císaře Marciana. Krátce po svatbě byl ustanoven do vojenské hodnosti \"comes\", přičemž sloužil na dunajské hranici, nacházející se po smrti hunského krále Attily v rozvratu. Po návratu do Konstantinopole roku 454 ho Marcianus obdařil titulem \"patricius\" a současně ho učinil jedním z nejvýše postavených generálů (\"magister militum praesentalis\"). O rok později zastával konzulát společně se západořímským panovníkem Valentinianem III. Svatba s císařovou dcerou a jmenování do prestižních civilních a vojenských funkcí naznačují, že Marcianus mohl v Anthemiovi spatřovat svého potenciálního následníka. Kronikář Ioannes Malalas dokonce nesprávně uvádí, že ho pozvedl k vládě na Západě.\n\nPo sesazení západního císaře Avita v říjnu 456 Marcianus pravděpodobně uvažoval o Anthemiovi jako o jednom z pretendentů uprázdněného trůnu. Tuto možnost ale zmařila jeho smrt v lednu 457. Anthemius mohl jako zeť zemřelého císaře doufat v získání vlády v Konstantinopoli. Rozhodující slovo v otázce nástupnictví po Marcianovi ovšem náleželo mocnému generálovi Asparovi, jemuž barbarský původ a ariánská víra překážely v tom, aby se sám chopil trůnu. Aspar se vyslovil pro méně výrazného jedince, než jakým byl Anthemius, a novým císařem učinil vojáka z povolání Leona, zastávajícího předtím hodnost pouhého tribuna.\n\nAnthemius sloužil pod Leonem nadále jako magister militum a dosáhl dvou vítězství nad barbary napadajícími balkánské provincie říše. Kolem roku 460 v Illyriku porazil Ostrogóty pod velením Valamera. V zimě v letech 466 až 467 si podrobil skupinu Hunů vedených jistým Hormidakem, jež překročila zamrzlý Dunaj a drancovala Dácii. Útočníci dobyli město Serdica (dnešní Sofie), načež je zde Anthemius oblehl a vyhladověl.\n\nNa podzim 465 zemřel císař Libius Severus, vládnoucí Západu jako loutka patricia a generála germánského původu Ricimera. Během následného, zhruba jeden a půl roku trvajícího interregna probíhala mezi Leonem a Ricimerem intenzivní jednání ohledně výběru Severova nástupce. Vandalský král Geiserich prosazoval vlastního kandidáta, jímž byl senátor Olybrius. Ten byl jako manžel Placidie, dcery Valentiniana III., jejíž starší sestra Eudocia se provdala za králova syna Hunericha, Geiserichovým příbuzným. Vandalové podnikali každoroční nájezdy na Sicílii a do Itálie, devastovali tamější města a plenili pobřežní oblasti. Poté vystupňovali svůj tlak, když se vypravili dále na východ a zpustošili Ilýrii, některé části Řecka a Peloponés.\n\nNa jaře 467 se Leon se souhlasem Ricimera rozhodl ustavit Marcianova zetě za císaře Západu. Anthemius byl nejprve v Konstantinopoli pozvednut do hodnosti caesara. Pak se v doprovodu značných vojenských posil z Východu a dalmatského velitele Marcellina vydal do Itálie, kde ho 12. dubna 467 v nevelké vzdálenosti od Říma prohlásili za augusta. Jmenováním Anthemia se Leon zbavil možného konkurenta v Konstantinopoli a zároveň postavil do čela Západu schopného a zkušeného vojevůdce pro připravované tažení proti Vandalům. Vztahy mezi oběma polovinami říše se po dobu Anthemiova panování vyznačovaly mimořádným souladem. Oba císařské dvory spolupracovaly při výběru dvojic konzulů pro příslušný rok. V roce 468 se Anthemiovi dostalo nebývalé pocty, jelikož směl zastávat konzulát bez kolegy (\"sine collega\"). Jeho syn Flavius Marcianus vykonával v dalších letech tento úřad dvakrát. Soudržnost mezi císaři ještě prohloubila svatba Flavia Marciana s Leonovou mladší dcerou Leontií v roce 471.\n\nJakmile Anthemius získal vládu, musel čelit řadě vážných výzev. Jeho vláda se fakticky omezovala pouze na Itálii, neboť ostatní části západořímské říše se nacházely různou měrou pod kontrolou barbarů či různých lokálních skupin. Galská aristokracie podpořila nového císaře a v jižní Galii se mu podvolili Vizigóti a Burgundi, vystupující dosud jako římští spojenci (\"foederati\"). Pro Anthemiovo politické přežití bylo však klíčové jeho soužití s všemocným generálem Ricimerem, který se v předchozích letech podílel na sesazení jeho předchůdců Avita a Maioriana a nastolení Severa. Brzy po svém příchodu do Itálie proto vstoupil do příbuzenského svazku s Ricimerem a provdal za něho svoji jedinou dceru Alypii.\n\nSvatba Ricimera s Alypií tvořila pouze dílčí článek politiky užší spolupráce mezi Východem a Západem. Jejím stěžejním cílem byla zvažovaná invaze do Afriky, nejvíce prosperující části západní říše, obsazené Vandaly. Již před Anthemiovým nástupem se Leon pokusil diplomatickou cestou přimět Geisericha, aby přestal napadat Itálii a Sicílii, nicméně vandalský král ignoroval císařovy návrhy. Krátce po Anthemiově intronizaci byla proti Vandalům přichystána expedice, zřejmě pod velením Marcellina, jejímuž uskutečnění ale zabránilo nepříznivé počasí. K rozhodujícímu střetnutí došlo v roce 468, kdy kombinované východní a západní síly uspořádaly mohutnou, koordinovanou vojenskou operaci ke znovudobytí Afriky. Prameny uvádí, že Leon shromáždil obrovskou flotilu sestávající z 1100 obchodních lodí a válečných dromónů, osazených 100 000 námořníky a vojáky. Vybudování takového loďstva spolykalo ohromné množství finančních prostředků. Střízlivější soudobé odhady hovoří o tom, že jen východní císař vynaložil na tento podnik 103 000 liber zlata. Tato nezměrná suma navíc nezahrnuje částku poskytnutou Anthemiem, jenž měl přispět přibližně čtvrtinou celkových nákladů.\n\nŘímané se podobně jako v roce 461 chtěli vyvarovat námořní bitvy a po vylodění vojska na souši plánovali pozemní střet s nepřítelem. Jádro jejich sil, jejichž velením Leon pověřil svého švagra Basiliska, mělo přistát nedaleko Kartága. Dva podpůrné útoky měly současně směřovat na Sardinii a do Tripolitánie. Tažení se zpočátku vyvíjelo nadmíru příhodně pro Římany, neboť Marcellinus zahnal vandalskou posádku ze Sardinie a posléze se zmocnil také Sicílie. Z Egypta vypravené vojsko přistálo pod vedením generála Heraclia v Tripolitánii, s pomocí místních lidí vypudilo Vandaly z tamějších měst a vyrazilo na sever ke Kartágu, kde se mělo spojit s Basiliskem. Ten mezitím dorazil s loďstvem k mysu Bon, ve vzdálenosti asi šedesáti kilometrů od Kartága.\n\nGeiserich se ocitl v takových nesnázích, že toto město nechal vyklidit. Podle antických pramenů mohl Basiliskos bez obtíží dosáhnout vítězství, pokud by jednal rázně a energicky. Místo toho ovšem nepochopitelně přistoupil na Geiserichovu nabídku pětidenního příměří. Vandalský král využil dodatečného času k seskupení dostupných plavidel, a když zavál příznivý vítr, vypustil na kotvící římskou flotilu zápalné lodě. Mezi Římany vypukl zmatek, načež Vandalové zahájili drtivý útok. Moderní badatelé se rozcházejí v hodnocení rozsahu nastalé zkázy. Někteří se domnívají, že náhlý a překvapivý úder Vandalů vedl ke zničení poloviny římského loďstva. Jiní považují ztráty Římanů za výrazně nižší. Basiliskos přesto nemohl učinit nic jiného než odvolat útok na Kartágo a stáhnout trosky poničené flotily na Sicílii.\n\nNezdar expedice představoval skutečnou pohromu, protože tím pohasla poslední naděje na obnovu západořímské říše. Leon vyčerpal všechny finanční rezervy Východu, a nemohl se tedy znovu pokusit o vyvrácení vandalského království, zatímco Anthemius a Ricimer nedisponovali nezbytnými materiálními ani lidskými zdroji. Vandalové záhy získali zpět své pozice na Sicílii a Sardinii. Marcellinus byl ihned po neúspěchu tažení zrádně zavražděn jedním ze svých důstojníků. Jeho vraždu pravděpodobně podnítil Ricimer, jenž se tak zbavil konkurenta v boji o dominanci v Itálii a připravil Anthemia o nejvýznamnějšího spojence.\n\nAfrické fiasko uštědřilo vážnou ránu prestiži říše a zásadně podkopalo schopnost západořímské vlády efektivně zasahovat do dění v Galii. Tuto skutečnost si jako jeden z prvních uvědomil ambiciózní vizigótský král Eurich, který na rozdíl od svých předchůdců začal usilovat o vytvoření vlastní, na říši nezávislé domény. Jeho první vojenskou akcí byla výprava do Hispánie proti Svébům v roce 468, ačkoli v tomto případě nelze vyloučit, že se jednalo o součást širší římské ofenzívy proti Vandalům. O dva roky později se Eurich plně chopil iniciativy a vytáhl na sever proti Bretoncům vedeným králem Riothamem, Anthemiovým spojencem. Riothamus v tomto střetu Eurichovi podlehl a uprchl k Burgundům do východní Galie. Vizigóti po tomto vítězství opanovali Tours a Bourges a posunuli hranice svého záboru až k řece Loiře. Jejich další expanzi do severní Galie bránily zbytky římského rýnského vojska, jejichž velitelem byl comes Paulus, podporované sálskými Franky krále Childericha.\n\nEurich poté obrátil svoji pozornost na jihovýchod, směrem k Arelate (Arles), sídlu římské správy v Galii. Anthemius se rozhodl zamezit rozpínavosti Vizigótů a v roce 471 vyslal za Alpy vojsko pod velením svého syna Anthemiola. Zároveň Eurichovi nabídl, že mu odstoupí kraj Auvergne ve střední Galii výměnou za strategicky důležité území města Narbo (Narbonne), zajišťující pozemní spojení s Hispánií. Eurich ale tento návrh nepřijal. Když Anthemiolus překročil řeku Rhônu, vizigótský král ho porazil a zabil. Po tomto nezdaru Anthemius upustil od dalších snah o znovudobytí nějaké části Galie. Pod kontrolou Říma zůstala v této zemi pouze oblast kolem měst Arelate a Massilia (Marseille) na jihovýchodě a Arvernum (Clermont) v Auvergne, udatně hájené Avitovým synem Ecdiciem. Galský básník Sidonius Apollinaris v jednom ze svých dopisů popisuje těžký úděl loajálních galorománských aristokratů, kteří nemohli očekávat pomoc ze strany ústřední moci, a tak jim nezbylo než volit mezi odchodem do exilu a vstupem do řad církve.\n\nAnthemius se podobně jako jeho předchůdci potýkal se západořímskou senátorskou aristokracií, prosazující často vlastní zájmy na úkor státu. V ohnisku jeho pozornosti se nacházeli zejména italští velkostatkáři. Protože nadále pomýšlel na zachování západní říše v oblastech nalézajících se mimo Itálii, usiloval rovněž o podporu senátorů z provincií, zvláště z Galie. Určitá část politicky agilních kruhů se však stavěla proti Anthemiovi kvůli jeho řeckému původu a někdejší příslušnosti k východnímu dvoru. Mimoto na něm ulpělo podezření z náklonnosti k pohanství.\n\nCísař se snažil získat přízeň vyšších vrstev až nadměrným udělováním vysokých hodností a úřadů, což se týkalo hlavně titulu \"patricius\". Podle východního vzoru zavedl Anthemius do praxe jmenování civilních úředníků do hodnosti patriciů, jež byla na Západě vyhrazena především pro vojenské velitele. Někteří z obdařených náleželi k vysoce postaveným členům italské nobility, jakými byli senátoři Romanus a Moesius Phoebus Severus. Kromě Italů se z této pocty těšilo i několik galských aristokratů, Sidonius Apollinaris a Magnus Felix. Anthemius dále zamýšlel udělit titul patricia i arvernskému obránci Ecdiciovi.\n\nSidonius Apollinaris si panegyrikem oslavujícím Anthemia vysloužil počátkem roku 468 úřad městského prefekta v Římě. V této funkci se mimo jiné musel vypořádat s nedostatkem potravin ve městě, nepravidelně zásobovaného loděmi připlouvajícími z jižní Itálie. Do doby jeho prefektury spadá proces s pretoriánským prefektem Galie Arvandem. Skupina vlivných galských velkostatkářů ho v Římě obvinila ze zrádného spolčení s vizigótským králem Eurichem, jehož měl vybízet, aby si s Burgundy rozdělil Galii. Sidonius jako dřívější Arvandův přítel později u císaře dosáhl zmírnění trestu smrti na vyhnanství. V důsledku pokračující eroze autority říše v Galii se v sedmdesátých letech 5. století začaly množit obdobné případy odpadnutí. Nezanedbatelná část galských aristokratů se dosud houževnatě bila za to, aby zůstala součástí římské říše. Nicméně někteří velkostatkáři se z pragmatických důvodů rozhodli přidat na stranu nových germánských vládců, postupně vyplňujících existující mocenské vakuum.\n\nOd počátku nesnadné soužití Anthemia a Ricimera postupně přerostlo v nezastřený souboj o vedoucí roli ve státě. Jejich komplikovaný vztah příliš neupevnil ani svazek mezi císařovou dcerou Alypií a Ricimerem, jelikož pár zůstal bezdětný. První skutečně vážný spor mezi císařem a jeho generálem vyvstal v souvislosti s Romanovou aférou v roce 470. Bývalý \"magister officiorum\", patricius Romanus, se jako velice blízký Ricimerův spojenec zapletl do spiknutí proti císaři s úmyslem usednout na trůn. Anthemius ho proto obžaloval z velezrady a nechal popravit.\n\nRicimer v reakci na to opustil Řím a se 6000 muži, shromážděnými pro válku s Vandaly, se odebral do Mediolana (Milán). Císař se svým vojskem setrval v Římě. Oba se vzájemně zahrnovali urážkami a po jistý čas se propuknutí otevřeného konfliktu zdálo být neodvratné. Ricimer nazýval Anthemia Galatem a „Řekáčkem“ (\"Graeculus\"), kdežto Anthemius litoval, že provdal svoji dceru za Góta oděného v kůži. Zatímco se obě strany připravovaly k válce, dostavili se k Ricimerovi vůdčí severoitalští představitelé a žádali ho, aby v zájmu míru zanechal rozbroje s císařem. Úloha prostředníka připadla biskupovi Epifaniovi, jemuž se počátkem roku 471 podařilo vyjednat mezi nimi smír.\n\nAnthemiolova porážka v Galii roku 471 připravila Anthemia o většinu jeho vojska, a vychýlila tak dosavadní rovnováhu sil mezi ním a Ricimerem v generálův prospěch. Ricimer využil této příležitosti a v roce 472 oblehl císaře v Římě. Anthemius v obavách o život předstíral nemoc a vyhledal azyl v bazilice svatého Petra. Východní císař Leon vyslal do Říma Olybria, jehož pověřil urovnáním sporu mezi Anthemiem a Ricimerem. Podle Ioanna Malaly zároveň poslal Anthemiovi tajný dopis, v němž ho vybízel, aby Olybria odstranil. Ricimerovy stráže ale zprávu zadržely a předaly generálovi, který ji ukázal Olybriovi. Patrně v dubnu téhož roku ho Ricimer dal prohlásit za císaře proti Anthemiovi.\n\nObléhání Říma se protáhlo na pět měsíců, neboť obyvatelé města a zbývající Anthemiovi vojáci kladli svým protivníkům tuhý odpor. K Ricimerovi se přidala většina barbarských federátů, včetně Odoakera a jeho mužů. S jejich podporou generál vstoupil do města a odřízl Anthemiovy stoupence, soustředěné při Palatinu, od zásobování. Anthemius i Ricimer se následně obrátili se žádostí o pomoc do Galie. Burgundský \"magister militum per Gallias\" Gundobad se připojil ke svému strýci Ricimerovi. Prolomit obležení se pokusil blíže neznámý Bilimer, označovaný v pramenech jako „náčelník Galů“ (\"rector Galliarum\"). Ten ale v červenci přišel o život nedaleko Říma, čímž pohasla poslední šance na Anthemiovu záchranu. Někteří moderní historikové ztotožňují Bilimera s ostrogótským vojevůdcem Vidimerem, jenž měl někdy v této době dorazit se svým lidem do Itálie. Zbývající císařovi přívrženci, vyhladovělí a v beznadějném postavení, se poté vzdali nepřátelům. Anthemius se vydal na útěk, avšak v bazilice svatého Petra (podle jiného zdroje v bazilice Panny Marie v Trastevere) byl 11. července 472 dopaden a setnut Gundobadem.\n\nV Anthemiovi zemřel poslední císař aktivně usilující o zachování západní říše. Třebaže disponoval potřebnými zdroji a měl nezbytné schopnosti a vůli zastavit rozklad Západu, jeho snaha skončila neúspěchem.\n\n\n\n"}
{"id": "980730", "url": "https://cs.wikipedia.org/wiki?curid=980730", "title": "Jiří Eduard Krejčí", "text": "Jiří Eduard Krejčí\n\nJiří Eduard Krejčí (18. března 1911 Rousměrov – 1999 ?) byl český římskatolický kněz, člen Kongregace bratří těšitelů z Gethseman. \n\nOd roku 1935 působil v tzv. Cyrilometodějské smírné kapli v Jeruzalémě, kde také studoval bohosloví. Odtud nastoupil do československé zahraniční armády. Po skončení druhé světové války se dostal do Brna, kde dostudoval teologii. P. Jiří Krejčí slavil v Jundrově, svém tehdejším působišti, v roce 1949 slavnostní první mši svatou – primici –, s jejíž přípravou pomáhali jundrovští občané (jinou primici měl ještě ve svém rodišti). Primice se odehrála v parčíku za tehdy zhruba dostavěnou kaplí Božského Srdce Páně.\n\n"}
{"id": "980731", "url": "https://cs.wikipedia.org/wiki?curid=980731", "title": "Ion Gheorghe Maurer", "text": "Ion Gheorghe Maurer\n\nIon Gheorghe Iosif Maurer (23. září 1902, Bukurešť, Rumunsko − 8. února 2000, Bukurešť, Rumunsko) byl rumunský politik, právník, prezident Prozatímního prezidia Rumunské lidové republiky v období od 11. ledna 1958 - 21. března 1961 , předseda Rady ministrů Rumunska od 21. března 1961 do 29. března 1974.\n\nIon Gheorghe losif Maurer se narodil v Bukurešti otci německého původu a matce původu rumunského. Věnoval se studiu na právech na Bukurešťské univerzitě a stal se právním zástupcem - obhajoval členy nelegálních levicových a antifašistických hnutí. \n\nV roce 1936 nastoupil do komunistické strany Rumunska a od roku 1942 - 1943 během 2. světové války byl za svou politickou činnost uvězněn v koncentračním táboře Târgu Jiu. V srpnu 1944 po osvobození Rumunska od fašistických útočníků působil jako náměstek ministra dopravy a veřejných prací. Od roku 1946 - 1947 byl generálním tajemníkem nejvyšší hospodářské rady a náměstek ministra národního hospodářství.\n\nV roce 1948 byl zvolen do Ústředního výboru (Central Committee of the PCR = \"Romanian Worker´s Party\") a v letech 1957 - 1958 působil jako ministr zahraničí v Rumunsku (zde nahradil Grigora Preoteasa). V roce 1958 - 1961 byl prezidentem prezidia Velkého národního shromáždění Rumunska a poté v roce 1961 nahradil Chivu Stoica za předsedu Rady ministrů Rumunska. Ion Gheorghe losif Maurer byl také jedním ze tří úředníků prezidia Velkého národního shromáždění od 19. března do 24. března 1965.\n\nIon Gheorghe losif Maurer zemřel v Bukurešti 10 let po rumunské revoluci. Bylo mu 97 let. Od 13. července 1998, kdy premiér Konstantinos Kollias zemřel, patřil mezi nejstarší žijící bývalou hlavou státu na světě \n"}
{"id": "980733", "url": "https://cs.wikipedia.org/wiki?curid=980733", "title": "Jayne County", "text": "Jayne County\n\nJayne County, rodným jménem Wayne Rogers, rovněž známá jako Wayne County (* 13. července 1947) je americká trans zpěvačka. \n\nZ rodné Georgie odjela do New Yorku v roce 1967. Nejprve vystupovala pod jménem Wayne County, později si jej v rámci transzice změnila na Jayne County. V roce 1969 hrála v divadelní hře \"Femme Fatale\", kterou napsal Jackie Curtis. V roce 1972 založila protopunkovou hudební skupinu Queen Elizabeth, která však nestihla vydat žádné nahrávky a rozpadla se. Dva roky poté vznikla skupina Wayne County and the Backstreet Boys, se kterou Jayne County nahrála tři písně pro kompilaci \"\". V roce 1976 byly záznamy z koncertů skupiny použity v dokumentárním filmu \"The Blank Generation\", jehož režiséry byli Amos Poe a Ivan Král. Později vystupovala se skupinou Wayne County & the Electric Chairs.\n\n"}
{"id": "980734", "url": "https://cs.wikipedia.org/wiki?curid=980734", "title": "Darí", "text": "Darí\n\nDarí ( , afghánská perština) je perský jazyk (resp. varianta/soubor nářečí perštiny) mluvený na území Afghánistánu. Je to jedna ze tří současných spisovných podob klasické perštiny. Oficiálně byl afghánskou vládou uznán v roce 1964, z tohoto důvodu je v mnoha západních zdrojích také známé jako afghánská perština. V afghánské ústávě je zakotveno, že je darí spolu s paštunštinou jeden ze dvou úředních jazyků Afghánistánu. Darí se hovoří zejména v centrální a severní části Afghánistánu.\n\n"}
{"id": "980735", "url": "https://cs.wikipedia.org/wiki?curid=980735", "title": "Vstupní draft NHL 2013", "text": "Vstupní draft NHL 2013\n\nVstupní draft NHL 2013 byl 51. vstupním draftem v historii NHL. Konal se 30. června 2013 v Prudential Center v Newarku, v New Jersey, ve Spojených státech amerických (v domácí aréně New Jersey Devils). Newark hostil vstupní draft poprvé. Nejlepšími třemi draftovanými hráči byli Kanaďan Nathan MacKinnon, Fin Alexander Barkov a Kanaďan Jonathan Drouin.\n\nVýběr kol draftu:\n\nLegenda (hráčova pozice)\nC Centr (Střední útočník)   O Obránce   Ú Útočník   B Brankář   LK Levé křídlo   PK Pravé křídlo\n"}
{"id": "980736", "url": "https://cs.wikipedia.org/wiki?curid=980736", "title": "Okunošima", "text": "Okunošima\n\nOkunošima (: ) je malý ostrov ve Vnitřním moři, který je součástí města Takehara v prefektuře Hirošima v Japonsku. Je přístupný trajektem, a nachází se na něm tábořiště, turistické trasy a historické lokality. Ostrov sehrál klíčovou roli během druhé světové války, jelikož zde Japonské císařství provozovalo továrnu na výrobu chemických zbraní, které byly posléze použity v Číně. Kvůli testování zbraní bylo na ostrov přivezeno několik králíků. Po válce byl ostrov uzavřen a zvířata měla být utracena. Pravděpodobně však byla místo toho vypuštěna do volné přírody, a vytvořila základ rozsáhlé populace divokých králíků, podle nichž je ostrov v japonštině označován jako Usagi Džima (: , tj. „Ostrov králíků“).\n"}
{"id": "980742", "url": "https://cs.wikipedia.org/wiki?curid=980742", "title": "Čchollima", "text": "Čchollima\n\nČchollima (, , anglická transkripce: \"Chollima\") je mýtický okřídlený kůň, který pochází ze staré čínské literatury a jeho zobrazení se ve východoasijských kulturách vyskytuje poměrně často. Dle legendy je tento kůň příliš rychlý a vznešený na to, aby ho mohl osedlat obyčejný smrtelník. \n\nV Severní Koreji byla podle tohoto koně pojmenována obdoba stachanovského hnutí – hnutí Čchollima.\n"}
{"id": "980761", "url": "https://cs.wikipedia.org/wiki?curid=980761", "title": "Čchollima (hnutí)", "text": "Čchollima (hnutí)\n\nČchollima je ideologická mobilizační kampaň probíhající v Severní Koreji, inspirovaná sovětským stachanovským hnutím. Je pojmenována po mýtickém okřídleném koni Čchollima. Hnutí bylo vytvořeno Kim Ir -senem v srpnu 1958 a hnutí ve své činnosti pokračuje i v druhé dekádě 21. století. \n\nPo podepsání Dohody o příměří, po které skončily boje války v Koreji, bylo severokorejské hospodářství vleklým konfliktem vyčerpáno. Zestátňování průmyslového sektoru nepřineslo očekávaný růst a úplná kolektivizace zemědělství způsobila dokonce propad výroby a ztrátu potravinové soběstačnosti. Navíc Kim Ir-sen Dohodu o příměří vnímal jako střednědobý oddech, po kterém bude válka pokračovat a to na vyčerpaný průmysl přineslo požadavek vysoké produkce zbraní. Proto vznikl koncept Čchollima, který měl za cíl zvýšit výrobu ve všech důležitých oblastech ekonomiky. \n\nHlavním organizačním rysem bylo vytváření pracovních skupin, které měly za úkol stachanovskými výkony přispět k růstu výroby. Širokým pokrytím úseků hospodářství, hromadnou kolektivní soutěží, ideologickým zaměřením a propagandistickými náměty připomínala Čchollima ve svém nejvíce intenzivním období mezi lety 1958 až 1962 čínský Velký skok. Na rozdíl od Velkého skoku, Čchollima nebyla nikdy zrušena. \n\nČchollima způsobila nerovnováhu mezi ekonomickými sektory, nerovnoměrné využití kapacity průmyslu a velmi nekvalitní produkci. Už v roce 1960, tedy dva roky po zavedení Čchollimy, bylo jasné, že zvládnutí prvního pětiletého plánu není možné, proto byl rok 1960 označen za \"vyrovnávací\" a statisticky nebyl do této pětiletky zahrnut. Kvůli katastrofální kvalitě produktů byla zavedena metoda Čchongsanni, pojmenována podle vzorové vesnice. Tato metoda si žádala, aby na kvalitu dohlíželi místní straničtí funkcionáři. Dohled stranických funkcionářů byl dokonce zapsán do revize ústavy z roku 1960. V prosinci 1960 byla zavedena metoda Tean, která odňala řízení továren a jiných podniků technickým ředitelům a svěřila je místnímu stranickému výboru. \n\nČchollima nebyla i přes své sporné výsledky nikdy revidována a to ani nástupcem Kim Ir-sena, Kim Čong-ilem a dokonce ani Kim Čong-unem. Její symbol, okřídlený kůň je námětem poštovních známek, objevil se i na bankovkách, je po něm pojmenovaný fotbalový tým, značka autobusu a traktoru. Sochy a mozaiky okřídleného koně jsou k vidění v mnoha severokorejských městech. \n"}
{"id": "980762", "url": "https://cs.wikipedia.org/wiki?curid=980762", "title": "Vila Košťálová", "text": "Vila Košťálová\n\nVila Košťálová nebo také Brixův dům je historická budova nacházející se v bratislavské městské části Devínska Nová Ves na Novoveské ulici 17 v památkové zóně Devínské Nové Vsi. Poté, co budovu získala městská část odkoupením od soukromých majitelů, byla budova v roce 1998 prohlášena za kulturní památku. \nV současnosti je budova sídlem starosty městské části Devínska Nová Ves, matriky a nachází se zde i oddací síň.\n\nBudovu postavil na konci 19. století Jozef Zavadil, rakouský ministr pošt, který byl náruživý sběratel zkamenělin a archeologických předmětů a objevitel největšího slovansko-avarského pohřebiště ve střední Evropě. V letech 1999 až 2001 proběhla celková rekonstrukce budovy. \n"}
{"id": "980763", "url": "https://cs.wikipedia.org/wiki?curid=980763", "title": "Vysoký tarif", "text": "Vysoký tarif\n\nVysoký tarif (VT), dříve označovaný jako denní proud, je označení pro elektrickou energii, za kterou platí spotřebitel plnou cenu. Vysoký tarif se spolu s nízkým tarifem (NT) používá pouze u dvoutarifní sazby odběru elektrické energie. U 2 jednotarifových distribučních sazeb (D01d a D02d) odběratelé čerpají proud po celou dobu pouze ve vysokém tarifu.\n\nVysoký tarif je platný pouze v určitý čas během dne. Přepínání mezi nízkým a vysokým tarifem se prováděno pomocí hromadného dálkového ovládání. Samotné přepínání a přesné časy nízkého a vysokého tarifu určuje distributor elektřiny a je rozdílné pro jednotlivé regiony. \n\nHlavním důvodem zavedení vysokého a nízkého tarifu je regulace spotřeby elektrické energie. Během vysokého tarifu jsou z provozu vyřazeny spotřebiče s vysokou spotřebou elektrické energie.\n\nOdběratel, který má dvoutarifní sazbu, je povinen během vysokého tarifu blokovat spotřebiče s vysokou spotřebou. Jde například o zařízení pro ohřev vody nebo vytápění.\n\nPojmenování jednotlivých tarifů v rámci dvoutarifové sazby se může mezi jednotlivými dodavateli elektřiny mírně lišit, ale vždy jde v rámci jedné distributorské sítě o stejné časy platnosti vysokého tarifu.\n\n\n"}
{"id": "980772", "url": "https://cs.wikipedia.org/wiki?curid=980772", "title": "Adolf Engler", "text": "Adolf Engler\n\nAdolf Heinrich Gustav Engler (25. března 1844, Żagań, Polsko − 10. října 1930, Berlín, Německo) byl německý botanik. Přispěl k výzkumu systematizace rostlin a založil botanickou zahradu v Berlíně.\n"}
{"id": "980773", "url": "https://cs.wikipedia.org/wiki?curid=980773", "title": "Dámské sedlo", "text": "Dámské sedlo\n\nDámské sedlo umožňuje jezdkyni sedět na koni tak, že má obě nohy na jednom boku zvířete. Objevilo se ve středověku, kdy se pokládalo za nemravné, aby dáma seděla na koni rozkročmo. Propagátorkou dámského sedla byla královna Anna Lucemburská. Původně šlo o sedátko zvané \"planchette\", v němž jezdkyně seděla kolmo ke směru jízdy a měla jen omezenou možnost koně ovládat. Později bylo sedlo vylepšeno o roh, přes který se přehodí jedna noha a druhá je zaklesnuta ve třmenu. V tomto sedle je možné cválat i bezpečně zdolávat překážky. Dámské sedlo hojně využívala Alžběta Bavorská, která byla nadšenou milovnicí jezdeckého sportu. Ve 20. století, kdy ženy začaly masově nosit kalhoty, se přestalo dámské sedlo v denní praxi používat. Postupně však došlo k jeho renesanci, pořádají se závody v dámských sedlech a jezdkyně v dobových kostýmech bývají součástí různých banderií při slavnostních příležitostech.\n\n"}
{"id": "980774", "url": "https://cs.wikipedia.org/wiki?curid=980774", "title": "Erwin Janchen", "text": "Erwin Janchen\n\nEmil Erwin Alfred rytíř von Janchen-Michel (15. května 1882 Vöcklabruck − 10. července 1970 Vídeň) byl rakouský botanik. Má v Mezinárodním rejstříku jmen rostlin zkratku „Janch.“.\n\nRoku 1923 promoval na Vídeňské univerzitě. Vědecky působil na zdejším botanickém institutu a podnikl několik průzkumných cest.\n\nMezi rostlinami, které popsal, je také v Rakousku rostoucí divoká odrůda řepy (\"Brassica rapa\" subsp. \"Silvestris\", spoluautor Gustav Wendelberger).\n\n\n"}
{"id": "980776", "url": "https://cs.wikipedia.org/wiki?curid=980776", "title": "Seznam osobností pochovaných na Národním hřbitově v Martině", "text": "Seznam osobností pochovaných na Národním hřbitově v Martině\n\nToto je seznam osobností, které jsou pohřbeny na Národním hřbitově v Martině.\n"}
{"id": "980777", "url": "https://cs.wikipedia.org/wiki?curid=980777", "title": "Božena Šimková", "text": "Božena Šimková\n\nBožena Šimková (* 3. února 1935 Studenec - 4.srpna 2018 Praha) byla česká scenáristka a spisovatelka.\n\nDětství prožila v podkrkonošské vsi Levínská Olešnice. Otec se živil tesařinou, později převzal zanedbané hospodářství a matka, vášnivá čtenářka a ochotnice, šila pro místní továrnu. Právě ona probudila v dceři zájem o literaturu a divadlo. Božena pomáhala rodičům doma i na poli, přičemž také pěšky chodila do dívčí měšťanské školy v Nové Pace. V Nové Pace pokračovala ve studiích i na gymnáziu. Promovala roku 1958 v Praze na Karlově univerzitě. Už během studií začala překládat z ruštiny a psala recenze na knihy vydané nakladatelstvím Naše vojsko. Působila jako redaktorka, scenáristka a pět sezón vedla dramaturgii v Divadle Jiřího Wolkera. Spolupracovala s Českou televizí a Českým rozhlasem.\n\nKoncem šedesátých let už byla zavedenou autorkou. Rok 1968 by pro ni ale zlomovým. Na shromáždění vydavatelství Naše vojsko totiž vystoupila proti podplukovníkovi , který nazval umělce bandou intelektuálů převlékajících kabáty. Z nakladatelství odešla sama a ocitla se na černé listině. Přes dvacet let pak nemohla veřejně vystoupit se svými díly. Měla možnost emigrovat, ale zůstala ve své rodné zemi. Odůvodňuje to slovy: \"„Nesnesla bych pocit, že už nikdy neuvidím „naše hora“, milované Krkonoše. A tak jsem se podílela na budování stanice zastávky metra Náměstí Míru, později jsem pracovala jako ostraha v Mezinárodní automobilové dopravě.“\" I v této době se ale věnovala tvůrčí činnosti, její práce ale byly zaštítěny jmény jejích přátel. Na literární a filmovou scénu se vrátila až po roce 1989.\n\nNa kontě Boženy Šimkové je více než padesát divadelních, rozhlasových a televizních her, z nichž největší část tvoří pohádky. \n\nKRKONOŠSKÁ POHÁDKA\n\nŠimková pro Československou televizi napsala scénáře k sedmi dílům večerníčku Krkonošská pohádka, které byly odvysílány už v roce 1974. Tedy tři roky poté, co se poprvé objevil pán z Trautenberka u Marie Kubátové. Pro nečekaný ohlas diváků bylo nakonec do roku 1984 napsáno a natočeno dvacet dílů večerníčku, pod vedením režisérky Věry Jordánové.\nV devadesátých letech vychází tyto pohádky i knižně v nakladatelství King Liberec. Doprovází je fotografie z filmového zpracování. Druhého vydání se kniha dočkala v roce 2011 v nakladatelství Motto, opět s fotografiemi z večerníčků.\nMimo to vyšla i knížka \"Anče a Kuba mají Kubíčka\", která svými příběhy navazuje na Krkonošskou pohádku a představuje tak její pokračování. Prvně byla vydaná roku 1993, druhého vydání se dočkala v roce 2005.\n\nscénáře\n\nknižní vydání\n\n\n\n"}
{"id": "980780", "url": "https://cs.wikipedia.org/wiki?curid=980780", "title": "Sezóna zabíjení", "text": "Sezóna zabíjení\n\nSezóna zabíjení je americký film Marka Stevena Johnsona z roku 2013.\n\nDva veteráni války v Bosně, Američan Benjamin Ford (De Niro) a bývalý srbský voják Emil Kovac (Travolta), se znovu střetávají v akcí nabité hře kočky s myší. V prostředí hrůzu nahánějící odlehlé divočiny Apalačského pohoří si spolu vyrovnávají nevyřízené účty, otevírají staré rány a odhalují dlouho skrývaná tajemství.\n\n"}
{"id": "980783", "url": "https://cs.wikipedia.org/wiki?curid=980783", "title": "Nikkó-Širane", "text": "Nikkó-Širane\n\nNikkó-Širane je Štítová sopka, nacházející se na japonském ostrově Honšú, severozápadně od jezera Čúzendži (中禅寺湖) v národním parku Nikkó. Sopka je tvořena převážně andezity, její vrchol je pokryt více lávovými dómy. Původcem všech historických erupcí je nejmladší dóm \"Širanesan\".\n\n"}
{"id": "980784", "url": "https://cs.wikipedia.org/wiki?curid=980784", "title": "Nišinošima", "text": "Nišinošima\n\nNišinošima (známý také jako \"Rosario\") je menší, 700 m široký ostrov vulkanického původu pod správou Japonska, nacházející se v Tichém oceánu. Vznikl spojením několika menších ostrůvků, vytvořených během erupce v roce 1974. Ostrov je centrální vrchol masivního podmořského vulkánu, další vyčnívající relikty se nacházejí v jeho okolí. Pokračující erupce od roku 2013 dále zvětšuje rozlohu ostrova na současných (2015) 2,45 km².\n\n"}
{"id": "980786", "url": "https://cs.wikipedia.org/wiki?curid=980786", "title": "Oki (souostroví)", "text": "Oki (souostroví)\n\nOki (japonsky 隠岐諸島 [Oki-šotó]) je název skupiny ostrovů vulkanického původu patřících Japonsku a ležících v Japonském moři, asi 80 km severně od pobřeží ostrova Honšú. Je to jedno z mála míst projevů vulkanismu na ostrovech v Japonském moři. Stáří ostrovů se odhaduje na 800 000 až 300 000 let a jsou tvořeny převážně alkalickými bazalty se zvýšeným obsahem xenolitů (jako fragmentů zemského pláště). O činnosti sopky neexistují žádné záznamy, ale o nedávné aktivitě napovídá i lokální název \"Takuhi-jama\" – \"hořící hora\".\n\nOstrovy mají rozlohu 346,1 km² a jen čtyři z 16 pojmenovaných ostrovů jsou trvale obývané. Jsou to:\n\n"}
{"id": "980788", "url": "https://cs.wikipedia.org/wiki?curid=980788", "title": "Omanago", "text": "Omanago\n\nOmanago je název neaktivního vulkanického komplexu, sestávajícího ze série pěti andezitově-dacitových lávových dómů, nacházejících se národním parku Nikkó na japonském ostrově Honšú, severozápadně od sopky Nantai. Nejmladší ze série je dóm \"Micu-dake\", tyčící se nad hydrotermálním polem u jezera Junoko.\n\n"}
{"id": "980789", "url": "https://cs.wikipedia.org/wiki?curid=980789", "title": "Onikobe", "text": "Onikobe\n\nOnikobe je neaktivní kaldera, nacházející se jihozápadně od stratovulkánu Kurikoma na ostrově Honšú. Stáří kaldery se datuje na 200000 let. V současnosti je to jediné místo v Japonsku s výskytem gejzírů.\n\n"}
{"id": "980790", "url": "https://cs.wikipedia.org/wiki?curid=980790", "title": "Osore-zan", "text": "Osore-zan\n\nOsore-zan (také \"Osore-jama\") je v současnosti neaktivní stratovulkán, nacházející se na severu ostrova Honšú, na poloostrově Šimokita. Vrchol sopky je ukončen kalderou s průměrem 5 km, v rámci které se nachází menší jezero. Sopka je tvořena andezity a dacity a její stáří se odhaduje na 800000 let. Poslední aktivita byla zaznamenána v roce 1787.\n\n"}
{"id": "980792", "url": "https://cs.wikipedia.org/wiki?curid=980792", "title": "Ošima Óšima", "text": "Ošima Óšima\n\nOšima Óšima (japonsky 渡島大島) je menší, 4 km široký ostrov nacházející se v Japonském moři, asi 55 km západně od ostrova Hokkaidó. Ostrov je tvořen dvěma Čedičově andezitovými stratovulkány - \"Hiagši-jama\" na východním a \"Niši-jama\" na západním okraji ostrova. Obě centra momentálně neprojevují žádnou aktivitu, ale erupce v roce 1741 si vyžádala přibližně 1 500 obětí. Tyto oběti však měly na svědomí vlny tsunami, které vznikly při kolapsu Higaši-jamy a následném masivního sesuvu uvolněného materiálu do moře a zasáhly poběží Hokkaida, Honšú a Koreje.\n\n"}
{"id": "980794", "url": "https://cs.wikipedia.org/wiki?curid=980794", "title": "Rausu (sopka)", "text": "Rausu (sopka)\n\nRausu je v současnosti neaktivní stratovulkán, nacházející se na poloostrově Širetoko v severovýchodní části ostrova Hokkaidó. Vulkán je tvořen převážně andezity a dacity, na vrcholu se nachází menší sopečný dóm. Erupce vulkánu Raisu byly většinou explozivního charakteru, což dokládají depozity pemzy a pyroklastických proudů, z erupcí v letech 50, 550 a 1080. Poslední erupce se odehrála někdy mezi lety 1750 a 1850.\n\n"}
{"id": "980795", "url": "https://cs.wikipedia.org/wiki?curid=980795", "title": "Riširi (sopka)", "text": "Riširi (sopka)\n\nRiširi je název v současnosti neaktivního stratovulkánu, nacházejícího se na ostrově stejného jména asi 20 km západně od severního pobřeží Hokkaida. Stáří sopky se odhaduje na 200 000 let, poslední větší vulkanická činnost se odehrála před cca 37 000 lety (absolutně poslední projev vulkanismu má několik tisíc let). Masiv sopky je tvořen převážně bazalty, ale někdy se vyskytují i andezity a ryolity.\n\n"}
{"id": "980796", "url": "https://cs.wikipedia.org/wiki?curid=980796", "title": "Divočáci", "text": "Divočáci\n\nDivočáci je americký film Walta Beckera z roku 2007.\n\nČtyři kamarádi se jednoho dne rozhodnou radikálním způsobem opepřit svůj nudný život na předměstí a vydají se na motorkářský výlet napříč Amerikou.\n"}
{"id": "980797", "url": "https://cs.wikipedia.org/wiki?curid=980797", "title": "Joseph-Marie Trịnh Văn Căn", "text": "Joseph-Marie Trịnh Văn Căn\n\nJoseph-Marie Trịnh Văn Căn (19. března 1921, Trac But - 18. května 1990, Hanoj) byl vietnamský katolický duchovní, arcibiskup a kardinál.\nNarodil se 19. března 1921 v Trac Butu. Studoval v \"Semináři Hà Nôi\". Na kněze byl vysvěcen dne 8. prosince 1949. Působil v pastorační službě v arcidiecézi Hanoj a byl také okrskovým vikářem, vikářem delegátem a úředníkem církevního soudu.\nDne 5. února 1963 byl jmenován titulárním arcibiskupem Æla a arcibiskupem koadjutorem arcidiecéze Hanoj. Na biskupa byl vysvěcen 2. června 1963 z rukou Josepha Marie Trinh-nhu-Khuê Tuto funkci vykonával až do 27. listopadu 1978, kdy byl ustanoven arcibiskupem této arcidiecéze. O necelý rok později, 30. června 1979, ho papež Jan Pavel II. jmenoval kardinálem a jeho titulárním kostelem byl S. Maria in Via. Zemřel dne 18. května 1990 v Hanoji na infarkt. Jeho tělo spočívá v Katedrále svatého Josefa v metropolitním sídle.\n"}
{"id": "980799", "url": "https://cs.wikipedia.org/wiki?curid=980799", "title": "Sakura-džima", "text": "Sakura-džima\n\nSakura-džima nebo Sakuradžima (japonsky 桜島) je název aktivního stratovulkánu, nacházejícího se na ostrově (bývalém, od erupce v roce 1914 je spojen s pevninou) stejného jména v severní části zálivu Kagošima na japonském ostrově Kjúšú. Její vrchol je tvořen třemi štíty: \"Kitadake\" (桜島北岳 – Severní; jinak Ontake – 御岳), \"Nakadake\" (桜島中岳 Prostřední 1060 m) a \"Minamidake\" (桜島南岳 Jižní 1040 m), nejvyšší je Kitadake (1117 m nad hladinou moře).\n\nSopka je jedna z nejaktivnějších v Japonsku. Od roku 1955 prakticky bez přestávky chrlí sopečné plyny a popel, s několika menšími explozivními erupcemi ročně. Jelikož oblast je hustě osídlena, Sakuradžima je jedna z nejlépe sledovaných sopek světa (vulkanická observatoř pro sledování aktivity byla zřízena v roce 1960). Oblast Sakuradžima je známá výskytem několika horkých pramenů a je součástí národního parku Kirišima-Kinkówan (霧島錦江湾国立公園 [Kirišima Kinkówan Kokuricu kóen]). Sakuradžima je zapsána do tzv. Decade Volcanoes - 16 nejnebezpečnějších sopek světa. \n\nSakuradžima je postkalderová vulkanická struktura, leží na starší, pleistocénní kaldeře \"Aira\" o rozměrech 17 × 23 km, jejíž stáří se odhaduje na 22 000 let. Vývoj samotné sopky začal před 13 000 lety, nejprve jako ostrov na jižním okraji kaldery, který se spojil s pevninou během erupce v roce 1914.\n\nHistoricky aktivní kráter je Kitadake, doložené záznamy o erupcích pocházejí z 8. století. Převládající forma erupcí je Strombolská erupce (pouze s lokálním dosahem), v nepravidelných intervalech střídány s většími, plinovskými erupcemi (1471–1476, 1779–1782 a 1914).\n\nPřed rokem 1914 byla sopka považována za vyhaslou, více než století nejevila žádné známky aktivity. 11. ledna 1914 se nečekaně probudila, naštěstí většina obyvatel ostrova opustila své domovy den před erupcí kvůli středně silnému zemětřesení, které předcházelo výbuchu. Počáteční stadium erupce bylo velmi explozivní s produkcí velkého množství pyroklastik a sopečného popela, ale další zemětřesení, které se odehrálo 13. ledna (a vyžádalo si 35 obětí na životech), změnilo formu erupce na efuzívní.\n\nVýlevy láv trvaly více než měsíc (což je na japonské poměry neobvyklé – díky velkému obsahu oxidu křemičitého a tím i velké viskozitě magmatu). Ostrov se postupně zvětšoval, až se nakonec spojil s pevninou. V finálním stádiu, kdy došlo k vyprázdnění magmatického krbu, celá oblast kaldery poklesla o 60 cm. To poukazuje na to, že hlavní rezervoár je součástí staršího kalderového komplexu.\n\n"}
{"id": "980800", "url": "https://cs.wikipedia.org/wiki?curid=980800", "title": "Klaus Siebert", "text": "Klaus Siebert\n\nKlaus Siebert (29. dubna 1955 – 24. dubna 2016) byl biatlonista z bývalé Německé demokratické republiky, medailista z mistrovství světa v biatlonu, který později dovedl jako trenér běloruskou biatlonistku Darju Domračevovou k jejím úspěchům, mj. k zlatým medailím na Zimních olympijských hrách 2014 v Soči.\n\nV roce 1978 a 1979 zvítězil na mistrovství světa dvakrát s východoněmeckou štafetou mužů a v roce 1979 vyhrál i vytrvalostní závod. V roce 1980 získal se štafetou stříbro na Zimních olympijských hrách v Lake Placid.\n\nZemřel po dlouhém boji na rakovinu, několik dnů před svými 61. narozeninami.\n"}
{"id": "980801", "url": "https://cs.wikipedia.org/wiki?curid=980801", "title": "Susan Kilrainová", "text": "Susan Kilrainová\n\nSusan Leigh Kilrainová, rozená Stillová (* 24. října 1961 v Augusta, stát Georgie, USA) je americká letkyně, důstojnice a kosmonautka. Ve vesmíru byla dvakrát.\n\nAbsolvoval střední školu Walnut Hill High School v městě Natick (1979) a pak pokračovala ve studiu na universitě Embry-Riddle University. \nPo ukončení studia v roce 1982 pokračovala ve vysokoškolském studiu na Georgijském technickém institutu, které ukončila v roce 1985.\n\nJako pilotka působila v armádě v letech 1983 až 1994. V roce 1994 absolvovala výcvik a poté se stala členkou jednotky kosmonautů v NASA, Houstonu. \n\nVdala se za admirála Colina Jamese Kilraina.\n\nNa oběžnou dráhu se v raketoplánech dostala dvakrát jako pilotka a strávila ve vesmíru 19 dní, 15 hodin a 58 minut. Byla 355. člověkem ve vesmíru, 32. ženou.\n\n\n"}
{"id": "980803", "url": "https://cs.wikipedia.org/wiki?curid=980803", "title": "Jeskyně v Čertově skále", "text": "Jeskyně v Čertově skále\n\nJeskyně v Čertově skále (slovensky \"Jaskyňa v Čertovej skale\" nebo také \"\") je jeskyně ve Velké Fatře. Nachází se v Ľubochnianské dolině. Jeskyně je inaktivní fluviokrasově-řítivá. Je největší jeskyní Ľubochnianské doliny. Kromě ní se v okolí nachází ještě 11 menších jeskyní. Druhou největší jeskyní je Převis v Čertově skále s délkou 11 m.\n\nCelková délka jeskyně je 28 m. Nachází se v nadmořské výšce 610 m n. m. Jeskyně obsahuje krasovou výzdobu.\n\nJeskyně je stará několik tisíc let, vznikla vymýváním mateřské horniny řekou. Dalším zvětráváním se vytvořily řítivé praskliny.\n"}
{"id": "980806", "url": "https://cs.wikipedia.org/wiki?curid=980806", "title": "Organizační výbor Poslanecké sněmovny Parlamentu České republiky", "text": "Organizační výbor Poslanecké sněmovny Parlamentu České republiky\n\nOrganizační výbor Poslanecké sněmovny Parlamentu ČR je jedním z výborů, který musí podle jednacího řádu Poslanecká sněmovna zřídit. Jeho hlavním úkolem je navrhovat program plenárních schůzí.\n\nPředsedou výboru je vždy předseda Sněmovny a místopředsedy jsou všichni místopředsedové Poslanecké sněmovny.\n\n\n\n\n\n\n\n\n\n"}
{"id": "980809", "url": "https://cs.wikipedia.org/wiki?curid=980809", "title": "Horácké divadlo Jihlava", "text": "Horácké divadlo Jihlava\n\nHorácké divadlo Jihlava (dříve Horácké divadlo) je stálou profesionální činoherní scénou Kraje Vysočina. Divadlo má již více než sedmdesátiletou tradici a od roku 1995 sídlí v rekonstruované budově na rohu ulic Komenského a Divadelní v Jihlavě. Soubor má v současné době 22 členů a každoročně uvede v průměru 10 premiér.\n\nHistorie divadla v Jihlavě sahá až do roku 1740, kdy je doloženo pořádání opery, v roce 1792 působilo divadlo v bývalém špitálním kostelíku sv. Alžběty na ulici Komenského 29. V roce 1840 bylo v Jihlavě odehráno první představení v češtině, bylo jí představení \"Čech a Němec\" od Jana Nepomuka Štěpánka. Hru odehrála skupina M. Saydlerové v sále domu \"U tří knížat\". O devět let později varšavský rodák Johan Okonski zakoupil zchátralou budovu někdejšího kapucínského kláštera s kostelem sv. Františka, kterou přestavěl na divadlo. To v roce 1865 zakoupilo za 14 000 zlatých město. 6. listopadu 1866 navštívil divadelní představení v jihlavském Městském divadle císař František Josef I.\n\nV roce 1939 proběhly ke konci roku první porady skupiny nadšenců, které vedly ke vzniku první české divadelní scény na Vysočině. O rok později, 18. října 1940 byla zahájena činnost Horáckého Divadla představením Vrchlického hry \"\"Soud lásky\"\", divadlo v tu dobu sídlilo v třebíčském Národním domě. Během druhé světové války divadlo působilo dále až do roku 1944, kdy bylo německými úřady uzavřeno. Po konci války v roce 1945 se divadlo přestěhovalo do budovy Městského divadla v Jihlavě.\n\nV průběhu Sametové revoluce vstoupili herci z jihlavského divadla 17. listopadu do stávky a divadlo se přesunulo do náhradních prostor v divadle Na Kopečku. V roce 1992, 6. března byl položen základní kámen nového komplexu divadelních budov, kdy ten byl navržen skupinou architektů, kdy mezi nimi byli například Václav Králíček, Vladimír Krátký, Tomáš Brix, Miroslav Melena a Jan Vančura. Budova byla dokončena v roce 1995 a 20. října tohoto roku byl slavnostně zahájen provoz nových budov divadla. 7. března 1996 divadlo navštívil tehdejší prezident České republiky Václav Havel.\n\nOd roku 2003 divadlo patří pod správu Kraje Vysočiny, v roce 2015 se stal novým ředitelem divadle Ondrej Remiáš, který se dříve zabýval divadelním marketingem v Pôtoni, mezi lety 2004 a 2013 byl tajemníkem Rady pro neprofesionální divadlo na Slovensku. Od 1. dubna 2016 začal působit na pozici uměleckého vedoucího divadla Pavel Šimák, nahradil Kateřinu Duškovou, současně s ním nastoupila do souboru Tereza Slámová, ta nahradila Lucii Ingrovou.\n\nDne 4. února 2017 došlo k premiéře hry Kabarat z lágru od Roye Kifta pod režií Kateřiny Duškové, Pavel Šimák posléze 3. února uvedl také hru 3100 °C mé krve.\n\nHorácké divadlo sídlí v nové budově, která byla otevřena v roce 1995. Celkové náklady na výstavbu divadla dosáhly částky 141 milionů Kč. Nachází se zde velká (316 míst) a malá scéna (100 míst), divadelní klub, kavárna a Jazz Club. Pravidelně se zde konají výstavy, koncerty a různé jiné společenské akce.\n\n\n\n"}
{"id": "980814", "url": "https://cs.wikipedia.org/wiki?curid=980814", "title": "Pieve Santo Stefano", "text": "Pieve Santo Stefano\n\nPieve Santo Stefano je italská obec v provincii Arezzo v oblasti Toskánsko.\n\nV roce 2012 zde žilo 3 187 obyvatel.\n\nAnghiari, Badia Tedalda, Caprese Michelangelo, Chiusi della Verna, Sansepolcro, Verghereto (FC)\n\nZdroj: \n\n"}
{"id": "980819", "url": "https://cs.wikipedia.org/wiki?curid=980819", "title": "Arcidiecéze An-čching", "text": "Arcidiecéze An-čching\n\nArcidiecéze Anqing (čínština 安慶 \"Ānqìng\") je katolickou arcidiecézí nacházející se v Číně, její ritus je latinský.\n\nDne 21. února 1929 byl vytvořen apoštolský vikariát Anqing, který vznikl z apoštolského vikariátu Wuhu. Prvním vikářem se stal Federico Melendro Gutiérrez, S.J.. Poté byl dne 11. dubna 1946 povýšen na Metropolitní arcidiecézi. Arcibiskupem se stal vikář Gutiérrez. Jejím hlavním chrámem je \"Katedrála Svatého Tomáše\". Od roku 2005 je arcidiecéze vakantní.\n\n\n\n"}
{"id": "980820", "url": "https://cs.wikipedia.org/wiki?curid=980820", "title": "Urs Widmer", "text": "Urs Widmer\n\nUrs Widmer (21. května 1938, Basilej – 2. dubna 2014, Curych) byl švýcarský spisovatel a překladatel. \n\nUrs Widmer se narodil jako syn překladatele, literárního kritika a středoškolského učitele Waltera Widmera. Častým hostem v domácnosti Widmerových byl německý spisovatel Heinrich Böll. Urs Widmer maturoval na basilejském gymnáziu, kde byl jeho učitelem němčiny spisovatel Rudolf Graber. Později Widmer studoval germanistiku, romanistiku a historii na univerzitách v Basileji, Montpellieru a Paříži. V roce 1966 získal doktorát v Basileji za svou dizertační práci o německé poválečné próze.\n\nWidmer poté začal pracovat jako knižní editor, nejprve u nakladatelství Walter v Oltenu, později u německého nakladatelství Suhrkamp ve Frankfurtu nad Mohanem. Tuto práci brzy opustil, ne však samotný Frankfurt, kde žil jako spisovatel na volné noze v letech 1967 až 1984. Během této doby psal recenze pro deník Frankfurter Allgemeine Zeitung a působil jako lektor moderní německé literatury na Frankfurtské univerzitě. Jako spisovatel debutoval v roce 1968 svojí povídkou Alois. Roku 1969 spoluzakládal Verlag der Autoren, kde dosud vycházejí jeho divadelní hry. V roce 1984 se vrátil do Švýcarska, žil v Zürichu. Byl ženatý a měl jednu dceru.\n\nZemřel ve věku 75 let v Curychu. \n\nWidmerova rozsáhlá tvorba zahrnuje romány, povídky, eseje a divadelní a rozhlasové hry. Kromě toho, stejně jako jeho otec, překládal díla jiných autorů.\n\nZvláštní ohlas u kritiků měla jeho (pseudo)autobiografická trilogie, vyprávějící o jeho matce (\"Der Geliebte der Mutter\", 2000), jeho otci (\"Das Buch des Vaters\", 2004) a o něm samotném (\"Ein Leben als Zwerg\", 2006).\n\nMezi jeho významné divadelní hry patří \"Top Dogs\", sociální satira o propuštěných top-manažerech, která byla poprvé uvedena v roce 1997.\n\nUrs Widmer byl členem Deutsche Akademie für Sprache und Dichtung v Darmstadtu, Deutsche Akademie der Darstellenden Künste v Bensheimu, Akademie der Künste v Berlíně a Forum Stadtpark v Grazu. Jeho dílo bylo oceněno řadou německých a švýcarských literárních cen.\n\n\n\n\n\n"}
{"id": "980828", "url": "https://cs.wikipedia.org/wiki?curid=980828", "title": "Nazim Husejnov", "text": "Nazim Husejnov\n\nNazim Husejnov (Gusejnov) (* 2. srpna 1969 Baku, Sovětský svaz) je bývalý sovětský a ázerbájdžánský zápasník–judista lezginské národnosti, olympijský vítěz v judu z roku 1992.\n\nZápasit v judu začal v 10 letech v tělocvičně v Baku vedené Tarlanem Hasanov. Hasanov ho jako talentovaného sportovce doporučil ke studiu na sportovní internátní školu, kde potkal svého osobního trenéra Agajara Achundzadeho. V sovětské seniorské judistické reprezentaci vedené Vladimirem Kaplinem se prosadil jako první ázerbájdžánský judista na počátku devadesátých let dvacátého století. V nominaci na olympijské hry v Barceloně v roce 1992 porazil Gruzínce Giorgi Vazagašviliho a startoval na olympijských hrách oficiálně pod hlavičkou Společenství nezávislých států. V semifinále vybodoval na wazari zvedačkou sukui-nage úřadujícího mistra světa Japonce Tadanori Košina a ve finále zvítězil minimálním rozdílem na koku nad Jihokorejcem Jun Hjonem a získal pro Ázerbájdžán první zlatou olympijskou medaili.\n\nV roce 1995 si pátým místem na mistrovství světa v Čibě zajistil účast na olympijských hrách v Atlantě v roce 1996, ale kvůli vleklým zraněním nepřijel na olympijské hry v optimální formě a vypadl ve druhém kole s Mexičanem Ricardem Acuñou. Důvod jeho neúspěchu však spočíval v jeho psychice. Z jeho výpovědí v dokumentu \"İlk qızıl\" je zřejmé, že jeho problémy (dušnost, srdeční arytmie, závratě) byly psychosomatického rázu a souvisely se syndromem vyhoření. Na mezinárodním tatami vydržel do roku 2000 bez výraznějšího úspěchu. Při olympijské nominaci na olympijské hry v Sydney dostal přednost mladý Elčin Ismajilov.\n\nNazim Husejnov byl pravoruký judista, který bojoval o úchop z opačného levého gardu. Jeho divácky atraktivní styl boje plný osobitých hodů mu vynesl značnou popularitu, každopádně jeho judistická technika byla plná nedostatků. Do chvatů nastupoval bez pořádného úchopu explozivní silou, jakmile se dostal blíže k soupeři. Techniky nedotahoval což byla a je problém většiny judistů bez kvalitního senseie. Své značné technické nedostatky doháněl zodpovědnou fyzickou přípravou a vůli vítězit. Využíval své mrštnosti a ohebnosti, v době své největší slávy bylo praktické nemožné ho hodit na lopatky. K provedení chvatu potřeboval minimální prostor. Nejčastěji nastupoval do techniky harai-goši, kterou dotahoval strhem makikomi. Soupeře často zvedal a házel technikami sukui-nage. Boji na zemi se úspěšně vyhýbal.\n\n\n"}
{"id": "980829", "url": "https://cs.wikipedia.org/wiki?curid=980829", "title": "Nikolaj Jefgrafovič Osipov", "text": "Nikolaj Jefgrafovič Osipov\n\nNikolaj Jefgrafovič Osipov ( ; 12. listopadu 1877, Moskva − 19. února 1934, Praha) byl český psychiatr ruského původu.\n\nPo absolvování gymnázia studoval medicínu na Lékařské fakultě Moskevské státní univerzity. V roce 1918 se přestěhoval z bolševického Ruska na Ukrajinu a od roku 1921 bydlel v Praze, kde působil na Univerzitě Karlově (1923–1931) a založil první skupinu zájemců o psychoanalýzu (1925). Zemřel 19. února 1934 roku na těžkou srdeční chorobu.\n"}
{"id": "980830", "url": "https://cs.wikipedia.org/wiki?curid=980830", "title": "Gemerské Teplice", "text": "Gemerské Teplice\n\nGemerské Teplice ( ) jsou obec na Slovensku v okrese Revúca. Skládá se ze dvou částí: Gemerský Milhosť a Jelšavská Teplica. V roce 2013 zde žilo 380 obyvatel. První písemná zmínka o obci pochází z roku 1258.\n\nV části Jelšavská Teplica se nachází evengelický kostel z roku 1786.\n\nV Jelšavské Teplici se 8. února 1813 v tamní evangelické faře narodil Samo Tomášik – slovenský romantický prozaik a básník, autor hymnické písně Hej, Slované, která se stala za první Slovenské republiky státní hymnou.\n"}
{"id": "980837", "url": "https://cs.wikipedia.org/wiki?curid=980837", "title": "Rudolf Biermann", "text": "Rudolf Biermann\n\nRudolf Biermann (* 20. dubna 1958 Trenčín) je slovenský filmový producent působící jak na rodném Slovensku, tak i v České republice. \n\nJe majitelem filmových společností Charlie's a In Film Praha. V letech 1995–1999 působil jako generální manažer Mezinárodního filmového festivalu v Karlových Varech.\n\nJako producent je podepsán pod následujícími filmy:\n\nJe nositel ceny Krištáľové krídlo za divadlo a audiovizuální umění, byla mu udělena v roce 2000.\n\n"}
{"id": "980839", "url": "https://cs.wikipedia.org/wiki?curid=980839", "title": "Open 13 2014 – mužská dvouhra", "text": "Open 13 2014 – mužská dvouhra\n\nDo soutěže mužské dvouhry na tenisovém turnaji Open 13 2014 nastoupilo dvacet osm hráčů. Obhájcem titulu byl druhý nasazený Jo-Wilfried Tsonga, který se probojoval až do finále, ale tam podlehl lotyšskému tenistovi Ernestsu Gulbisovi.\n\nGulbis získal titul, když porazil Tsongu ve finále 7–6(5) a 6–4. Cestou k vítězství porazil dva nejvýše nasazené, domácí tenisty. Druhým nasazeným byl právě Tsonga, turnajová jednička byl Richard Gasquet, kterého Gulbis vyřadil v semifinále. Lotyš tak prodloužil svoji sérii vyhraných finále na pět utkání.\n\nČtyři nejvýše nasazení hráči měli volný los do druhého kola.\n\n"}
{"id": "980841", "url": "https://cs.wikipedia.org/wiki?curid=980841", "title": "Peter Schlatter", "text": "Peter Schlatter\n\nPeter Schlatter [Petr Šlatr], (* 1. únor 1967 Západní Německo) je bývalý reprezentant Německa v judu.\n\nSchlatter byl vynikající sportovec, který však neměl v německém týmu snadnou pozici. Maximálně zaskakoval za Udo Quellmalze, který ho však na žádný velký turnaj (MS, OH) nepustil.\n\n"}
{"id": "980842", "url": "https://cs.wikipedia.org/wiki?curid=980842", "title": "Max Winter", "text": "Max Winter\n\nMax Winter (9. ledna 1870 Tárnok – 10. července 1937 Hollywood) byl rakouský novinář, spisovatel a sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady, později člen Spolkové rady.\n\nVychodil národní školu, nižší gymnázium a obchodní školu a pak vystudoval národohospodářství, dějiny a filozofii na Vídeňské univerzitě. Působil jako novinář, publicista a spisovatel. Pracoval v redakci listu \"Neuen Wiener Journal\", od roku 1895 v redakci \"Arbeiter-Zeitung\". Napsal několik knih a divadelních her. Angažoval se v Sociálně demokratické straně Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 18. Usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie.Profesně byl k roku 1911 uváděn jako redaktor listu \"Arbeiter-Zeitung\".\n\nV letech 1918–1923 zasedal ve Vídeňské obecní radě.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 16. října 1925 do 20. června 1933 byl členem Spolkové rady (horní komora rakouského parlamentu).\n\nPočátkem roku 1934 emigroval do USA. V prosinci 1934 mu bylo odejmuto rakouské občanství kvůli \"protirakouskému vystupování v zahraničí\".\n"}
{"id": "980843", "url": "https://cs.wikipedia.org/wiki?curid=980843", "title": "Otto Hersing", "text": "Otto Hersing\n\nOtto Hersing (30. listopadu 1885, Mulhausen Alsasko − 5. července 1960, Rastede Německo) byl německý ponorkový kapitán a velitel \"U 21\" během první světové války. Byl první ponorkový velitel, který torpédem potopil válečnou loď, byla to HMS Pathfinder v září 1914. Dále se proslavil obeplutím Evropy z Německa k průlivu Dardanely přes Středozemní moře a potopením britských řadových lodí HMS Triumph (25. května 1915) a HMS Majestik (27. května 1915) během bitvy o Gallipoli.\n\n"}
{"id": "980845", "url": "https://cs.wikipedia.org/wiki?curid=980845", "title": "Ludwig Wutschel", "text": "Ludwig Wutschel\n\nLudwig Wutschel (17. srpna 1855 Vídeň – 28. ledna 1938 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní školu a reálnou školu. Vyučil se strojním zámečníkem. Působil jako obchodník s knihami a papírem. Angažoval se v Sociálně demokratické straně Rakouska. Vydával list \"Der Freidenker\". Zasedal ve Vídeňské obecní radě. Byl předsedou mnohých dělnických a volnomyšlenkářských spolků.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 22. Usedl do poslanecké frakce Klub německých sociálních demokratů. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie.Profesně byl k roku 1911 uváděn jako obchodník s papírem a obecní radní.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "980847", "url": "https://cs.wikipedia.org/wiki?curid=980847", "title": "Ďurková (okres Stará Ľubovňa)", "text": "Ďurková (okres Stará Ľubovňa)\n\nĎurková je obec na Slovensku v okrese Stará Ľubovňa. V roce 2015 zde žilo 243 obyvatel.\n\nPřestože nejstarší písemná zmínka pochází již z roku 1427, jako samostatná obec Ďurková existuje až od roku 1958, kdy vznikla osamostatněním osady Ďurka od obce Plaveč a přejmenováním na svůj současný název.\n\nĎurková leží v Prešovském kraji na severovýchodním úpatí Levočských vrchů v nadmořské výšce 500 – 700 m. Okolí obce je většinou odlesněné, jen na jihozápadě se nachází smrkový porost. Z geologicko-geomorfologického hlediska se obec nachází ve flyšovém pásmu slovenských Západních Karpat.\n\nDějiny obce sahají do 2. poloviny 14. století, písemně je poprvé doložena v roce 1427 pod názvem \"Gewrkuagasa\". Pozdější písemné zmínky obec vzpomínají jako \"GYÜRK\", \"Gyurkow\", \"Djurkow\" či \"Ďurka\". Historicky obec patřila panství Plaveč.\n\n"}
{"id": "980849", "url": "https://cs.wikipedia.org/wiki?curid=980849", "title": "Open 13 2014 – mužská čtyřhra", "text": "Open 13 2014 – mužská čtyřhra\n\nDo soutěže mužské čtyřhry na tenisovém turnaji Open 13 2014 nastoupilo šestnáct dvojic. Obhájcem titulu byla dvojice Rohan Bopanna a Colin Fleming, ale Bopanna nenastoupil do soutěže. Fleming hrál po boku Rosse Hutchinse, ale vypadli už ve čtvrtfinále.\n\nTitul získal domácí pár Julien Benneteau a Édouard Roger-Vasselin, když ve finále porazili nenasazenou dvojici Paul Hanley a Jonathan Marray.\n\n"}
{"id": "980852", "url": "https://cs.wikipedia.org/wiki?curid=980852", "title": "Josef von Baechlé", "text": "Josef von Baechlé\n\nJosef von Baechlé (21. května 1868 Vídeň – 11. května 1933 Vídeň) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium. Vystudoval Vídeňskou univerzitu. Působil jako spisovatel a majitel realit. Angažoval se v Křesťansko sociální straně Rakouska. Zasedal ve Vídeňské obecní radě, od roku 1902 byl poslancem Dolnorak. zemského sněmu a zasedal rovněž v dolnorakouské zemské školní radě.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 2. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako poslanec Dolnorakouského zemského sněmu, vídeňský obecní radní a člen dolnorakouské zemské školní rady.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "980854", "url": "https://cs.wikipedia.org/wiki?curid=980854", "title": "Ernest Hello", "text": "Ernest Hello\n\nErnest Hello, také Arnošt Hello [\"eló\"] (4. listopadu 1828, Lorient – 14. července 1885 tamtéž) byl francouzský katolický spisovatel, překladatel a filosof. Jeho díla inspirovala Josefa Floriana.\n\nNarodil se v bretaňském Lorientu v rodině významného právníka a studoval práva v Rennes a v Paříži na Lyceu Ludvíka Velikého. Ačkoli absolvoval s vyznamenáním, k povolání měl mravní výhrady a nikdy je nevykonával. Ovlivněn spisovatelem J. Barbey d'Aurevilly působil jako spisovatel a publicista, kritik soudobého ateismu a obránce katolického křesťanství. V letech 1859–1861 vydával katolický deník \"Le Croisé\" (\"Křižák\"), později se věnoval také mystice a překládal dílo J. Ruisbroeka a Angely da Foligno. Celý život trpěl chorobou páteře, což podle některých ovlivnilo melancholickou náladu jeho spisů.\n\nHellovy spisy jsou psány s velkým nadšením i satirickým ostnem, mají vysokou literární úroveň a řada z nich je i myšlenkově originální, takže byly hojně překládány. Měly velký vliv na Léona Bloy a řadu dalších. V českém prostředí inspirovaly Josefa Floriana, který je překládal a vydával. Hlavní spisy:\n\n\n\n\n"}
{"id": "980857", "url": "https://cs.wikipedia.org/wiki?curid=980857", "title": "Edward Gordon Craig", "text": "Edward Gordon Craig\n\nEdward Gordon Craig (16. ledna 1872 Stevenage, Anglie — 29. července 1966 Vence, Francie) byl anglický divadelní teoretik, herec, režisér a scénograf, průkopník divadelního modernismu.\n\nByl synem herečky Ellen Terryové a od dětství se pohyboval v divadle. Začínal jako herec ve společnosti Henry Irvinga, v roce 1900 režíroval svoji první hru: \"Dido a Aeneas\" Henry Purcella. Průlomová byla jeho inscenace Hamleta, kterou udělal se Stanislavským v roce 1911 pro Moskevské umělecké akademické divadlo. Craig vytvořil koncepci divadla jako syntetického umění (gesamtkunstwerk), v němž je vše podřízeno režijnímu záměru. Ve svých výtvarných návrzích využíval výrazné stylizace, rád pracoval s loutkami a maskami: vadil mu kult hereckých hvězd, které se podbízely publiku improvizacemi narušujícími smysl hry, proto za ideálního herce označil \"nadloutku\".\n\nS manželkou May Gibsonovou měl čtyři děti, jeho milenkou byla Isadora Duncanová. V roce 1958 obdržel za celoživotní dílo Řád společníků cti.\n\n\n"}
{"id": "980858", "url": "https://cs.wikipedia.org/wiki?curid=980858", "title": "Bašir Varajev", "text": "Bašir Varajev\n\nBašir Varajev (* 23. dubna 1964) je bývalý ruský zápasník–judista čečenské národnosti, bronzový olympijský medailista z roku 1988.\n\nPřipravoval se v Grozném pod vedením Felixe Kucela. V sovětské judistické reprezentaci vedené Gennadijem Kaletkinem se pohyboval od roku 1985 v polostřední váze do 78 kg a v roce 1987 se jako první čečenský judista prosadil na post reprezentační jedničky. V roce 1988 startoval na olympijských hrách v Soulu, ale v semifinále s Polákem Waldemarem Legieńem se rozhodčí přiklonili praporky k jeho soupeři. V boji o třetí místo porazil Kanaďana Kevina Dohertyho a získal bronzovou olympijskou medaili. V roce 1990 dovršil mezi muži ojedinělou sérii čtyř titulů mistra Evropy v řadě. V roce 1992 po dohodě s reprezentačním trenérem Vladimirem Kaplinem přepustil své pozice v reprezentaci mladšímu bratru Šaripovi.\n\nBašir Varajev patřil k spektakulárním judistům s osobní technikou uči-mata, ale jeho nestandartní, ostrý pravý úchop na zádech často neměl u rozhodčích pochopení k vyššímu hodnocení než wazari. Na své tituly mistra Evropy tak v konkurenci japonských judistů ve světě nenavázal.\n\nyoutube.com: Проект \"Старое кимоно\". Башир Вараев.\n\n\n"}
{"id": "980861", "url": "https://cs.wikipedia.org/wiki?curid=980861", "title": "Matthäus Bauchinger", "text": "Matthäus Bauchinger\n\nMatthäus Bauchinger (3. září 1851 Frankenburg am Hausruck – 9. dubna 1934 Pöchlarn) byl rakouský římskokatolický kněz a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu v rodném Frankenburgu a gymnázium v Linci. Vystudoval teologii v Mautern in Steiermark. Roku 1874 byl vysvěcen na kněze. V roce 1893 nastoupil k redemptoristům v Mautern jako učitel teologie. V letech 1895–1932 působil jako prelát a farář v Pöchlarn. Angažoval se v Křesťansko sociální straně Rakouska. Od roku 1897 byl poslancem Dolnorakouského zemského sněmu a člen dolnorakouského zemědělského spolku. Zasloužil se o politickou organizaci dolnorakouských rolníků. V roce 1898 založil ústřední rolnickou družstevní záložnu a byl jejím předsedou.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 48. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako poslanec Dolnorakouského zemského sněmu a farář.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). V roce 1923 se stal ředitelem Svazu zemědělských družstev a roku 1927 založil centrálu rakouských zemědělských družstev.\n"}
{"id": "980865", "url": "https://cs.wikipedia.org/wiki?curid=980865", "title": "Pejčoch", "text": "Pejčoch\n\nPejčoch je české příjmení, nosí ho více osob:\n\n"}
{"id": "980866", "url": "https://cs.wikipedia.org/wiki?curid=980866", "title": "Rio Open 2014 – ženská dvouhra", "text": "Rio Open 2014 – ženská dvouhra\n\nDo soutěže ženské dvouhry na tenisovém Turnaji Rio Open 2014 nastoupilo celkem třicet dva hráček. Jednalo se o vůbec první ročník turnaje.\n\nTrofej si odvezla Japonka Kurumi Narová, když ve finále porazila nejvýše nasazenou Kláru Zakopalovou. Jednalo se o první titul z okruhu WTA, který Japonka získala.\n\n\n"}
{"id": "980868", "url": "https://cs.wikipedia.org/wiki?curid=980868", "title": "Georg Baumgartner (poslanec Říšské rady)", "text": "Georg Baumgartner (poslanec Říšské rady)\n\nGeorg Baumgartner (6. listopadu 1860 Steyrling – 28. listopadu 1927 Wels) byl rakouský římskokatolický kněz a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil jednotřídní národní školu v rodném Steyrlingu a soukromé jezuitské gymnázium v Freinbergu u Lince. Vystudoval kněžský seminář v Linci. Působil jako duchovní rada a farář ve Weyeru. Angažoval se v Křesťansko sociální straně Rakouska. Pracoval jako redaktor listu \"Welser Zeitung\". V letech 1909–1915 byl poslancem Hornorakouského zemského sněmu.\n\nNa počátku 20. století se zapojil i do celostátní politiky. V doplňovacích volbách roku 1904 získal mandát v Říšské radě (celostátní zákonodárný sbor) místo dosavadního poslance Leopolda Kerna ve všeobecné kurii, obvod Steyr, Gmunden, Kirchdorf, Vöcklabruck. Nastoupil 8. března 1904. Uspěl i ve volbách do Říšské rady roku 1907, konaných poprvé podle všeobecného a rovného volebního práva, za obvod Horní Rakousy 18. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako poslanec Hornorakouského zemského sněmu a farář.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "980869", "url": "https://cs.wikipedia.org/wiki?curid=980869", "title": "Ferdinand Berger", "text": "Ferdinand Berger\n\nFerdinand Berger (30. května 1851 Viertelfeistritz – 22. ledna 1925 Viertelfeistritz) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu v Angeru a působil jako rolník rodném Viertelfeistritzu. Angažoval se v Křesťansko sociální straně Rakouska. Zasedal v obecní radě ve Viertelfeistritzu. Byl poslancem Štýrského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 22. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako poslanec zemského sněmu a rolník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "980871", "url": "https://cs.wikipedia.org/wiki?curid=980871", "title": "Bachelor of Engineering", "text": "Bachelor of Engineering\n\nBakalář v inženýrství zkráceně (B.Eng) je bakalářský akademický titul, uděluje se studentovi po třech až pěti letech studování inženýrského programu na univerzitě nebo vysoké škole. \n\nBakalář inženýrských věd (BESc), Bachelor of Science ve strojírenství (BSE), nebo Bachelor of Applied Science (BASC) studia na vysokoškolské studenty inženýrského studia. Například Kanada je jedinou zemí, která uděluje na BASC titul pro absolvování inženýrů. Jiné instituce ocenění inženýrské stupňů specifické pro oblast studia, např. BSEE (Bachelor of Science v elektrotechnice) a BSME (Bachelor of Science ve strojírenství)\n\n\nV Německu je Bachelor of Engineering součástí Boloňského procesu. Toto vzdělaní většinou nabízejí německé Fachhochschule - instituce univerzit aplikovaných věd. Německé technické vysoké školy udělují Bachelor of Science ve strojírenství, spíše než stupeň BEng.\n"}
{"id": "980873", "url": "https://cs.wikipedia.org/wiki?curid=980873", "title": "Josef Bogendorfer", "text": "Josef Bogendorfer\n\nJosef Bogendorfer (15. ledna 1858 Asparn an der Zaya – 10. října 1925 Asparn an der Zaya) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a šest tříd reálné školy. Působil jako majitel zemědělského hospodářství v rodném Asparn an der Zaya. Angažoval se v Křesťansko sociální straně Rakouska. Byl starostou Asparn an der Zaya a členem okresní školní rady. Byl poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 54. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako poslanec zemského sněmu, majitel hospodářství a starosta.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "980875", "url": "https://cs.wikipedia.org/wiki?curid=980875", "title": "Alois Brandl (politik)", "text": "Alois Brandl (politik)\n\nAlois Brandl (24. května 1864 Eisenerz – 6. února 1926 Linec) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a působil jako pekařský mistr v Linci. Angažoval se v Křesťansko sociální straně Rakouska. Zasedal v obecní radě v Linci a byl radou obchodní komory.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Horní Rakousy 6. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako rada obchodní komory a mistr pekařský.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\") a pak od 4. března 1919 do 9. listopadu 1920 byl poslancem Ústavodárného národního shromáždění Rakouska.\n"}
{"id": "980876", "url": "https://cs.wikipedia.org/wiki?curid=980876", "title": "Bachelor of Business Administration", "text": "Bachelor of Business Administration\n\nBachelor of Business Administration (ve zkratce BBA, či B.B.A.) je titul bakalářského stupně (\"bachelor's degree\") typický pro anglosaský svět. Jde o vzdělání v obchodní administrativě; někdy se uvedené překládá do češtiny jako bakalář managementu. Jde o titul bakalářské úrovně v obchodu (\"commerce\") a obchodní administrativě (\"business administration\"), a to typicky ve Spojených státech amerických, kde trvá tento vysokoškolský bakalářský program obvykle čtyři roky, v Evropě je tento stupeň vzdělání obvykle dosahován po třech letech bakalářského studia. Jedná se zpravidla o prezenční studium (\"full-time study\") v jedné či více oblastí s podnikatelskou koncentrací. BBA program většinou zahrnuje kurzy podnikání a další pokročilé specifické kurzy.\n\nNavazujícím magisterským programem (resp. vzděláním či titulem) ze stejného oboru může být typicky program Master of Business Administration (ve zkratce MBA), rovněž existuje též doktorský program v tomto oboru – Doctor of Business Administration (ve zkratce DBA). BBA/MBA/DBA by se tedy daly svou strukturou přirovnat třeba i k českému bakaláři (Bc.), magistrovi (Mgr.), či doktorovi (Ph.D.), ve výše uvedeném (standardní třístupňová struktura, blíže: ISCED).\n\nV různých částech světa se dnes užívá různý zápis a pravopis zkratek titulu, např. ve Spojených státech amerických se tyto zkratky píší především s tečkami, zatímco ve Spojeném království, Kanadě, Austrálii či na Novém Zélandu se často zkracuje bez teček, v jiných částech světa (např. Afrika) se zvyklosti mohou opět různit. Na školách ve světě nebo na zahraničních vysokých školách v Česku, či na jejich pobočkách, může být možné tento titul také získat a příp. jej v Česku i uznat (tzv. nostrifikace). Pokud se zkratky těchto titulů užívají, píší se za jménem odděleny čárkou. Tituly této kvalifikace – bakalářské (i magisterské), se však ve světě běžně neužívají, resp. nepíší, běžně tak bývají užívány až tituly vyšší – doktorské (akademicko-vědecké, tj. typicky Ph.D., DSc atp.).\n\nTento stupeň vzdělání, resp. program, je navržen tak, aby dával úspěšnému absolventovi široké znalosti aspektů o fungování společností (obchodních korporací) a jejich propojení a zároveň umožňuje též specializaci v určité oblasti. B.B.A. programy obvykle poskytují studentům různé „základní předměty“ (\"core subjects\") a obecně též umožňují v průběhu studia se specializovat na určitou specifickou oblast.\n\nTato kvalifikace také rozvíjí praktické schopnosti studujícího – jeho manažerské a komunikační schopnosti a schopnosti rozhodování (exekutivní činnosti). Mnoho BBA programů začleňuje školení a praktické zkušenosti ve formě případových projektů, prezentací, stáží, návštěv firem a interakce s odborníky z průmyslu.\n\nObecné vzdělávací požadavky zdůrazňují humanitní vědy a společenské vědy (historie, ekonomie, literatura); matematika je pak obecně orientována na obchod, resp. business (podnikání), a je často omezována pro potřeby businessu – na statistiku atd.\n\nExistuje také například Bachelor of Science in Business Administration (BSBA, B.S.B.A.), což je určitá varianta BBA, orientovaná kvantitativně. Zde jsou pak obecné vzdělávací požadavky poměrně náročné na matematiku; matematika je zde intenzivnější. Obecně zde pak zaměření může být též více analyticky orientováno, což umožňuje pak také další volitelný seminář.\n\nPředevším ve Spojených státech mohou být tyto \"undergraduate\" BBA programy akreditovány, což značí, že vzdělávání na uváděné škole by mělo splňovat určité specifické standardy kvality vzdělávání.\n\nMezinárodní akreditace, např. americká AACSB, britská AMBA a bruselská EFMD, která uděluje akreditaci European Quality Improvement System (EQUIS), mohou být jedním z ukazatelů kvality programů BBA (resp. MBA) a škol.\n\nNeexistuje žádná zastřešující akreditační asociace, protože každý stát světa (obdobně jako Česko), při event. nostrifikaci posuzuje konkrétní zahraniční studium BBA (resp. MBA). \n\nV Česku vysoké školy poskytují akreditované studijní programy (tedy bakalářské, magisterské a doktorské programy) a programy celoživotního vzdělávání (CŽV). Dle zákona též existuje vzdělávání v mezinárodně uznávaném kursu, přičemž podrobnosti o tomto udává zmíněný zákon.<ref name=\"111/1998-60a\"></ref> Úspěšní absolventi příslušného kurzu případně tedy obdrží příslušné osvědčení (obdobně jako diplom/certifikát) o tomto absolvovaném vzdělání.\n\nStudium BBA (či MBA) není zahrnuto do systému českého vysokoškolského studia a kvalifikaci (titul) BBA získaný na některé vzdělávací instituci (firmě) v ČR principiálně není možné uznat (tzv. nostrifikovat). Výjimkou nicméně může být právě prezenční studium BBA na vysoké škole v zahraničí (resp. zahraniční vysoké škole v Česku), standardně tedy 3-4leté, kdy se posuzuje, zda takovéto studium odpovídá studiu potřebnému k získání obdobné kvalifikace v Česku (bakalář v příslušné oblasti). Aktuální podrobnosti k tomuto uvádí Ministerstvo školství, mládeže a tělovýchovy České republiky, event. vysokoškolský zákon.<ref name=\"111/1998-89\"></ref>\n\nV Česku v současné době je možno absolvovat BBA (resp. MBA) na některých institucích (resp. soukromých firmách). Průměrná výše poplatků za absolvování MBA v ČR se pohybuje přibližně mezi 40 000 až 200 000 Kč za akademický rok. V ČR se výuka provádí nejčastěji v jazyce českém, popř. v jeho kombinaci s angličtinou, nebo španělštinou, méně často výhradně v angličtině. Nejběžnější formou absolvování BBA (popř. MBA) v Česku bývá vzdělávání při zaměstnání (v průměru 2 roky). Při denní formě bývá zpravidla o půl až 1 rok kratší. Kurs bývá zpravidla ukončen závěrečnou ústní zkouškou spolu s obhajobou závěrečné práce.\n\nBBA uděluje akademická instituce (kupř. univerzita) ve své zemi dle příslušných zákonů této země. Existují také zahraniční instituce v Česku. Z formálního hlediska je tedy třeba rozlišovat, jestli se má jednat o BBA kurs, blíže kupř. též: vzdělávání v mezinárodně uznávaném kursu, nebo jestli se má jednat o bakalářské (BBA) vysokoškolské studium (obvykle 3-4leté studium), které případně může být i uznáno (tzv. nostrifikováno), tedy formálně uznáno jako bakalářské vysokoškolské vzdělání i v Česku (tedy jako bakalářský titul).\n\nV prvním případě (kurs) se udělováním takovýchto titulů (kurs) nejedná o řádné vysokoškolské vzdělání, ale o jistý druh profesní nástavby – kurzu pro účastníka; tyto bývají oblíbeným způsobem zvyšování si vlastní kvalifikace (manažerské schopnosti atd.), event. též angličtiny. Nicméně tyto profesní tituly, resp. tedy kurzy, nepodléhají žádné akreditaci, nebo kontrole ze strany státního dozoru, a proto kvalita poskytovaného vzdělání může být zpochybněna. Toto umožňuje však dále absolvovat některý z dalších MBA těm uchazečům, kteří nesplňují formální podmínku ukončeného vysokoškolského vzdělání, nebo nemohou doložit dostatečnou praxi v řídící (manažerské) pozici. Zvyšování si vlastní kvalifikace prostřednictvím BBA programů/kurzů bývá oblíbené, a to především s přihlédnutím k náplni celého BBA kurzu (resp. tedy BBA studia) či užitečnosti pro konkrétního uchazeče.\n\n\n"}
{"id": "980877", "url": "https://cs.wikipedia.org/wiki?curid=980877", "title": "Al Joyner", "text": "Al Joyner\n\nAlfredrick Alphonzo \"Al\" Joyner (* 19. ledna 1960, East Saint Louis) je bývalý americký atlet, olympijský vítěz v trojskoku.\n\nNa mistrovství světa v Helsinkách v roce 1983 obsadil v soutěži trojskokanů osmé místo. O rok později se stal mistrem USA v této disciplíně. Při startu na olympiádě v Los Angeles v roce 1984 zvtězil v trojskoku výkonem 17,26 m z prvního finálového pokusu. Jeho osobní rekord 17,53 m pochází z roku 1987.\n\n"}
{"id": "980878", "url": "https://cs.wikipedia.org/wiki?curid=980878", "title": "Doctor of Business Administration", "text": "Doctor of Business Administration\n\nDoctor of Business Administration (DBA, či D.B.A.) je vzdělávací program, který představuje nejvyšší úroveň manažerského vzdělávání a je třetím (nejvyšším) stupněm po BBA (Bachelor of Business Administration) a MBA (Master of Business Administration). Studium DBA je určeno především vrcholovým manažerům na senior pozicích, kteří chtějí získat nejvyšší dosažitelnou úroveň vzdělání v manažerské oblasti a zajímají se i o vědecko-výzkumný aspekt manažerské práce.\n\nPožadavky na přijetí do programu jsou na většině škol v České republice obdobné. Nevyhnutnou podmínkou je dosažené vysokoškolské vzdělání druhého stupně (ukončený magisterský, resp. inženýrský studijní program). Další podmínkou bývá často několikaletá manažerská praxe na vedoucích pozicích a také znalost anglického jazyka, popřípadě i více cizích jazyků.\nS ohledem na profil potenciálních studentů mají programy DBA nejčastěji kombinovanou podobu, která účastníkům umožňuje zvyšovat své vzdělání a kvalifikaci bez velkých omezení v profesním nebo osobním životě. Studium DBA je tedy organizováno blended-learning, externí nebo distanční formou.\n\nStěžejní částí studia je psaní disertační práce pod dohledem odborného školitele. Na rozdíl od programů PhD (Doctor of Philosophy) je však program DBA zaměřen spíše na aplikovaný než na teoretický vědecký výzkum. Základní požadavek na praktičnost manažerského vzdělávání je tudíž obsažen i při studiu DBA. Nedílnou součástí studia je i publikační činnost, která je jednou z podmínek pro úspěšné absolvování programu.\n\nDélka studia se obvykle pohybuje v rozmezí 3 až 5 let.\n\nVýuka probíhá v České republice v českém jazyce, resp. v kombinaci s anglickým jazykem, méně často i výhradně v angličtině.\n\nJe samozřejmé, že studium DBA mohou nabízet pouze ty instituce, jejichž lektorský potenciál se může opřít o vědecké kapacity s vlastní vědeckou činností a publikací vědeckých výsledků. Nejlepší podmínky mají instituce, které jsou personálně úzce propojeny s univerzitami, které mají akreditované studium PhD. Tyto univerzity mohou pak titul DBA garantovat s plnou zodpovědností a znalostí věci.\n\nV České republice plnohodnotný titul DBA určený špičkovým manažerům se schopností k teoreticko-experimentální práci nabízí jako první Pražská mezinárodní manažerská škola (PIBS) při VŠE počínaje rokem 2001. Studium je plánováno na tři roky jako distanční. Program studia je v prvním roce zaměřen na tyto předměty: metodologie vědy,ekonometrie, statistické metody, teorie podniku.V dalších dvou letech se student zaměří na zpracování doktorské disertace. Výsledky musí mít úroveň umožňující publikaci v odborném tisku s oponenturou příspěvků, či budou přijaty na vědecké konferenci rovněž s oponenturou příspěvků.\n"}
{"id": "980879", "url": "https://cs.wikipedia.org/wiki?curid=980879", "title": "I. liga žen", "text": "I. liga žen\n\nI. liga žen je fotbalová soutěž žen pořádaná na území České republiky. Jde o nejvyšší ženskou soutěž v systému fotbalových soutěží v Česku. Pořádá ji Fotbalová asociace České republiky. Soutěž vznikla v roce 1993. V dosavadní historii v lize dominují fotbalistky z hlavního města Prahy, které získaly všechny tituly. Sparta Praha získala 20 titulů, Slavia Praha vyhrála ligu pětkrát.\n\n"}
{"id": "980881", "url": "https://cs.wikipedia.org/wiki?curid=980881", "title": "Master of Engineering", "text": "Master of Engineering\n\nMaster of Engineering (ve zkratce M.Eng., ME nebo MEng) nebo Master of Technology (zkráceně M.Tech. nebo MTech) je magisterský titul v inženýrských vědách.\n\nBoloňská reforma vysokoškolského studia, zaváděná v Evropě od roku 1998, doporučila užívání titulu magistr, který i v dalších zemích nahrazuje dřívější tituly doktorské nebo diplomové. V Německu se pro tento nový titul, udělovaný v navazujících (konsekutivních) studijních programech, obvykle užívá anglické \"Master\".\n"}
{"id": "980882", "url": "https://cs.wikipedia.org/wiki?curid=980882", "title": "Klášter Cozia", "text": "Klášter Cozia\n\nKlášter Cozia je byzantský monastýr na území Valašska, který roku 1388 nechal postavit významný rumunský kníže Mircea I., jež zde má i svojí hrobku. Díky své historii, architektuře a vzácným nástěnným malbám se jedná se o jednu z nejcennějších středověkých památek v Rumunsku, která však stále slouží svému původnímu klášternímu účelu.\nKlášter leží na pravém břehu řeky Olt nedaleko obce Călimănești v župě Vâlcea. Nejbližší velké město je Râmnicu Vâlcea (22 km po rychlostní komunikaci DN7). Postavení kláštera v Oltské soutěsce bylo ve středověku strategické, neboť se jednalo o obtížně přístupné místo, kudy však již od dob Římanů vedla jedna z hlavních příjezdových cest do Dácie – na protilehlém břehu řeky Olt byly nalezeny vykopávky římské stanice Arutela. Na východní straně soutěsky se tyčí pohoří Cozia se stejnojmenným národním parkem. Na západní straně se pak tyčí pohoří Căpățâni. V moderní době byl na řece Olt nedaleko kláštera postaven systém vodních elektráren.\nKlášter byl ve středověku významné kulturní centrum, které si svůj poutní charakter zachovalo i do současnosti (je navštěvováno jak velkým množstvím turistů, tak věřících). Zachovalo se zde velké množství starých ikon, rukopisů, maleb a dalších předmětů k uctívání, které je možno si prohlédnout v místním muzeu historického umění. Vedle toho je možná i návštěva samotného areálu kláštera, kde stojí za pozornost zejména historické malby – nejstarší fresky jsou z roku 1390.\n\nKlášterní kostel byl mimo jiné též znázorněn na rumunské známce z roku 1968.\n\n\n"}
{"id": "980883", "url": "https://cs.wikipedia.org/wiki?curid=980883", "title": "Ivan Jančárek", "text": "Ivan Jančárek\n\nJUDr. Ivan Jančárek (* 5. září 1964 Karlovy Vary) je český diplomat, of roku 2018 je velvyslanec ČR ve Španělském království, v letech 2004 až 2008 byl velvyslanec ČR v Dánsku a v letech 2008 až 2013 velvyslancem ČR v Brazílii.\n\nAbsolvoval Univerzitu Karlovu v Praze, studoval rovněž na Státním institutu mezinárodních vztahů v Moskvě (MGIMO).\n\nV roce 1988 absolvoval základní vojenskou službu a o rok později nastoupil do Afrického odboru na ministerstvu zahraničních věcí.\n\nV 90. letech 20. století postupně pracoval jako attaché na velvyslanectví ČSFR v Mosambiku, třetí tajemník velvyslanectví ČSFR v Jihoafrické republice, vedoucí Generálního konzulátu ČR v jihoafrickém Kapském Městě. Působil také jako vedoucí balkánského oddělení na Ministerstvu zahraničních věcí ČR.\n\nV letech 1996 až 2001 byl velvyslaneckým radou a následně zástupcem velvyslance ČR ve Švédsku. Poté v letech 2001 až 2003 působil jako ředitel odboru Evropské unie a západní Evropy na Ministerstvu zahraničních věcí ČR. Byl členem negociačního týmu pro přistoupení ČR do Evropské unie. Později přijal funkci ředitele odboru koordinace a vztahů s Evropskou unií.\n\nV letech 2003 až 2004 byl vrchním ředitelem sekce EU na MZV ČR.\n\nV říjnu 2004 byl jmenován prezidentem Václavem Klausem mimořádným a zplnomocněným velvyslancem České republiky v Dánském království. Ve funkci působil do roku 2008, kdy se stal velvyslancem České republiky v Brazílii. Brazilskou diplomatickou misi ukončil na začátku roku 2013.\n\nV roce 2013 se stal na MZV vrchním ředitelem Sekce mimoevropských zemí na Ministerstvu zahraničních věcí ČR. Od roku 2015 působí jako zástupce náměstka pro Sekci mimoevropských zemí, ekonomické a rozvojové spolupráce a ředitel odboru AFR. \n\nVe volbách do Evropského parlamentu v roce 2014 kandidoval jakožto nestraník na 5. místě kandidátky hnutí ANO 2011, ale neuspěl.\n\nŘád Rio Branco, Velký kříž, Brazílie (2013)\n\nMedaile Juscelino Kubitschek, stát Minas Gerais, Brazílie (2012)\n"}
{"id": "980884", "url": "https://cs.wikipedia.org/wiki?curid=980884", "title": "Borůvková hora (rozhledna)", "text": "Borůvková hora (rozhledna)\n\nRozhledna Borůvková hora se nachází na stejnojmenném vrcholu v Rychlebských horách.\n\nSoučasnou rozhlednu nechalo v roce 2006 postavit město Javorník podle návrhu Lubomíra Řezníčka. Rozhledna s výškou 25,4 m má vyhlídkovou terasu ve výšce 24 m.\n\nRoku 1870 byla vystavěna dřevěná rozhledna, která během deseti let zchátrala. Roku 1890 pak nová dřevěná rozhledna o výšce 17 m, která opět vydržela deset let. Roku 1908 pak další dřevěná rozhledna o výšce 21 m, která se zřítila v roce 1922.\n\n modrá, z Travné.\n"}
{"id": "980885", "url": "https://cs.wikipedia.org/wiki?curid=980885", "title": "Seznam vrcholů v Kozích chrbtech", "text": "Seznam vrcholů v Kozích chrbtech\n\nSeznam vrcholů v Kozích chrbtech zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "980886", "url": "https://cs.wikipedia.org/wiki?curid=980886", "title": "Leopold Diwald", "text": "Leopold Diwald\n\nLeopold Diwald (16. října 1862 Hohenwarth – 28. srpna 1927 Hohenwarth) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a nižší reálnou školu a působil jako majitel hospodářství. Angažoval se v Křesťansko sociální straně Rakouska. Byl členem obecní rady a starostou rodného Hohenwarthu. V letech 1909–1915 byl též poslancem Dolnorakouského zemského sněmu.\n\nNa počátku 20. století se zapojil i do celostátní politiky. V doplňovacích volbách roku 1908 získal mandát v Říšské radě (celostátní zákonodárný sbor) za obvod Dolní Rakousy 57. Nastoupil sem 24. dubna 1908 místo Josefa Kühschelma. Usedl do poslanecké frakce Křesťansko-sociální sjednocení. Mandát obhájil za týž obvod i v řádných volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako rada starosta a majitel hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), pak od 4. března 1919 do 9. listopadu 1920 byl poslancem Ústavodárného národního shromáždění Rakouska a od 10. listopadu 1920 do 20. listopadu 1923 poslancem rakouské Národní rady.\n"}
{"id": "980887", "url": "https://cs.wikipedia.org/wiki?curid=980887", "title": "Román pro muže", "text": "Román pro muže\n\nRomán pro muže je český film Tomáše Bařiny z roku 2010. Jde o zfilmovaný literární bestseller českého spisovatele Michala Viewegha. \n\nFilm vypráví příběh tří sourozenců – státního zástupce Cyrila (Miroslav Donutil), Bruna (Michal Vladyka) a reportérky Anety (Vanda Hybnerová), z důvodu předčasné smrti rodičů mají silnější pouto, než bývá zvykem. Tři sourozenci – tři rozdílné povahy. Odjíždějí na tradiční výlet (platí ho Cyril) na Slovensko do Vysokých Tater, vzhledem k nevyléčitelné nemoci Bruna do nejlepšího hotelu spolu s prostitutkou jménem Tali (Táňa Pauhofová). Ta má Brunovi splnit všechna jeho poslední přání.\n\nBruno i Aneta jsou však v rolích outsiderů a nedokáží odporovat dominanci Cyrila, který určuje, co, kdy a jak se bude dít. Bruno má vzhledem k neodvratnému konci své existence jiné priority nežli si představuje Cyril, který mu vnucuje sex s Tali. Tali je přítelkyně pasáka Reného, který ji Cyrilovi na akci do Tater pronajal. Cyril dává na každém kroku najevo svou aroganci a nadřazenost. Když se jeho bratr Bruno k ničemu nemá, ujme se sám iniciativy a vyspí se s Tali. Přizná to i Renému, který mu slíbí pomstu. René se rozhodne Cyrila zabít, je však zadržen i se společníkem Šimim slovenskou policií. \n\nV epilogu Bruno umírá a Cyril organizuje trachtu (posmrtnou hostinu na počest zemřelého). Sestra Aneta se dokáže vzepřít a odmítne účast. Cyril poprvé pocítí lítost. V jeho automobilu značky BMW na něj čeká těhotná partnerka Tali, která má ráda pěkné věci…\n\n\n"}
{"id": "980890", "url": "https://cs.wikipedia.org/wiki?curid=980890", "title": "Malukah", "text": "Malukah\n\nMalukah, vlastním jménem Judith de los Santos, je mexická zpěvačka a skladatelka, žijící a působící v Monterrey, Mexiko.\n\nNarodila se v Monterrey v Mexiku, na klavír hrála už jako 8letá, později vyzkoušela též bicí a kytaru. Hudba ji zaujala natolik, že nakonec na hudební univerzitě Berklee obdržela dva tituly v oborech hudební produkce a filmová hudba.\n\nPoměrně neznámá hudebnice se dostala do povědomí širší veřejnosti na konci roku 2011 po zveřejnění své coververze skladby \"The Dragonborn Comes\" pro počítačovou hru \"\" na vlastním kanálu serveru Youtube. Video se v krátké době stalo virálním a na youtube měla v dubnu 2015 více než 14 miliónů zhlédnutí. \n\nPo tomto průlomu obdržela nabídky pro další projekty, většinou v oblasti počítačových a konzolových her.\n\nPráce na herní sérii \"Mass Effect\" jí pak definitivně upevnila pozici v zábavním průmyslu videoher. \n\nByla přizvána vytvořit podkladové písně pro hru \"\" z roku 2012.\n\nNásledně komponovala v roce 2013 i pro hru \"The Banner Saga\" a pro hru na rok 2014 \"Elder Scrolls Online\", včetně vytvoření cameo postavy na základě renderingu její tváře.\n\nZatím posledním velkým projektem je spolupráce s Jeremy Soulem a orchestrem na hře \"The Northerner\".\n\n\n"}
{"id": "980895", "url": "https://cs.wikipedia.org/wiki?curid=980895", "title": "Pink X Gay Video Awards", "text": "Pink X Gay Video Awards\n\nPink X Gay Video Awards jsou francouzské ceny v oblasti gay pornografie. Udílí je od roku 2012 společnost Pink X, která je předním distributorem gay filmů ve Francii. Zčásti jsou vítězové vybíráni hlasováním veřejnosti, zčásti odbornou porotou.\n\nDne 20. srpna 2012 byly vyhlášeny nominace a zahájeno veřejné hlasování, které probíhalo do konce září. Dne 27. října pak byli vyhlášeni vítězové. Nominováni a oceněni byli:\n\n\n\n\n\n\n\n\n\n\n\n\n----\nHlasování veřejnosti probíhalo od 1. do 30. září 2013, vítězové pak byli vyhlášeni 23. října. Nominováni a oceněni byli:\n\n\n\n\n\n\n\n\n\n\n\n----\nPočátkem září 2014 byly vyhlášeny nominace v obvyklých 11 kategoriích a hlasování veřejnosti bylo naplánováno na období od 8. září do 8. října. Výsledky byly vyhlášeny 25. října téhož roku. Nominováni a oceněni byli:\n\n\n\n\n\n\n\n\n\n\n\n----\nDne 6. září 2015 byly vyhlášeny nominace v tradičních 11 kategoriích a hlasování veřejnosti probíhalo do 10. října. Výsledky byly vyhlášeny 31. října téhož roku. Nominováni a oceněni byli:\n\n\n\n\n\n\n\n\n\n\n\n----\nDne 12. září 2016 byly vyhlášeny nominace v tradičních 11 kategoriích a hlasování veřejnosti probíhalo do 12. října. Výsledky pak byly vyhlášeny 29. října v pařížském Gibus Clubu. Nominováni a oceněni byli:\n\n\n\n\n\n\n\n\n\n\n\n\n"}
{"id": "980897", "url": "https://cs.wikipedia.org/wiki?curid=980897", "title": "Firefly (píseň)", "text": "Firefly (píseň)\n\n\"Firefly\" (do češtiny přeloženo jako \"Světluška\") je píseň, která reprezentovala Kypr na Eurovision Song Contest 2009, nazpívala ji Christina Metaxa.\n\nPíseň složil bratr Christiny, Nikolas Metaxas (\"Νικόλας Μεταξάς\").\n\nDruhá verze byla z původní verze, která vyhrála na Kypru v národním finále.\n\nNová verze obsahuje zásadní změnu (dříve E dur, nyní v F# dur), některé přidané části a zvýšené tempo rytmu.\n\nPíseň byla zazpívána v druhém semifinále Eurovision Song Contest 2009 dne 14. května 2009, ale do finále se nekvalifikovala. Umístila se na 14. místě se 32 body.\n"}
{"id": "980898", "url": "https://cs.wikipedia.org/wiki?curid=980898", "title": "Rio Open 2014 – ženská čtyřhra", "text": "Rio Open 2014 – ženská čtyřhra\n\nDo soutěže ženské čtyřhry na tenisovém turnaji Rio Open 2014 nastoupilo šestnáct dvojic. Jednalo se o první ročník turnaje.\n\nTrofej si odnesla dvojice Irina-Camelia Beguová a María Irigoyenová. V semifinále vyřadili nejvýše nasazené Barboru Záhlavovou-Strýcovou a Kláru Zakopalovou. Ve finále pak hladce porazili pár Johanna Larssonová a Chanelle Scheepersová ve dvou setech 6–2 a 6–0.\n\n"}
{"id": "980905", "url": "https://cs.wikipedia.org/wiki?curid=980905", "title": "Železniční trať Ta-tchung – Pchu-čou", "text": "Železniční trať Ta-tchung – Pchu-čou\n\nŽelezniční trať Ta-tchung – Pchu-čou () je hlavní a centrální železniční tratí provincie Šan-si v Čínské lidové republice. Její celková délka je 865 kilometrů, přičemž zhruba v polovině této délky se nachází Tchaj-jüan, hlavní město provincie, které tak trať přirozeně dělí na jižní a severní část. V roce 2012 byla v nákladní přepravě nejvytíženější tratí v Číně.\n\nJižní část o délce 513 kilometrů z Tchaj-jüanu do Feng-ling-tu u Pchu-čou v okrese Žuej-čcheng prefektury Jün-čcheng byla postavena v letech 1933–1935. Severní část z Ta-tchungu do Tchaj-jüanu o délce 351 kilometrů byla postavena v letech 1930–1940.\n\nTrať začíná v Ta-tchungu, kde se připojuje na železniční tratě Peking – Pao-tchou a Ta-tchung – Čchin-chuang-tao. Vede nejprve přes Chuaj-žen a Šuo-čou do okresu Ning-wu prefektury Sin-čou, odkud vedou vedlejší železniční tratě Ning-wu – Kche-lan a Ning-wu – Ťing-le. Dále vede do Jüan-pchingu, odkud vede železniční trať Peking – Jüan-pching. Pak dále přes Sin-čou do Tchaj-jüanu, odkud vedou také tratě Š'-ťia-čuang – Tchaj-jüan a Tchaj-jüan – Ťiao-cuo a vysokorychlostní trať Š'-ťia-čuang – Tchaj-jüan. Trať pak pokračuje přes městskou prefekturu Ťin-čung, přesněji přes městský obvod Jü-cch’, okresy Tchaj-ku, Čchi a Pching-jao, a dále přes městskou prefekturu Lin-fen, přesněji přes městský okres Chuo-čou a okres Chung-tung. Před dojezdem do Feng-ling-tu pak trať ještě prochází přes železniční uzel v městském okrese Chou-ma, odkud vedou také železniční tratě Chou-ma – Si-an a Chou-ma – Jüe-šan.\n"}
{"id": "980908", "url": "https://cs.wikipedia.org/wiki?curid=980908", "title": "Lovecký oštěp", "text": "Lovecký oštěp\n\nLovecký oštěp, též kančí oštěp nebo kančí péro, je těžký lovecký oštěp o celkové délce 160 až 230 cm, který se od 15. století používá v myslivosti při lovu prasete divokého ze vzdálenosti do deseti kroků.\n\nOboustranně broušená kovaná čepel ve tvaru listu, uprostřed zpravidla zesílená vyvýšeným žebrem a se zřetelným krčkem a tulejí, je dlouhá 30 až 35 cm. Konstrukce a tvar čepele zaručuje, že se při použití nemůže zlomit. Úlohou čepele je proniknout do hrudního koše a způsobit pneumotorax (proto je hrot poměrně masivní), vedlejším a méně důležitým účinkem je narušení krevního oběhu.\n\nNásada zpravidla vyrobená z houževnatého jasanu musí být v čepeli zasazena hluboko. Pro jisté držení bývá na průřezu šesti až osmihranná a ke zlepšení úchopu je ovinuta řemeny tak, aby bylo možné čepelí v těle zvířete otočit i rukou mokrou nebo zpocenou.\n\nHonosné kančí oštěpy z lovecké výbavy vládců a šlechticů měly čepel bohatě zdobenou rytinami a ratiště opatřené třásněmi v heraldických barvách majitelů.\n"}
{"id": "980912", "url": "https://cs.wikipedia.org/wiki?curid=980912", "title": "Jerry Michael Linenger", "text": "Jerry Michael Linenger\n\nJerry Michael Linenger (*16. ledna 1955 v Mount Clemens, stát Michigan, USA), doktor filozofie, medicíny a americký kosmonaut. Ve vesmíru byl dvakrát, delší dobu strávil na orbitální stanici MIR.\n\nAbsolvoval střední školu East High School v městě Detroit a pak pokračoval ve studiu na vojenské námořní akademii US Naval Academy. Ukončil jej v roce 1977.\nPo několika letech pokračoval ve vysokoškolském studiu na University of Southern California (zakončil roku 1988) a na Wayne State University.\n\nOd roku 1992 byl členem jednotky kosmonautů v NASA.\n\nMá přezdívku Jerry.\n\nNa oběžnou dráhu se v raketoplánech dostal třikrát s funkcí letový specialista, byl členem 22. základní expedice (EO-22) na ruské orbitální stanici MIR a strávil ve vesmíru 143 dní, 2 hodiny a 50 minut. Jednou vystoupil do volného vesmíru (EVA), strávil v něm 4 hodiny a 49 minut. Byl 314. člověkem ve vesmíru.\n\n\n"}
{"id": "980915", "url": "https://cs.wikipedia.org/wiki?curid=980915", "title": "Příznak znaménka", "text": "Příznak znaménka\n\nPříznak znaménka (zkracováno někdy SF z anglického ', někdy N z anglického ') je jeden z bitů registru příznaků některých procesorů. Je nastavován tehdy, když je výsledkem matematické operace záporné číslo, což je v široce používané reprezentaci pomocí dvojkového doplňku tehdy, má-li výsledek operace nastaven nejvýznamnější bit (plnící funkci znaménkového bitu).\n\nPříznak může být nastavován početními operacemi, logickými operacemi i instrukcí porovnání.\n\nNa základě nastavení příznaku znaménka se mohou realizovat podmíněné skoky, například procesory z rodiny x86 mají přímo instrukce:\nKromě toho je samozřejmě příznak znamennka brán v úvahu i při vyhodnocování srovnání čísel se znaménkem, například instrukcí\n\nPodobně na procesorech z rodiny ARM jsou možné podmíněné instrukce s podmínkami:\na jiné podmíněné znaménkovým porovnáním čísel.\n"}
{"id": "980919", "url": "https://cs.wikipedia.org/wiki?curid=980919", "title": "Seznam zápasů české fotbalové reprezentace 2015", "text": "Seznam zápasů české fotbalové reprezentace 2015\n\nSeznam zápasů české fotbalové reprezentace 2015 uvádí přehled všech mezistátních zápasů reprezentačního výběru, které během tohoto roku sehrál. Bylo jich celkem devět, z nichž šest představovalo kvalifikační utkání na mistrovství Evropy 2016 a zbylé tři přátelské zápasy. V těchto devíti utkáních mužstvo čtyřikrát vyhrálo, jednou remizovalo a čtyřikrát prohrálo. Ve všech zápasech vedl mužstvo z pozice hlavního trenéra Pavel Vrba.\n"}
{"id": "980923", "url": "https://cs.wikipedia.org/wiki?curid=980923", "title": "Forbasy", "text": "Forbasy\n\nForbasy ( , ) jsou obec na Slovensku v okrese Stará Ľubovňa. V roce 2015 zde žilo 426 obyvatel. První písemná zmínka o obci pochází z roku 1311.\n\n"}
{"id": "980928", "url": "https://cs.wikipedia.org/wiki?curid=980928", "title": "Lukáš Droppa", "text": "Lukáš Droppa\n\nLukáš Droppa (* 22. dubna 1989, Uherské Hradiště) je český fotbalový záložník či obránce a reprezentant, od července 2018 hráč kazašského klubu Šachter Karagandy FK. Mimo Česko a Kazachstán působil na klubové úrovni v Polsku, Rumunsku, Rusku, Turecku a na Slovensku. Jeho fotbalovými vzory jsou Frank Lampard a Pavel Nedvěd.\n\nSvoji fotbalovou kariéru zahájil v klubu TJ Traplice, odkud zamířil do mládežnické akademie mužstva 1. FC Slovácko.\n\nVe svých 16 letech odešel do Sparty Praha. V \"letenském\" týmu byl kapitánem výběru do 19 let. Za první mužstvo neodehrál žádný ligový zápas, nastupoval pouze za rezervu ve druhé lize.\n\nPřed sezonou 2010/11 jeho kroky vedly na hostování do Graffinu Vlašim. Ligovou premiéru v dresu klubu si odbyl v prvním kole hraném 1. srpna 2010 proti Viktorii Žižkov (výhra 2:1), odehrál celé utkání. Svůj první ligovou gól v dresu Vlašimi vstřelil 17. 8. 2010 v souboji s Baníkem Most (výhra 2:0), když ve 31. minutě otevřel skóre střetnutí. Podruhé v lize se střelecky prosadil proti stejnému soupeři, kdy se podílel na vítězství 3:2. Dalšího přesného střeleckého zásahu se dočkal ve 21. kole, kdy proti Slovanu Varnsdorf dal v 55. minutě jedinou a tudíž vítěznou branku zápasu. Počtvrté v ročníku se trefil do sítě týmu SK Kladno, ale prohře 2:3 na domácí půdě nezabránil. Během roku si připsal 20 utkání ve druhé nejvyšší soutěži.\n\nV létě 2011 přestoupil do Baníku Ostrava. V dresu mužstva debutoval 19. srpna 2011 ve čtvrtém kole v souboji s Baumitem Jablonec (prohra 0:4), nastoupil na 88 minut. Za Baník odehrál v první lize celkem 67 zápasů a vstřelil dvě branky.\n\nV únoru 2014 odešel do Polska a podepsal půlroční smlouvu s následnou opcí se Śląskem Wrocław. Do klubu, kde o něj projevil zájem trenér Stanislav Levý, přišel jako volný hráč (zadarmo).\n\nV Ekstraklase debutoval 2. 3. 2014 již pod novým koučem Tadeuszem Pawłowskim proti Cracovii (výhra 1:0), na hřiště přišel v 74. minutě. V květnu 2014 uzavřel s vedením Śląsku nový kontrakt na dobu jednoho roku. Svůj první a zároveň jediný gól během celého svého působení vstřelil 23. srpna 2014 v souboji s týmem Jagiellonia Białystok (výhra 3:1). Podzimní část sezóny 2014/15 se mu vydařila a v zimní pauze se o něj zajímala španělská prvoligová mužstva Málaga CF, Granada CF, Elche CF a UD Almería. V dubnu 2015 s ním klub rozvázal smlouvu a Droppa se stal volným hráčem. Během celého působení si připsal v dresu Wrocławi 32 střetnutí v lize.\n\nPřed ročníkem 2015/16 zamířil do rumunského mužstva CS Pandurii Târgu Jiu, kde podepsal kontrakt na dva roky. Své první ligové utkání za klub odehrál 8. 8. 2015 v pátém kole proti celku FC Petrolul Ploiești, kdy při remíze 1:1 přišel na trávnik v 74. minutě. V Pandurii mu neplatili mzdu, proto se za pomoci Asociace hráčů vyvázal ze smlouvy. Celkem v dresu Târgu Jiu nastoupil k 23 ligovým zápasům.\n\nV létě 2016 trénoval s hráči bez angažmá, měl nabídky z Česka a Polska, ale nakonec odešel do ruského týmu FK Tom Tomsk. S vedením uzavřel dvouletý kontrakt. Ligovou premiéru si za mužstvo odbyl v 5. kole hraném 27. srpna 2016 v souboji s klubem PFK CSKA Moskva (prohra 0:1), nastoupil na 67 minut. Po půl roce v Tomsku předčasně skončil z důvodu finančních problémů týmu. Na podzim 2016 si připsal v lize 11 startů.\n\nV lednu 2017 přijal nabídku tureckého druholigového Bandırmasporu a podepsal s ním smlouvu do léta 2018. V dresu Bandırmasporu debutoval 28. 1. 2017 v 19. kole proti klubu Gaziantep BB (prohra 1:3), odehrál celý druhý poločas. V červnu téhož roku po sestupu týmu do třetí nejvyšší turecké ligy zde skončil. Během půl roku nastoupil k 11 ligovým utkáním.\n\nV červenci 2017 uzavřel kontrakt na rok s opcí se slovenským mužstvem ŠK Slovan Bratislava, jenž o Droppu stál již v zimě. Dobré reference na něj dal bývalý trenér Slovanu Karel Jarolím. Na postu defenzivního záložníka měl klub v té době jen nizozemského fotbalistu Joeriho de Kampse. Své první ligové střetnutí v dresu Slovanu odehrál ve druhém kole hraném 29. července 2017 proti ViOnu Zlaté Moravce - Vráble (výhra 2:1), když v 87. minutě vystřídal na hrací ploše Aleksandara Čavriće. Na jaře 2018 se podílel se Slovanem na obhajobě zisku slovenského poháru z předešlého ročníku 2016/17, i když ve finále hraném 1. května 2018 v Trnavě proti celku MFK Ružomberok (výhra 3:1) nenastoupil. V sezoně 2017/18 odehrál celkem 17 střetnutí v lize. V létě 2018 mu v klubu skončila smlouva a odešel.\n\nDne 18. července 2018 podepsal smlouvu na rok a půl s kazašským týmem Šachter Karagandy FK.\n\nAktuální k 18. červenci 2018\n\nLukáš Droppa reprezentoval Českou republiku v mládežnických kategoriích do 18 a 19 let.\n\nZačátkem října 2016 jej trenér Karel Jarolím nominoval do českého reprezentačního A-mužstva k utkáním kvalifikace na mistrovství světa 2018 proti Německu a Ázerbájdžánu. Debutoval 8. října proti Německu (porážka 0:3), dostal se na hřiště v 63. minutě.\n\n"}
{"id": "980931", "url": "https://cs.wikipedia.org/wiki?curid=980931", "title": "Roar Lishaugen", "text": "Roar Lishaugen\n\nRoar Lishaugen (* 1973 Hamar) je norský bohemista. Maturoval na gymnáziu v Lillehammeru v roce 1992. Působí na Univerzitě v Oslo, kde vystudoval bohemistiku a komparatistiku. Na univerzitě ve švédském Göteborgu získal doktorát ze slavistiky. K jeho hlavní specializaci patří český spisovatel Jiří Karásek ze Lvovic. Jeho velkým tématem je též vztah homosexuality a literatury či česká čtenářská kultura 50.-70. let 20. století. Pedagogicky působil a působí na několika vysokých školách, a vyučuje český jazyk a českou literaturu.\n\n\n"}
{"id": "980933", "url": "https://cs.wikipedia.org/wiki?curid=980933", "title": "Rychlobruslení na Zimních olympijských hrách 2014 – stíhací závod družstev muži", "text": "Rychlobruslení na Zimních olympijských hrách 2014 – stíhací závod družstev muži\n\nStíhací závod družstev mužů na Zimních olympijských hrách 2014 se konal v hale Adler-Arena ve dnech 21. a 22. února 2014. Čeští závodníci se jej nezúčastnili.\n\nRuský tým byl v listopadu 2017 Mezinárodním olympijským výborem zpětně diskvalifikován, a to kvůli údajnému zapojení Alexandra Rumjanceva a Ivana Skobreva do ruského dopingového skandálu na ZOH v Soči. Po hromadném odvolání ruských sportovců byl na začátku února 2018 jejich trest Mezinárodní sportovní arbitráží zrušen.\n\nVítězné týmy z každé jízdy postoupily do dvou semifinálových jízd, ostatní družstva postoupila do finálových jízd o páté až osmé místo.\nVítězné týmy obou jízd postoupily do finále o zlatou medaili, poražená družstva postoupila do finále o bronz.\n"}
{"id": "980938", "url": "https://cs.wikipedia.org/wiki?curid=980938", "title": "Luboš Adamec", "text": "Luboš Adamec\n\nJméno a příjmení Luboš Adamec má více nositelů:\n"}
{"id": "980942", "url": "https://cs.wikipedia.org/wiki?curid=980942", "title": "Ču Hjong-čun", "text": "Ču Hjong-čun\n\nČu Hjong-čun ( , anglický přepis: \"Joo Hyong-jun\"; * 22. dubna 1991 Soul) je jihokorejský rychlobruslař a bývalý shorttrackař.\n\nPůvodně se věnoval short tracku, ve kterém získal zlatou medaili ve štafetě na juniorském světovém šampionátu 2010. V tomtéž roce se přeorientoval na klasické rychlobruslení, na mezinárodních závodech debutoval na podzim 2011 ve Světovém poháru. Roku 2012 se poprvé představil na Mistrovství světa na jednotlivých tratích (7. místo ve stíhacím závodě družstev, 23. místo na 5000 m). O rok později, na MS 2013, získal v jihokorejským týmem stříbrnou medaili. V sezóně 2013/2014 startoval na Zimní univerziádě (zlato ze závodu družstev, bronz z trati 1500 m), zúčastnil se také Zimních olympijských her 2014, odkud si přivezl stříbrnou medaili ze stíhacího závodu družstev, kromě toho na patnáctistovce skončil na 29. místě. Na ZOH 2018 se v závodě na 1500 m umístil na 17. místě.\n\n"}
{"id": "980944", "url": "https://cs.wikipedia.org/wiki?curid=980944", "title": "Schwarzhofen", "text": "Schwarzhofen\n\nSchwarzhofen je německá obec s tržním právem (\"Markt\") v zemském okrese Schwandorf ve vládním obvodu Horní Falc spolkové země Bavorsko. Leží na řece Schwarzach, asi 20 km severovýchodně od Schwandorfu, nedaleko českých hranic.\n\nSousední obce jsou: Niedermurach, Dieterskirchen, Neunburg vorm Wald, Altendorf.\n\n"}
{"id": "980948", "url": "https://cs.wikipedia.org/wiki?curid=980948", "title": "Kim Čchol-min", "text": "Kim Čchol-min\n\nKim Čchol-min ( , anglický přepis: \"Kim Cheol-min\"; * 29. listopadu 1992 Soul) je jihokorejský rychlobruslař a bývalý shorttrackař.\n\nPůvodně závodil v short tracku, v roce 2011 získal zlatou medaili na světovém šampionátu družstev. Domácích závodů v klasickém rychlobruslení se účastnil již v letech 2003–2007, definitivně se tomuto sportu začal věnovat v roce 2011. Startoval na Mistrovství světa juniorů 2012, kde získal bronz z tratě 5000 m a stříbro ze stíhacího závodu družstev. Ve Světovém poháru debutoval na jaře 2013, tehdy také pomohl jihokorejskému týmu vybojovat stříbro na Mistrovství světa. Ze Zimní univerziády 2013 si přivezl zlatou medaili ze stíhacího závodu družstev, v téže disciplíně získal stříbro na Zimních olympijských hrách 2014 (kromě toho skončil v olympijském závodu na 5000 m na 24. místě). Na MS 2015 vybojoval s jihokorejským týmem ve „stíhačce“ bronzovou medaili. V sezóně 2014/2015 dosáhl prvenství v celkovém hodnocení Světového poháru ve stíhacích závodech družstev.\n\n"}
{"id": "980954", "url": "https://cs.wikipedia.org/wiki?curid=980954", "title": "Konrad Niedźwiedzki", "text": "Konrad Niedźwiedzki\n\nKonrad Łukasz Niedźwiedzki (* 2. ledna 1985 Varšava) je polský rychlobruslař.\n\nV roce 2001 poprvé startoval na Mistrovství světa juniorů, od podzimu 2003 závodí ve Světovém poháru. Jeho prvním seniorským světovým šampionátem bylo Mistrovství světa na jednotlivých tratích 2005. Startoval na Zimních olympijských hrách 2006, kde se umístil na dvanáctém (1500 m) a třináctém místě (1000 m). O čtyři roky později, ve Vancouveru 2010, byl nejlépe sedmnáctý v závodě na 1500 m (dále 27. místo na 1000 m a 31. místo na 500 m). Největších úspěchů dosáhl s polským týmem ve stíhacích závodech družstev, se kterým získal bronzové medaile v této disciplíně na MS 2013 a ZOH 2014 (na olympiádě byl dále šestnáctý na 1000 m a dvacátý na 1500 m). Zúčastnil se Zimních olympijských her 2018, kde se v závodě na 1500 m umístil na 20. místě, na trati 1000 m se umístil na 23. příčce a v závodě s hromadným startem skončil v semifinálové jízdě.\n\n"}
{"id": "980956", "url": "https://cs.wikipedia.org/wiki?curid=980956", "title": "Luboš Adamec (1994)", "text": "Luboš Adamec (1994)\n\nLuboš Adamec (* 27. dubna 1994 Brno) je český fotbalový obránce a bývalý mládežnický reprezentant. Od 23. srpna 2016 hraje v maltském klubu Naxxar Lions FC. Hraje na postu stopera (středního obránce).\n\nZačínal v malých brněnských oddílech a poté i v 1. FC Brno. Od léta 2010 působil v mládežnickém týmu italského Juventusu, kde strávil rok. Pak jej koupil klub AC Sparta Praha. Od října 2012 hostoval v Přední Kopanině.\n\nV srpnu 2013 přestoupil do polského celku Śląsk Wrocław vedeného trenérem Stanislavem Levým, kde hrál nejprve za třetiligový rezervní tým. V Ekstraklase debutoval 16. února 2014 proti Lechu Poznań (porážka 1:2). Ve svém druhém zápase o týden později 23. února vstřelil svou premiérovou branku v polské nejvyšší lize, ale pouze mírnil konečnou porážku 2:3 s Ruchem Chorzów. Dostal se na hřiště v 86. minutě a o dvě minuty později skóroval. V červnu 2014 v klubu skončil.\n\nV polovině října 2014 si našel jako volný hráč angažmá v italském klubu ze Serie D ASD Lupa Castelli Romani. Od ledna 2015 hrál v Nizozemsku za RKSV Leonidas. Od léta 2015 působí na Maltě.\n\nLuboš Adamec reprezentoval Českou republiku v mládežnické kategorii do 17 let, kde odehrál 9 zápasů, aniž by se střelecky prosadil. V létě 2011 se zúčastnil Mistrovství světa hráčů do 17 let v Mexiku, kde ČR obsadila se 3 body poslední čtvrtou příčku v základní skupině D.\n\n"}
{"id": "980960", "url": "https://cs.wikipedia.org/wiki?curid=980960", "title": "Josef Eisenhut", "text": "Josef Eisenhut\n\nJosef Eisenhut (26. srpna 1864 Hagendorf – 29. února 1928 Hagendorf) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a nižší reálnou školu a působil jako majitel hospodářství. Angažoval se v Křesťansko sociální straně Rakouska. Byl starostou rodného Hagendorf. Působil jako člen okresní školní rady v Mistelbachu. V letech 1908–1919 byl též poslancem Dolnorakouského zemského sněmu. Byl náměstkem předsedy dolnorakouského svazu rolníků.\n\nNa počátku 20. století se zapojil i do celostátní politiky. Ve volbách do Říšské rady roku 1907 získal mandát v Říšské radě (celostátní zákonodárný sbor) za obvod Dolní Rakousy 56. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), pak od 4. března 1919 do 9. listopadu 1920 byl poslancem Ústavodárného národního shromáždění Rakouska a od 10. listopadu 1920 do své smrti poslancem rakouské Národní rady.\n"}
{"id": "980962", "url": "https://cs.wikipedia.org/wiki?curid=980962", "title": "Kvalifikace na Mistrovství Evropy ve fotbale 2016 – skupina A", "text": "Kvalifikace na Mistrovství Evropy ve fotbale 2016 – skupina A\n\nSkupina A kvalifikace na Mistrovství Evropy ve fotbale 2016 byla jednou z 9 kvalifikačních skupin na tento šampionát. Postup na závěrečný turnaj si zajistily první dva týmy skupiny a to Česko a Island, a také nejlepší tým z žebříčku týmů na třetích místech všech skupin Turecko.\n\n\"Všechny časy zápasů jsou v SEČ nebo SELČ.\"\n\n\nNásledující hráči nemohli v důsledku trestu nastoupit v některém z utkání kvalifikace.\n\n"}
{"id": "980967", "url": "https://cs.wikipedia.org/wiki?curid=980967", "title": "Johann Eisterer", "text": "Johann Eisterer\n\nJohann Eisterer (5. dubna 1854 Steegen – 6. ledna 1931 Steegen) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a působil jako majitel mlýna. Angažoval se v Křesťansko sociální straně Rakouska. Byl členem obecní rady rodného Steegenu. V letech 1907–1919 byl též poslancem Hornorakouského zemského sněmu.\n\nNa počátku 20. století se zapojil i do celostátní politiky. V doplňovacích volbách roku 1906 získal mandát v Říšské radě (celostátní zákonodárný sbor) za kurii venkovských obcí, obvod Schärding, Eferding atd. Nastoupil sem 30. března 1906 místo Johanna Zehetmayra. Krátce nato uspěl i v řádných volbách do Říšské rady roku 1907, konaných již podle všeobecného a rovného volebního práva, kdy byl zvolen za obvod Horní Rakousy 10. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie.\n\nV květnu 1906 se uvádí jako jeden z 26 členů poslaneckého Klubu středu (\"Zentrum-Klub\"), který sdružoval konzervativně a katolicky orientované poslance. Byl důvěrníkem Katolické strany lidové, která byla hlavní složkou Klubu středu. Po volbách roku 1907 usedl do poslanecké frakce Křesťansko-sociální sjednocení, po volbách roku 1911 do klubu Křesťansko-sociální klub německých poslanců.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "980968", "url": "https://cs.wikipedia.org/wiki?curid=980968", "title": "Osm světů – Seznámení", "text": "Osm světů – Seznámení\n\nOsm světů – Seznámení je prvním dílem akční fantasy série v té době třináctileté začínající autorky Marcely Remeňové, který vyšel roku 2013. Druhým dílem série je kniha Včelí lid a třetím dílem je kniha Rodina. \n\nPrvní kniha fantasy série Osm světů - Seznámení \n\nLea Layerová žije naprosto obyčejný život americké středoškolačky a kromě zvláštních temných snů ji nic netrápí. Jedné noci se ale Lea vzbudí z noční můry a nechtěně vyslechne rozhovor své adoptivní rodiny, ze kterého pochopí, že její rodiče, bratr \"Fred\" i sestra \"Samantha\" jsou \"Osmisvěťané\" a pocházejí z úplně jiné galaxie. Velká propast, která ji v tom okamžiku oddělí od jejího dosavadního života, se ještě prohloubí, když Lein otec, policista Thomas, přivede zcela nečekaně do jejich navenek poklidné domácnosti tajemného mladíka \"Harryho\", který k velké nelibosti Freda zabere pokoj pro hosty. To vše by samo o sobě nebyla až taková katastrofa, kdyby se však sympatický a pohledný Harry neživil jako nájemný vrah… Následující řetěz události změní veškeré dění kolem Ley na neskutečný akční film. Záhy totiž Harry zmizí z jejího života ještě dramatičtěji, než se objevil a k jeho nalezení musí Lea absolvovat výcvik pro začínající agenty a poté překonat překážky, o jakých se jí nezdálo ani v těch nejděsivějších snech.\n\nDruhá kniha fantasy série Osm světů - Včelí lid \n\nLea Layerová se hned poté, co přežije vlastní smrt, teleportuje i se svojí rodinou a záhadnou Larou na vzdálených Osm světů, a všichni se tak ocitnou ve válce Osmisvěťanů a tajemných hmyzích stvoření. Podivné sny i nečekané setkání s krutým včelím mužem hlavní hrdince Lee napoví, že příčiny i řešení války se skrývají u pradávných stvořitelů potens. Lea touží zjistit, kým vlastně je, opouští své blízké a vydává se do rukou včelí královny Enory. Nevyhne se však ani boji svých citů a řeší nejen vztah k agentovi Benovi, ale i k nájemnému vrahovi Harrymu, který se snaží držet co nejdál od všech událostí kolem Layerových a buduje si na Zemi v drsném mafiánském prostředí kariéru nájemného zabijáka, ale i jeho nakonec donutí nenadálé okolnosti přesunout se na Osm světů, kde se setká s Leou, včelím lidem i svojí dávno zapomenutou minulostí. \n\nTřetí kniha fantasy série Osm světů - Rodina \n\nPo vítězné bitvě Osmisvěťanů proti včelím lidem prchá Lea Layerová z poválečného chaosu na Zemi a vydává se na zdlouhavou cestu s cílem odhalit původ svých sil a najít dávné stvořitele potens. Úkol, který si stanovila, se ovšem zdá být takřka nesplnitelný. Její vlastní druh i skutečná rodina se záhy obracejí proti ní včetně znovuprobuzeného Harryho, který už dávno není tím, kým býval kdysi. Lea se rychle navrací na Osm světů a snaží se uchránit své přátele před královnou potens Morganou, jež chce za každou cenu vybojovat zpátky moc nad třemi rasami. Přestože Lea získává podporu včelího lidu a tajemného Jamese, zrada ve vlastních řadách a temný potens ze starých legend jí celou situaci ani trochu neusnadňují. Zvlášť když se osud Osmi světů přesouvá do rukou až příliš silného zákulisního hráče Diega, který je vždy o krok napřed a díky němuž není nikdy nic tak, jak se zdá.\n\nJedna z nejmladších českých spisovatelek, v současné době 20letá studentka 2. lékařské fakulty Univerzity Karlovy v Praze, se věnuje psaní od dětství. Úvodní díl její úspěšné fantasy série \"Osm světů\" pod názvem \"Seznámení\" vydalo renomované české nakladatelství Mladá fronta na podzim roku 2013. O rok později vyšla její druhá kniha \"Včelí lid\" a v roce 2016 na ni navázalo vydání třetí knihy \"Rodina.\" Momentálně Marcela pracuje na knize čtvrté. Ponese název \"Diego\" a na pultech knihkupectví se objeví na podzim roku 2020. Ve stejném období vychází v překladu knižní série \"Osm světů\" i v zahraničí.\n\n__________________________________________________________________________________________________________________________________________________________________________________\n\nPrvní knihu série Osm světů - Seznámení ilustroval \"Milan Galia\", student Univerzity Karlovy, věnující se malbě, grafice a grafickému designu v ateliéru akademického malíře Karla Matějčka. Pro knihu Osm světů vytvořil 8 ilustrací a kresbu na obálku.\n\nDruhou knihu série Osm světů - Včelí lid ilustroval \"Tomáš Hájek\" - vystudoval propagační výtvarnictví na VŠVH a animovaný film na FAMU. Ve své umělecké tvorbě rád kombinuje design, ilustraci a filmové cítění. Každému z těchto oborů se také aktivně věnuje. Se svým filmem Zuřivost vyhrál ocenění na festivalu v Sankt-Petěrburgu. \n\nTřetí knihu série Osm světů - Rodina ilustroval \"Martin Zhouf\" - vystudoval Pedagogickou fakultu v Ústí nad Labem. V letech 1985–1990 působil jako učitel výtvarné výchovy na základní škole. Poté nastoupil na dráhu samostatného výtvarníka. V letech 1991 a 1992 získal ocenění čtenářské ankety IKARIE za nejlepší sci-fi ilustraci. Rovněž je držitelem ceny Objev roku 1990 na Euroconu ve francouzském Fayence za obálku časopisu Ikarie. Jeho dílo je známo z obálek knih Ondřeje Neffa. Graficky upravil nebo ilustroval více než 500 knih. Příležitostně spolupracuje na filmech, muzikálech, počítačových hrách a věnuje se i tvorbě přebalů hudebních CD.\n\n"}
{"id": "980977", "url": "https://cs.wikipedia.org/wiki?curid=980977", "title": "Jodok Fink", "text": "Jodok Fink\n\nJodok Fink (19. února 1853 Andelsbuch – 1. července 1929 Andelsbuch) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady, krátce předseda Provizorního národního shromáždění Německého Rakouska a v letech 1919–1920 rakouský vicekancléř.\n\nPocházel ze zemědělské rodiny. Vychodil národní školu a jednu třídu gymnázia v Brixenu. Později v roce 1925 mu čestný doktorát udělila univerzita v Innsbrucku. Politickou kariéru začal již v mládí coby starosta rodného Andelsbuchu. Od roku 1890 byl poslancem Vorarlberského zemského sněmu, kde se zasadil o reformu volebního práva a prosadil výstavbu železniční trati \"Bregenzerwaldbahn\". Zasedal v zemské školní radě. Od roku 1911 byl náměstkem zemského hejtmana.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí, obvod Bregenz, Bregenzerwald, Dornbirn. Do vídeňského parlamentu nastoupil jako bezpartijní, ale brzy se připojil ke Křesťansko sociální straně Rakouska a s ní spojil celou následnou politickou dráhu. Mandát ve svém obvodu obhájil ve volbách do Říšské rady roku 1901. Uspěl i ve volbách do Říšské rady roku 1907, konaných již podle všeobecného a rovného volebního práva (v parlamentu se podílel na formulování volební reformy, která rovné volební právo zaváděla), kdy byl zvolen v obvodu Vorarlbersko 2. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie.\n\nPo válce patřil k nejvýznamnějším politikům, kteří řídili transformaci vládních struktur zanikající monarchie na nový státní útvar Německé Rakousko. Zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\") a od 21. října 1918 do 30. října 1918 byl předsedou tohoto zákonodárného sboru. Následně byl od 4. března 1919 do 9. listopadu 1920 poslancem Ústavodárného národního shromáždění Rakouska a od 10. listopadu 1920 do své smrti poslancem rakouské Národní rady. Jeho kariéra vyvrcholila, když byl v období 15. března 1919 – 24. června 1920 rakouským vicekancléřem. Vzhledem k účasti kancléře Karla Rennera na vleklých mírových jednáních v Paříži, byl Fink opakovaně faktickým nejvyšším představitelem exekutivní moci v Rakousku.\n\nV prvních letech rakouské republiky se zasazoval o kompromisní vládní uspořádání založené na spolupráci křesťansko sociální a sociálně demokratické strany. Odmítal separatistické tendence ve Vorarlbersku a snahy části populace o přípojení ke Švýcarsku. V Národní radě pak od roku 1923 předsedal křesťansko sociálnímu poslaneckému klubu.\n"}
{"id": "980984", "url": "https://cs.wikipedia.org/wiki?curid=980984", "title": "Nepokoje v Anglii (2011)", "text": "Nepokoje v Anglii (2011)\n\nNepokoje v Anglii vypukly 6. srpna 2011 poté, co byl londýnskou Metropolitní policií zastřelen Mark Duggan, Brit s imigrantskými kořeny a kriminální minulostí. Z Londýna se rozšířily i do dalších měst v Anglii, trvaly až do 11. srpna, byly způsobeny značné škody v důsledku rabování a pět lidí při nich zemřelo. 3100 lidí bylo zatčeno, 1000 bylo souzeno a byly jim uděleny tvrdé tresty.\n\n41% odsouzených za nepokoje byli běloši, 39% byli černoši, 12% smíšené rasy, 6% Asiaté a 2% jiné etnické skupiny. Podle deníku \"The Guardian\" bylo rabování způsobeno „sociálním vyloučením.“\n\nV roce 2014 bylo zastřelení Duggana londýnským soudem prohlášeno za oprávněné. \n\n"}
{"id": "980985", "url": "https://cs.wikipedia.org/wiki?curid=980985", "title": "Humbuk (hudební skupina)", "text": "Humbuk (hudební skupina)\n\nHumbuk je česká hudební skupina. Hraje hudbu na rozhraní country, folk a příbuzných žánrů.\n\n\nSkupina vznikla v roce 1977 v Praze pod názvem Cizinci. V letech 1980 - 1986 působila pod názvem Cizinci IV. Od roku 1986 do současné doby existuje jako Humbuk. Svůj styl označuje termínem \"Heavy mental country\". Interpretuje písně s vlastními texty a vlastní nebo převzatou hudbou. Její kariéra je úzce spjata s pražským Matfyzem (Matematicko-fyzikální fakulta Univerzity Karlovy), kde dva z jejích členů působí a na jehož akcích kapela pravidelně vystupuje. Kromě koncertní a studiové činnosti se občas účastní hudebních festivalů. V letech 1988 a 1989 zvítězila na festivalu Písně dlouhejch cest, v roce 2013 získala 2. místo v autorské soutěži mezinárodního finále Porty v Ústí nad Labem.\n\n\n"}
{"id": "980986", "url": "https://cs.wikipedia.org/wiki?curid=980986", "title": "Yangel' (kráter)", "text": "Yangel' (kráter)\n\nYangel' je malý měsíční impaktní kráter nacházející se v členitém terénu severně od měsíčního moře Mare Vaporum (Moře par) a jižně od Lacus Felicitatis (Jezero štěstí) na přivrácené straně Měsíce. Východně leží Lacus Doloris (Jezero žalu), jižně brázda Rima Yangel' a severozápadně Sinus Fidei (Záliv důvěry).\n\nYangel' má průměr 9 km, pojmenován je podle sovětského raketového inženýra Michaila K. Jangela. Než jej v roce 1973 Mezinárodní astronomická unie přejmenovala na současný název, nesl kráter označení Manilius F.\n\n"}
{"id": "980987", "url": "https://cs.wikipedia.org/wiki?curid=980987", "title": "Jaroslav Balátě", "text": "Jaroslav Balátě\n\nProf. Ing. Jaroslav Balátě, Dr.Sc (30. srpna 1931 Brno – 6. prosince 2012 Brno) byl český vědec v oboru informatiky a kybernetiky, se zaměřením na automatizaci energetických procesů.\n\nPo absolvování Vysoké školy technické v Bratislavě v r. 1954 pracoval v brněnské Teplárně, kde získal cenné praktické poznatky pro svoji pozdější výzkumnou práci. Záhy se orientoval na pedagogickou a vědeckou činnost, nejprve na Vysokém učení technickém v Brně, později na Institutu informačních technologií Univerzity Tomáše Bati ve Zlíně.\n\nJe autorem tří knih (nejznámější je „Automatické řízení“ vydané nakladatelstvím BEN technická literatura, Praha 2003) a jedenácti skript pro vysokoškolské studenty. Dále je autorem celé řady článků a přednášek – jen rejstřík \"\"Informační systém výzkumu, experimentálního vývoje a inovací VaVaI\"\" registruje na 200 jeho drobnějších prací.\n\nByl držitelem dvou patentů a zabýval se řešením celkem 28 výzkumných projektů. Působil jako koordinátor tří projektů 5. rámcového programu EU, byl členem mezinárodního komitétu DAAAM Internacional Viena (Dunajsko-adriatické asociace automatizace a měření ve Vídni) a prezidentem národní sekce této organizace .\n\nZa svoje dílo obdržel několik ocenění, z nichž nejvýznamnější mu bylo uděleno v roce 1997 na 46.světové výstavě inovačního výzkumu a nových technologií v Bruselu, za vynález (patent č. 279253 – CZ) týkající se \"„Kvalitativně – kvantitativního dálkového řízení tepelného výkonu horkovodu při dodávkách tepla“\". Na výstavě v bruselské hale Les Pyramides bylo při této příležitosti zveřejněno více než 1100 vynálezů ze 40 států světa a prof. Jaroslav Balátě zde obdržel za svůj patent \"Zlatou medaili Brussels Eureka\" .\n\nProf. Jaroslav Balátě se kromě vědecké a pedagogické práce věnoval aktivně i sportovní činnosti. V mládí hrával hokej, později se věnoval tenisu a lyžování, což ho udrželo v dobré fyzické i duševní kondici, takže mohl působit jako pedagog na UTB ve Zlíně až do věku 80 let.\n\n\n"}
{"id": "980988", "url": "https://cs.wikipedia.org/wiki?curid=980988", "title": "Jan Szymański (rychlobruslař)", "text": "Jan Szymański (rychlobruslař)\n\nJan Marek Szymański (* 2. března 1989 Poznaň) je polský rychlobruslař.\n\nV polských rychlobruslařských závodech startoval od roku 2006, na mezinárodní scéně debutoval ve Světovém poháru na začátku roku 2009, následně se zúčastnil i Zimní univerziády 2009. V roce 2011 se poprvé objevil na světových šampionátech ve víceboji i na jednotlivých tratích. Největších úspěchů dosáhl s polským týmem ve stíhacích závodech družstev, se kterým získal bronzové medaile v této disciplíně na MS 2013, na ZOH 2014 (na olympiádě byl dále patnáctý na 1500 m a třináctý na 5000 m) a na ME 2018. Zúčastnil se Zimních olympijských her 2018, kde v závodě na 1500 m skončil na 16. místě.\n"}
{"id": "980990", "url": "https://cs.wikipedia.org/wiki?curid=980990", "title": "Petr Ježek", "text": "Petr Ježek\n\nPetr Ježek (* 28. března 1965 Praha) je český politik, v letech 2014 až 2019 poslanec Evropského parlamentu, který byl zvolen jako nestraník za hnutí ANO 2011 (v lednu 2018 s ním spolupráci ukončil). V roce 2019 spoluzaložil hnutí Hlas, jehož je od června 2019 místopředsedou. Dříve pracoval jako diplomat a podnikal v oblasti evropského poradenství.\n\nVystudoval Vysokou školu ekonomickou v Praze.\n\nPetr Ježek byl diplomatem Federálního ministerstva zahraničních věcí ČSFR. V roce 1992 se jako dobrovolník zúčastnil Monitorovací mise EU ve válečném konfliktu v bývalé Jugoslávii. V roce 1993 byl vyslán na velvyslanectví do Kodaně, kde se zabýval agendou EU v době půlročního dánského předsednictví v Radě EU.\n\nPo návratu do Prahy se podílel na založení Odboru Evropské unie na Ministerstvu zahraničních věcí ČR. Jako vedoucí jeho politického oddělení a později i jako evropský korespondent MZV se v letech 1993–1996 spolupodílel na vzniku a prohlubování strukturovaného politického dialogu EU a k ní přidružených zemí.\n\nV období zásadních jednání a rozhodnutí o zahájení rozhovorů o členství a budoucnosti EU působil v letech 1996 – 1999 na Misi ČR při EU v Bruselu jako politický rada, poté jako vedoucí politického oddělení a zástupce vedoucího mise. Vedle posilování vztahů ČR a EU a jednání o přistoupení se po dobu svého působení v diplomacii věnoval vývoji Unie a zabýval se mezivládními konferencemi k revizi jejích zakládajících smluv.\n\nV roce 1999–2001 působil na MZV jako ředitel Odboru politických vztahů s EU. Účastnil se jednání o přistoupení k EU a její budoucí podobě v Bruselu a hlavních městech členských zemí. V roce 2001 byl jmenován vrchním ředitelem sekce MZV, která byla centrem a koordinačním místem evropských záležitostí v ČR. Tam se podílel zejména na přípravách členství a jednání o přistoupení a komunikační strategii. Působil také ve funkci místopředsedy a v nepřítomnosti státního tajemníka předsedal zasedáním Výboru pro evropskou integraci složeného ze všech ministerstev, který pravidelně jednal o vnitřních a vnějších otázkách začleňování ČR do Unie.\n\nV letech 2003–2004 pracoval na Úřadu vlády ČR jako ředitel Sekce předsedy vlády Vladimíra Špidly, v níž byly sloučeny všechny odbory a další útvary premiéra. Pokračovala tak i jeho účast v delegacích ČR na zasedání Evropské rady a na jednání s nejvyššími představiteli zemí a institucí Unie.\n\nPo odchodu Vladimíra Špidly z funkce premiéra odmítl nabídky na vysoké funkce na Úřadu vlády ČR a ve státní správě a odešel do soukromého sektoru, založil v lednu 2005 společně s Pavlem Teličkou a společností Becker & Poliakoff poradenskou společnost BXL Consulting s.r.o. . Vzhledem ke kandidatuře ve volbách do Evropského parlamentu v roce 2014 byla činnost firmy koncem roku 2013 ukončena. Společnost měla kanceláře v Praze a Bruselu a zaměřovala se především na poradenství v evropských záležitostech.\n\nVe volbách do Evropského parlamentu v roce 2014 kandidoval jako nestraník na 2. místě kandidátky hnutí ANO 2011 a byl zvolen s počtem 5 301 preferenčních hlasů (tzn. 2,16 %). V Evropském parlamentu byl součástí frakce Aliance liberálů a demokratů pro Evropu (ALDE) a působil v Hospodářském a měnovém výboru (ECON) - zde byl zástupcem koordinátora své frakce - a ve Výboru pro občanské svobody, spravedlnost a vnitřní věci (LIBE) a průběžně v dalších 5 výborech, včetně Zvláštního výboru pro terorismus (byl i zpravodajem své frakce k protiteroristické směrnici EU). Byl jedním ze dvou zpravodajů Vyšetřovacího výboru pro prošetření údajných porušení a nesprávného úředního postupu při uplatňování právních předpisů Unie v souvislosti s praním peněz, vyhýbáním se daňovým povinnostem a daňovými úniky (vyšetřování nepravostí z tzv. panamských dokumentů a obdobných odhalení - PANA). Poté byl zvolen předsedou Zvláštního výboru pro finanční trestné činy, vyhýbání se daňovým povinnostem a daňové úniky (TAX3). V tomto výboru předsedal jeho zasedáním včetně 34 veřejných slyšení s ministry, komisaři, experty, představiteli bank, firem vč. Google, Facebook, Nike nebo McDonald a dalšími účastníky. Předsedal také jednáním koordinátorů politických skupin, na nichž se hledala shoda na programu činnosti výboru. Vedl zahraniční mise do zemí, které byly nejvíce relevantní z hlediska práce výboru - USA, Ostrov Man, Lotyšsko, Estonsko a Dánsko. \n\nPo celou dobu svého mandátu byl předsedou Delegace pro vztahy s Japonskem a mj. předsedal parlamentnímu výboru EU-Japonsko a vedl jednání delegace EP s japonskými zákonodárci, ministry a představiteli průmyslu a obchodu. Byl jediným poslancem EP, který zároveň předsedal výboru a delegaci pro zahraniční vztahy. \n\nByl zpravodajem EP ke dvěma zprávám (z toho jedné legislativní) a zpravodajem frakce ALDE (tzv. stínový zpravodaj) ke 30 zprávám (z toho 24 legislativním). Jako zpravodaj vypracoval a dojednal 13 stanovisek, jako stínový zpravodaj se podílel na 39 stanoviscích. Účastnil se 75 závěrečných jednání mezi institucemi EU o konečné podobě legislativy (tzv. trialogů), na níž pracoval jako zpravodaj frakce nebo EP. Účastnil se 99,71% (10.222) jmenovitých hlasování pléna EP, což byla 6. nejvyšší účast v parlamentu, nejvyšší z ČR.\n\nRenomovaným nezávislým analytických serverem Vote Watch byl vyhodnocen jako 20. nejvlivnější poslanec ze 751 poslanců Evropského parlamentu (2. z ČR). \n\nO jeho aktivitách často referovala evropská i světová média, v některých letech to byly stovky a stovky článků a dalších informací, včetně rozhovoru v Le Monde či citací v The New York Times (česká média se na počtu podílela zhruba čtvrtinou).\n\nV hnutí ANO se spolu s Pavlem Teličkou pokoušel o vrácení hnutí k hodnotám, které si kladlo za cíl prosazovat ve svých začátcích. Jednali s předsedou hnutí Andrejem Babišem a před sněmovními volbami v roce 2017 zaslal Petr Ježek dopis předsednictvu hnutí, v němž vyzýval k odmítnutí případné spolupráce s komunisty a extrémisty. Po odchodu Pavla Teličky z hnutí ANO Petr Ježek oznámil založení Demokratické evropské platformy, která si kladla za cíl rozvíjet liberální demokracii a zakotvit Českou republiku co nejhlouběji v Evropské unii, tedy na Západě. Jeho aktivita však zůstala v hnutí osamocena. \n\nV lednu 2018 oznámil, že končí spolupráci s hnutím ANO s ohledem na změnu kurzu hnutí a konkrétně pro podporu prezidentské kandidatury Miloše Zemana ze strany hnutí a spolupráci hnutí s komunisty a extremisty. \n\nV únoru 2019 oznámil, že s Pavlem Teličkou a dalšími zakládá nové politické hnutí HLAS, za něž bude i kandidovat ve volbách do Evropského parlamentu v květnu 2019. Na kandidátce figuroval na 2. místě, ale hnutí Hlas získalo pouze 2,38% hlasů, což bylo sice nejvíce z neparlamentních formací, ale na vstup do EP to nestačilo. Jako europoslanec tak skončil. V červnu 2019 byl zvolen místopředsedou hnutí HLAS.\n"}
{"id": "980991", "url": "https://cs.wikipedia.org/wiki?curid=980991", "title": "Čchien Ning", "text": "Čchien Ning\n\nČchien Ning (, † 25. června 1521) byl čínský generál, oblíbenec Čeng-tea, císaře čínské říše Ming.\n\nČchien Ning byl prostého původu. Koupil ho eunuch Čchien Neng (), sloužící v Zakázaném městě, který mu dal své příjmení. Po smrti svého patrona dostal Čchien Ning místo velitele roty v palácové gardě ve vyšívaných uniformách. Mocný eunuch Liou Ťin ho představil císaři Čeng-teovi. Dovedností v lukostřelbě a vojenství získal císařovu pozornost a stal se velitelem palácové gardy. Císaři obstarával muzikanty, muslimky do harému, tibetské mnichy – odborníky na tantrický buddhismus. Roku 1507 řídil výstavbu nového císařského paláce mimo Zakázané město, takzvaného „Leopardího paláce“.\n\nRoku 1512 představil císaři Ťiang Pina, mladého důstojníka, který začal konkurovat jeho vlivu na panovníka. Ve snaze vzdálit Čeng-teho od Čchien Ninga císaře přesvědčil k cestě do severního pohraničí, kde Čeng-te strávil většinu z let 1517–1519. Čchien Ning a jeho spojenci (Čeng-teho oblíbenec herec Cang Sien a ministr Lu Wan) zatím zakrývali před císařem zrádné chování Ču Čchen-chaoa, knížete z Ning. Poté, co se v létě 1519 kníže z Ning vzbouřil, vyšetřování odhalilo jeho kontakty v Pekingu a v prosinci 1519 byli Čchieng Ning i Cang Sien zatčeni. Lu Wan a další eunuchové a důstojníci je následovali do vězení o rok později.\n\nDne 25. června 1521 byl Čchien Ning popraven.\n"}
{"id": "980993", "url": "https://cs.wikipedia.org/wiki?curid=980993", "title": "Aspasia", "text": "Aspasia\n\nAspasia, řecky Ἀσπασία (asi 470 př. n. l. – asi 400 př. n. l.) byla pravděpodobně manželka řeckého politika a vojevůdce Perikla. Měla pocházet z Mílétu. Byla snad i prostitutkou a filozofkou. O jejím skutečném životě není mnoho známo, existuje však řada legend a Aspasia se stala patrně jakýmsi symbolem ženství ve starém Řecku. Někteří moderní autoři (např. Madeleine Henryová) zpochybnili její reálnou existenci, neboť ji nezaznamenali žádní starořečtí historici (např. Thúkydidés), jen filozofové či literáti. Ve svých filozofických dílech jí zmiňuje Platón či Xenofón, stala se také objektem ztvárnění umělců – ve starém Řecku dramatika Aristofana (divadelní hra \"Acharňané\"), v moderní éře např. Lydie Marie Childové (román \"Philothea\"), Waltera Savage Landora (román \"Pericles and Aspasia\"), Roberta Hamerlinga (román \"Aspasia\"), Giacomo Leopardiho (báseň \"Aspasia\"), Gertrude Athertonové (román \"The Immortal Marriage\") či Taylora Caldwella (román \"Glory and the Lightning\").\n\n\n"}
{"id": "980995", "url": "https://cs.wikipedia.org/wiki?curid=980995", "title": "Jan Szymański", "text": "Jan Szymański\n\nJan Szymański může být:\n"}
{"id": "980997", "url": "https://cs.wikipedia.org/wiki?curid=980997", "title": "BlackBerry Messenger", "text": "BlackBerry Messenger\n\nBlackBerry Messenger (BBM) je aplikace pro instant messaging, kterou jsou vybaveny novější modely komunikátoru BlackBerry. Aplikace využívá mobilní připojení k internetu. Od 21. října 2013 lze tuto aplikaci používat i na smartphonech se systémy Android, iOS nebo Windows Phone.\n\n"}
{"id": "980998", "url": "https://cs.wikipedia.org/wiki?curid=980998", "title": "Zdeněk Holoubek", "text": "Zdeněk Holoubek\n\nZdeněk Holoubek (* 30. září 1937) je bývalý český fotbalista, obránce.\n\nV československé lize hrál za SONP Kladno. Nastoupil ve 112 ligových utkáních.\n\n"}
{"id": "981000", "url": "https://cs.wikipedia.org/wiki?curid=981000", "title": "Conon (kráter)", "text": "Conon (kráter)\n\nConon je lunární impaktní kráter nacházející se na východním úpatí pohoří Montes Apenninus (Apeniny) poblíž nultého poledníku na přivrácené straně Měsíce. Má průměr 22 km a postrádá centrální vrcholek.\n\nZápadně od něj se nachází masiv Mons Bradley, východně kráter Galen, severovýchodně kráter Aratus. Jižně se vine v Zálivu důvěry (Sinus Fidei) měsíční brázda Rima Conon.\n\nPojmenován je podle řeckého matematika a astronoma Konóna ze Samu, přítele Archiméda.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "981001", "url": "https://cs.wikipedia.org/wiki?curid=981001", "title": "Dita Charanzová", "text": "Dita Charanzová\n\nDita Charanzová (* 30. dubna 1975 Praha) je česká diplomatka, manažerka, konzultantka a bývalá vysoká státní úřednice, věnující se otázkám Evropské unie. Od července roku 2014 je poslankyní Evropského parlamentu, od července 2019 pak jeho místopředsedkyní.\n\nVystudovala magisterské studium na Vysoké škole ekonomické v Praze a později absolvovala i diplomatickou akademii ve španělském Madridu. V roce 2001 obhájila disertační práci na Fakultě mezinárodních vztahů VŠE v Praze titul Ph.D.\n\nOsm let působila v diplomatických službách České republiky, z nichž čtyři roky na Stálém\nzastoupení České republiky. Během předsednictví České republiky EU řídila Výbor\npro obchodní a rozvojovou politiku. V letech 2000 až 2001 se podílela na projektu Evropské unie, který byl zaměřený na reformu státní správy v ČR.\n\nV minulosti pracovala ve Štrasburku jako manažerka televizního studia při zasedáních Parlamentního shromáždění Rady Evropy.\n\nDita Charanzová žije v Praze. Se svým partnerem Tomášem Bočkem má dcery Sophii a Miu. Hovoří anglicky, francouzsky, rusky a španělsky.\n\nVe volbách do Evropského parlamentu v roce 2014 kandidovala jakožto nestraník na 3. místě kandidátky hnutí ANO 2011 a byla s počtem 8 356 preferenčních hlasů (tzn. 3,41 %) zvolena.\n\nV Evropském parlamentu je členem Aliance liberálů a\ndemokratů pro Evropu (ALDE). Je místopředsedkyní Výboru pro vnitřní trh a ochranu\nspotřebitelů (IMCO) a je rovněž náhradníkem ve Výboru pro mezinárodní obchod\n(INTA). Vedle výborů je Dita Charanzová členkou čtyř parlamentních delegací: Delegace\nv Parlamentním shromáždění EU- Latinská Amerika (Eurolat), Delegace pro vztahy s\nMercosurem, Delegace pro vztahy se\nskupinou afrických, karibských a tichomořských\nstátů (Cariforum) a Delegace ve Výborech pro parlamentní\nspolupráci EU-Arménie, EU-Ázerbájdžán a EU-Gruzie.\n\nDita Charanzová se v Evropském parlamentu věnuje třem hlavním oblastem: ochraně spotřebitele, digitální ekonomice a oblasti mezinárodního obchodu. Jako členka Výboru IMCO se zabývá mj. možnostmi rozvoje digitálního prostředí v EU – nejen pro spotřebitele a obchodníky, ale i pro komunikaci občana se státní správou, nebo pro snadnější online přístup k veřejným informacím pro handicapované občany.\n\nV roce 2018 byla zvolena místopředsedkyní ALDE Party. \n\nIntenzivně se věnuje vyjednávání nových obchodních příležitostí pro české i evropské firmy, nejen v rámci rozšíření spolupráce s USA (tzv. smlouva TTIP), ale také např. v zemích Latinské Ameriky.\n\nZa svoje aktivity v oblasti zahraniční politiky, resp. dodržování lidských práv získala Dita Charanzová 16. 3. 2016 jako první český europoslanec v této kategorii prestižní Cenu poslanců Evropského parlamentu.\n\nV roce 2016 získala ocenění projektu „New Europe 100\" udělované osobnostem ze střední a východní Evropy, které se výrazně podílejí na rozvoji regionu. Český poslanec EP obdržel ocenění poprvé v historii ceny. V roce 2017 byla serverem Politico.eu vyhlášena jedním z 41 nejvlivnějších poslanců Evropského parlamentu. Ve stejném roce ji Politico.eu také zařadil mezi dvacítku nejvlivnějších žen, které \"hýbou Bruselem\" (Women who shape Brussels 2017), ve stejném žebříčku se pak umístila i v roce 2018. V roce 2018 ji český Forbes označil v Top 100 českých nejvlivnějších žen v první desítce.\n\nVe volbách do Evropského parlamentu v květnu 2019 obhajovala mandát europoslankyně z pozice lídryně kandidátky hnutí ANO 2011. Získala 53 924 preferenčních hlasů (druhý nejvyšší počet mezi všemi kandidáty) a mandát europoslankyně obhájila. Na začátku července 2019 se stala místopředsedkyní Evropského parlamentu.\n\nJe také autorkou publikací, které se zabývají evropskou tematikou. Jedná se např. o díla:\n"}
{"id": "981002", "url": "https://cs.wikipedia.org/wiki?curid=981002", "title": "Asociace českých cestovních kanceláří a agentur", "text": "Asociace českých cestovních kanceláří a agentur\n\nAsociace českých cestovních kanceláří a agentur (ve zkratce AČCKA) je české profesní sdružení subjektů cestovního ruchu, které bylo založeno v roce 1991. V současné době jsou členy cca 250 subjektů cestovního ruchu. Řádným členem se mohou stát cestovní kanceláře a cestovní agentury, zabývající se příjezdovým, domácím i výjezdovým cestovním ruchem. Přidruženými členy AČCKA se mohou stát zahraniční cestovní kanceláře, hotely, centrály cestovního ruchu, školy a komerční firmy, které nabízejí služby cestovním kancelářím (např. pojišťovny, IT firmy, dopravci ad.). \n\nÚčelem sdružení AČCKA je zastupování a ochrana hospodářských zájmů svých členů, podpora jejich informovanosti, rozvíjení jejich činnosti a profesní prestiže. AČCKA navazuje kontakty a trvale spolupracuje s obdobnými organizacemi cestovního ruchu v zahraničí, s národními centrálami cestovního ruchu, s pořadateli veletrhů cestovního ruchu a dalšími subjekty. Zástupci AČCKA jsou členy celostátních a regionálních orgánů, účastní se jednání o vývoji legislativy, podílí se na tvorbě odborných zákonů a připomínkují zákony související.\n\nAČCKA se v dubnu 2014 stala kolektivním členem Asociace malých a středních podniků a živnostníků ČR a od května 2015 je kolektivním členem Svazu obchodu a cestovního ruchu ČR.\n\nV návaznosti na připojení evropské asociace ECTAA ke Globálnímu etickému kodexu cestovního ruchu UNWTO, které proběhlo během 1. summitu prezidentů asociací v Cordobě v roce 2013, AČCKA se v srpnu 2015 rovněž slavnostně připojila k této iniciativě a vyjádřila tak souhlas s jejími principy. AČCKA se stala signatářem kodexu spolu se SOCR ČR, a to u příležitosti návštěvy generálního tajemníka Světové organizace cestovního ruchu UNWTO pana Taleba Rifai a ředitelky Komise pro Evropu Isabely Garaňa v České republice.\n\nAČCKA získala v září 2015 certifikát Českého systému kvality služeb. V rámci této dobrovolné iniciativy si Asociace klade za cíl zejména neustálé zlepšování kvality služeb poskytovaných členům\n\nPosláním AČCKA je zastupování a ochrana hospodářských a dalších oprávněných zájmů svých členů, rozvíjení jejich činnosti a profesní prestiže. K tomuto účelu Asociace plní zejména tyto úkoly:\n\nAČCKA je složena z členské základny, prezidia, revizní komise a sekretariátu.\n\nPrezidium je výkonným orgánem Asociace, který řídí a zajišťuje činnost Asociace v období mezi zasedáními členských konferencí a v duchu jejich usnesení, rozhoduje o přijímání nových členů a o rušení členství, zřizuje nebo ruší pracovní komise a dále rozhoduje o záležitostech, které nejsou stanovami nebo usnesením členské konference vyhrazeny jiným orgánům. \nOd roku 2008 je prezidentem AČCKA Ing. Roman Škrabánek, 1. viceprezidentem Soňa Brandeisová a 2. viceprezidentem Tomáš Cikán, ředitel CK ESO Travel.\n\nAČCKA se v červenci roku 2005 stala řádným členem prestižní evropské asociace ECTAA, která sdružuje národní asociace cestovních kanceláří a agentur členských zemí EU. Tato významná evropská asociace byla založena již v roce 1961. ECTAA vytváří ze svého středu pracovní komise složené z expertů na danou oblast, které zpracovávají doporučení a stanoviska ECTAA k nejdůležitějším tématům.\n\nECTAA v současné době sdružuje národní asociace cestovních kanceláří a agentur z 27 členských zemí EU (zastoupení nemá pouze Lucembursko ), 2 kandidátských zemí na vstup do EU (Srbsko a Černá Hora) a 2 zemí evropského ekonomického prostoru (Švýcarsko a Norsko). ECTAA tak zastupuje v celkovém součtu více než 90.000 evropských cestovních kanceláří a agentur, jež se zabývají outgoingovou či incomingovou činností, s odhadovaným obratem přes 60 mld. EUR. Mezinárodními členy ECTAA se v roce 2015 staly asociace z Tuniska a Maroka. \n\nECTAA má své sídlo v Bruselu. Průmyslem cestovního ruchu i zákonodárci v Bruselu je ECTAA uznávána jako reprezentant evropských cestovních kanceláří a agentur a jako jejich mluvčí pro všechny politické otázky, legislativní návrhy a opatření mající bezprostřední dopad na činnost evropských cestovních kanceláří a agentur. \n\nDíky členství v ECTAA získává AČCKA promptní informace týkající se zejména nové či připravované legislativy EU a zároveň má možnost se na připomínkování nové legislativy EU s dopadem na cestovní ruch bezprostředně podílet. Kromě získávání velmi zajímavých a přínosných informací z EU má AČCKA možnost získat informace přímo z jiných členských zemí, a to na základě dotazníkových akcí, neprodleně organizovaných bruselským sekretariátem. AČCKA tak snadno a velmi rychle získává informační průřez z jednotlivých členských zemí. Sekretariát ECTAA také poskytuje svým členům právní rozbor a stanovisko k případným diskutovaným otázkám na národní úrovni. \n\nAČCKA patří k aktivním členům ECTAA, její zástupce Ing. Roman Škrabánek zastával ve funkčním období 2006-2008 funkci viceprezidenta ECTAA, ve funkčním období 2008-2010 byl současný prezident AČCKA zvolen členem užšího vedení ECTAA (Strategic Committee), která přímo řídí chod evropské asociace, a zastával významnou funkci ekonoma ECTAA. Pro funkční období 2010-2012 byl Ing. Roman Škrabánek opětovně zvolen do funkce viceprezidenta ECTAA. Pro funkční období 2012-2014 a 2014 - 2016 byl zvolen do expertní skupiny, která řeší daňové otázky na úrovni EU.\n\n"}
{"id": "981005", "url": "https://cs.wikipedia.org/wiki?curid=981005", "title": "Incisivosaurus", "text": "Incisivosaurus\n\nIncisivosaurus byl rod teropodního dinosaura z období rané křídy. Patří do skupiny Oviraptorosauria, v níž je bazálním zástupcem. Jeho pozůstatky byly objeveny na území Čínské lidové republiky. První nalezený exemplář pochází z formace Yixian v provincii Liaoning a je asi 125 milionů let starý. \"Incisivosaurus\" byl vybaven párem dlouhých zubů. Podle jeho celkového vzhledu paleontologové usuzují, že se jednalo o býložravce či všežravce. Tento malý teropod dosahoval délky kolem 80 až 90 centimetrů a vážil asi 2 kilogramy.\n\n\"Incisivosaurus\" se stal známým především díky svému vyobrazení ve třetí epizodě populární fiktivně-dokumentární britské série Prehistorický park. Byli zde vyobrazeni samci i samice, samci používají své peří k zastrašení protivníka nebo k namlouvání samic.\n\n"}
{"id": "981010", "url": "https://cs.wikipedia.org/wiki?curid=981010", "title": "Martina Dlabajová", "text": "Martina Dlabajová\n\nMartina Dlabajová (* 26. července 1976 Zlín) je česká politička, podnikatelka a mezinárodní konzultantka, v letech 2012 až 2014 předsedkyně Krajské Hospodářské komory Zlínského kraje. Od roku 2014 je poslankyní Evropského parlamentu, kam byla již dvakrát zvolena jako nestraník na kandidátce hnutí ANO 2011.\n\nV letech 1990 až 1994 vystudovala Gymnázium Zlín-Lesní čtvrť a následně v letech 1995 až 2000 politické vědy se specializací na Evropskou unii na italské University of Padova, kde získala titul \"dottore \"(Dott.).\n\nNěkolik let pracovala jako koordinátorka zastoupení Zlínského kraje v Bruselu. Na konci roku 2012 byla zvolena předsedkyní Krajské Hospodářské komory Zlínského kraje. Sama také úspěšně podnikala, založila a vedla několik firem v České republice, na Slovensku i v Itálii.\n\nMartina Dlabajová žije ve Zlíně.\n\nVe volbách do Evropského parlamentu v roce 2014 kandidovala jakožto nestraník na 4. místě kandidátky hnutí ANO 2011 a byla s počtem 4 789 preferenčních hlasů (tzn. 1,95 %) zvolena. Je místopředsedkyní Výboru pro rozpočtovou kontrolu (CONT) a členkou Výboru pro zaměstnanost a sociální věci (EMPL) a náhradnicí ve Výboru pro dopravu a cestovní ruch. Podílela se na vzniku parlamentní meziskupiny pro kreativní průmysly, jejíž je také místopředsedkyní.\n\n18. března 2015 byla oceněna za svůj přínos v oblasti zaměstnanosti a sociálních věcí v Evropském parlamentu a jako první český politik v historii získala cenu MEP Award. V roce 2016 byla zpravodajkou zprávy o hospodaření Evropské komise za rok 2014.\n\nVe volbách do Evropského parlamentu v květnu 2019 mandát europoslankyně obhajovala a kandidovala na 2. místě kandidátky hnutí ANO 2011. Získala 31 401 preferenčních hlasů a mandát europoslankyně obhájila. Následně byla zvolena řadovou místopředsedkyní výboru pro rozpočtovou kontrolu.\n\nV návaznosti na svou práci ve Výboru pro zaměstnanost a sociální věci v Evropském parlamentu založila v České republice projekt motivačních stáží nazvaný \"PročByNe?\". Pod názvem PročByNe? se ukrývá zkratka pro Propojení českého byznysu proti nezaměstnanosti, což je i hlavním cílem tohoto projektu. Celý projekt je organizován přímo kanceláří europoslankyně Martiny Dlabajové a v Evropském parlamentu podporován Aliancí liberálů a demokratů pro Evropu (ALDE). Projekt je součástí tématu prevence nezaměstnanosti mladých lidí, kterému se Martina Dlabajová z pozice europoslankyně aktivně věnuje.\n\nOd roku 2014 projektem prošlo 60 mladých lidí ve věku od 18 do 25 let, kteří si splnili svůj profesní sen. Stínovali ministry české vlády (Pelikán, Ťok, Brabec, Šlechtová), učili se u mistrů řemesla (Paulus v hotelu Alcron, mistr štukatér Oliver Braun), vytvořili stínovou redakci časopisu Elle. Postupně se projekt rozšířil i do zahraničí, zapojil se například Evropský účetní dvůr, italský vinař Dario Guerra, český velvyslanec při EU Jaroslav Zajíček nebo předseda Evropského parlamentu Antonio Tajani.\n\nByla aktivní členkou Rotary Clubu Zlín, v letech 2013 – 2014 byla jeho prezidentkou. Byla také ředitelka obecně prospěšné společnosti Zlínský zámek. Od roku 2016 je patronkou Českého hnutí speciálních olympiád.\n\nMluví italsky, anglicky, německy, španělsky a rusky. Je vášnivou čtenářkou; vlastní jednu z největších sbírek vydání knihy \"Malý princ\" ve střední Evropě.\n"}
{"id": "981016", "url": "https://cs.wikipedia.org/wiki?curid=981016", "title": "Ritničohkka", "text": "Ritničohkka\n\nRitničohkka nebo též Ridnitšohkka je hora v severozápadním Laponsku ve Finsku. S nadmořskou výškou 1317 metrů jde o nejvyšší horu, jejíž vrchol leží ve Finsku.\n\nNejvyšší bod Finska se nachází na hoře Halti, ale její vrchol leží v Norsku, asi 1 km od finské hranice.\n\n"}
{"id": "981017", "url": "https://cs.wikipedia.org/wiki?curid=981017", "title": "Brickfilm", "text": "Brickfilm\n\nBrickfilm je film natočený s použitím stavebnice LEGO. Obvykle je vytvořen pomocí stop motion animace. Pojem „brickfilm“ byl vytvořen Jasonem Rowoldtem, zakladatelem webové stránky Brickfilms.com.\n\nZřejmě prvním brickfilmem byl \"En rejse til månen\" (Cesta na Měsíc), který vytvořili Lars C. Hassing a Henrik Hassing v roce 1973. Šestiminutové video představovalo jak stop motion animaci, tak i živou akci. Byl natočen na 8mm film. Snímek byl později předveden Godtfredu Kirku Christiansenovi, který si vytvořil kopii, nicméně veřejnosti nebyl znám až do května 2013, kdy ho autoři nahráli na server YouTube.\n"}
{"id": "981018", "url": "https://cs.wikipedia.org/wiki?curid=981018", "title": "George Orton", "text": "George Orton\n\nGeorge Washington F. Orton (10. ledna 1873, Strathroy-Caradoc (Ontario) - 25. června 1958, Meredith (New Hampshire)) byl kanadský atlet, olympijský vítěz na trati 2500 metrů překážek.\nByl šestinásobným mistrem USA v běhu na jednu míli a sedminásobným přeborníkem v běhu na 2 míle s překážkami. Největšího úspěchu dosáhl na olympiádě v Paříži v roce 1900. Zde se konaly dva dlouhé překážkové běhy. Orton zvítězil v běhu na 2500 metrů překážek, v běhu na 4000 metrů překážek skončil pátý. Na pařížské olympiádě startoval rovněž v běhu na 400 metrů překážek, kde doběhl ve finále na třetím místě (startovalo celkem pět závodníků). Po skončení sportovní kariéry působil jako trenér.\n"}
{"id": "981022", "url": "https://cs.wikipedia.org/wiki?curid=981022", "title": "Sanbe", "text": "Sanbe\n\nSanbe nebo Sambe je v současnosti neaktivní stratovulkán, nacházející se na jihozápadě japonského ostrova Honšú u pobřeží Japonského moře, asi 70 km severně od Hirošimy. Vrchol sopky je tvořen menší kalderou s průměrem asi 1 km, nejvyšší bod (1 126 m) je štít \"O-Sanbi\" na severním okraji komplexu.\n\nVulkán byl aktivní v pleistocénu a holocénu, poslední série větších explozivních erupcí se odehrála přibližně před 3700 lety, což bylo doloženo datováním pyroklastických proudů na severovýchodním a jihovýchodním svahu. V oblasti sopky se nacházejí četné horké prameny.\n\n"}
{"id": "981025", "url": "https://cs.wikipedia.org/wiki?curid=981025", "title": "Sófu Iwa", "text": "Sófu Iwa\n\nSófu Iwa (japonsky 孀婦岩, také Sófu Gan) je osamoceně ležící, 99 m vysoká skalní jehla tvořená bazalty a andezity, nacházející se v japonském souostroví Izu v Tichém oceánu, jižně od ostrova Torišima. Známá je i pod evropským názvem Skála Lotovy ženy.\n\nSófu Iwa představuje zbytek většího podmořského stratovulkánu, jehož základna je široká 28 km a nachází se 2200 m pod hladinou moře . Komplex byl evidován jako vyhaslý, ale Japonská meteorologická služba ho v roce 2003 překvalifikována na aktivní (spící). Důvodem změny byly hlášení o změnách zabarvení mořské vody přibližně 500 m severně od Sófu Iwa.\n\n"}
{"id": "981028", "url": "https://cs.wikipedia.org/wiki?curid=981028", "title": "Suidžó", "text": "Suidžó\n\nPodmořská plošina Suidžó je čedičově-andezitová kaldera, nacházející se 1 418 m pod hladinou moře, jižně od ostrova Sofugan. Kaldera má průměr 1,5 km a výšku stěn přes 500 m. V roce 1991 byla v oblasti pozorována zvýšená hydrotermální aktivita (s teplotou vystupujících proudů přes 290 °C), což vedlo k překlasifikování kaldery jako aktivní.\n\n"}
{"id": "981030", "url": "https://cs.wikipedia.org/wiki?curid=981030", "title": "Petr Soukup", "text": "Petr Soukup\n\nJméno a příjmení Petr Soukup má více nositelů:\n\n"}
{"id": "981031", "url": "https://cs.wikipedia.org/wiki?curid=981031", "title": "Katalánské archeologické muzeum Barcelona", "text": "Katalánské archeologické muzeum Barcelona\n\nKatalánské archeologické muzeum (katalánsky Museu d'Arquelogia de Catalunya, zkráceně  MAC), sídlí v Barceloně v někdejším Paláci grafických umění v parku Montjuïc. Zde a v řadě poboček na dalších místech (Empúries, Girona, Olèrdola, Ullastret) je zpřístupněno množství archeologických památek, exponátů a dokumentů z různých historických období od pravěku do středověku, přičemž hlavní důraz je tu kladen na antické období. Návštěva stálé expozice barcelonského muzea nebo jeho časově omezených výstav umožňuje detailní pohled na společenský, civilizační, ekonomický či náboženský vývoj nejen samotného Katalánska, ale celého Pyrenejského poloostrova a Středomoří. Muzeum podléhá ministerstvu kultury Katalánské autonomní vlády (Generalitat de Catalunya) a je spravováno Katalánskou agenturou památkové péče (Agència Catalana e Patrimoni Cultural).\n\nVýstavní prostory a kanceláře jsou umístěny v někdejším Pavilonu grafických umění, který byl postaven v roce 1929 u příležitosti světové výstavy v Barceloně. Budova měla původně sloužit jen dočasně po dobu této výstavy a byla postavena z méně odolného materiálu, protože se předpokládalo, že po jejím skončení bude zbourána. Nakonec však bylo rozhodnuto -  podobně jako u dalších budov postavených při stejné příležitosti – o jejím zachování a využití pro jiné účely. V roce 1932 v období druhé španělské republiky založila autonomní katalánská vláda v tomto paláci Katalánské archeologické muzeum.\n\nMuzeum zahájilo provoz v roce 1935. Jeho prvním ředitelem byl archeolog a antropolog Pere Bosch i Gimpera (1891-1974). Muzeu byly kromě jiného svěřeny i sbírky předchozích archeologických muzeí zřízených v kapli svaté Agáty a v budově arzenálu v parku Ciutadella,  jakož i sbírky spravované katalánskou muzejní radou (La Junta de Museus de Catalunya) a Ústavem katalánských studií (Institut d'Estudis Catalans); přešly sem i některé soukromé kolekce. Muzeum se nachází v někdejším Paláci grafických umění, který byl pro jeho účely přestavěn architektem Josepem Gudiolou. V důsledku španělské občanské války bylo muzeum podřízeno Provinční barcelonské radě (Diputación provincial de Barcelona,  Diputació de Barcelona), teprve po roce 1995 se muzeum opět vrátilo pod správu Katalánské autonomní vlády.\n\nTrvalá expozice byla nově instalována v letech 2010–2013 a zabírá 4 000 m² výstavní plochy. Prostřednictvím psaného textu, audiovizuálních médií, didaktických pomůcek, obrazového materiálu a výtvarných realizací přibližuje  návštěvníkům  nejdůležitější rysy kultur usazených v Katalánsku, na Pyrenejském poloostrově i ve Středomoří. Audiovizuální expozice o pohřebních rituálech doby bronzové a rané dějinné doby, ve které hráli významnou roli Iberové, řecká a fénická kolonizace či vzestup římského impéria – to jsou jen některá z témat nového prohlídkového okruhu muzea v jeho barcelonském sídle.\n\nJedním z nejdůležitějších exponátů je socha boha Eskulapa (Asclépia), která byla v roce 2008 přemístěna z hlavní barcelonské budovy muzea do jeho pobočky v Empùries. Dalšími významnými objekty jsou např. 53 200 let stará čelist neandertálského člověka nalezená v  Sitgesu, nálezy z archeologických vykopávek v Almeríi pocházející z raně bronzové kultury El Argar, iberský poklad z Tivissy, fénické votivní figurky, řecká keramika a římská socha Priapa z Hostafrancsu (na území dnešní Barcelony).\n\nV rozsáhlé muzejní knihovně je mimo jiné k dispozici rovněž 35 560 svazků a 1 554 periodických řad.\n\nJiž od svého založení se archeologické muzeum v Barceloně zaměřuje vedle trvalé expozice i na pořádání časově omezených výstav. Jejich obsahem jsou zpravidla tematické okruhy, které návštěvníkovi umožňují nahlédnout do inovativních a klíčových aspektů archeologie. K nejdůležitějším výstavám, které se zde konaly, patří:\n\n\n\n\n\n\n"}
{"id": "981032", "url": "https://cs.wikipedia.org/wiki?curid=981032", "title": "Sumioši-ike", "text": "Sumioši-ike\n\nSumioši-ike je společný název pro skupinku dvou čedičových holocénních maar (\"Sumioši-ike\" a \"Jonemaru\"), nacházejících se nedaleko od pobřeží zálivu Kagošima na japonském ostrově Kjúšú. Maar Sumioši-ike vznikl před cca 7 000 lety a má průměr 500 m, Jonemaru vznikl o 500 let později a má 1,2 km v průměru.\n\n"}
{"id": "981035", "url": "https://cs.wikipedia.org/wiki?curid=981035", "title": "Nizámí Gandžaví", "text": "Nizámí Gandžaví\n\nNizámí Gandžaví, persky نظامی گنجوی, občanským jménem Nizám-ud-dín Abú-Muhammad Iljás b. Júsuf b. Muajjad (1141, Gandža – 1209, Gandža) byl perský básník, narozený na území dnešního Ázerbájdžánu. Je jedním z nejvýznamnějších představitelů perské literatury. Dnes je považován za národního básníka v Ázerbájdžánu, ale i v Tádžikistánu, Afghánistánu, Íránu a v kurdských oblastech. Nebyl dvorním básníkem, takže o jeho životě se dochovalo málo informací. K nejoceňovanějším patří jeho cyklus pěti poém zvaný \"Chamse\" nebo \"Pandž Gandž\" (\"Pětice\"), mající tyto části: \n\nMyšlenkově je považován za představitele humanismu, přičemž předběhl humanismus evropský o několik století. Byl kritikem feudalismu a jeho popis budoucího šťastného zlatého věku připomíná žánr utopie. Nizámí byl i ústřední postavou vědeckého zájmu významného českého orientalisty Jana Rypky.\n\n\n"}
{"id": "981038", "url": "https://cs.wikipedia.org/wiki?curid=981038", "title": "Sumisudžima", "text": "Sumisudžima\n\nSumisudžima (také Sumisu tó, anglicky: Smith Rock) je o samotě ležící skalní útes v Pacifiku mezi ostrovy Aogašima a Torišima. Ostrov je vlastně nad hladinou ležící vrchol jižní stěny velké podmořské kaldery (průměr cca 9 km, výška stěn kaldery 600–700 m), tvořené převážně čedičovými, ryolitovými a andezitovými horninami. V okolí útesu bylo v minulosti zaznamenáno několik podmořských erupcí, poslední v roce 1916.\n\n"}
{"id": "981039", "url": "https://cs.wikipedia.org/wiki?curid=981039", "title": "Suwanose-džima", "text": "Suwanose-džima\n\nSuwanose-džima nebo Suwanosedžima je 8 km dlouhý ostrov vřetenovitého tvaru, nacházející se v severní části japonského souostroví Rjúkjú. Ostrov je prakticky celý pokryt více stratovulkány a krátery (aktivními i neaktivními). Převládajícím typem horninové stavby jsou andezity a jejich varianty.\n\nSuwanose-džima je jedna z nejaktivnějších vulkanických oblastí v Japonsku, jen v 20. století bylo zaznamenáno přibližně 20 středně silných strombolských erupcí, s centrem v kráteru \"O-take\". Začátkem 19. století (v letech 1813 až 1814) se odehrála větší erupce, která vytvořila podkovovitou kalderu \"Sakuči\". Po této erupci byl ostrov neobydlený přibližně 70 let.\n\n"}
{"id": "981042", "url": "https://cs.wikipedia.org/wiki?curid=981042", "title": "Lomnička (okres Stará Ľubovňa)", "text": "Lomnička (okres Stará Ľubovňa)\n\nLomnička (před rokem 1899 \"Malá Lomnica\", , ) je obec na Slovensku v okrese Stará Ľubovňa. V roce 2015 zde žilo 3 093 obyvatel. První písemná zmínka o obci pochází z roku 1294.\n\n"}
{"id": "981044", "url": "https://cs.wikipedia.org/wiki?curid=981044", "title": "Madonna di Campiglio", "text": "Madonna di Campiglio\n\nMadonna di Campiglio ( zastarale \"Sankt Maria im Pein\") je horské turistické středisko v severní Itálii.\n\nLeží v autonomní provincii Tridentsko ve výšce 1 550 m n. m. nedaleko Passo Campo Carlo Magno, mezi brentskými Dolomity a alpskými horskými skupinami Adamello a Presanella. Centrum sídliště spadá pod obec Pinzolo. Část (\"frazione\") zvaná Palù di Madonna di Campiglio patří do obce Tre Ville, která byla vytvořena v rámci územní reorganizace. Dříve byla součástí samostatné obce Ragoli, která touto reorganizací ztratila svou samostatnost.\n\nVyhlášené středisko letních, ale zejména zimních dovolených s mnoha lyžařskými lanovkami, je jedním z největších lyžařských center v Itálii, vhodné pro alpské lyžování a jízdu na snowboardu.\n\nMísto je dostupné po silnici č. 239, spojující Val di Sole s údolími Giudicarie vedoucí přes alpské průsmyky oblasti Campo Carlo Magno.\n\nPrvní písemné zmínky o Madonna di Campiglio, dokládající založení obce, pocházejí z roku 1190. Tehdy se jistý Raimondo rozhodl odčinit své hříchy a založil zde klášterní hospic zaměřený na pomoc pocestným a poutníkům.\n\nPo porážce roku 1515 začalo pro Campiglio dlouhé období úpadku, které trvalo až do roku 1868. Tehdy trosky obce zakoupil rendenský podnikatel Giovanni Battista Righi od kapituly při tridentské katedrále, která byla majitelem obce po dobu trvání prastarého tridentského institutu. Za působení Righiho, zakladatele „alpského střediska“, prvního moderního rekreačního letoviska v kraji, začalo Campiglio znovu ožívat. Giovanni Battista Righi mj. realizoval v letech 1874-75, výhradně na své náklady a proti vůli svých současníků, současnou „starou silnici“ (strada vecchia), první sjízdnou cestu, která spojila Campiglio a Pinzolo se světem.\n\nNa Righiho odkaz navázal Franz Josef Oesterreicher, za jehož působení se Campiglio ke konci 19. století stalo oblíbeným cílem evropské aristokracie a zejména členů habsburské panovnické rodiny. Campiglio dvakrát navštívila císařovna Alžběta Rakouská, známá jako Sissi, poprvé v roce 1889 a poté ještě roku 1894. Sissi pobývala v \"Hôtel des Alpes\", kde si pronajala dvě nejvyšší patra. Při druhé návštěvě v Campigliu ji doprovázel také její manžel, císař František Josef I.\n\nZ této doby také pochází první pokus o zařazení oblasti do světa zimních sportů. V roce 1910 skupinka anglických „lyžníků“ vystoupila na Monte Spinale, aby zde vyzkoušela možnosti využití oblasti pro lyžařské účely.\n\nCampiglio je sídlem „3Tre“ („tre gare nel Trentino“), jedné ze tří nejstarších lyžařských soutěží v Evropě, založené roku 1949. Dnes se závody 3Tre konají na sjezdovkách Patascoss (Canalone Miramonti a FIS 3Tre) vždy zhruba v půli prosince.\n\nCampiglio je také každoročně v lednu místem konání \"Týdne WROOOM\"/\"Settimana WROOOM\", při které se zde setkávají piloti Formule 1 stájí Ferrari a MotoGP Ducati a společně lyžují zdejších na sjezdovkách nebo se účastní podniků, jako např. spuštění nových modelů vozů Fiat. Roku 2014 byl Týden WROOM zrušen.\n\nV Campigliu se každoročně v polovině února koná veřejná kulturní a turistická slavnost \"Carnevale Asburgico – Habsburský karneval\". Je zde možné spatřit lidi v kostýmech doby habsburských panovníků, a navštívit různé konference a kulturní setkání, jež mají za cíl prohloubit povědomí o životě v Campigliu v době panování císaře Františka Josefa. V létě, vždy 18. srpna, se koná „compleanno dell'imperatore / císařovy narozeniny“ s ukázkou nádherných kostýmů tehdejší epochy.\n\n"}
{"id": "981046", "url": "https://cs.wikipedia.org/wiki?curid=981046", "title": "Chmeľnica", "text": "Chmeľnica\n\nChmeľnica (do roku 1927 \"Hopgart\", mezi roky 1927–1948 \"Hobgart\", , ) je obec na Slovensku v okrese Stará Ľubovňa. V roce 2017 zde žilo 1013 obyvatel. První písemná zmínka o obci pochází z roku 1315. Od Staré Ľubovně je vzdálena 3 km. Obyvatelstvo se vyznačuje významnou německou menšinou, veřejné nápisy v obci jsou dvojjazyčné a obec pravidelně pořádá slavnosti Dny německé kultury. V obci je barokní římskokatolický kostel svatého Ondřeje z 16. století.\n\n"}
{"id": "981050", "url": "https://cs.wikipedia.org/wiki?curid=981050", "title": "Hniezdne", "text": "Hniezdne\n\nHniezdne ( , ) je obec na Slovensku v okrese Stará Ľubovňa. V roce 2015 zde žilo 1 427 obyvatel. První písemná zmínka o obci pochází z roku 1286.\n\nObec leží v údolí Popradu, v Ľubovňanské kotlině. Jižně od obce se nachází malé rekreační středisko Údolie mládeže.\n\n"}
{"id": "981055", "url": "https://cs.wikipedia.org/wiki?curid=981055", "title": "Hey Brother", "text": "Hey Brother\n\n„Hey Brother“ je taneční skladba švédského DJ a producenta Aviciiho z jeho debutového alba \"True\" (2013). V této skladbě zpívá americký bluegrassový zpěvák Dan Tyminski. Avicii se podílel na této skladbě společně s Ashem Pournouri, Salem Al Fakirem a Vincentem Pontarem. Skladba byla jako singl vydána 28. října 2013.\n\nOficiální hudební klip byl představen 9. prosince 2013. Klip znázorňuje dva chlapce vyrůstající v době války v Americe. V klipu se střídají obrázky a videa z vietnamské války. Na konci klipu se ukazuje, že mladší chlapec představuje svého otce (který zemřel ve válce ve Vietnamu) jako staršího bratra, kterého nikdy neměl. Má dva syny, starší chlapec je Zach Voss, mladší chlapec Jack Estes.\n"}
{"id": "981056", "url": "https://cs.wikipedia.org/wiki?curid=981056", "title": "Výhon (Dyjsko-svratecký úval)", "text": "Výhon (Dyjsko-svratecký úval)\n\nVýhon (355 m n. m.) je nejvyšší vrchol Dyjsko-svrateckého úvalu. Nachází se v okrese Brno-venkov, na katastrálních územích obcí Blučina, Nosislav a Židlochovice. Výhon je významný z hlediska paleontologického, kulturně historického, zoologického či botanického. Na jeho území byl v roce 2002 vyhlášen Přírodní park Výhon. Od roku 2009 stojí na vrcholu rozhledna Akátová věž.\n\nVýhon je nápadnou geomorfologickou dominantou při okraji nivy řeky Svratky jižně od Brna vystupující nad hladinu řeky o více než 170 metrů a tím je také nejvyšším vrchem Dyjsko-svrateckého úvalu. Prudké svahy jsou dnes charakterizovány mozaikou vinohradů, intenzívních a extenzívních sadů, políček a zahrad, travnatých mezí podél cest a stepních travnatých lad. Na rovinatějších místech, především v horních partiích Výhonu, jsou velké plochy vinohradů a orné půdy. Několik menších lesíků nemá přirozenou druhovou skladbu dřevin a je poznamenáno výsadbami trnovníku bílého - akátu (\"Robinia pseudoacacia\") a borovice lesní (\"Pinus sylvestris\").\n\nVýhon je jednou z nejbohatších třetihorních paleontologických lokalit na Moravě. Z geologického hlediska je budován terciérními mořskými sedimenty spodního bádenu, vystupujícími v centrální a severní části elevace a sedimenty karpatu, nacházejícími se v jižní a východní části. Horniny obou jednotek jsou často překryty pleistocénními sprašemi mnohdy značné mocnosti.\n\nVýhon je nejvyšší a morfologicky nejvýraznější elevací, nacházející se na spojnici dvou v pravěku nejhustěji osídlených oblastí, brněnskou kotlinou a Pavlovskými vrchy. Proto také byla jeho strategická poloha od pradávna často vyhledávána.\n\nPrvní osídlení se datuje do období paleolitu. Z této doby známe v prostoru Výhonu 7 lokalit, z nichž jsou nejvýznamnější Cezavy s nálezem mamutí spodní čelisti, zlomku klu a kostí.\nZ období neolitu bylo zatím objeveno 6 lokalit. Největší význam má sídliště kultury lineární keramiky z Cezav. Doba bronzová je na Výhonu zastoupena 8 lokalitami (kultura unětická, věteřovská, středodunajská mohylová kultura, velatická fáze popelnicových polí).\nV letech 1948–1960 zde probíhal systematický archeologický průzkum, který byl obnoven v roce 1983 a trvá dodnes.\n"}
{"id": "981059", "url": "https://cs.wikipedia.org/wiki?curid=981059", "title": "Tatejama (sopka, 2621 m)", "text": "Tatejama (sopka, 2621 m)\n\nTate-jama nebo Tatejama nebo Mida-ga-hara-kazan, (japonsky: 立山火山 [Tatejamma-kazan]; 弥陀ヶ原火山 [Mida-ga-hara-kazan]), je v současnosti neaktivní stratovulkán, nacházející se na japonském ostrově Honšú, prefektura Tojama, jako nejsevernější z řetězu začínajícího vulkánem Ontake (pohoří Hida-sanmjaku). Převážně andezitově-dacitový vulkán leží ve starší kaldeře s průměrem 4 km. Postkalderová vulkanická činnost zahrnovala sérii menších freatických erupcí, poslední se odehrála v 19. století. V roce 1990 oblast postihlo zemětřesení. V okolí sopky se nacházejí četné horké prameny. Po zemětřesení 11. března 2011 se vulkanické jevy v oblasti zvýraznily (aktivizovaly) - po srpnu 2014 ještě více, proto je nyní výstup na sopku nebezpečný (vede tam i lanovka). Sopka dostala jméno na počest hory Tatejama (立山), která se nachází asi 2 km východně od této sopky.\n\n"}
{"id": "981061", "url": "https://cs.wikipedia.org/wiki?curid=981061", "title": "Tate-šina", "text": "Tate-šina\n\nTate-šina nebo Tatešina je skupina několika stratovulkánů a lávových dómů, nacházejících se na severním konci masivu Jacuga-take v prefektuře Nagano. Komplex je tvořen převážně bazalty a dacity, jeho stáří se odhaduje na holocén. Bližší informace o erupční činnosti nejsou známy.\n\n"}
{"id": "981063", "url": "https://cs.wikipedia.org/wiki?curid=981063", "title": "Torišima", "text": "Torišima\n\nTorišima (nebo Tori-Šima (鳥島), v překladu Ptačí ostrov, Остров Панафидина) je název menšího ostrova, nacházejícího se v japonském souostroví Izu v Tichém oceánu asi 500 km jižně od Tokia. Průměr ostrova je 2,7 km, nejvyšším bodem je kráter \"Iózan\" (硫黄山, 394 m nad hladinou moře). Ostrov je vulkanického původu a je neobydlený.\n\nOstrov představuje vrchol stratovulkánu, na jeho stavbě se v převážné míře podílejí čedičově dacitové lávy. Vrchol ostrova tvoří kaldera s průměrem 1,5 km, v níž se nacházejí dva krátery – již zmíněný výšší kráter \"Iózan\" a nižší \"Komočijama\". Erupce byly kromě vrcholových kráterů zaznamenány také v blízkosti severního okraje ostrova a v příbřežních podmořských sopečných komínech.\n\n"}
{"id": "981066", "url": "https://cs.wikipedia.org/wiki?curid=981066", "title": "Tošima (ostrov)", "text": "Tošima (ostrov)\n\nTošima (利島) je menší, 2 × 2,4 km široký ostrov, nacházející se asi 25 km jižně od ostrova Izu Óšima v Pacifiku, patřící pod správu Japonska. Tři strany ostrova se zvedají strmě do výšky až 300 m, zbylá čtvrtá, severní strana je přístupná a na jejím pobřeží se nachází osada a přístav stejného jména.\n\nPrakticky celý ostrov je tvořen starším, v současnosti neaktivním stratovulkánem, ve složení převládají andezity a bazalty. Poslední erupce se odehrály před 4 000 (± 1 000) lety.\n\n"}
{"id": "981072", "url": "https://cs.wikipedia.org/wiki?curid=981072", "title": "Karl Fisslthaler", "text": "Karl Fisslthaler\n\nKarl Fisslthaler, též Fißlthaler (11. listopadu 1846 Schrems – 24. března 1921 Schrems), byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a vyšší reálnou školu v Linci. Absolvoval zemědělskou akademii v Mosonmagyaróváru. Působil jako zemědělský úředník, později coby majitel zemědělského hospodářství v Schremsu a od roku 1876 i jako poštmistr. Angažoval se v Křesťansko sociální straně Rakouska. Byl členem obecní rady v rodném Schremsu. Působil jako člen okresní školní rady. Zastával funkci předsedy zemědělského společenského spolku Kasino. V roce 1906 byl jedním z pořadatelů ustavujícího sněmu dolnorakouského rolnického svazu. Zasedal v zemské zemědělské radě. V roce 1918 byl vyslán na Státní soudní dvůr.\n\nZasedal i jako poslanec Dolnorakouského zemského sněmu. Zvolen sem byl v roce 1902 coby kandidát Křesťansko sociální strany za kurii venkovských obcí, obvod Waidhofen a. d. Thaya atd. Mandát na sněmu obhájil v roce 1909, nyní za kurii venkovských obcí, obvod Schrems, Litschau, Gmünd. Zemským poslancem byl do roku 1915. Od listopadu 1918 do května 1919 byl poslancem prozatímního zemského sněmu.\n\nNa počátku 20. století se zapojil i do celostátní politiky. Působil jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 60. Mandát zde obhájil ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako majitel hospodářství.\n\nPo volbách roku 1907 usedl do poslanecké frakce Křesťansko-sociální sjednocení, po volbách roku 1911 do Křesťansko-sociálního klubu německých poslanců.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nZemřel v březnu 1921.\n"}
{"id": "981075", "url": "https://cs.wikipedia.org/wiki?curid=981075", "title": "Danny Saucedo", "text": "Danny Saucedo\n\nDanny Saucedo (narozen 25. února 1986 ve Stockholmu jako Daniel Gabriel Alessandro Saucedo Grzechowski), též známý jako Danny, je švédský zpěvák, tanečník, skladatel a dabér polsko-bolivijského původu. Je známý díky účasti ve třetí řadě švédské odnože pěvecké soutěže Idol v roce 2006, kde obsadil šesté místo. Dnes patří mezi nejpopulárnější interprety ve Švédsku.\n\nV letech 2007–2010 byl členem popového tria E.M.D.\n\nDanny se narodil ve Stockholmu bolivijské matce a polskému otci. V dospívání navštěvoval hudební školu Adolfa Fredrika, Lilla Akademien a gymnázium Södra Latin. Mezi interprety, kteří ho inspirovali, patří Elvis Presley, Michael Jackson či George Michael. Již v šestnácti letech se Danny se sborem Södra Latin objevil v televizním pořadu Nyhetsmorgon.\n\nV roce 2006 se zúčastnil třetí série pěvecké reality-show \"Idol\", v níž obsadil šesté místo. Již druhý vydaný singl \"\"Tokyo\"\" obsadil první místo švédské hitparády. Obdržel také ocenění na cenách Nickelodeon Kids Awards. Současně v roce 2007 s Erikem Segerstedtem & Mattiasem Andréassonem, rovněž účastníky Idolu, zformoval skupinu E.M.D., jejíž debutové album \"A State of Mind\" taktéž zdolalo švédský žebříček. Stejný úspěch čekal i Dannyho první sólové album, \"Heart Beats\".\n\nPočátkem roku 2008 se zpěvák zúčastnil taneční televizní soutěže \"Let's Dance\". S tanečnicí Malin Johansson obsadil čtvrté místo. S Jeanette Carlsson, která skončila třetí, následně reprezentovali Švédsko na Eurovision Dance Contest 2008 v Glasgow, se svojí cha-chou však vybojovali pouze 12. příčku.\n\nKoncem roku vyšlo druhé album \"Set Your Body Free\", které obsadilo v hitparádě druhou příčku. Počátkem roku 2009 se skupina E.M.D. zúčastnila Melodifestivalenu, švédského národního kola do Eurovision Song Contest. S písní \"\"Baby Goodbye\"\", na níž se Danny autorsky podílel, postoupili do finále a získali třetí místo. Od diváků obdrželi přes 230 tisíc hlasů. Pro skupinu Alcazar, která se klání rovněž účastnila, \"\"Danny napsal píseň From Brazil with Love\"\". Ta se objevila na jejich albu \"Disco Defenders\".\n\nČlenové E.M.D. v roce 2010 oznámili pauzu, během níž se hodlali věnovat vlastním kariérám. Danny o rok později poprvé coby sólový zpěvák vystoupil v Melodifestivalen. S písní \"\"In The Club\"\" obsadil druhé místo – pokořil ho Eric Saade.\n\nO právo reprezentovat Švédsko na Eurovizi bojoval i v roce 2012, s písní \"\"Amazing\"\" skončil opět druhý. Diváci mu sice zaslali přes 450 tisíc hlasů, vítězkou se však stala zpěvačka Loreen. Danny následně sklidil kritiku, když těsně po prohře prohlásil, že zpěvačka nemůže na Eurovizi zaujmout, zatímco jeho vystoupení by uspělo lépe. Když v květnu Loreen na mezinárodním finále zvítězila, gratuloval jí k vítězství, řekl však, že by zvítězil také, neboť \"\"Švédsko tento rok zvítězit muselo\"\".\n\nO rok později opět stanul na pódiu švédského kola, tentokrát však jako moderátor po boku Giny Dirawi. Během pořadu si zazpíval s formací Alcazar a duem Jedward.\n\nSaucedo je aktivní křesťan. Počátkem roku 2013 se v médiích objevila zpráva, že je ve vztahu se zpěvačkou Molly Sandén.\"\n\n\n"}
{"id": "981076", "url": "https://cs.wikipedia.org/wiki?curid=981076", "title": "Ferdinand Frankenberger", "text": "Ferdinand Frankenberger\n\nFerdinand Frankenberger (25. září 1870 Unterschwärzenbach – 24. dubna 1956 Sankt Florian am Inn) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu působil jako majitel statku. Angažoval se v Křesťansko sociální straně Rakouska. Byl starostou domovského Sankt Florian am Inn. V této obci založil záložnu, které pak předsedal. Předsedal také okresnímu zemědělskému spolku v Schärdingu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Horní Rakousy 9. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako starosta.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), pak od 4. března 1919 do 9. listopadu 1920 byl poslancem Ústavodárného národního shromáždění Rakouska.\n\nV letech 1918–1919 byl též poslancem Hornorakouského zemského sněmu.\n"}
{"id": "981077", "url": "https://cs.wikipedia.org/wiki?curid=981077", "title": "Lulanky", "text": "Lulanky\n\nLulanky (\"Fistulariidae\") je čeleď ryb žijící v teplých mořích. Vyznačují se velmi protáhlým tělem a trubicovitou tlamou. Mohou dorůst až dvoumetrové délky. Žijí osamoceně nebo v malých skupinách, díky štíhlému tělu posetému skvrnami se mohou ve dne skrývat mezi korály a v noci vyrážejí na lov. Živí se korýši a malými rybami.\n\nJsou popsány čtyři druhy:\n\n\n"}
{"id": "981083", "url": "https://cs.wikipedia.org/wiki?curid=981083", "title": "Viktor Fuchs", "text": "Viktor Fuchs\n\nViktor von Fuchs (25. října 1840 Vídeň – 29. září 1921 Hall in Tirol) byl rakouský křesťansko sociální politik, v závěru 19. a počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium a absolvoval Vídeňskou univerzitu, kde získal titul doktora práv. Působil od roku 1872 ve Vídni jako dvorní a soudní advokát. Angažoval se politicky. Od roku 1878 byl poslancem Salcburského zemského sněmu.\n\nPoliticky byl stoupencem konzervativních politických sil. Po volbách roku 1879 se uvádí jako konzervativní poslanec. V listopadu 1881 přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný. Po volbách roku 1885 se řadil mezi poslance z tzv. Lienbacherovy skupiny. V roce 1887 je ovšem již opět zmiňován jako člen Liechtensteinova klubu.\n\nV listopadu 1895 přešel na Říšské radě do nové poslanecké frakce Katolické lidové strany. později patřil ke Křesťansko sociální straně Rakouska.\n\nV 70. letech 19. století se zapojil i do celostátní politiky. Ve volbách do Říšské rady roku 1879 získal mandát v Říšské radě (celostátní zákonodárný sbor) za velkostatkářskou kurii v Salcbursku. Mandát za ni obhájil i ve volbách do Říšské rady roku 1885. Ve volbách do Říšské rady roku 1891 byl zvolen za kurii venkovských obcí, obvod St. Johann, Tamsweg, stejně jako ve volbách do Říšské rady roku 1897 a volbách do Říšské rady roku 1901. Uspěl rovněž ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Salcbursko 7. Usedl do poslanecké frakce Křesťansko-sociální sjednocení. Mandát zde obhájil ve volbách do Říšské rady roku 1911, kdy usedl do klubu Křesťansko-sociální klub německých poslanců. V době zahájení zasedání parlamentu po volbách roku 1911 byl nejstarším členem sněmovny. Ve vídeňském parlamentu setrval až do zániku monarchie a nepřetržitě tak byl poslancem 39 let. V období let 1898–1900 byl předsedou Poslanecké sněmovny Říšské rady.\n\nK roku 1911 se profesně uvádí jako dvorní a soudní advokát a viceprezident komise pro kontrolu státního dluhu. V čele této komise stál v letech 1897–1906. V roce 1902 byl povýšen do šlechtického stavu.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981084", "url": "https://cs.wikipedia.org/wiki?curid=981084", "title": "Jehnědka olšová", "text": "Jehnědka olšová\n\nJehnědka olšová (\"Ciboria caucus\" ) je drobná jarní vřeckovýtrusná houba, která se vyskytuje na opadaných loňských jehnědách olší.\n\nPlodnice jsou nejprve pohárkovité, poté se rozevírají a v dospělosti bývají až ploše mističkovité o průměru 4–12 milimetrů. Okraj je nejprve bíle vločkatý, později zvlněný a popraskaný. Apothecie se substrátem spojuje stopka, která dosahuje 5–30 milimetrů délky a 0,5–1,5 milimetru v průměru. Plodnice mají okrové až okrově hnědé zbarvení.\n\nVřecka nesou 8 výtrusů o rozměrech 7,5–11 × 4,5–6 μm.\n\nPlodnice se objevují od února do května, vyrůstají z spadaných jehnědách olší, vrb a topolů. Často pod listím. Houba je drobná, přehlížená, takže ještě na počátku 20. století byla považovaná za vzácnou. V přirozených olšinách se ale vyskytuje poměrně hojně.\n\nVyskytuje se v Evropě (Belgie, Bělorusko, Česká republika, Lucembursko, Německo, Norsko, Polsko, Rakousko, Slovinsko, Španělsko, Švédsko) a v Severní Americe (Kanada, USA).\n\n"}
{"id": "981085", "url": "https://cs.wikipedia.org/wiki?curid=981085", "title": "Opočno (letohrádek)", "text": "Opočno (letohrádek)\n\nLetohrádek v Opočně je původně renesanční stavba umístěná v horní části opočenského zámeckého parku.\n\nStavba byla postavena v letech 1601 až 1602 v renesančním stylu Janem Rudolfem Trčkou z Lípy. Předlohou se stal královský letohrádek v pražské Staré královské oboře. Renesanční budova prošla z popudu Rudolfa Josefa Colloredo-Mansfelda v roce 1810 empírovými úpravami. V roce 1972 byl letohrádek upraven na obřadní síň v přízemí a výstavní síň Františka Kupky v prvním patře.\n\nV současné době je letohrádek uzavřen a je veřejnosti nepřístupný.\n\nStavba je umístěna v horní části zámeckého parku. Jedná se o jednopatrovou budovu řazenou do tzv. \"severské pozdní renesance\". Přízemí je otevřeno půlkruhovými arkádami, patro je rozčleněno arkádami slepými. Ke stavbě na jižní části přiléhá zastřešená schodišťová věž. Od ní vede zastřešená chodba, která letohrádek spojuje s kostelem a zámkem.\n\nV současnosti se jedná o největší renesanční stavbu českého venkova.\n\n"}
{"id": "981088", "url": "https://cs.wikipedia.org/wiki?curid=981088", "title": "Abdoulaye Fall", "text": "Abdoulaye Fall\n\nJméno a příjmení Abdoulaye Fall má více nositelů:\n"}
{"id": "981089", "url": "https://cs.wikipedia.org/wiki?curid=981089", "title": "Josef Grim", "text": "Josef Grim\n\nJosef Grim (7. listopadu 1860 Preinsbach – 10. července 1948 Preinsbach) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu působil jako majitel zemědělského hospodářství. Angažoval se v Křesťansko sociální straně Rakouska. Byl poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 46. Usedl do poslanecké frakce Křesťansko-sociální sjednocení. Mandát obhájil ve volbách do Říšské rady roku 1911 za týž obvod. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako starosta a majitel hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), pak od 4. března 1919 do 9. listopadu 1920 byl poslancem Ústavodárného národního shromáždění Rakouska.\n"}
{"id": "981093", "url": "https://cs.wikipedia.org/wiki?curid=981093", "title": "Ekonomický sekretariát", "text": "Ekonomický sekretariát\n\nEkonomický sekretariát (italsky \"Segreteria per l'Economia\") je dikasterium římské kurie, jehož hlavním úkolem je sestavování rozpočtu Svatého stolce a Městského státu Vatikán, má však také pravomoc provádět kontrolu jejich hospodaření. Stejně jako Ekonomickou radu a úřad generálního revizora jej papež František zřídil svým motem proprio Fidelis dispensator et prudens ze dne 24. února 2014. V jeho čele stojí prefekt, jímž je Juan Antonio Guerrero Alves. Svou činnost zahájil na konci března 2014.\n\n\n\n"}
{"id": "981096", "url": "https://cs.wikipedia.org/wiki?curid=981096", "title": "Rudolf Gruber", "text": "Rudolf Gruber\n\nRudolf Gruber (29. listopadu 1864 Sollenau – 13. října 1926 Sollenau) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a zemědělskou odbornou školu. Působil jako majitel hostince a zemědělského hospodářství. Angažoval se v Křesťansko sociální straně Rakouska. Patřil mezi její první stoupence v Dolních Rakousích. Od roku 1902 byl poslancem Dolnorakouského zemského sněmu. Angažoval se v \"Zemědělském kasinu\", zemědělských záložnách a různých okresních spolcích. Byl členem výboru \"Společenství hostinských\" ve Vídeňském Novém Městě. Působil jako starosta rodného Sollenau. Byl viceprezidentem dolnorakouské zemské zemědělské rady a náměstkem předsedy Dolnorakouského \"rolnického svazu\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 50. Usedl do poslanecké frakce Křesťansko-sociální sjednocení. Mandát obhájil ve volbách do Říšské rady roku 1911 za týž obvod. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. V Říšské radě se profiloval jako zdatný řečník. K roku 1911 se profesně uvádí jako zemský poslanec, majitel hostince a zemědělského hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), od 4. března 1919 do 9. listopadu 1920 byl poslancem Ústavodárného národního shromáždění Rakouska a od 10. listopadu 1920 do své smrti poslancem rakouské Národní rady.\n"}
{"id": "981097", "url": "https://cs.wikipedia.org/wiki?curid=981097", "title": "Metoda anihilátorů", "text": "Metoda anihilátorů\n\nMetoda anihilátorů je postup používaný v matematice pro hledání partikulárního řešení určitých typů nehomogenních obyčejných diferenciálních rovnic. Podobá se metodě neurčitých koeficientů, ale na rozdíl od ní není třeba partikulární řešení hádat, ale pro jisté tvary pravé strany je lze přímo určit. V metodě anihilátorů se termín \"neurčité koeficienty\" používá pro označení kroku, ve kterém se počítají koeficienty.\n\nPostup při metodě anihilátorů je následující: Rovnici zapíšeme jako použití diferenciálního operátoru formula_1 na závislou proměnnou formula_2: formula_3, a hledáme jiný diferenciální operátor formula_4 takový, že formula_5. Tento operátor se nazývá anihilátor a podle něj se jmenuje celá metoda. Použitím formula_4 na obě strany obyčejné diferenciální rovnice vznikne homogenní obyčejná diferenciální rovnice formula_7, pro kterou hledáme bázi řešení formula_8 jako pro původní rovnici. Původní nehomogenní obyčejná diferenciální rovnice se použije pro získání soustavy rovnic omezující koeficienty lineární kombinace tak, aby vyhovovaly obyčejné diferenciální rovnici.\n\nTato metoda není tak obecná jako metoda variace konstant, protože anihilátor nemusí vždy existovat. \n\nPokud je formula_9 tvořena \"součtem\" výrazů uvedených v tabulce, je anihilátor \"součinem\" odpovídajících tvarů anihilátorů.\n\nŘešíme rovnici formula_10; diferenciální operátor formula_11.\nNejjednodušší anihilátor výrazu formula_12 je formula_13. Kořeny formula_14 jsou formula_15, takže báze řešení formula_16 je formula_17\n\nPoložením formula_18 dostaneme\n\ncož dává soustavu rovnic\n\nkterá má řešení\n\ntakže množina řešení\n\nToto řešení můžeme rozložit na homogenní a nehomogenní složku. Konkrétně formula_25 je partikulární integrál pro nehomogenní diferenciální rovnici a formula_26 je komplementární řešení odpovídající homogenní rovnici. Hodnoty formula_27 a formula_28 jsou obvykle určeny množinou počátečních podmínek. Protože se jedná o rovnici druhého řádu, pro určení těchto hodnot potřebujeme dvě takové podmínky.\n\nFundamentální řešení formula_29 a formula_30 můžeme dále přepsat pomocí Eulerova vzorce:\n\nPak formula_33 a vhodná úprava konstant dává jednodušší a srozumitelnější tvar komplementárního řešení, formula_34.\n"}
{"id": "981098", "url": "https://cs.wikipedia.org/wiki?curid=981098", "title": "Correa reflexa", "text": "Correa reflexa\n\nCorrea reflexa je subtropická keřovitá rostlina ozdobná květem která je endemitem Austrálie, je nejrozšířenějším druhem rodu koreovka (\"Correa\"). Ve volné přírodě roste od jihovýchodu státu Jižní Austrálie přes státy Victoria a jihovýchod Nového Jižního Walesu až po jihovýchod Queenslandu, včetně ostrovů Tasmánie a Klokaního ostrova.\n\nVyskytuje se v subtropickém podnebí ve vyšší nadmořské výšce jako součást podrostu suchých blahovičníkových lesů, křovinatých porostech, vysychajících vřesovištích nebo v nížinných písečných dunách, často na daném místě vyrůstá v jediném exempláři. Vyžaduje polostinné a dobře odvodněné stanoviště, k mírným mrazům je tolerantní. Co se týká velikosti, ochlupením tvaru listů i barvou květů je vysoce variabilní druh.\n\nVytrvalý, někdy i částečně poléhavý keř s narezavělými výhonky dorůstající do obvyklé výše 0,5 až 1,5 m, některé mají blízko i ke 3 metrů. Listy jsou oválné, vejčitě srdčité až vejčitě podlouhlé či kopinaté a na koncích tupé, vyrůstají vstřícně, bývají dlouhé 3 až 6 cm a široké 1 až 3,5 cm, mají krátké řapíky a celistvé okraje. Svrchu jsou zelené, hladké nebo drsné, lysé či porostlé hvězdicovitými chlupy, zespodu bývají šedě nebo hnědě plstnaté, často mají na povrchu nápadné olejové žlázy a někdy jsou ohnuté zpět ke stonku.\n\nNa koncích postranních větviček visí na kratičkých stopkách těsně pod otočenými a dozadu sklopenými terminálními listy, vypadajícími jako listeny, po jednom až třech trubkovitých květech. Mají trvalý polokulovitý čtyřzubý kalich 3 až 6 mm dlouhý. Opadavá trubkovitá koruna, téměř 4 cm dlouhá a vně hvězdicovitě chlupatá, je tvořené čtyřmi srostlými lístky s rozšiřujícími se trojúhelníkovitými špičkami ohnutými ven; je zbarvena žlutě, zeleně, karmínově červeně nebo bývá barevně kombinovaná. Z trubky krátce vystupuje osm volných tyčinek s 3 mm dlouhými žlutými prašníky, čtyřdílný semeník obsahuje osm vajíček. Květy vykvétají od května do listopadu a mají hodně nektarů lákající ptáky, hlavně medosavky žlutokřídlé a jehlozobky východní k opylení.\n\nPukající poltivý plod tvrdka, dlouhý 6 až 9 mm, se obvykle skládá ze čtyř merikarpií s osmi semeny která obsahují inhibitory znesnadňující klíčení. Semena rodu \"Correa\" všeobecně nesnadno klíčí, i v přírodě je málokdy vidět poblíž starší rostliny nějaké mladé. Rostliny se v zahradnictví množí řízky v lednu až březnu.\n\nCorrea reflexa se používá jako okrasná zahradní rostlina která je velmi atraktivní svými velkými a postupně vykvétajícími barevnými květy. Může však růst pouze v subtropickém klimatu, v mírném ani tropickém pásu není životaschopná, resp. nekvete.\n\nPři pěstování v zahradách je nutno pro zajištění maximálního kvetení rostliny po odkvětu v pozdním jaru pravidelně prořezávat, hnojit a za suchého období hluboko zalévat. Na vhodném stanovišti dosahují věku až 50 let, nejsou napadány žádnými přirozenými škůdci.\n\nRostliny vyrůstající na tak rozlehlém areálu se od sebe vzhledem částečně odlišují, navíc se přirozeně i úmyslně kříží a dosahuje se tak větších a barevnějších květů i růstových vlastností celé rostliny. Aby se požadované vyšlechtěné vlastností neztratily, rozmnožují se dále jen vegetativně. Odlišnosti jsou obvykle hodnoceny na úrovni variety, mezi nejznámější patří:\n\nDruhové jméno \"reflexa\" dostal druh podle otočených a dozadu sklopených listenů, z latinského \"reflexus\".\n\n"}
{"id": "981100", "url": "https://cs.wikipedia.org/wiki?curid=981100", "title": "Thomas Huckle Weller", "text": "Thomas Huckle Weller\n\nThomas Huckle Weller (15. června 1915, Ann Arbor, Michigan – 23. srpna 2008, Needham, Massachusetts) byl americký bakteriolog, virolog a parazitolog, nositel Nobelovy ceny za fyziologii a lékařství. \n\nNarodil se v rodině lékaře, profesora patologie na University of Michigan, kde sám pak také studoval a promoval prací o rybích parazitech. Od roku 1936 pracoval na lékařské fakultě Harvardovy univerzity, od roku 1939 pod vedením F. C. Robbinse, který jej uvedl do studia virů a inspiroval k výzkumu původce zarděnek (\"rubeola\"). Za války byl důstojníkem zdravotní služby v Porto Ricu, roku 1945 se oženil a s manželkou Kathleen měli dva syny a dvě dcery. Rou 1947 se opět sešel s Robbinsem v bostonské dětské nemocnici a roku 1954 získali společně s J. F. Endersem Nobelovu cenu za objev schopnosti viru dětské obrny (\"poliomyelitis\") růst v kulturách různých typů tkání. To byl důležitý průlom, který umožnil výrobu vakcín proti virovým chorobám. Weller pak izoloval i virus planých neštovic (\"varicella\"). \n\n\n"}
{"id": "981101", "url": "https://cs.wikipedia.org/wiki?curid=981101", "title": "Atanas Guggenberg", "text": "Atanas Guggenberg\n\nAtanas von Guggenberg, též Athanasius von Guggenberg zu Riedhofen (12. října 1846 Brixen – 8. prosince 1920 Brixen), byl rakouský generál a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu, ženijní akademii ve Znojmě a vojenskou školu. Působil v rakouské, později rakousko-uherské armádě. Účastnil se tažení v Čechách roku 1866 během prusko-rakouské války a následně zasedal v generálním štábu na vysokých důstojnických postech. Dosáhl hodnosti generálmajora, velel 20. brigádě. Následně se angažoval veřejně a politicky. Byl členem obecní rady v domovském Brixenu, předsedou léčebného spolku v Brixenu a členem ústředního výboru \"Zemského svazu pro turistický ruch\" v Tyrolsku. Působil v Křesťansko sociální straně Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Tyrolsko 4. Usedl do poslanecké frakce Křesťansko-sociální sjednocení. Mandát obhájil ve volbách do Říšské rady roku 1911 za týž obvod. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. V Říšské radě se profiloval jako zdatný řečník. K roku 1911 se profesně uvádí jako generálmajor.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nJeho bratrem byl Otto Guggenberg, lékař a politik.\n"}
{"id": "981104", "url": "https://cs.wikipedia.org/wiki?curid=981104", "title": "Karl Wittgenstein", "text": "Karl Wittgenstein\n\nKarl Wittgenstein (8. dubna 1847, Gohlis – 20. ledna 1913, Vídeň) byl rakouský velkopodnikatel a ocelářský magnát, zakladatel hutě Poldi v Kladně. Byl otcem filosofa Ludwiga a klavíristy Paula Wittgensteina.\n\nNarodil se roku 1847 v Gohlis, nyní součást Lipska, do vlivné podnikatelské rodiny saského původu. V roce 1860 se rodina přestěhovala do Vídně, kde Karl studoval a stal se inženýrem. Zhruba od roku 1877 začal navrhovat a zakládat průmyslové podniky na území Rakouska-Uherska, včetně např. severních Čech, kde se v Teplicích stal ředitelem ocelárny. Krůček po krůčku navyšoval své podnikání a jmění. Na konci 19. století prakticky ovládal ocelářský a železářský monopol rakousko-uherské říše a v 90. letech 19. století patřil mezi nejbohatší lidi na světě. Jeho syn Ludwig Wittgenstein se stal jedním z nejvlivnějších filosofů 20. století.\n\nV roce 1873 se oženil s nadanou klavíristkou Leopoldinou Kallmusovou, Židovkou narozenou 14. března 1850 ve Vídni v původem pražské židovské rodině. Na její počest pojmenoval Poldinu huť oceláren na Kladně a její profil v siluetě zvolil za znak této huti, kterou založil v roce 1889). Manželé se po svatbě na rok odstěhovali do Teplic, kde založili rodinu, v níž Karl vládl přísně, stejně jako ve svých firmách. Poté se přestěhovali do vlastní vily ve Vídni - Meidlingu. Později si na předměstí Vídně dali postavit funkcionalistický Palác Wittgenstein (v dnešní Argentinské ulici), který pro ně projektoval Josef Hoffmann. \n\nNarodilo se jim devět dětí: \n\nKarl Wittgenstein investoval do různých akcií, mj. koupil 51% akcií vídeňského Burgtheateru, takže divadlo bylo nuceno angažovat jeho dvě dcery, které vystudovaly herectví.\n\n"}
{"id": "981105", "url": "https://cs.wikipedia.org/wiki?curid=981105", "title": "Giselher", "text": "Giselher\n\nGiselher (4. století – před rokem 436) byl král Burgundů, zmíněný v hrdinském eposu Píseň o Nibelunzích. Historicky se jedná o jednoho ze tří synu krále Gibici. Jeho bratři Gundomar I. a Gundahar (Gundaharius) byli také burgundští panovníci. Na trůn nastoupil po bratrovi Gundomarovi I. někdy kolem roku 411. \n\nV eposu Píseň o Nibelunzích byl jeho otcem Gernot a matkou Ute. V eposu se zasnoubil s Dietlind, dcerou hraběte Rüdigera z Bechelaren. \n\nZemřel někdy před 436. Na trůnu ho následoval jeho bratr Gundaharius.\n\n"}
{"id": "981106", "url": "https://cs.wikipedia.org/wiki?curid=981106", "title": "Zdravotnické operační středisko", "text": "Zdravotnické operační středisko\n\nZdravotnické operační středisko (ZOS) nebo také krajské zdravotnické operační středisko (KZOS) je centrální pracoviště operačního řízení zdravotnické záchranné služby. Mezi nejdůležitější úkoly každého zdravotnického operačního střediska patří příjem a vyhodnocování tísňových výzev a dále koordinace jednotlivých výjezdových skupin zdravotnické záchranné služby. V Česku fungují zdravotnická operační střediska pod hlavičkou jednotlivých krajských územních zdravotnických záchranných služeb. Téměř každý kraj provozuje pouze jedno operační středisko, které je soustředěno v krajském městě a řídí činnost výjezdových nebo vzletových skupin centrálně z jednoho místa. Existují však i výjimky, kdy je operační středisko rozděleno do více částí. Nestátní provozovatelé začlenění do systému poskytování odborné přednemocniční neodkladné péče spolupracují s jednotlivými zdravotnickými operačními středisky. Operační střediska pracují v nepřetržitém provozu.\n\nMezi nejdůležitější úkoly každého zdravotnického operačního střediska patří zejména:\n\nPo přijetí tísňového volání vyhodnotí operátorka zdravotnického operačního střediska stupeň naléhavosti. Existují čtyři stupně naléhavosti:\n\nDále rozhodne o vyslání příslušného typu výjezdové skupiny (rychlé zdravotnické pomoci, rychlé lékařské pomoci, rychlé lékařské pomoci v systému Rendez-Vous nebo vzletové skupiny letecké záchranné služby) a lokalizuje místo náhlé události. Po odeslání výjezdové skupiny poskytuje telefonicky asistovanou první pomoc nebo telefonicky asistovanou neodkladnou resuscitaci.\n\nOperátorky a operátoři zdravotnických operačních středisek musí pro výkon povolání dovršit minimálního vzdělání zdravotnický záchranář, sestra pro intenzivní péči nebo všeobecná sestra. Ve všech případech musí být pracovníci způsobilí k výkonu povolání bez odborného dohledu a musí se účastnit certifikovaného kurzu Operační řízení přednemocniční neodkladné péče. Pro chod každého operačního střediska musí být také dostupní lékaři se vzděláním v oblasti urgentní medicíny a v dalších specializovaných oblastech, a to maximálně 20 minut od vyžádání.\n\n\n"}
{"id": "981109", "url": "https://cs.wikipedia.org/wiki?curid=981109", "title": "Harold Ramis", "text": "Harold Ramis\n\nHarold Ramis (21. listopadu 1944, Chicago – 24. února 2014, Chicago) byl americký scenárista, režisér, producent, herec a komik. Jeho nejznámější rolí byl dr. Egon Spengler v obou dílech komedie Krotitelé duchů, k těmto filmům napsal i scénář.\n\nVystudoval Washington University v St. Louis ve státě Missouri.\n\nByl dvakrát ženatý, poprvé s Anne Plotkin, svatba se konala 2. července 1967, vztah skončil rozvodem 27. března 1984, měli spolu 1 dítě, dceru Violet (1977). Druhé manželství s Ericou Mannovu trvalo od 7. května 1989, skončilo jeho smrtí. Ze vztahu se narodily 2 děti - synové Julian Arthur (1990) a Daniel Hayes (1994).\n\n\n\n\n"}
{"id": "981111", "url": "https://cs.wikipedia.org/wiki?curid=981111", "title": "Eva Zamrazilová", "text": "Eva Zamrazilová\n\nEva Zamrazilová (* 8. května 1961 Praha) je přední česká ekonomka, která od ledna 2018 předsedá Národní rozpočtové radě. V letech 2008 až 2014 byla členkou bankovní rady České národní banky, od srpna 2014 pak působila jako hlavní ekonomka České bankovní asociace. \n\nVystudovala Národohospodářskou fakultu Vysoké školy ekonomické v Praze (získala tak titul Ing.). Později si ještě doplnila vzdělání doktorským studiem na Katedře statistiky NF VŠE v Praze (promovala v roce 1990 a obdržela titul CSc.).\n\nNásledně vyučovala teorii statistiky a ekonomickou statistiku na VŠE v Praze, pracovala jako vědecký pracovník v Ústavu prognózování VŠE v Praze. Působila také v Ekonomickém ústavu Československé akademie věd a ve Výzkumném ústavu práce a sociálních věcí.\n\nV 90. letech 20. století se podílela na řadě studií, které se věnovaly transformaci české ekonomiky, absolvovala rovněž krátkodobé stáže v zahraničí. Od roku 1994 pracovala na makroekonomických analýzách a prognózách v týmu hlavního ekonoma Komerční banky.\n\nByla členkou vědeckého grémia České bankovní asociace, je členkou předsednictva České společnosti ekonomické. Na Vysoké škole ekonomie a managementu přednáší makroekonomickou analýzu, publikuje v domácím i zahraničním odborném tisku.\n\nV únoru 2008 ji prezident Václav Klaus jmenoval členkou bankovní rady České národní banky, funkce se ujala dne 1. března 2008. Mandát jí vypršel 28. února 2014. Od srpna 2014 se stala hlavní ekonomkou České bankovní asociace. Na podzim 2017 ji vláda navrhla na pozici předsedkyně nově vznikající Národní rozpočtové rady. Funkce se ujala v lednu 2018. \n\nEva Zamrazilová je vdaná a má tři děti.\n\nVe volbách do Evropského parlamentu v roce 2014 kandidovala z pozice nestraníka na 3. místě kandidátky ODS, straně však nakonec po volebním zisku 7,67 procenta připadly pouze dva mandáty.\n"}
{"id": "981112", "url": "https://cs.wikipedia.org/wiki?curid=981112", "title": "Seznam vrcholů ve Slovenském krasu", "text": "Seznam vrcholů ve Slovenském krasu\n\nSeznam vrcholů ve Slovenském krasu zahrnuje pojmenované vrcholy s nadmořskou výškou nad 700 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "981114", "url": "https://cs.wikipedia.org/wiki?curid=981114", "title": "Franz Hagenhofer", "text": "Franz Hagenhofer\n\nFranz Hagenhofer (29. září 1855 Safenhof u Kaindorfu – 5. dubna 1922 Safenhof u Kaindorfu) byl rakouský křesťansko sociální politik, na konci 19. a počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a roku 1884 převzal rodinné hospodářství a působil jako rolník. Angažoval se veřejně a politicky, zastupoval konzervativní zemědělské kuruhy. Později byl aktivní v Křesťansko sociální straně Rakouska. Působil jako člen obecní rady a po osmnáct let coby starosta obce Kopfing bei Kaindorf. V roce 1882 usedl do okresního zastupitelstva v Hartbergu. Byl předsedou katolicko-konzervativního rolnického spolku pro střední a horní Štýrsko a prezidentem rolnické spořitelny, která měla značný vliv. Od roku 1886 byl poslancem Štýrského zemského sněmu a od roku 1909 i členem zemského výboru. Na sněmu prosadil několik významných agrárních zákonů. V roce 1908 vedl skupinu dvou set protestujících konzervativních rolníků (takzvaný \"Bauernsturm\") k univerzitě v Štýrském Hradci, kde demonstrovali proti potlačování katolických studentů ze strany liberálních studentských spolků.\n\nV 90. letech 19. století se zapojil i do celostátní politiky. V doplňovacích volbách roku 1889 získal mandát v Říšské radě (celostátní zákonodárný sbor) za kurii venkovských obcí, obvod Hartberg, Weiz atd. Do sněmovny nastoupil 7. února 1890 místo Aloyse von Liechtensteina. V roce 1890 se uváděl jako člen parlamentního katolického Liechtensteinova klubu. Mandát za týž obvod obhájil i v řádných volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Uspěl rovněž ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Štýrsko 23. Usedl do poslanecké frakce Křesťansko-sociální sjednocení. Mandát zde obhájil ve volbách do Říšské rady roku 1911, kdy usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako rolník a člen zemského výboru.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). V poválečném Rakousku se nadále angažoval v zemské samosprávě ve Štýrsku. Byl jmenován zemským radou. Na funkci rezignoval roku 1920 ze zdravotních důvodů.\n"}
{"id": "981116", "url": "https://cs.wikipedia.org/wiki?curid=981116", "title": "Pšaveli", "text": "Pšaveli\n\nPšaveli (), je městys v gruzínském kraji Kachetie. Leží v nadmořské výšce 460 m, v údolí řeky Stori - levého přítoku Alazani.\n\nZ Pšaveli vychází horská silnice stoupající údolím řeky Stori přes průsmyk Abano do osady Omalo v Thušsku.\n"}
{"id": "981118", "url": "https://cs.wikipedia.org/wiki?curid=981118", "title": "Scott Edward Parazynski", "text": "Scott Edward Parazynski\n\nScott Edward Parazynski (* 28. července 1961 v Little Rock, stát Arkansas, USA), americký lékař a kosmonaut. Ve vesmíru byl pětkrát. Zdolal také nejvyšší horu světa, Mount Everest.\n\nAbsolvoval střední školu Junior High School v senegalském Dakaru a libanském Bejrůt a pak pokračoval ve studiu v Íránu na Teheran American School a v Libanonu na American Community High School. Po skončení středoškolské výuky v roce 1979 pokračoval ve studiu biologie na Stanford University, doktorát získal v roce 1989 na Stanford Medical School.\n\nTři roky pak pracoval jako lékař na pohotovosti v Denveru. Výcvik budoucích kosmonautů prodělal v Houstonu a v roce 1993 se stal členem jednotky kosmonautů NASA. Zůstal zde do roku 2009. V Houstonu pak zůstal jako řídící pracovník u společnosti Wyle Life Scientes.\n\nOženil se, jeho paní je Gail Marie, rozená Vozzellová.\n\nNa oběžnou dráhu se v raketoplánech dostal pětkrát s funkcí letový specialista, pracoval na orbitálních stanicích ruské Mir i mezinárodní ISS.\n\nStrávil ve vesmíru 57 dní, 15 hodin a 34 minut. Sedmkrát vystoupil do volného vesmíru (EVA), strávil v něm 47 hodin a 5 minut. Byl 318. člověkem ve vesmíru.\n\n\n"}
{"id": "981122", "url": "https://cs.wikipedia.org/wiki?curid=981122", "title": "Antiochos I. Sótér", "text": "Antiochos I. Sótér\n\nAntiochos I. Sótér (řecky: \"Ἀντίοχος Α΄ ὁ Σωτήρ\"; česky \"Spasitel\"; 324 (?) – 261 př. n. l.) byl králem seleukovské říše. Vládl v letech 281–261 př. n. l.\n\nAntiochos byl napůl Peršan, jeho matka Apama byla jednou z východních princezen, které Alexandr Veliký dal za manželky svým generálům roku 324 BC. V roce 294 př. n. l., před smrtí svého otce Seleuka I., se Antiochos oženil se svou nevlastní matkou Stratoniké, dcerou Démétria Poliorkéta. Jeho vlastní otec údajně tento sňatek inicioval poté, co zjistil, že jeho syn umírá na zlomené srdce pro nenaplněnou lásku ke své maceše. Stratoniké porodila Antiochovi pět dětí. Byli to Seleukos (byl popraven za vzpouru), Laodiké, Apama II., Stratoniké Makedonská a Antiochos II. Theos, který následoval svého otce jako král.\n\nPoté, co byl Antiochův otec Seleukos roku 281 př. n. l zavražděn, nelehký úkol držet pohromadě říši byl zcela v jeho rukou. Vzpoura v Sýrii vypukla téměř okamžitě. Antiochos byl brzy nucen uzavřít mír s otcovým vrahem Ptolemaiem Keraunem, kterému zřejmě postoupil Makedonii a Thrákii. Nebyl schopen přemoci bithýnské povstalce v Anatolii (dnešní severní Turecko) ani perské dynastie, které vládly v Kappadokii.\n\nV roce 278 př. n. l. vpadli do Anatolie Galové. Říká se, že vítězství, kterého Antiochos dosáhl nad těmito Galy pomocí indických válečných slonů (275 př. n. l.), dalo vznik jeho přízvisku \"Sotér\".\n\nNa konci roku 275 před naším letopočtem otázka Sýrie, která byla otevřena mezi rody Seleukovců a Ptolemaiovců od rozdělení z roku 301 př. n. l., vedla k první syrské válce. Sýrie zůstala v rukou Ptolemaiovců, ale Seleukovci se nevzdali svého nároku na toto území. Válka nezměnila výrazně hranice těchto dvou království, i když příhraniční města jako Damašek a pobřežní okresy v Malé Asii změnily držitele.\n\nDne 27. března 268 př. n. l. Antiochos I. položil základy pro chrám Ezida v Borsippii. Jeho nejstarší syn Seleukos vládl na východě jako místokrál od 275 př. n. l. do 268 př. n. l. Toho roku ho totiž dal Antiochos I. usmrtit po jeho pokusu o povstání. Roku 262 př. n. l. se Antiochos pokusil zlomit rostoucí sílu Pergamu, ale utrpěl porážku u Sard a brzy nato zemřel. Vlády se po něm v roce 261 př. n. l. ujal jeho druhý syn Antiochos II. Theos.\n"}
{"id": "981124", "url": "https://cs.wikipedia.org/wiki?curid=981124", "title": "Vlk z Wall Street", "text": "Vlk z Wall Street\n\nVlk z Wall Street je americká černá komedie z roku 2013 režírovaná Martinem Scorsesem, založená na stejnojmenných pamětech Jordana Belforta.\n\nFilm vydělal 116,9 milionů dolarů v Severní Americe a 275,1 milionů dolarů v ostatních oblastech, celkově tak vydělal 392 milionů dolarů po celém světě. Rozpočet filmu činil 110 milionů dolarů. Za první víkend docílil páté nejvyšší návštěvnosti, kdy vydělal 18,4 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 255 započtených recenzí 77 procent s průměrným ratingem 7,7 bodů z deseti. Na serveru Metacritic snímek získal z 47 recenzí 75 bodů ze sta. Na Česko-Slovenské filmové databázi snímek získal 83 % a drží si 58. místo v žebříčku nejoblíbenějších filmů.\n\n"}
{"id": "981125", "url": "https://cs.wikipedia.org/wiki?curid=981125", "title": "Intel Edison", "text": "Intel Edison\n\nIntel Edison je drobný jednočipový počítač, vyvinutý společností Intel jako nová počítačová platforma, v tomto případě pro nositelnou elektroniku. Edison má velikost karty Secure Digital (SD). Obsahuje dvoujádrové CPU Intel Quark na 400 MHz, vyráběný 22nm technologií. S okolím může komunikovat bezdrátově přes Bluetooth a Wi-Fi.\n\nJeho spuštění bylo oznámeno na veletrhu CES v lednu 2014. CEO Intelu, Brian Krzanich, předvedl Edisona v ukázce dětské chůvičky (Internet věcí). Též oznámil, že Edison poběží na Linuxu a že pro ně bude připraven mimo jiné aplikace Mathematica a jazyk Wolfram.\n\nVývoj byl ukončen 19. června 2017.\n\n"}
{"id": "981126", "url": "https://cs.wikipedia.org/wiki?curid=981126", "title": "Chiusi della Verna", "text": "Chiusi della Verna\n\nChiusi della Verna je italská obec v provincii Arezzo v oblasti Toskánsko. Nedaleko obce se nachází klášter La Verna, postavený na místě, kde se údajně 17. září 1224 svatému Františku z Assisi objevila stigmata, rány na těle na místech, kde je utrpěl Ježíš Kristus na kříži.\n\nV roce 2012 zde žilo 2 052 obyvatel.\n\nBagno di Romagna (FC), Bibbiena, Caprese Michelangelo, Castel Focognano, Chitignano, Pieve Santo Stefano, Poppi, Subbiano, Verghereto (FC)\n\nZdroj: \n\n"}
{"id": "981129", "url": "https://cs.wikipedia.org/wiki?curid=981129", "title": "Seznam vrcholů v Ostrôžkách", "text": "Seznam vrcholů v Ostrôžkách\n\nSeznam vrcholů v Ostrôžkách zahrnuje pojmenované vrcholy s nadmořskou výškou nad 700 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "981136", "url": "https://cs.wikipedia.org/wiki?curid=981136", "title": "Svět techniky – Science and Technology Center", "text": "Svět techniky – Science and Technology Center\n\nSvět techniky – Science and Technology Center (STC) je projekt, který vznikl v Dolní oblasti Vítkovice, v Ostravě, za podpory fondů Evropské unie a rozpočtu České republiky. Tuto platformu tvoří dvě části, Malý svět techniky (objekt interaktivní expozice U6), který je zaměřen na historii tradičních technických oborů a Velký svět techniky (objekt STC), který cílí na současnost a budoucnost vědních oborů. Základní myšlenkou projektu je zvýšení prestiže vědy a výzkumu, změna přístupu k technickým oborům, jejich popularizace a zpřístupnění široké veřejnosti. Svět techniky je součástí České asociace science center. Slavnostní otevření proběhlo 26. 9. 2014.\n\nZahajovací práce na projektu Světa techniky začaly v roce 2006 zpracováním marketingové strategie pro Moravskoslezský kraj. V letech 2009 – 2011 projekt pokračoval přípravnými pracemi, byla zpracována základní vize, architektonické řešení a obsah platformy Světa techniky pro popularizaci přírodovědných a technických oborů v Moravskoslezském kraji. V listopadu roku 2011 bylo MŠMT kladně rozhodnuto o přidělení dotace a v květnu 2012 byly zahájeny stavební práce na stavbě STC. V listopadu 2012 byla otevřena první část platformy, a to Malý svět techniky – interaktivní expozice U6. V říjnu 2013 byla dokončena hrubá stavba budovy STC, která byla slavnostně otevřena a zpřístupněna veřejnosti v období od 14. do 20. 3. 2014. Finální dokončení objektu zahrnující instalaci expozic, audio-vizuální techniky a interiérů proběhlo v září 2014. Dne 26. 9. 2014 byla budova s dokončenými expozicemi a interiérem oficiálně otevřena.\n\n\n\nBudova Světa techniky – Science and Technology Center (STC) se nachází v průmyslovém areálu Dolní oblasti Vítkovice v Ostravě. Autorem stavby je architekt Josef Pleskot a jeho AP Ateliér. Stavební práce byly zahájeny v květnu roku 2012. Stavbu realizovalo sdružení firem Vítkovice Mechanika, Subterra a Metrostav. Hrubá stavba byla dokončena v říjnu roku 2013. Jedná se o budovu s trojúhelníkovým půdorysem a prosklenou čelní fasádou. Prosklená fasáda má na délku 125 metrů a na výšku 12,5 metrů. Skládá se ze 150 zrcadlových tabulí, které dohromady váží 115 tun. Na ploše čtrnácti tisíc metrů čtverečních se nachází čtyři stálé expozice (Svět vědy a objevů, Svět civilizace, Svět přírody a Dětský svět) a jedna expozice krátkodobá, určená pro dočasné výstavy. Budova zvítězila v Ceně Klubu Za starou Prahu za novou stavbu za rok 2014.\n\n\n"}
{"id": "981137", "url": "https://cs.wikipedia.org/wiki?curid=981137", "title": "Karel Zima", "text": "Karel Zima\n\nKarel Zima (* 13. prosince 1971 Liberec) je český herec v současnosti na volné noze. Jeho jediné angažmá bylo v divadle Drak v Hradci Králové. V současnosti hraje ve filmech, televizních seriálech a také v zahraničních reklamách.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\nJeho otec se jmenuje Karel, maminka Marcela a pochází ze Slovenska. Má sestru Mariku. V Liberci chodil do základní školy v Barvířské ulici, kde zpíval v dětském sboru \"Ještědská nota\". V lidové škole umění navštěvoval hodiny klavíru, trombónu a liturgicky dramatický kroužek. V Liberci byl také členem \"Stanice mladých reportérů\" při Českém rozhlasu, odkud pravidelně už jako dítě přispíval reportážemi a rozhlasovými rozhovory.\n\nPoté vystudoval herectví na Státní konzervatoři v Praze. Už při studiu na konzervatoři hostoval v Divadle v Řeznické ulici, v \"Otevřené Divadelní Společnosti\" a v divadelní skupině \"Just\", poté v divadle v Kladně a Mladé Boleslavi.\n\nV roce 1994 se oženil se slovenskou herečkou Magdalenou Matejkovou. Od roku 1995 byl i s manželkou pět let v angažmá v Divadle Drak v Hradci Králové, v roce 1999 se společně s manželkou přestěhoval zpět do Prahy, kde je od té doby na volné noze. Spolupracoval mimo jiné s \"Divadlem AHA!, Divadlem Na blízko, Divadlem Bratří Formanů,\" Divadlem Na Prádle, Komorní scénou divadla Pod Palmovkou a dodnes také s Divadlem v Dlouhé\". Od roku 2008 je předsedou O.S. \"Divadlo Pro malý\", které do roku 2013 sídlilo v divadle \"Gong\". Počátkem roku 2014 zaniklo jako o.s. a jeho činnost pokračuje pod názvem \"Divadlo z praku\". V tomto divadle hraje ve většině představení, současně k nim píše scénáře. Téměř 20 let se průběžně objevuje v televizi a ve filmu v menších i větších rolích různého charakteru. V roce 2001 také účinkoval v muzikálu \"Evangélium podle Beatles\". V minulosti spolupracoval na mnoha zahraničních projektech (film, reklama) a pravidelně hraje ve filmech českých i zahraničních studentů, filmových škol (cca 35 filmů). Rolí, které v televizi a ve filmu ztvárnil do této doby je přes stosedmdesát.\n\nVždy se zajímal také o hudbu a zpěv, hraje na několik hudebních nástrojů a zpíval v několika menších hudebních skupinách. Již několik let se mu daří prosazovat také autorsky, pohádky podle jeho scénářů se hrají mnoho let na různých scénách celé republiky. Je také autorem několika scénářů televizních pořadů a skečů. Pracoval také v Českém rozhlase. Pracuje i v dabingu. Toho času žije v Praze, hostuje na pěti divadelních scénách, průběžně hraje ve filmu a v televizi.\n\nJeho v současné době již bývalá manželka je stálou herečkou Divadla v Dlouhé, s ní má dvě děti (Agáta a Jonáš), které rovněž mají zkušenosti s divadlem, filmem i televizí. Založením je sanquinik, se slabostí pro děti a ženy. Mezi jeho zájmy patří hry všeho druhu, badminton, stolní tenis, bowling, rybaření a vaření.\n\nV roce 2018 zachránil život kamarádovi tím, že mu daroval ledvinu.\n\n\n\n"}
{"id": "981139", "url": "https://cs.wikipedia.org/wiki?curid=981139", "title": "Rychlobruslení na Zimních olympijských hrách 2014 – stíhací závod družstev ženy", "text": "Rychlobruslení na Zimních olympijských hrách 2014 – stíhací závod družstev ženy\n\nStíhací závod družstev žen na Zimních olympijských hrách 2014 se konal v hale Adler-Arena ve dnech 21. a 22. února 2014. České závodnice se jej nezúčastnily.\n\nVítězné týmy z každé jízdy postoupily do dvou semifinálových jízd, ostatní družstva postoupila do finálových jízd o páté až osmé místo.\nVítězné týmy obou jízd postoupily do finále o zlatou medaili, poražená družstva postoupila do finále o bronz.\n"}
{"id": "981141", "url": "https://cs.wikipedia.org/wiki?curid=981141", "title": "Japonské třítisícovky", "text": "Japonské třítisícovky\n\nJaponské třítisícovky jsou skupina 21 japonských hor s nadmořskou výškou nad 3000 metrů a prominencí (převýšením od klíčového sedla) nad 50 metrů. Nejvyšší z nich je nejvyšší japonská hora Fudži (3776 m).\n\nTřítisícovky se rozkládají ve třech oblastech:\n\nDalší nejvyšší japonskou horou je Tsurugi, která má výšku 2999 m, tedy těsně pod třítisícimetrovou hranicí.\n\n"}
{"id": "981143", "url": "https://cs.wikipedia.org/wiki?curid=981143", "title": "Emma Wikén", "text": "Emma Wikén\n\nEmma Wikén (* 1. května 1989 v Åsarna) je švédská běžkyně na lyžích. Je olympijskou vítězkou ve štafetě ze ZOH 2014.\n\n\n"}
{"id": "981144", "url": "https://cs.wikipedia.org/wiki?curid=981144", "title": "Joseph Richard Tanner", "text": "Joseph Richard Tanner\n\nJoseph Richard Tanner (*21. ledna 1950 v Danville, stát Illinois, USA), americký pilot a kosmonaut. Ve vesmíru byl čtyřikrát.\n\nAbsolvoval střední školu v rodném městě Danville a pak pokračoval ve studiu na University of Illinois. Ukončil jej v roce 1973. Pracoval pak jako armádní pilot, resp. instruktor létání do roku 1984, kdy se stejnou profesí odešel k NASA do Houstonu.\n\nV letech 1992 až 1993 prodělal výcvik kosmonautů a poté byl zařazen do oddílu kosmonautů. Zde zůstal do roku 2008. Pak odešel učit na University of Colorado v Boulderu.\n\nOženil se, jeho manželkou se stala Martha, rozená Currie. Měl přezdívku Joe.\n\nNa oběžnou dráhu se v raketoplánech dostal čtyřikrát s funkcí letový specialista a strávil ve vesmíru 43 dní, 13 hodin a 15 minut. Sedmkrát vystoupil do volného vesmíru (EVA), strávil v něm 46 hodin a 29 minut. Byl 319 člověkem ve vesmíru.\n\n\n"}
{"id": "981148", "url": "https://cs.wikipedia.org/wiki?curid=981148", "title": "Girls, Girls, Girls (píseň, Mötley Crüe)", "text": "Girls, Girls, Girls (píseň, Mötley Crüe)\n\nGirls, Girls, Girls je píseň americké rockové skupiny Mötley Crüe ze stejnojmenného alba. Je to první singl z alba, který vyšel 11. května 1987. Singl se umístil v hitparádě Billboard Hot 100 na 7. místě a v Mainstream Rock Charts na 20. místě. První verze videoklipu byla pro lechtivý obsah na televizní stanici MTV zakázaná.\n\n"}
{"id": "981153", "url": "https://cs.wikipedia.org/wiki?curid=981153", "title": "Eduard Möstl", "text": "Eduard Möstl\n\nEduard Möstl (16. prosince 1920 – 13. července 1994) byl český fotbalista, záložník.\n\nV československé lize hrál za SK Kladno. Nastoupil ve 126 ligových utkáních a dal 23 gólů. Celkem za SK Kladno nastoupil ve 409 utkáních (včetně neligových) a dal 88 gólů\n\n"}
{"id": "981154", "url": "https://cs.wikipedia.org/wiki?curid=981154", "title": "Kamienka (okres Stará Ľubovňa)", "text": "Kamienka (okres Stará Ľubovňa)\n\nKamienka ( , , ) je obec na Slovensku v okrese Stará Ľubovňa. V roce 2015 zde žilo 1 371 obyvatel. První písemná zmínka o obci pochází z roku 1342.\n\nObec se nachází 9 km od města Stará Ľubovňa. Většina obyvatel se hlásí k rusínské národnosti. V obci je řeckokatolický chrám svatých Petra a Pavla.\n\nV obci působí folklórní skupina Barvinok, pod jejíž hlavičkou se pravidelně uskutečňuje festival folklóru Rusínů Barvínkova Kamienka, který patří k významným festivalům na Slovensku.\n\n"}
{"id": "981160", "url": "https://cs.wikipedia.org/wiki?curid=981160", "title": "Kawasaki GPZ 900", "text": "Kawasaki GPZ 900\n\nKawasaki GPZ 900 je motocykl, vyvinutý firmou Kawasaki, vyráběný v letech 1984–1996. Byl rekvizitou v americkém filmu \"Top Gun\".\n\nJe považován za první silniční superbike moderní doby. Rok po jeho uvedení přišla Suzuki se svou GSX-R 750, která byla první skutečnou replikou závodního motocyklu. Yamaha přišla s modelem FZ 750, Honda nasadila model VF 1000 se čtyřválcem do V.\n\nMotor je technicky málo komplikovaný podčtvercový šestnáctiventilový čtyřválec DOHC s o 20% menším objemem než konkurenční motocykly. Rozměrově malý motor umožňující zavěšení pod rám si vynutil přesun rozvodového řetězu na levou stranu a chlazení kapalinou. Dostatečného výkonu je dosaženo pomocí velkého průměru vrtání, což umožnilo použít ventily o větším průměru a malého zdvihu. Pružnost motoru je využita díky šestistupňové převodovce, v době vzniku modelu u velkoobjemového motocyklu zcela výjimečné.\n\nNosná část rámu motocyklu byla vytvořena z trubkových ocelových profilů, podsedlová část a kyvná vidlice z hliníkové slitiny. Hřídel zadního kola je uložená excentricky. O tlumení se starala přední vidlice vybavená antiponořovácím systémem AVDS a centrální tlumící jednotka Uni-track. Motocykl byl vybaven 2 kotouči s dvoupístkovými třmeny vpředu a zadní jednopístkovou kotoučovou brzdou vzadu.\n\nVýraznější modernizací prošel motocykl v roce 1990. Modernizací prošla přední vidlice, u které se zvětšil průměr trubek a odpadl antiponořovací systém AVDS. Motocykl byl nově osazen čtyřpístkovými třměny vpředu a dvoupístkovým třmenem vzadu. Hlavní změnou ovšem představovalo nahrazení původního předního kola o průměru 16 palců za nové sedmnácti palcové kolo.\n\nKapotáž je aerodynamicky tvarovaná. V době uvedení na trh se jednalo o nejrychlejší sériový motocykl na světě.\n\n\n"}
{"id": "981161", "url": "https://cs.wikipedia.org/wiki?curid=981161", "title": "Bibbiena", "text": "Bibbiena\n\nBibbiena je italská obec v provincii Arezzo v oblasti Toskánsko.\n\nV roce 2012 zde žilo 12 292 obyvatel.\n\nBagno di Romagna (FC), Castel Focognano, Chiusi della Verna, Ortignano Raggiolo, Poppi\n\nZdroj: \n\n"}
{"id": "981164", "url": "https://cs.wikipedia.org/wiki?curid=981164", "title": "Hyberni", "text": "Hyberni\n\nIrští františkáni zvaní též hyberni, hiberni nebo hybernové byli řeholníci Řádu menších bratří původem z Irska ( \"Hibernia\", později psáno i \"Hybernia\").\n\nDůvodem příchodu počátkem 17. století na kontinent českých zemí bylo jejich vyhnání z vlasti Angličany, kteří usilovali o mocenské ovládnutí ostrova spolu s potlačením katolické církve. Po vypuzení z rodné země zakládali v Evropě kláštery, kde vzdělávali a formovali mladé řeholníky pro misie a opětovné usazení v Irsku. \n\nV letech 1629–1631 se s přispěním císaře Ferdinanda II. usídlili v Praze na místě dřívějšího františkánského konventu sv. Ambrože, na dnešním náměstí Republiky, na něž si po Bílé hoře františkáni činili majetkový nárok. Na místě začali budovat vlastní klášter, studijní kolej a v letech 1653–59 raně barokní kostel Neposkvrněného početí Panny Marie. Hyberni pobývající v Praze byli v úzkém kontaktu se svým hlavním studijním ústavem – kolejí sv. Isidora. \n\nByli skutečným přispěním pro vzdělanost v české metropoli, a to nejen v oblasti františkánství nebo skotismu, byť jejich původní plán zřízení veřejné knihovny v koleji ve stylu italských renesančních a klášterních knihoven nevyšel. V letech 1635–1693 působili také v Arcibiskupském kněžském semináři založeném tehdy kardinálem Harrachem. Irští františkáni se skutečně hojně věnovali lektorské činnosti nejen pro své rodáky ale i české studenty, o čemž svědčí několik zachovaných tiskem vydaných přednášek a tezí. Administrativně tito řeholníci nespadali pod českou františkánskou provincii. \n\nMezi významnější, literárně nebo teologicky či filozoficky činné hyberny – irské františkány působící v době protikatolické perzekuce Irů mimo vlast patřili například Antonín Bruodin, Lucas Wadding (zakladatel konventu v Římě), Jacobus Griffin, Francis de Burgo, Antonius Ferallus (činný 1675), Franciscus Fitz Gibbon, Petrus Fullum, Peter Geanor, Patritius Hakett, Antonius Charty, Michael Keogh, Laurentius Muilvihil, Antonius Murphy, Antonius O’Brien, Bonaventura O’Brien, Josephus O’Donelly (Donelli, činný 1735–1738), Francis O’Kennedy, Francis O’Molloy, Rudolphus O’Neill, Bernardinus O’Reilly, Patritius Vardaeus (činný 1675), Franciscus Bern, Bonaventura Hibernus, Bernardin Gavana.\n\n"}
{"id": "981168", "url": "https://cs.wikipedia.org/wiki?curid=981168", "title": "Johann Nepomuk Hauser", "text": "Johann Nepomuk Hauser\n\nJohann Nepomuk Hauser (24. března 1866 Kopfing im Innkreis – 8. února 1927 Linec) byl rakouský římskokatolický kněz a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady; dlouholetý zemský hejtman Horních Rakous.\n\nByl synem hostinského. Vychodil národní školu, gymnázium a vystudoval teologii. V roce 1889 byl vysvěcen na kněze. Působil jako kooperátor na farnostech Gaflenz a na předměstí Welsu. Byl prelátem a konzistorním radou. V 90. letech 19. století byl tajemníkem hornorakouské lidové záložny a působil v redakci listu \"Linzer Volksblatt\". Angažoval se v Křesťansko sociální straně Rakouska. V letech 1899–1927 byl poslancem Hornorakouského zemského sněmu a v období let 1908–1927 působil coby nástupce Alfreda Ebenhocha jako zemský hejtman Horních Rakous. Zasedal v zemské školní radě.\n\nNa počátku 20. století se zapojil i do celostátní politiky. V doplňovacích volbách 28. května 1909 získal mandát v Říšské radě (celostátní zákonodárný sbor) za obvod Horní Rakousy 14, místo poslance Franze Blöchla. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako zemský hejtman. V parlmentu prosazoval výstavbu silnic, vodních cest a podporoval zemědělské družstevnictví. Za války byl aktivní v organizování pomoci obětem války a byl předsedou poslaneckého klubu křesťanských sociálů. V letech 1918–1920 byl předsedou strany.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Od 4. března 1919 do 9. listopadu 1920 byl poslancem Ústavodárného národního shromáždění Rakouska a pak od 10. listopadu 1920 až do své smrti poslancem rakouské Národní rady. Kromě toho od 30. října 1918 do 16. února 1919 byl jedním ze tří předsedů Provizorního národního shromáždění Německého Rakouska a od 5. března 1919 do 9. listopadu 1920 místopředsedou Ústavodárného národního shromáždění Rakouska.\n\nRoku 1918 byl stoupencem anšlusu Německého Rakouska k Německu.\n\nV Horních Rakousích mu 150 obcí udělilo čestné občanství. Byl nazýván \"nekorunovaným králem\" této spolkové země. Navzdory těžké nemoci zůstal až do své smrti politicky aktivním.\n"}
{"id": "981169", "url": "https://cs.wikipedia.org/wiki?curid=981169", "title": "Dominik z Nisy", "text": "Dominik z Nisy\n\nDominik z Nisy OFM (1588 -1650, též Dominik z Nysy, latinsky Dominicus Nissensis nebo Dominicus Germanus de Silesia byl původem slezský františkán - observant, orientalista, jazykovědec, misionář a teolog. Podle přídomku „Germanus“ mu byla rodnou řečí němčina, skrze studia a zahraniční pobyty se však osvojil celou řadi evropských a asijských jazyků. Údajně ovládal latinu, španělštinu, francouzštinu, italštinu, hebrejštinu, řeč chaldejskou, syrskou, perštinu, tatarštinu, hindštinu a navíc též čínštinu a japonštinu. Podle svého přídomku ve jménu pocházel ze slezské Nisy, podle jiného pramene se ale narodil se v roce 1588 ve Vratislavi, kde také vstoupil do františkánského řádu. Jako řada soudobých františkánů viděl své povolání v šíření katolického křesťanství, a to ve formě aktivit proti nekatolickým okruhům v Evropě a misijní činnosti jinde. Jako i ostatní mimoevropští misionáři katolické církve, české františkány Remedia Prutkého nebo Kristiána Schneidera v tom nevyjímaje, musel se nejprve připravit na misie studijním pobytem v Římě. Na rozdíl od ostatních františkánských misionářů však nestudoval v apeninské metropoli jako vyslanec české řádové provincie sv. Václava, ale do římské františkánské provincie přestoupil. Posléze se mu jeho touhu podařilo naplnit a byl vyslán jako misionář na Blízký východ a snad dále do Asie. Během své misijní cesty údajně navštívil východní Indii, Persii, nebo tatarskou říši.\n\nZda jeho misie byla z katolického pohledu úspěšná a „mnoho nevěřících k pravé víře přivedl“, jak uvádí pozdější řádová historiografie, by mělo být potvrzeno ještě z dalších pramenů. Rozhodně však úspěšně využil svého asijského pobytu k zdokonalení svých jazykových znalostí, v nichž následně vynikal. Po této zřejmě delší misijní cestě po Asii se vrátil do Říma, kde byl ustanoven lektorem a následně profesorem arabštiny na Papežské koleji sv. apoštola Petra (S. Petri in Monte) a vzděláváním připravoval další zájemce na misijní působení. Kromě jazyků mu byla svěřena také výuka kontroversistiky užitečné v polemikách s jinými křesťanskými vyznáními. Během toho učitelského působení zpracoval objemnou učebnici \"Fabrica linguae Arabicae\" vydanou v Kongregací pro šíření víry (Propaganda) v Římě. Titul vyšel ve dvou verzích, nejprve stručnější kapesní podobě učebnice pro misionáře v roce 1636. Pro zřejmý úspěch titulu vydává Kongregace Propagandy titul podruhé, nyní již obsahující více než tisíc stran a doplněná o arabsko-italsko/latinský frazeologický slovník. Druhá verze učebnice se slovníkem byla s velkou pravděpodobností dle dokumentů Kongregace pro šíření víry užívána k přípravě františkánských studentů v římské koleji San Pietro in Monte Aureo (Montorio) na budoucí misijní poslání. Bratr Dominik byl rovněž velkým znalcem a překladatelem Koránu.\n\nKdyž ukončil své lektorské působení v Říme, byl Dominik z Nisy ustanoven apoštolským legátem (vyslancem) v tatarské říši. Když i tento úkol výborně („cum laude“) zvládl, pokračovala jeho životní cesta do Španělska. Španělský král Filip IV. totiž o Dominikovu službu požádal generálního ministra františkánského řádu a ten jej ke králi vyslal. Filip IV. ustanovil bratra Dominika knihovníkem ve své královské bibliotéce v El Escorial. V ní se tehdy údajně nacházelo 3000 arabských rukopisů a Dominikovi bylo svěřeno jejich utřídění a zpracování. K plné králově spokojenosti je údajně uvedl do dokonalého pořádku. V El Escorial již Dominik z Nisy zůstal až do své smrti v místním františkánském konventu v roce 1650.\n"}
{"id": "981170", "url": "https://cs.wikipedia.org/wiki?curid=981170", "title": "Franz Heilmayer", "text": "Franz Heilmayer\n\nFranz Heilmayer (20. prosince 1859 Mattsee – 12. února 1920 Mattsee) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nPůsobil jako barvířský mistr. Angažoval se v Křesťansko sociální straně Rakouska. Byl předsedou živnostenského spolku v soudním okresu Mattsee. Byl členem obecní rady a starostou Mattsee.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Salcbursko 4. Usedl do poslanecké frakce Křesťansko-sociální sjednocení. Mandát obhájil ve volbách do Říšské rady roku 1911 za týž obvod. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako starosta.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981172", "url": "https://cs.wikipedia.org/wiki?curid=981172", "title": "Alois Höher", "text": "Alois Höher\n\nAlois Höher (20. prosince 1862 Harmanschlag – 10. července 1941 Harmanschlag) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil jednotřídní národní školu. Působil jako majitel hostince a zemědělského hospodářství. Angažoval se v Křesťansko sociální straně Rakouska. V rodném Harmanschlagu byl členem obecní rady. Zasedal v okresní školní radě. Byl členem výboru Dolnorakouského rolnického spolku a členem zemské zemědělské rady. Od roku 1897 byl poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 61. Usedl do poslanecké frakce Křesťansko-sociální sjednocení. Mandát obhájil ve volbách do Říšské rady roku 1911 za týž obvod. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako majitel hostince a zemědělského hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981176", "url": "https://cs.wikipedia.org/wiki?curid=981176", "title": "Johann Hötzendorfer", "text": "Johann Hötzendorfer\n\nJohann Hötzendorfer (18. května 1873 Oberfischbach – 9. ledna 1947 Wandschaml) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu. Působil jako rolník. Angažoval se v Křesťansko sociální straně Rakouska. V letech 1909–1924 a 1929–1938 byl starostou domovského Berg bei Rohrbach.\n\nNa počátku 20. století se zapojil i do celostátní politiky. V doplňovacích volbách v únoru 1912 po smrti poslance Alfreda Ebenhocha získal mandát v Říšské radě (celostátní zákonodárný sbor) za obvod Horní Rakousy 11. Slib složil 5. března 1912. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako rolník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). V letech 1918–1919 byl poslancem Hornorakouského zemského sněmu.\n"}
{"id": "981178", "url": "https://cs.wikipedia.org/wiki?curid=981178", "title": "Vivica Genaux", "text": "Vivica Genaux\n\nVivica Genaux, výslovnost [vi.vi.ka ʒe.no] (* 10. července 1969, Fairbanks, Aljaška) je americká mezzosopranistka.\n\nNarodila se jako prostřední ze tří sester v rodině universitního profesora biochemie. Její matka, švýcarsko–německého původu, narozená v Mexiku, byla profesorkou jazyků a v rodině se pěstoval zájem o hudbu. Vivica Genaux studovala hudbu souběžně s vědeckými studiemi. Chtěla se věnovat především genetice a jak sama přiznává, nenáviděla operu po celé své mládí. Od dětství studovala hru na housle a ráda zpívala, ale možnosti svého hlasu si uvědomila až později. Hudební vzdělání získávala nejprve u americké dramatické sopranistky Dorothy Dow. Ve studiích pokračovala na Indiana University Bloomington, kde byli jejími profesory operní zpěváci, manželé, Nicola Rossi–Lemeni a Virginia Zeani. Na jejím hudebním formování se významným způsobem podílela také pěvkyně Claudia Pinza (dcera italského operního zpěváka Enzia Pinzy) a zakladatelka organizace EPCASO (The Ezio Pinza Council for American Singers of Opera).\n\nProfesionální dráhu operní zpěvačky zahájila rolemi komických hrdinek v operách Gioacchina Rossiniho \"Lazebník sevillský\" (Rosina),\n\"Italka v Alžíru\" (Isabella) a \"Popelka\" (Angelina). V těchto rolích se představila více jak dvěstěkrát na známých operních scénách nejen v Americe (New York, San Francisco, Dallas, Seattle, San Diego, Pittsburgh, Minnesota), ale i ve světě (Paříž, Vídeň, Berlín, Amsterdam, Drážďany, Mnichov, Montréal, Tel Aviv, Verona, Santiago de Chile a Perth).\n\nJako mezzosopranistka je často obsazována do tzv. „kalhotových rolí“ (angl. panty–roles), kdy zpěvačky s tímto hlasovým zabarvením zpívají a hrají mužské role. Poprvé tak vystoupila v opeře \"Arminio\" G. F. Händela. Byla to zároveň jedna z prvních rolí barokního repertoáru, ze kterého nastudovala okolo 30 rolí, z toho 20 mužských. Další takovou rolí byl Selim z opery \"Solimano\" Johanna Adolfa Haaseho a mnoho dalších. Barokní hudba a bel canto se staly podstatnou částí jejího repertoáru. Významnou se stala pro umělkyni spolupráce s vlámským hudebníkem, zpěvákem a dirigentem René Jacobsem, který rozpoznal schopnosti jejího hlasu ke koloraturám a rozvíjí její umělecký výraz koloraturní mezzosopranistky. To uplatnila i v titulní roli Rinalda ve stejnojmenné Händelově opeře \"Rinaldo\".\nV rámci koncertů, hudebních festivalů a recitálů vystupuje na světových koncertních pódiích, často za doprovodu orchestru staré hudby\nEuropa Galante s dirigentem Fabiem Biondim, ale i řady dalších (Akademie für Alte Musik Berlin, La Cetra, Il Complesso Barocco, Concerto Italiano, Concerto Köln, Freiburger Barockorchester, Les Talens Lyriques, Venice Baroque Orchestra, Les Violons du Roy, Orchestre National de France, Orchestre National du Capitole de Toulouse nebo Collegium 1704). To nejlepší z její tvorby bylo zaznamenáno na CD a DVD.\n\nVivica Genaux vystupuje pod svým rodným jménem. Její otec, Charles T. Genaux pochází z Walesu, ale měl belgické předky. Jejím manželem je Ital Massimo Patella, inženýr v oboru hydrologie. Seznámili se v organizaci EPCASO, pro kterou její budoucí manžel tehdy pracoval. Společný domov mají na venkově blízko Benátek v Itálii. Umělkyně ale pobývá většinu času pracovně v zahraničí.\n\n\n\nProslavila se zejména vystoupeními v Rossiniho operách \"Lazebník sevillský\" (Il barbiere di Siviglia) v Metropolitní opeře v New Yorku, \"Italka v Alžíru\" (L'Italiana in Algeri) v Pařížské opeře a \"Popelka\" (La Cenerentola) v Dallas Opera v Dallasu.\n\nV roce 2002 vystoupila na Innsbrucker Festwochen der Alten Musik, Innsbruck, v titulní roli Händelovy opery \"Rinaldo\" pod taktovkou René Jacobse. Toto představení bylo zaznamenáno na CD firmou Harmonia Mundi\n\n\n\n\n"}
{"id": "981185", "url": "https://cs.wikipedia.org/wiki?curid=981185", "title": "Poppi", "text": "Poppi\n\nPoppi je italská obec v provincii Arezzo v oblasti Toskánsko.\n\nV roce 2012 zde žilo 6 200 obyvatel.\n\nBagno di Romagna (FC), Bibbiena, Castel Focognano, Castel San Niccolò, Chiusi della Verna, Ortignano Raggiolo, Pratovecchio Stia\n\nZdroj: \n\n"}
{"id": "981187", "url": "https://cs.wikipedia.org/wiki?curid=981187", "title": "Hradecká brána (Třeboň)", "text": "Hradecká brána (Třeboň)\n\nHradecká brána je jednou ze čtyř bran původního městského opevnění v Třeboni. Uzavírá třeboňské hlavní Masarykovo náměstí na východě. Její jádro pochází z let 1525 - 1527, postavené při zdokonalování městského opevnění. Brána se původně jmenovala Brána dlouhého mostu podle haťové komunikace přes bažiny, která zde začínala. Současný stav je z roku 1875. Do dnešních dnů se dochovala hradební ulička, která je součástí přilehlé budovy, dnes sídla ZUŠ Třeboň. Ulička ústí v nedalekém domě č. 96, který býval hradební baštou a městskou zbrojnicí. Ostatní tři brány se nazývají Budějovická brána, Svinenská brána a Novohradská brána.\n"}
{"id": "981188", "url": "https://cs.wikipedia.org/wiki?curid=981188", "title": "Johann Evangelista Fritsch", "text": "Johann Evangelista Fritsch\n\nJohann Evangelista Fritsch OFM ( – 1707), též jen Evangelista Fritsch nebo počeštěně Jan Evangelista Fritsch byl původem slezský františkán a teolog německého jazyka. Pocházel z Vratislavi a narodil se někdy před rokem 1644, podle dalších životního událostí ve františkánském řádu spíše ve 30. nebo již ve 20. letech 17. století. Studoval teologii na františkánských studiích v Olomouci, studia dokončil v roce 1712. Proslul zejména jako kazatel, ale též jako lektor klášterních studií. Po roce 1664 působil jako praeses a posléze v letech 1673-74 jako „protokvardián“ obnovaného, prakticky nově budovaného kláštera františkánů v Opavě, kde mj. rozšiřoval klášterní knihovnu. Byl zvolen řádovým definitorem české františkánské provincie (1675), provinčním kustodem a opakovaně i jejím provinciálem (v letech 1678–1681 a 1693–1695).\nSpolu s provinciálem Amandem Hermannem usiloval roku 1687 o posléze neúspěšné založení františkánského hospice v Bruntále, který měl sloužit jako noclehárna františkánům cestujícím z Moravy do Slezska.\nJako provinciál se podílel na založení františkánského kláštera v Opavě, V roce 1689 byl jmenován generálním řádovým vizitátorem velkopolské františkánské provincie (Poloniae Maioris). Za jeho přítomnosti a snad i jeho přičiněním byl 31. 5. 1680 položen základní kámen františkánského kláštera v Moravské Třebové. Patřil k přívržencům německé větve v české františkánské provincii a spolu s dalšími provinciály Bernardem Sannigem a Archangelem Masculem se snažili prosadit větší autonomii německy mluvících bratří a vybraných slezských klášterů i prostřednictvím císaře, generální řádové kapituly (1682 v Toledu) nebo papeže Incocence XII. \nZemřel 18. června 1707 v Opavě s čestným řádovým titulem „otec provincie“.\n\n"}
{"id": "981189", "url": "https://cs.wikipedia.org/wiki?curid=981189", "title": "Józef Schmidt", "text": "Józef Schmidt\n\nJózef Szmidt (* 28. března 1935, Bytom) je bývalý polský atlet, dvojnásobný olympijský vítěz a dvojnásobný mistr Evropy v trojskoku.\nNarodil se na území tehdejšího Německa jako Josef Schmidt, po druhé světové válce mu bylo změněno jméno.\nJako první vybojoval pro Polsko dvě zlaté olympijské medaile, obě v trojskoku. Na olympiádě v Římě v roce 1960 zvítězil výkonem 16,81 m, o čtyři roky později v Tokiu vytvořil olympijský rekord 16,85 m. Při svém třetím olympijském startu v Mexiku v rce 1968 se sice zlepšil na 16,89 m, tento výkon však stačil na sedmé místo.\n\nKromě těchto olympijských triumfů se dvakrát stal mistrem Evropy v trojskoku (v letech 1958 a 1962). Startoval také na evropském šampionátu v Budapešti v roce 1966, kde skončil pátý a v Helsinkách v roce 1971, kde obsadil jedenácté místo.\nJako první člověk na světě skočil v trojskoku více než 17 metrů (17,03 m v roce 1960). Byl celkem devětkrát rekordmanem Polska a třináctkrát mistrem Polska (v trojskoku, skoku do dálky a ve štafetě na 4 x 100 metrů).\n\nV roce 1975 se vystěhoval do Západního Německa, v roce 1992 se vrátil do Polska a začal zde pracovat jako zemědělec.\n"}
{"id": "981190", "url": "https://cs.wikipedia.org/wiki?curid=981190", "title": "Anton Fuchs", "text": "Anton Fuchs\n\nAnton Fuchs OFM ( – 1703), česky Antonín Fuchs byl slezský františkán a kazatel německého jazyka. Před vstupem k františkánům byl členem řádu křížovníků s červeným křížem – Strážců Božího hrobu. Od roku 1697 působil jako řádný kazatel v plzeňském klášteře františkánů. Jako kazatel se honosil čestným titulem „concionator generalis“. Zemřel 23. září 1703 v Nyse. \n\nAnton Fuchs byl autorem třísvazkové sbírky německých kázání:\n\nRozdělení homiletických dílů odpovídalo obvyklým soudobým zvyklostem. První jmenovaná sbírka (Speculum mundi...) obsahovala kázání nedělní, třetí (Speculum Coelestis) promluvy pro svátky a druhá zmíněná (Speculum Marianum) promluvy mariánské.\n"}
{"id": "981192", "url": "https://cs.wikipedia.org/wiki?curid=981192", "title": "Bernardin Gavana", "text": "Bernardin Gavana\n\nBernardin Gavana OFM nebo snad Bernardin Gavano byl irský františkán – hybern, který po nucené emigraci z rodného Irska působil v Čechách, konkrétně v Praze okolo roku 1686. Působil jako profesor filozofie na pražském arcibiskupském semináři. \n\nJeho rukopisné přednášky z logiky a metafyziky: \n"}
{"id": "981193", "url": "https://cs.wikipedia.org/wiki?curid=981193", "title": "Ján Koleník", "text": "Ján Koleník\n\nJán Koleník (* 11. listopadu 1979, Banská Bystrica) je slovenský divadelní a filmový herec.\n\nPo skončení studií na Vysoké škole múzických umění v Bratislavě v roce 2004 se stal členem Činohry Slovenského národního divadla. Téhož roku získal Cenu za nejlepší herecký výkon na festivalu Istropolitana projekt (postava Valena Connora v hře \"Opuštěný západ\"). Byl nominovaný na cenu Objev roku v rámci Divadelních ocenění sezóny 2003 (postava Levitu v hře \"Velké štěstí\"). V roce 2008 mu byla udělená Výroční cena literárního fondu za postavu Krále Františka (\"Král se baví\") s přihlédnutím k postavě Nika Dubčiče (\"Dům v stráni\"). Je trojnásobným vítězem o nejoblíbenějšího slovenského herce v anketě OTO 2010/11/12. Od roku 2014 spolupracuje také s Národním divadlem v Praze ve hře \"1914\". \n\nÚčinkoval v televizních seriálech \"Medzi nami\", \"Panelák\", \"Keby bolo keby\", \"Kriminálka Staré mesto, Zlomok sekundy, První republika .\"\n\n\n"}
{"id": "981194", "url": "https://cs.wikipedia.org/wiki?curid=981194", "title": "Amand Hermann", "text": "Amand Hermann\n\nAmand (Amandus) Hermann OFM (1639, Nysa – 1700, Praha), někdy též Herrmann, byl slezský a český františkán, filozof a teolog.\nV františkánském řádu působil bratr Amand nejprve v různých konventech jako kvardián, například v Olomouci v letech 1681–1682 a 1685 až 1686 nebo 1687. Z pověření generálního řádového ministra nebo komisaře jakožto osvědčený teolog a bratr zkušený ve vedení řádu vizitoval Amand Hermann zahraniční františkánské provincie. V roce 1680 vizitoval provincie tyrolskou a velkopolskou, 1693 zase rakouskou a bosensko-chorvatskou (zvanou tehdy kraňská). V rámci české provincie byl zvolen jako její kustos, posléze český provinciál (1687–90) a rovněž generální definitor stojící v čele celého františkánského řádu. Působil jako učitel – lektor filozofie na františkánských klášterních studiích v Olomouci (1675), kde byl rovněž kvardiánem, v Praze, Vratislavi a Hlubčicích. Hermannův věhlas učitele bohosloví se však dostal i mimo hranice františkánských škol. Jako profesor vyučoval teologii augustiniánů kanovníků v Třeboni (1669) a v blíže neznámém cisterciáckém klášteře.\n\nPro svou dlouhodobou pedagogickou činnost ve františkánském řádu získal titul \"lector theologiae iubilatus\" a roku 1700 byl za své zásluhy na poli vědy jmenován řádovým písařem (\"scriptor ordinis\"). Spolu se zeměpánem hrabětem Františkem Ferdinandem Gallasem se jako tehdejší provinciál zasadil o založení kláštera v Hejnicích. Zemřel 26. 11. 1700 v konventu v Praze jako generální definitor františkánského řádu.\n\nTiskem vyšly následující knihy Amanda Herrmanna:\n\n\nZatímco díla většiny jiných českých františkánů byla tištěna v místních tiskárnách, s nimiž měl klášter nezřídka osobní vztah, Hermannova díla byla většinou tištěna v německých zemích (Frankfurt, Kolín, Kalisz), což naznačuje jeho vliv jako teologa a učitele i mimo české země.\n\nV rukopise se dochovala Hermannova díla:\n"}
{"id": "981196", "url": "https://cs.wikipedia.org/wiki?curid=981196", "title": "Milan Navrátil", "text": "Milan Navrátil\n\nMilan Navrátil (* 11. srpna 1938) je bývalý slovenský fotbalista, útočník.\n\nV československé lize hrál za Slovan Nitra a Jednotu Trenčín. Nastoupil ve 266 utkáních a dal 53 gólů.\n\n\n"}
{"id": "981197", "url": "https://cs.wikipedia.org/wiki?curid=981197", "title": "Oscar Schmidt", "text": "Oscar Schmidt\n\nOscar Daniel Bezerra Schmidt (* 16. února 1958, Natal) je bývalý brazilský basketbalista. Hrál na vrcholové úrovni skoro třicet let a během kariéry dosáhl 49 737 bodů, takže je obecně pokládán za nejlepšího střelce v dějinách světové košíkové. Je znám pod přezdívkou \"Mão Santa\" (svatá ruka).\n\nZačínal v brazilských klubech Palmeiras a Sírio, od roku 1982 hrál v Itálii za JuveCaserta Basket a Pallacanestro Pavia. Sedmkrát byl nejlepším střelcem italské ligy, v roce 1988 vyhrál s Casertou italský pohár. V roce 1984 byl draftován na 131. místě klubem New Jersey Nets, ale nikdy v National Basketball Association nestartoval.\n\nZúčastnil se pěti olympiád, na třech z nich byl nejlepším střelcem. Celkově dosáhl na olympijských turnajích 1094 bodů. Hrál také na pěti mistrovství světa v basketbalu mužů, získal bronzovou medaili v roce 1978. Třikrát byl vybrán do all-stars týmu mistrovství, s 843 body vede historickou tabulku střelců. Třikrát vyhrál s brazilskou reprezentací mistrovství Jižní Ameriky v basketbalu a jednou Panamerické hry.\n\nV roce 1991 ho Mezinárodní basketbalová federace zařadila mezi 50 nejlepších hráčů všech dob.\n\n"}
{"id": "981206", "url": "https://cs.wikipedia.org/wiki?curid=981206", "title": "Rejta", "text": "Rejta\n\nRejta jsou vesnice, základní sídelní jednotka a část města Trhové Sviny v okrese České Budějovice. Nachází se asi jeden kilometr jihovýchodně od Trhových Svinů. Trvale zde žije 346 obyvatel. Vesnicí protéká Svinenský potok.\n\nK Rejtům náleží samota V Říčkách, jejíž součástí je devět stavení. Trvale zde žije jedna osoba.\n\n"}
{"id": "981210", "url": "https://cs.wikipedia.org/wiki?curid=981210", "title": "Unzen", "text": "Unzen\n\nUnzen je aktivní sopka, nacházející se na ostrově Kjúšú (poloostrov Šimabara) v Japonsku, asi 40 km východně od města Nagasaki. Známá je největší sopečnou katastrofou v Japonsku - v roce 1792 vyvolal kolaps jednoho z lávových dómů tsunami, které si vyžádaly přibližně 15 000 obětí na životech.\n\nPoloostrov Šimbara je vulkanicky aktivní asi milion let. Sopka začala rapidně růst před 200 000 lety. Četné andezitové a dacitové lávové proudy, dómy a pyroklastika vytvořily poměrně komplexní vulkanickou strukturu s několika vulkanickými centry.\n\nPo katastrofě v roce 1792 se sopka delší dobu neozvala a byla pokládána za vyhaslou. Až v listopadu roku 1989 se nejdříve zemětřeseními a později i freatickými erupcemi (listopad 1990) probrala k životu. Erupce nevyvrhly velké objemy lávy, ovšem množství pyroklastik si nakonec vyžádalo evakuaci a 3. června 1991 usmrtil pyroklastický proud, který seběhl po úbočí, skupinu 43 vědců a novinářů, mezi nimi i známých vulkanologů Katiu a Mauriceho Krafftových. Erupce pokračovaly až do roku 1995, zničily asi 2 000 domů. Vzhledem ke své minulosti a blízkosti k obydleným oblastem je zapsána do tzv. Decade Volcanoes - seznamu 16 nejnebezpečnějších sopek světa. \n\n"}
{"id": "981213", "url": "https://cs.wikipedia.org/wiki?curid=981213", "title": "Vražda Džunko Furuty", "text": "Vražda Džunko Furuty\n\nVražda Džunko Furuty (japonsky 女子高生コンクリート詰め殺人事件 – doslova \"Případ středoškolské dívky zalité v betonu\") je název pro kriminální případ, kdy šestnáctiletá dívka jménem Džunko Furuta byla unesena, mučena a zavražděna. Tento incident je v Japonsku nechvalně proslulý svou krutostí. \n\nV listopadu 1988 Hiroši Mijano (宮野裕史, \"Chlapec A\", tehdy 18 let), Juzuru Ogura (小倉譲, \"Chlapec B\", tehdy 17 let, později si změnil jméno na Džó Kamisaku), Nobuharu Minato (湊伸治, \"Chlapec C\", 16 let) a Jasuši Watanabe (渡邊恭史, \"Chlapec D\", 17 let) unesli Džunko Furutu, žačku z města Misato v prefektuře Saitama (druhý ročník střední školy – 11. stupeň) a drželi ji v zajetí 44 dní. Věznili ji v domě rodičů chlapce B.\n\nAby zabránili policejnímu pátrání, Chlapec A donutil Džunko, aby zavolala svým rodičům a řekla jim, že utekla z domu se svým \"přítelem\" a je v pořádku. Zastrašil ji i k tomu, aby se tvářila jako jedna z jeho přítelkyň, když rodiče Chlapce B byli na blízku. Když ale zjistil, že rodiče chlapce B policii nezavolají, už se nenamáhal nic předstírat. Furuta se snažila utéct několikrát a prosila rodiče Chlapce B o pomoc, ale oni neudělali nic, očividně ze strachu, že Chlapec A by jim ublížil. Chlapec A byl v té době nízko postavený člen Jakuzy a chlubil se tím, že může využít své konexe, aby odstranil kohokoli z cesty. \n\nPodle jejich výpovědi během soudního procesu ji čtyři z nich znásilňovali, bili ji kovovými a golfovými holemi, zaváděli předměty jako například žárovku do její vagíny, musela jíst šváby a pít vlastní moč. Zavedli také ohňostroje do jejího konečníku a zapálili je. Přinutili ji masturbovat, ucvakli jí bradavky kleštěmi na drát, házeli činky na její břicho, pálili ji cigaretami a zapalovači. Jedno z popálení bylo trestem za pokus o zavolání policie. Jednou její zranění byla tak vážná, že jí trvalo celou hodinu doplazit se dolů do koupelny.\n\nÚdajně až stovka jiných lidí vědělo, že Furuta je v domě uvězněna, ale není jasné, zda jen přišli navštívit, nebo ji také znásilňovali a zneužívali.\n\nKdyž ji chlapci odmítli pustit, několikrát škemrala, \"aby to skončili a zabili ji.\"\n\n4. ledna 1989 použili jako záminku prohru v mahjongu a zbili ji železnými činkami, polili jí tekutinou nohy, ruce, obličej a břicho a podpálili ji. Zemřela ten den na šok. Čtyři chlapci tvrdili, že si vážnosti zranění nebyli vědomi a mysleli, že jen simuluje.\n\nVrazi ukryli její tělo v 55-galonovém plechovém sudu naplněném cementem a zbavili se jej v úseku meliorované půdy v Kjótu. Poté, co byla její matka informována o okolnostech zločinu, omdlela a musela být převezena k psychiatrickému ošetření.\n\nChlapci byli zatčeni a souzeni jako dospělí, ale kvůli japonské ústavě byla jejich identita skryta. Týdeník \"Šukan Bunšun\" zveřejnil jejich skutečná jména s tím, že \"lidská práva zde nejsou pro zvířata.\" Reálné jméno Džunko a detaily z jejího soukromého života byly zveřejněny v médiích.\n\nKamisaku byl v oficiálním procesu souzen jako nízko postavený člen Jakuzy. Čtyři chlapci se přiznali k \"ublížení na zdraví s následkem smrti\" spíše než k vraždě. Rodiče Chlapce A prodali svůj dům za přibližně 50 milionů jenů, které věnovali rodině Džunko Furuty jako kompenzaci. Pro svou účast na zločinu byl Kamisaku odsouzen k osmi letům ve vězení pro mladistvé, odkud byl v srpnu 1999 propuštěn. V červenci 2004 byl znovu uvězněn pro útok na známého, o kterém si myslel, že mu chce přebrat jeho přítelkyni, kromě toho se údajně chlubil svou kriminální minulostí. Kamisaku byl odsouzen na 7 let za napadení.\n\nRodiče Džunko byli zděšeni slovy vrahů jejich dcery a podali civilní žalobu na rodiče, kterým patřil dům – tedy místo činu. Když některé z teorií byly vyvráceny pro nedostatek fyzických důkazů (semeno a ochlupení z ohanbí objevené na těle dívky se neshodovaly ze žádným ze zatčených chlapců), právník rodiny Furuta stáhl civilní žalobu kvůli nedostatku důkazů a odmítl je dále reprezentovat (dále jsou zde spekulace, že důkaz mohl být kontaminován například neidentifikovanými osobami, které Džunko znásilnily).\n\nPřípad vyvolal celonárodní polemiku ohledně výše rozsudků a rehabilitace mladistvých pachatelů, hlavně kontext, kde byli mladiství souzeni jako dospělí, se stal senzací.\n\nO incidentu byly v japonštině napsány nejméně dvě knihy a natočen exploitativní film \"Joshikōsei konkurīto-zume satsujin-jiken\" (女子高生コンクリート詰め殺人事件, Concrete-Encased High School Girl Murder Case, režie Kacuja Macumura, 1995). Júdžin Kitagawa (později člen hudebního dua Yuzu) hrál hlavního pachatele. Další filmy Concrete (コンクリート, AKA Schoolgirl in Cement) zrežíroval Hiromu Nakamura a film byl založen na jedné z knih. O případu byla také nakreslena manga \"Schoolgirl in Concrete\".\n\n"}
{"id": "981215", "url": "https://cs.wikipedia.org/wiki?curid=981215", "title": "Kaple svaté Anny (Borová Lada)", "text": "Kaple svaté Anny (Borová Lada)\n\nKaple svaté Anny je římskokatolická kaple v Borových Ladech, farnosti Nové Hutě.\n\nKapli nechali postavit roku 1860 místní manželé Franz a Dorothea Müllerovi z čp. 2. Původně byla kaple zasvěcena Povýšení svatého Kříže. Bylo v ní povoleno sloužit tři mše ročně. První 2. července, druhá buď k oslavě svátku Nanebevzetí Panny Marie nebo svátku svaté Anny a třetí 14. září. Druhá ze mší svatých byla doprovázena třídenní Annenskou poutí (Annafest), navštěvovanou věřícími ze širokého šumavského okolí. V kapli se nacházelo několik cenných votivních obrazů (olejomaleb), které se nedochovaly. Ke kapli patřila zděná Křížová cesta se čtrnácti zastaveními. Na návrší nad křížovou cestou byl 18. září 1864 vztyčen železný kříž pořízený také manžely Müllerovými. V roce 1956 byla kaple i s křížovou cestou zbořena. Zachoval se pouze železný kříž, který byl opraven v roce 2006. Na místě kaple nechala rodačka z Borových Lad Ida Mikešová postavit dřevěný kříž, o který se až do své smrti starala.\n\nV roce 2006 došlo k obnově a vysvěcení kaple a křížové cesty. Projekty nechali podle starých fotografií zhotovit manželé Antonín a Anna Myslivcovi. Kaple byla postavena z prostředků obce, Programu obnovy venkova a Jihočeského kraje, křížová cesta z darů německých rodáků někdejší obce Nový Svět, místních obyvatel a dalších příznivců.\n\nObnovená kaple byla vysvěcena 30. července 2006 při slavnostní bohoslužbě Msgr. Karlem Jaroslavem Fořtem, který zde v roce 1950 v neděli na sv. Annu sloužil slavnostní mši, na dlouho poslední, co se tu mohla konat. Nedlouho na to sám přešel několik kilometrů vzdálenou bavorskou hranici a před připravovaným zatčením emigroval.\n\n"}
{"id": "981216", "url": "https://cs.wikipedia.org/wiki?curid=981216", "title": "Pyramiden", "text": "Pyramiden\n\nPyramiden () je osada na Špicberkách, od roku 1998 bez stálého osídlení. Leží v zálivu Billefjorden přes 50 km severovýchodně od hlavního města Longyearbyen. Založili ji roku 1910 Švédové a pojmenovali podle stupňovité podoby nedaleké hory. Od roku 1927 ji na základě Špicberské dohody obsadili Sověti a začali v jejím okolí těžit uhlí. V dobách největší slávy měl Pyramiden přes tisíc obyvatel, firma Arktikugol zde vybudovala obytné domy v socrealistickém stylu i kulturní a sportovní zařízení. Těžba však postupně přestávala být rentabilní a v lednu 1998 bylo rozhodnuto o evakuaci města. Ta proběhla tak rychle, aby obyvatelé stihli odjezd lodi, že většina mobiliáře zůstala na místě. Proto je Pyramiden cílem mnoha turistických výprav, které si prohlížejí sovětskou architekturu v zakonzervované podobě. Ve městě je možno vidět nejsevernější Leninovu sochu na světě nebo nejsevernější klavír na světě, zvaný \"Rudý říjen\". Návštěvníkům slouží místní hotel, jehož personál je v současnosti jedinými obyvateli města.\n\n\n"}
{"id": "981222", "url": "https://cs.wikipedia.org/wiki?curid=981222", "title": "Urychlovač kompostu", "text": "Urychlovač kompostu\n\nBiologické nebo chemické přípravky – urychlovače kompostu, jsou pomocným nástrojem pro urychlení tvorby kvalitního humusu na domácím kompostu. Mají řadu podob, jako jsou například sušená močovina nebo granule, postupně uvolňující užitečné bakterie a urychlující jejich nástup. Nejčastěji se sypou na ukončenou vrstvu kompostu a zalévají se nebo přímo ředí v určitém poměru s vodou a až následně aplikují.\nUrychlovače je vhodné použít v případě, že uživatel nemá s kompostováním příliš mnoho zkušeností nebo proto, že na kompostu přibylo větší množství odpadu stejného druhu. Další možností je nevhodné složení kompostu, které tak narušuje plynulý hnilobný proces. Užití urychlovačů je také vhodné v případě, že je potřeba v krátkém časovém horizontu vyprodukovat větší množství humusu. Obecně lze tvrdit, že urychlovače jsou vhodné především pro menší komposty.\n\nJe-li ale doma k dispozici například plastový kompostér s dobrým provzdušněním a schopností udržovat vhodnou teplotu (některé zdroje uvádějí až 70 °C) a vlhkost (50 – 60 %), pak s největší pravděpodobností urychlovač nebude potřeba.\nNa urychlovačích kompostu jsou k nalezení \"bezpečnostní pokyny\", které varují před rizikem inhalace. Ty mohou způsobit podráždění nebo alergickou reakci. Při zasažení zrakového ústrojí nebo kůže se takové místo má jednoduše opláchnou, při požití vypláchnout ústa nebo krk vodou. Žádné velké zdravotní riziko však nehrozí.\nPřed nákupem urychlovačů je dobré vědět, co urychlovače kompostů neumí nebo nenahradí. Nelze od nich očekávat tvorbu kvalitního humusu v horizontu jednoho týdne a jejich aplikace neznamená pouhý posyp kompostu. Je totiž nutné použít vodu nebo kompost přeházet – konkrétní postup při použití se nachází i s dalšími informacemi na obale nebo příbalovém letáčku.\n\nV žádném případě použití urychlovačů kompostu neznamená, že na kompost lze házet veškerý biologicky rozložitelný odpad. I při jejich aplikaci je nutné dbát na to, co a v jaké míře se do kompostu dává, aby nedošlo k narušení (nebo jen minimálně) optimálního poměru dusíku a uhlíku 1:30. Tento poměr je však velmi variabilní a odvíjí se od skladby kompostu. Ze stejného důvodu tak není ani za přítomnosti urychlovačů možné na kompost odložit celou úrodu shnilých brambor, jablek nebo jiných plodin, jelikož by došlo k pozastavení mineralizace a z humusu tak vznikla toxická hmota, která by na zahrádce nemohla být použita.\n\n"}
{"id": "981224", "url": "https://cs.wikipedia.org/wiki?curid=981224", "title": "BNP Paribas Real Estate", "text": "BNP Paribas Real Estate\n\nBNP Paribas Real Estate je specializovaná divize francouzské finanční skupiny BNP Paribas. Společnost působí ve 40 zemích světa prostřednictví vlastních poboček a aliancí. BNP Paribas Real Estate poskytuje služby v oblasti komerčních i residenčních nemovitostí. Jedná se především o Property Development, Transakce, Oceňování, Consulting, Property Management a Investment Management.\n\nObchodní banka BNP Paribas vznikla v roce 2000 fúzí Banque Nationale de Paris (BNP) a Paribas. Oba subjekty měly svá oddělení zabývající se nemovitostmi. Ta se následně restrukturalizovala do samostatné property divize, která nesla od roku 2001 jméno BNP Paribas Immobilier a následně od roku 2009 již současný název BNP Paribas Real Estate.\n\nZahraniční expanze byla zahájena v roce 2004 převzetím společnosti Atisreal. Dnes působí BNP Paribas Real Estate ve 40 zemích světa prostřednictví vlastních poboček a aliancí.\n\nV České republice působí BNP Paribas Real Estate od roku 2010 prostřednictvím vlastní kanceláře, která poskytuje služby v oblasti property managementu.\n\n"}
{"id": "981227", "url": "https://cs.wikipedia.org/wiki?curid=981227", "title": "Vít Matlocha", "text": "Vít Matlocha\n\nVít Matlocha (1925 – 21. ledna 2014) byl český sportovní gymnasta.\n\nS gymnastikou začal v Šumperku. Dostal se do československé reprezentace. 19. července 1952 byl již jako trenér vlajkonošem československé výpravy na Letních olympijských hrách v Helsinkách.\n\nByl manželem Slávky Matlochové, gymnastky a trenérky Věry Čáslavské. Tři roky spolu strávili na angažmá v Itálii. I Matlocha se věnoval trenérské činnosti a vychoval mj. Antona Gajdoše, Bohumila Mudříka, Miloslava Netušila nebo Ladislava Pazderu.\n\nS manželkou v Křivsoudově založil a provozoval soukromou firmu Matsport, která se věnovala výrobě gymnastických dresů.\n\nZemřel ve věku 88 let.\n"}
{"id": "981232", "url": "https://cs.wikipedia.org/wiki?curid=981232", "title": "Lex Hortensia", "text": "Lex Hortensia\n\nLex Hortensia, česky Hortensiův zákon je starověký římský zákon, přijatý roku 287 př. n. l. lidovým shromážděním. Jeho \"rogatorem\" (navrhovatelem) byl diktátor Quintus Hortensius, plebejec. Zákon měnil způsob přijímaní usnesení (\"plebiscit\") plebejským shromážděním (\"Concilium plebis\"). Plebiscitum muselo být napříště schváleno senátem dříve, než bylo předloženo ke schválení na plebejském shromáždění (do vydání zákona senát schvaloval \"plebiscita\" až po jejich přijetí shromážděním). Tím byl postup sjednocen s postupem při přijímaní zákonů (\"leges\") na ostatních lidových shromážděních, kde obdobný postup zavedl již \"Lex Publilia Philonis\" (Publiliův Philonův zákon) roku 339 př. n. l.\n\n\n"}
{"id": "981235", "url": "https://cs.wikipedia.org/wiki?curid=981235", "title": "Poluška", "text": "Poluška\n\nPoluška s nadmořskou výškou 919 m n. m. je horou v Českokrumlovské vrchovině, která je součástí Šumavského podhůří. Leží 6 km severozápadně od Kaplice, v katastrálním území Zahrádka obce Rožmitál na Šumavě.\nNa vrcholu Polušky je umístěna základnová převodní stanice radiotelefonní sítě firmy O2, která hostí dva VKV programy, komerční Hitradio Faktor a veřejnoprávní Vltavu. Její 50 m vysoký stožár s patou 914 m n. m. není veřejnosti přístupný, v jeho okolí však lze nalézt několik průhledů lesem do údolí Kaplické brázdy, jejíž osu tvoří řeka Malše a která odděluje Šumavu (v širším smyslu) a Novohradské hory.\n"}
{"id": "981245", "url": "https://cs.wikipedia.org/wiki?curid=981245", "title": "Usu", "text": "Usu\n\nUsu je menší stratovulkán, nacházející se na ostrově Hokkaidó, na jižním okraji starší, 110 000leté kaldery, v současnosti zalité vodou a známé jako jezero Toja. Vrchol převážně čedičově andezitového vulkánu je seříznutý, což je následek ničivé erupce před 7 až 8000 lety a v současnosti se v něm nachází několik dacitových struskových kuželů.\n\n"}
{"id": "981246", "url": "https://cs.wikipedia.org/wiki?curid=981246", "title": "Wašiba-Kumonotaira", "text": "Wašiba-Kumonotaira\n\nWašiba-Kumonotaira je vulkanická skupina, sestávající z několika štítových vulkánů a lávových dómů, nacházející se v centrální části severních Japonských Alp na ostrově Honšú. Skupina byla aktivní před cca 6 000 lety, což je doloženo datováním lávových bomb a lapil v tefrových vrstvách, překrývajících formaci \"Akahoja\" starou 6 300 let. Novější aktivita nebyla zaznamenána.\n\n"}
{"id": "981247", "url": "https://cs.wikipedia.org/wiki?curid=981247", "title": "Zaó", "text": "Zaó\n\nZaó může být:\n\n\n"}
{"id": "981249", "url": "https://cs.wikipedia.org/wiki?curid=981249", "title": "Zaó (sopka)", "text": "Zaó (sopka)\n\nZaó je komplexní vulkán, nacházející se v severní části ostrova Honšú. Komplex je tvořen několika stratovulkány, západní skupinu (\"Niši-Zaó\") tvoří starší vulkán \"Rjuzan\", jižní skupinu (\"Minami-Zaó\") tvoří \"Bjobu\" a \"Fubo\". Centrální zónu (\"Cuo Zaó\") tvoří samotný stratovulkán Zaó. V podloží se nacházejí převážně granitové horniny.\n\nKomplex je aktivní od pleistocénu, během vývoje došlo k několika destrukčním erupcím. V aktivním kráteru se nachází jezírko se zelenou, silně kyselou vodou (pH až 1,3). Erupce komplexu jsou zaznamenány od 8. století, k poslední došlo v roce 1940. V okolí kráteru se nacházejí i četné fumaroly.\n\n"}
{"id": "981250", "url": "https://cs.wikipedia.org/wiki?curid=981250", "title": "Šiga", "text": "Šiga\n\nŠiga může být:\n\n"}
{"id": "981251", "url": "https://cs.wikipedia.org/wiki?curid=981251", "title": "Šiga (sopka)", "text": "Šiga (sopka)\n\nŠiga je název neaktivního komplexu štítových vulkánů sestávajícího z několika štítových vulkánů a struskových kuželů, nacházejícího se na hlavním japonském ostrově Honšú, asi 10 km severně od komplexu Kusacu-Širane. Oblast komplexu byla aktivní před 250 000 až 10 000 lety. V současnosti je to středisko zimních sportů.\n\n"}
{"id": "981252", "url": "https://cs.wikipedia.org/wiki?curid=981252", "title": "Šikocu", "text": "Šikocu\n\nŠikocu je masivní (15×13 km široká) kaldera, nacházející se v jihovýchodní části ostrova Hokkaidó. Vznikla asi před 34 000 až 31 000 lety jako následek pravděpodobně největší erupce na ostrově. Na jejích okrajích se nacházejí mladší stratovulkány (\"Eniwa\", \"Fuppušidake\", \"Kitajama\", \"Tarumai\"), z nich nejaktivnější je \"Tarumai\" (1 038 m) na jihovýchodním okraji.\n\n"}
{"id": "981253", "url": "https://cs.wikipedia.org/wiki?curid=981253", "title": "Širetoko-Iwo-zan", "text": "Širetoko-Iwo-zan\n\nŠiretoko-Iwo-zan je nejvýchodněji umístěný vulkán ostrova Hokkaidó. Vrchol převážně andezitového stratovulkánu je ukončen dvěma krátery. V současnosti je sopka neaktivní, ale v 19. a 20. století bylo zaznamenáno několik erupcí, poslední v roce 1936. Tato erupce byla zajímavá výlevy roztavené síry.\n\n"}
{"id": "981254", "url": "https://cs.wikipedia.org/wiki?curid=981254", "title": "Širibecu", "text": "Širibecu\n\nŠiribecu je v současnosti neaktivní stratovulkán, nacházející se na ostrově Hokkaidó, jihovýchodně od stratovulkánu Jótei. Vrchol sopky je tvořen 1,5 km širokým kráterem s porušenou stěnou na severní straně. Bližší údaje o poslední erupci nejsou známy, ale její věk je odhadován na holocén.\n\n"}
{"id": "981259", "url": "https://cs.wikipedia.org/wiki?curid=981259", "title": "Clarence Darrow", "text": "Clarence Darrow\n\nClarence Seward Darrow (18. dubna 1857  – 13. března 1938) byl americký advokát a vedoucí člen Amerického svazu pro občanské svobody. Nejznámější je pravděpodobně díky obhajobě mladých vrahů Leopolda a Loeba v trestním řízení týkajícím se vraždy čtrnáctiletého chlapce Roberta Frankse v roce 1924. Slávu mu také přinesla obhajoba afroameričana Ossiana Sweeta v trestním řízení týkajícím se zabití v sebeobraně a také zastupování Johna T. Scopese v tzv. Opičím procesu v roce 1925.\n\nČasto se o něm hovořilo, jako o vzdělaném „venkovském advokátovi“, neboť v soudní síni udivoval svou výřečností, poměrně dlouhými a skvěle propracovanými závěrečnými řečmi, které mu často přinášely vítězství i ve velice obtížných sporech.\n\nClarence Darrow se narodil na venkově v malé obci Farmdale v okrese Kinsman ve státě Ohio. Darrowův otec byl abolicionista, ikonoklast (obrazoborec) a volnomyšlenkář, který byl ve své vesnici označován za bezvěrce. Darrowova matka podporovala hnutí sufražetek a bojovala za práva žen. Darrowovi předkové se přestěhovali do Spojených států z Anglie. V dětství Darrow velice rád hrál baseball, jinak se však zajímal spíše o duševní aktivity. Velice brzy se začal zajímat o umění vedení slovních pří. Rád s někým debatoval před publikem a líbilo se mu, pokud mohl v debatě říci něco neočekávaného, zejména něco, co přihlížející šokovalo. V patnácti letech se začal zajímat o politiku a četl historickou a politicko-ekonomickou literaturu. V šestnácti letech nastoupil na pedagogickou školu. Přibližně v té samé době se začal zajímat také o právo. Podle jeho vlastních slov jej na právu přitahovala zejména možnost předvést své schopnosti před lidmi. V té době bydleli Darrowovi v obci naproti domku hrnčíře, který byl zároveň zvoleným obecním soudcem. Darrow nevynechal ani jediný případ, který obecní soudce projednával.\n\nV roce 1872 nastoupil Darrow na soukromou vysokou školu Allegheny College v Pensylvánii. Na této vysoké škole promoval jeho otec i jeho starší sestra. Darrow zde však vydržel pouze jeden rok. Ve svých pamětech uvedl, že jej zejména frustrovalo studium latiny a řečtiny, jazyků, které považoval za mrtvé a pro moderní dobu zbytečné. V roce 1877 pak nastoupil na právnickou fakultu na univerzitě v Ann Arbor, v Michiganu. I tuto školu opustil již po roce studií. Důvodem byl zejména nedostatek financí, avšak zároveň si uvědomil, že se právníkem může stát i praxí a sledováním ostatních právníků při práci. Proto nastoupil do zaměstnání v advokátní kanceláři ve městě Youngstown, přibližně dvacet mil od svého rodiště. V roce 1879 byl pak připuštěn k advokátním zkouškám a získal tak licenci pro vykonávání advokátní praxe ve státě Ohio. Nadále pak pracoval v advokátní kanceláři v Youngstownu.\n\nVzhledem k tomu, že Youngstown byl příliš malé město, než aby se v něm uživil další advokát, přestěhoval se Darrow se svou partnerkou Jessie Ohlovou v roce 1880 do města Ashtabula na břehu Erijského jezera. V té době měla Ashtabula přibližně 5 000 obyvatel. Zde se také Clarence Darrow a Jessie Ohlová dne 15. května 1880 vzali. Z manželství se dne 10. prosince 1883 narodilo jediné Darrowovo dítě, syn Paul. Manželé Darrowovi se nicméně v roce 1897 rozvedli.\n\nNejstarší zaznamenaný případ v němž Darrow vystupoval jako advokát, byl spor \"Brockway v. Jewell.\" Darrow zastupoval žalobce, kterým byl mladý muž Brockway pečující o staršího bohatého pacienta, pana Jewella. Pacient za služby nezaplatil a žalobce se proto domáhal svých práv v soudním řízení, které bylo zahájeno v dubnu 1887. V soudním sporu byla nakonec vydána dvě rozhodnutí prvostupňových a tři rozhodnutí odvolacích soudů. Celý spor byl veden dohromady sedm let a Darrow za něj obdržel pouze se žalobcem původně ujednanou sumu pěti dolarů. Většinu času tak pracoval zdarma.\n\nV roce 1887 se také Darrow se svou rodinou přestěhoval do Chicaga ve státě Illinois. Chicago bylo zažívalo ve druhé polovině devatenáctého století nebývalý rozmach a již v té době bylo čtvrtým největším městem Spojených států s více než půl milionem obyvatel. Rozhodnutí přestěhovat se do Chicaga bylo podle Darrowa samotného důsledkem náhody, neboť v Ashtabule měl problém sehnat vyhovující ubytování, nicméně se jednalo o rozhodnutí, které zcela změnilo jeho život, neboť až ve velkoměstě navázal kontakty, díky kterým se později proslavil.\n\n"}
{"id": "981262", "url": "https://cs.wikipedia.org/wiki?curid=981262", "title": "Hon na ponorku", "text": "Hon na ponorku\n\nHon na ponorku (v anglickém originále The Hunt for Red October), je americký akční film z roku 1990, který vznikl na základě románu Toma Clancyho, přičemž režie se ujal režisér John McTiernan. Film distribuovala firma Paramount Pictures. Délka filmu je 129 minut a hudbu k němu složil řecký hudebník Basil Poledouris. Ve filmu hráli: Sean Connery, Alec Baldwin, Scott Glenn, Sam Neill, James Earl Jones, Tim Curry.\n\nFilm začíná na palubě raketonosné jaderné ponorky \"Rudý říjen\" (v originále \"Red October\"), nejnovějším plavidle sovětského válečného námořnictva, které vyplouvá z ponorkové základny Murmansk. Na věži ponorky stojí litevský kapitán Marko Ramius (herec Sean Connery) a jeho zástupce Borodin (Sam Neill). Marko Ramius sleduje dalekohledem remorkéry, které je vlečou, zatímco Borodin s ním rozmlouvá. Po chvíli kapitán odloží dalekohled, filozoficky promluví, načež začnou oba důstojníci scházet do vnitřní části ponorky.\n\nVe stejné chvíli, ale v USA rozmlouvá Jack Ryan (herec Alec Baldwin), zaměstnanec CIA, pro kterou dělá rozbory, s americkým admirálem Greerem (James Earl Jones), kterého informuje o tom, že britská zpravodajská služba získala snímky nejnovější sovětské ponorky třídy Tajfun, která je o 15 metrů delší a o tři metry širší než ostatní ponorky třídy Tajfun. Nejvíce je ale oba začnou trápit zvláštní otvory, které má ponorka po bocích trupu. Ani jeden z nich netuší co to může být, a proto se Ryan vydává do suchého doku za expertem, aby to zjistil.\n\nVe stejné chvíli, kdy se dějí tyto události, se americká jaderná útočná ponorka USS Dallas třídy Los Angeles pohybuje asi 100 mil od Rudého října. její radista Jones zrovna zaučuje svého mladšího kolegu Bonmonta do tajů radaru jejich ponorky, když v tom se na sonaru objeví ponorka (Rudý říjen) v kurzu 0.9.7. Americký kapitán Bart Mancuso (hraje Scott Glenn) vydává rozkaz, aby Jones ponorku neustále sledoval a dal jí jméno Tajfun 7 (sedmá ponorka třídy Tajfun).\n\nNa palubě sledovaného Rudého října kapitán Ramius směřuje do své kabiny, kde, jak mu oznámil zástupce Borodin, má být politruk Putin. Kapitán z toho moc velkou radost nemá, protože tím, že by ho sledoval politický pracovník, by nemohl emigrovat do USA, což má v plánu i se svými loajálními důstojníky, kteří s ním slouží na všech nejnovějších ponorkách už řadu let. Okamžitě při prvním setkání je zřejmé, že politruk je silně podezřívavý, a kapitán se ho proto rozhodne zbavit, jakmile otevřou trezor s rozkazy. Po otevření trezoru přečte politruk rozkaz. Ponorce je uloženo plout do severních polárních moří, kde se setká s ponorkou třídy Alfa, se jménem Konovalov, které velí Ramiusův žák kapitán Tupolev. Na místě, ve čtverci 54-90, má Tupolev simulovat souboj s Ramiusem, přičemž Ramius má otestovat nejnovější ruský vynález, supertichý, tzv. housenkový pohon, námořníky nazývaný jen „housenka“ (ponorka je jediná v sovětském námořnictvu, která je tímto pohonem vybavena). Politruk jde okamžitě oznámit poslání posádce, ale to kapitán nechce dovolit, tudíž ho na místě povalí k zemi, přeruší mu spojení s míchou, a tím ho i zabije. Následné dojde i Borodin a palubní doktor Petrov (Tim Curry) a pomocný kuchař Loginov, kteří sledují, jak kapitán bere mrtvému Putinovi klíče od trezoru a tajné dokumenty. Poté co Borodin i doktor s kuchařem odejdou, kapitán spálí původní rozkazy a začne popíjet whisky.\n\nO chvíli později vstupuje Jack Ryan do loděnice číslo 4 v Patuxent ve státě Maryland, kde se právě vyrábí nová ponorka třídy Los Angeles a jedna tajná miniponorka (název DSVR), která se může přichytit k jakékoliv jiné ponorce, otevřít její poklop a přepadnout posádku. Celou práci kontroluje kapitán, Ryanův dobrý přítel. Ten po prozkoumání fotky Tajfunu zjistí, že je větší i širší než normální Tajfun, a že neznáme kryty u boků jsou ve skutečnosti housenkový ponor. Je z toho zklamaný, protože podobný pohon už vyzkoumávalo i USA, ovšem neúspěšně. Začne vyslovovat jako první varování, že Rudý říjen chce možná odpálit rakety.\n\nNa Rudém říjnu mezitím kapitán Ramius začne svůj proslov. vykládá o boji USA proti SSSR, o tom, že dříve se třásli před jejich raketami, a nyní se zachvějí před jejich tichem (housenkový pohon). Místo spálených rozkazů prohlásí, že ponorka podle rozkazu popluje na Kubu, kde se posádka setká se svými „udatnými“ soudruhy. Ve skutečnosti už přemýšlí, jak předat ponorku Američanům bez posádky, jen s důstojníky. Po zakončení proslovu řekne jednu z nejznámějších vět filmu: „\"Dnes je velký den, soudruzi. My plujeme do historie!\" (v originále: \"A great day comrades. We sail to history!\")\"“. Posádka začne křičet radostí, načež začne zpívat sovětskou hymnu. Kapitán mezitím vydá rozkaz zapnout „housenku“ a stanoví nový kurz 2.5.0., načež ponorka zahne vlevo. V té chvíli se zapne i housenkový pohon a na Dallasu ztratí s Rudým říjnem spojení. Ohromený radista Jones sleduje, jak se na sonaru objevuje jen malý poryv zemských desek (aniž to tuší, jedná se o zpěv členů ponorky). Na Rudém říjnu však americkou ponorku zachytí, ale Ramius se jí nebojí, ví že s tichým ponorem je nemůže zaslechnout. Borodin se trochu strachuje, že zaslechnou zpěv, ale kapitán jeho obavy zaplaší.\n\nNásledující den na velitelství sovětského námořnictva v Moskvě vstupuje admirál Paďorin do své kanceláře. Při popíjení čaje ve své pracovně si čte dopis od Marka Ramiuse, v němž je psáno, že se chystá s Rudým říjnem zběhnout k Američanům.\nV USA ve Washingtonu se mezitím chystá porada generálů, velvyslance USA, admirálů a Jacka Ryana ohledně Rudého října. Admirál Paďorin totiž zalarmoval celé sovětské námořnictvo. Na hon za ponorkou vyráží 1 raketový křižník třídy Kirov, tři lehké křižníky třídy Sverdlov, a dvě letadlové lodě, Minsk a Kijev a také nespočet ponorek (asi 50) třídy Alfa. Tato síla představuje prakticky celé sovětské námořnictvo. Admirál Greer proto vezme Jacka s sebou a řekne mu, ať na poradě řekne vše, co si myslí. Na schůzce je i bezpečnostní poradce prezidenta, který rovněž jako jediný má spojení s ruským velvyslancem v USA, a tudíž má o celé situaci informace od Rusů, ale víc věří Ryanovi. Během porady najednou Ryana napadne, že Ramius chce možná emigrovat, ale když svůj návrh přednese, je už pozdě, protože všichni z dosavadních údajů už diskutují o tom, jak zabránit ruské invazi. Ryanovi navíc nikdo nevěří, protože jako Ramiusův motiv volí třeba to, že ten den před rokem umřela jeho žena. Nikdo mu nevěří, krom bezpečnostního poradce, který po odchodu „pohlavárů“ začne s Ryanem živě diskutovat o tom, jak získat Rudý říjen. Nakonec dá Ryanovi tři dny na to, aby Ramiuse zkontaktoval a zjistil jeho záměry nebo ho potopí americké námořnictvo.\n"}
{"id": "981267", "url": "https://cs.wikipedia.org/wiki?curid=981267", "title": "It Gets Better", "text": "It Gets Better\n\nIt Gets Better [bude to lepší] je internetový projekt založený ve Spojených státech Danem Savagem a jeho manželem Terry Millerem 21. září 2010, v reakci na sebevraždy teenagerů, kteří byli šikanováni, protože byli homosexuálové, nebo protože je z toho jejich vrstevníci podezírali. Cílem projektu je, aby se zabránilo sebevraždám u LGBT mládeže tím, že budou mít homosexuální dospělé, kteří jim předají zprávu, že život těchto dospívajících se zlepší. Projekt se rychle rozrostl: Během prvního týdne bylo nahráno přes 200 videí a další týden dosáhl Youtube kanál projektu video limitu 650. Projekt je nyní organizován na svých vlastních internetových stránkách \"It Gets Better Project\" a obsahuje více než 50.000 položek od lidí všech sexuálních orientací, včetně mnoha celebrit. Videa získala více než 50 milionů zhlédnutí.\n\nKniha esejů z projektu byla vydána v březnu 2011. Projekt se dostal do Akademie televizních umění a vědy. Guvernerské ocenění na \"64. Primetime Creative Arts Emmy Awards\" za \"strategicky, kreativně a mocné využití médií ke vzdělání a inspiraci,\" říká předseda Akademie a generální ředitel Bruce Rosenblum.\n\nProjekt byl založen Savagem v reakci na sebevraždu Billyho Lucase a dalších teenagerů, kteří byli šikanováni, protože byli homosexuálové nebo tak byli vnímáni. Jako například Raymond Chase, Tyler Clementi, Ryan Halligan, Asher Brown, a Seth Walsh. Savage napsal: \"Přeji si, abych mohl mluvil s tímto dítětem na pět minut. Přeji si, abych mohl říct Billymu, že to bude lepší. Rád bych mu řekl, že jakkoli špatné věci byly, jakkoli izolovaný a sám byl, bude to lepší.\"\n\nAmerický prezident Barack Obama propůjčil svůj hlas hnutí proti šikaně a přispěl videem 21. října 2010, řekl: \"Musíme vyvrátit tento mýtus, že šikana je jen normální rituál, že je to jen nějakou nevyhnutelnou součástí dospívání. To není. Máme povinnost zajistit, že naše školy jsou bezpečné pro všechny naše děti. A pro každého mladého člověka tam, co potřebujete vědět, že pokud jste v průšvihu, jsou starostliví dospělí, kteří mohou pomoci.\" V březnu 2011 hostil Barack Obama a první dáma Michelle Obamová na konferenci proti šikaně.\n"}
{"id": "981268", "url": "https://cs.wikipedia.org/wiki?curid=981268", "title": "Vladislav Klener", "text": "Vladislav Klener\n\nProf. MUDr. Vladislav Klener, CSc., (* 15. ledna 1927 Bratislava) je český lékař, vysokoškolský profesor a bývalý ředitel Státního ústavu radiační ochrany, zabývající se především hygienou záření a radiační ochranou.\n\nV letech 1946-1951 vystudoval Lékařskou fakultu Univerzity Karlovy a následně pracoval v oboru vnitřního lékařství. Od roku 1961 působí v oblasti radiobiologie a radiační patologie, mezi léty 1968 a 1970 jako ředitel Výzkumného ústavu hygieny záření. V letech 1977-1984 byl členem výboru Mezinárodní asociace radiační ochrany (International Radiation Protection Assotiation, IRPA). Na 3. lékařské fakultě Univerzity Karlovy a na Fakultě jaderné a fyzikálně inženýrské ČVUT v Praze přednášel o hygieně záření. V roce 1991 byl jmenován profesorem. Roku 1995 byl jmenován prvním ředitelem tehdy zřízeného Státního ústavu radiační ochrany, od roku 1996 je činný ve Státním úřadě jaderné bezpečnosti.\n\nJe autorem, spoluautorem či editorem řady odborných publikací, článků v odborných periodikách, přispívá do časopisu Vesmír. \n\n\n"}
{"id": "981271", "url": "https://cs.wikipedia.org/wiki?curid=981271", "title": "Peter Friedman", "text": "Peter Friedman\n\nPeter Friedman (* 24. dubna 1949) je americký herec.\n\nNarodil se v New Yorku a studoval na Hofstra University. V roce 1972 hrál ve hře \"The Great God Brown\", což bylo jeho první představení na Broadwayi. Později hrál v mnoha dalších divadelních rolích a od osmdesátých let také v televizních seriálech a filmech. V letech 1990 až 2002 byla jeho manželkou herečka Joan Allen. Mezi filmy, ve kterých hrál, patří například \"Spolubydlící\" (1992), \"Střelila jsem Andyho Warhola\" (1996), \"\" (2007) nebo \"Vedlejší účinky\" (2013).\n\n"}
{"id": "981275", "url": "https://cs.wikipedia.org/wiki?curid=981275", "title": "Craig Chester", "text": "Craig Chester\n\nCraig Chester (* 8. listopadu 1965) je americký herec.\n\nNarodil se v West Covina v Kalifornii jako syn zpěváka a matky v domácnosti. Poté, co se přestěhoval do New Yorku a vystudoval American Academy of Dramatic Arts, začal hrát v různých divadelních představeních. Svou první filmovou roli dostal v roce 1992 ve filmu \"Swoon\". Později hrál v dalších filmech, mezi které patří například \"Střelila jsem Andyho Warhola\" (1996), \"Maléry paní Margaret\" (1998) nebo \"Nepovedený večírek\" (2001). V roce 2005 natočil film \"Adam & Steve\", ke kterému napsal také scénář.\n\n"}
{"id": "981293", "url": "https://cs.wikipedia.org/wiki?curid=981293", "title": "Melanoplus spretus", "text": "Melanoplus spretus\n\nMelanoplus spretus je vyhynulý druh sarančete, který se vyskytoval na západě USA a v některých západních částech Kanady do konce 19. století. Druh vytvářel obrovská hejna, avšak naposled byl pozorován v jižní Kanadě roku 1902. Druh se vyskytoval ve velké míře v prérijních oblastech, i když existoval na obou stranách Skalistých hor.\n\nPoslední velká hejna byla pozorována v letech 1873 a 1877 (tehdy byly způsobeny škody na 200 000 000 dolarů). Příčina vyhynutí není dodnes zcela jasná, ale podle převládajícího názoru tento druh vymizel v důsledku orby a zavlažování, čímž byl narušen přirozený životní cyklus. Předpokládá se také, že tato sarančata žila v mezidobích mezi rojením v poměrně malé oblasti a tak mohlo dojít ke snadnému vyhubení. K úplnému vymizení stačilo pouhých 30 let po výše uvedených masových výskytech. Protože se druh považoval za velmi hojný, nebyl příliš sbírán a dochovalo se jen asi 300 exemplářů.\n\nČást materiálu byla následně získána z ledovce Grasshopper v Montaně. Dnes je ale Severní Amerika (samozřejmě kromě Antarktidy) jediným kontinentem, na kterém se nevyskytuje vlastní druh velkého sarančete.\n\nRoku 1875 bylo pozorováno hejno, známé jako \"Albertovo\", které se vyrojilo v západní části USA. Mělo rozlohu 513 000 čtverečních kilometrů (což je více nežli rozloha Kalifornie), hmotnost 27 500 000 tun a asi 12,5 bilionů kusů. Podle Guinnessovy knihy rekordů jde o největší spekulativně uhodnutou koncentraci zvířat.\n\n"}
{"id": "981295", "url": "https://cs.wikipedia.org/wiki?curid=981295", "title": "Brent Ward Jett", "text": "Brent Ward Jett\n\nBrent Ward Jett (*5. října 1958, Pontiac, stát Michigan, USA), americký letec, důstojník a kosmonaut. Ve vesmíru byl čtyřikrát.\n\nNa Floridě vychodil základní i střední školu a pak pokračoval ve studiu na vojenské námořní akademii US Naval Academy v Annapolis. Ukončil jej v roce 1981.\n\nPo několika letech pokračoval ve studiu postgraduální nástavbou na námořní akademii v Monterey. Dostudoval v roce 1989 a působil poté jako pilot na letadlové lodi USS Saratoga.\n\nV letech 1992 až 1993 absolvoval výcvik budoucích astronautů v Houstonu, od roku 1993 byl členem tamní jednotky kosmonautů NASA.\n\nNa oběžnou dráhu se v raketoplánech dostal třikrát, pracoval na orbitálních stanicích Mir i ISS.\nStrávil ve vesmíru 41 dní, 18 hodin a 1 minutu.\nByl 338 člověkem ve vesmíru.\n\n\n"}
{"id": "981301", "url": "https://cs.wikipedia.org/wiki?curid=981301", "title": "Konrád Ferdinand Quast", "text": "Konrád Ferdinand Quast\n\nKonrád Ferdinand Quast (17. března 1789, Ansbach (Německo) – 7. dubna 1845, Praha) byl malíř porcelánu. \n\nNarodil se 17. března 1789 a 18. března byl pokřtěn; často uváděné datum narození 18. března je tedy chybné. Vyučil se u Greinera a Gerlacha, roku 1807 se odstěhoval do Breitenbachu a 1808 do Jeny. 2. února 1809 se stěhuje do Pirkenhammeru (Březová u Karlových Varů). Zde se usadil a pracoval do roku 1836 především pro manufaktury v Březové a Dalovicích. Roku 1813 se oženil s Annou Haehnelovou, se kterou měli 12 dětí, mimo jiné velmi nadaného malíře Stefana (zemřel v mladém věku) a nejslavnějšího z rodu, druhorozeného Jana Zachariáše, malíře na porcelán a sklo. Roku 1836 se přestěhoval do Prahy, kde se 27. května 1841 stal pražským měšťanem. Zemřel v Praze 7. dubna 1845.\n\nV západočeských porcelánkách byl považován za velmi kvalitního malíře. Z jeho díla není mnoho známo, zřejmě málo signoval své práce. V majetku ZČM Plzeň je dekorativní váza medicejské formy malovaná květy a signovaná, muzeum v Ansbachu vlastní jeho autoportrét a portrét manželky, v majetku příbuzných v Praze je obdobný autoportrét.\n\nV rodném Ansbachu je ulice pojmenovaná po malířích Konrádu Ferdinandu a Janu Zachariáši Quastovi. Přímými potomky Konráda Ferdinanda Quasta je rodina Häcklových z Prahy.\n\n\n\n"}
{"id": "981302", "url": "https://cs.wikipedia.org/wiki?curid=981302", "title": "Vejška", "text": "Vejška\n\nVejška je český film Tomáše Vorla z roku 2014. Jde o volné pokračování filmu \"Gympl\".\n\nFilm vypráví o dvou kamarádech, Petrovi Kocourkovi a Michalu Kolmanovi. Je to tedy volné pokračování filmu \"Gympl\". Postavy se od konce minulého filmu posunuly dále, až k branám vysokých škol. Michal se protlouká školou pomocí fíglů a koupených prací od pilnějších studentů. Petr se dál snaží zlepšovat svoje výtvarné umění, které nadále s Michalem po nocich projevuje malováním graffiti. Petr se potká u přijímaček s mladou umělkyní Julií, se kterou se následně sblíží až do fáze vztahu. Po nocích i s Michalem a jeho přítelkyní (které často střídá) vymetají noční kluby. Michal si rád užívá kokainu a ani Julie tuto drogu neodmítá. To se Petrovi nelíbí, neboť on sám nepije ani alkohol. Julie pod vlivem si užívá noc s Michalem a s náhodnou slečnou a ráno se probudí všichni tři vedle sebe. Petrovi nikdo nic neřekne, on sám ale má už z Julie špatný pocit, neboť nadále lehce flirtuje s kde kým. Petrova matka stále pije a mladý pár tak nemá soukromí, proto oba shánějí byt. Michal jim nabídne pronájem býtu jeho otce za nízkou cenu. Když pořádají \"kolaudačku\", přijde tam otec Michala – Kolman, a vynadá jim za hluk, na který si ostatní v domě stěžovali. Julie, která je zase pod vlivem drog, ho uklidní a slíbí mu, že už bude klid a jde ho vyprovodit. Je vidět, že se mu Julie líbí. Při dalším malování Petra chytnou, dostane domácí vězení, které kontroluje čidlo na noze – ve stanovenou dobu musí být doma. Petra nepřijmou na školu, na rozdíl od Julie, což Petr těžce nese. Michal chce při dalším testu pokusit se uplatit jednoho profesora, který ovšem uplatek nevezme, ale vše nahlásí. Ani otec Kolman s tím nic nedokáže dělat. Petrovi však jeden učitel z vysoké školy nabídne projekt velkoplošné reklamy od AVG. Při tvorbě se na ně dívá Julie a přijdou se podívat i rodiče Michala. Kolman si zase rozumí s Julií. Petr je rád, že mu projekt vyšel, jak si představoval a v klidu se prochází po městě, když uvidí Julii s Kolmanem, jak zamilovaně pojídají v restauraci. Julii uštědří facku a pustí se do Kolmana. Večer se opije a nevrátí se domů do domácího vězení. Kolmanová zjistí, že její muž má poměr s Julií a udělá mu scénu. Policie Petra zatkne. Když ho přijde navštívit matka s mladším bratrem (který také začal malovat) a s Michalem, donesou mu dopis s návrhem zakázky v New Yorku. Závěrem je, že matka Petra stále pije, Petrův bratr maluje po nocích graffiti, Julie a Kolman si užívají idyly peněz a \"lásky\", Michal studuje na škole v zahraničí (a stále \"balí\" holky), následuje závěrečný pohled Petra z letadla na Manhattan.\n\n\"Údaje o divácích a tržbách jsou uvedeny kumulativně, zdrojem jsou data převzatá ze stránek Unie filmových distributorů\".\n\n\n"}
{"id": "981304", "url": "https://cs.wikipedia.org/wiki?curid=981304", "title": "François Abou Mokh", "text": "François Abou Mokh\n\nMons. François Abou Mokh, BS (1. července 1921, Malúla – 11. srpna 2006 tamtéž) byl syrský řecko-melchitský duchovní a arcibiskup.\n\nNarodil se 1. července 1921 v Malúle. Stal se členem řádu Basiliánů Nejsvětějšího Salvátora. Na kněze byl vysvěcen dne 12. července 1946. Od roku 1972 do 7. února 1978 byl prokurátorem řecko-melchitského patriarchy v Římě. Dne 7. února 1978 byl zvolen pomocným biskupem Melchitského antiochijského patriarchátu a zároveň titulárním arcibiskupem Palmýrským. Na biskupa byl vysvěcen 17. března 1978 z rukou Maxima V. Hakima, spolusvětiteli byli Nicolas Hajj a Saba Youakim. Funkci pomocného biskupa vykonával od roku 1978–1992 a poté roku 1996 byl znovuzvolen pomocným biskupem. Znovuzvolenou funkci vykonával do 27. července 1998. V letech 1997–1999 byl také biskupem kurie řecko-melchitské církve. Zemřel 11. srpna 2006 v rodném městě.\n\n\n"}
{"id": "981306", "url": "https://cs.wikipedia.org/wiki?curid=981306", "title": "Pedagogická diagnostika", "text": "Pedagogická diagnostika\n\nPedagogická diagnostika je speciální pedagogická disciplína, která se zabývá objektivním zjišťováním, posuzováním a hodnocením vnitřních a vnějších podmínek i průběhu a výsledků výchovně vzdělávacího procesu. Na základě těchto zjištění jsou potom vyslovovány prognostické úvahy a navrhována pedagogická opatření.\nV průběhu diagnostiky se využívají zejména klinické diagnostické metody a diagnostické testy. Finálním produktem diagnostiky má být diagnóza, na základě které jsou navrhnuta podpůrná opatření ve vzdělávání.\n\n\n"}
{"id": "981309", "url": "https://cs.wikipedia.org/wiki?curid=981309", "title": "Alcazar", "text": "Alcazar\n\nAlcazar byla švédská popová a taneční skupina. Od založení v roce 1998 se ustálila jako jedna z nejúspěšnějších formací taneční hudby. Jejího nejúspěšnějšího singlu „Crying At The Discoteque“ se v Evropě, USA, Austrálii, Kanadě a dalších zemích prodalo dohromady přes 2,5 milionu kopií.\n\nPo dvouleté pauze se skupina dala znovu dohromady v roce 2013 krátce před účastí ve švédském národním kole do Eurovize, v němž obsadili 8. března třetí místo. O vítězství v soutěži předtím usilovali už čtyřikrát. Skupina ukončila svou činnost po rozlučkovém turné v roce 2018.\n\nSkupinu v roce 1998 založil zpěvák Andreas Lundstedt na podnět producenta Alexandra Barda, který mu nabídl několik písní. Andreas do projektu přizval zpěvačky Tess Merkel a Anniku Kjærgaard. „Crying At The Discoteque“, třetí singl z debutového alba \"Casino\" (2000) zaujal v hitparádách v Evropě, Severní i Jižní Americe. \n\nKoncem roku 2002 skupina přibrala čtvrtého člena, Magnuse Carlssona, bývalého člena formace Barbados a Andreasova přítele. Jejich vztah přitahoval značnou pozornost médií. V novém roce se skupina poprvé pokusila o vítězství v Melodifestivalenu, švédském národním kole Eurovize. S písní „Not a Sinner Nor a Saint“ po postupu z Druhé šance obsadili třetí místo, dobyli švédské žebříčky a získali zlatou desku. Následně za asistence mnoha význačných hudebníků včetně členů skupiny Pet Shop Boys vydali druhou studiovou nahrávku \"Alcazarized\". Na úspěchy předešlých singlů „Sexual Guarantee“, „Crying At The Discoteque“ či „Don't You Want Me“ navázali především skladbou „This Is The World We Live In“. \n\nV roce 2005 skupina obdržela pozvánku hned do dvou národních výběrů Eurovize - vedle švédského Melodifestivalenu zájem projevila také BBC. Skupina přijala nabídku švédského vysílatele a s písní „Alcastar“ opět postoupila z Druhé šance a získala třetí místo. Následně však členové skupiny oznámili pauzu – Andreas reprezentoval Švýcarsko na Eurovizi 2006 ve skupině Six4One a zahrál si v muzikálu, Magnus dvakrát za sebou zkusil své štěstí v Melodifestivalenu a vzal si svého přítele Matse, zatímco Therese se věnovala spolupráci s kapelou The Poodles.\n\nDo formace se o dva roky později vrátili pouze Andreas a Therese. Na koncertě v Londýně s nimi vystoupila nová členka Lina Hedlund. V roce 2009 znovu vyzkoušeli Melodifestivalen – se singlem „Stay The Night“ tentokrát postoupili rovnou do finále, kde skončili pátí. Jejich následující pokus s písní „Headlines“ skončil v kole Druhá šance. \n\nV srpnu 2011 Alcazar naposled veřejně vystoupili ve Stockholmu před svou další pauzou.\n\nNa počátku roku 2013 se skupina dala nakrátko znovu dohromady, když se směsí svých singlů vystoupila jako host v Melodifestivalenu po boku Dannyho Sauceda. Přesně o rok později na jeho pódiu stanuli opět jako soutěžící – s písní „Blame It On The Disco“ postoupili do finále, kde 8. března Eurovizi 2014 obsadili třetí místo za Sannou Nielsen a Ace Wilder. Skladba \"In the Name of Love\" se v roce 2018 stala oficiální znělkou festivalu EuroPride. Skupina se ve stejném roce vydala na rozlučkové turné po Švédsku s názvem 20 Years of Disco - Mission Completed, po jehož absolvování ukončila činnost.\n\n\n\n"}
{"id": "981310", "url": "https://cs.wikipedia.org/wiki?curid=981310", "title": "Seznam vrcholů v Ondavské vrchovině", "text": "Seznam vrcholů v Ondavské vrchovině\n\nSeznam vrcholů v Ondavské vrchovině zahrnuje pojmenované vrcholy s nadmořskou výškou nad 600 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "981313", "url": "https://cs.wikipedia.org/wiki?curid=981313", "title": "Martin Chudý", "text": "Martin Chudý\n\nJméno a příjmení Martin Chudý má více nositelů:\n"}
{"id": "981315", "url": "https://cs.wikipedia.org/wiki?curid=981315", "title": "Thom Barron", "text": "Thom Barron\n\nThom Barron (* 27. března 1971, Stuttgart, Německo) je umělecké jméno německého modela a pornoherce účinkujícího v gay pornografii.\n\nV rozhovoru pro gay magazín \"Inches\" z února 1999 uvedl, že prošel coming outem ve svých 19 letech. Studoval na univerzitě v Karlsruhe a pracoval pak jako elektrotechický inženýr v Berlíně a v Curychu, kam se později přestěhoval.\n\nJak uvádí jeho osobní profil u společnosti Cazzo, pro niž pracoval nejčastěji, první natáčení pornografických scén absolvoval roku 1995 ve svých 23 letech. Nejdříve oslovil francouzskou společnost Cadinot, od níž však nedostal odpověď. Účinoval proto nejdříve pro nízkorozpočtové filmy neznámých vydavatelů a teprve s příchodem ke společnostem Titan a Cazzo odstartoval opravdovou kariéru. Prvním titulem studia Cazzo, v němž se objevil, je \"Pralle Lederhosen\" z roku 1998 (distribuovaný též americkou společností All Worlds Video pod názvem \"Bulging Bavarians\"). V roce 2001 však společnost WAT Productions vydala film \"First Kiss\", k němuž anotace uvádí, že obsahuje vůbec první Barronovo akční video (jeho jméno je zde uváděno ve tvaru Tom). Kromě výše uvedených točil také pro studia Falcon Entertainment, Hot House Entertainment, Channel 1 Releasing a Studio 2000. JC Adams jej ve své knize \"Gay Porn Heroes\" označil za mezinárodní „top star“ a „dozajista jeden z nejznámějších importů z Německa“.\n\nRoku 1999 spolu s dalšími modely spolupracoval s fotografem Henningem von Berg na jeho kontroverzním díle, při němž nahý pózoval před řadou turisticky nejznámějších berlínských památek. S tímto autorem spolupracoval i předtím a také potom na dalších projektech.\n\n\n\nScénu z filmu \"Don't Ask, Don't Tell!\" označil také za jednu z šesti nejlepších orálních scén roku 2000 vyhlašovatel Hard Choice Awards. Cenu Grabby za nejlepší mezinárodní film si v roce 2005 odnesl film \"Countdown\", distribuovaný též pod názvem \"Thom Barron Calling\".\n\n"}
{"id": "981317", "url": "https://cs.wikipedia.org/wiki?curid=981317", "title": "Koreovka", "text": "Koreovka\n\nKoreovka (\"Correa\") je rod listnatých rostlin z čeledi routovitých které pocházejí z Austrálie. Rostliny tohoto rodu členěného do 10 až 12 druhů přirozeně vyrůstají ve volné přírodě všech australských států (včetně ostrova Tasmánie) vyjma Severního Teritoria. Vyskytují se hlavně ve východních státech a pouze \"Correa reflexa\" vyrůstá i v Západní Austrálii, je to nejrozšířenější a také nejvíce variabilní druh.\n\nPro své nápadné a trvanlivé květy jsou mimo Austrálii pěstovány na mnoha místech se subtropickým klimatem, tropické nebo mírné podnebí jim nesvědčí. Některé druhy jsou xerofyty, jiné mezofyty; všechny však vyžadují půdu která nebývá dlouhodobě zamokřená, prospívá jim spíše sucho, nerostou ale v pouštních oblastech.\n\nVytrvalé keře nebo nízké stromy které jsou stálezelené nebo opadavé a obsahují esenciální oleje. Listy vyrůstají vstřícně, mají řapíky, někdy palisty a jsou porostlé jednoduchými nebo hvězdicovitými chlupy. Jejich čepele bývají převážně celistvé, řidčeji jsou zpeřené nebo zubaté, kožovité nebo měkké a drsné po vývodech žláz.\n\nOboupohlavné květy na stopkách vyrůstají na koncích větviček po jednom až třech z úžlabí listů nebo v terminálních vrcholících nebo hroznech. Vytrvalý srostlý kalich je pohárkovitý nebo rozeklaný do čtyř zubů. Čtyři korunní lístky, z velké části srostlé, vytvářejí trubkovitou korunu na konci rozevřenou která je dlouhá až 4 cm a je rozličně zbarvená, bíle, zeleně, žlutě, červeně nebo je různě barevně kombinovaná, je opadavá nebo vytrvalá. V květu v jednom nebo dvou přeslenech vyrůstá osm volných tyčinek s velkými prašníky obvykle čnícími z trubky. Čtyřpouzdrý semeník mívá osm vajíček a jednu až čtyři čnělky.\n\nOpylovány jsou hmyzem nebo ptáky pro které je ve voňavých květech dostatek nektaru. Plodem je tvrdka tvořená čtyřmi plůdky majícími po dvou hnědých semenech.\n\nRostliny se v zahradnictvích rozmnožují řízky; semena jednak špatně klíčí a pak hlavně pro zachování vyšlechtěných vlastností je nutné vegetativní rozmnožování.\n\nRod \"Correa\" je tvořen obvykle 11 druhy, které se dále dělí do mnoha variet. Převážná část z nich byla vyšlechtěna za účelem získání vzhlednějších a trvanlivějších květů i zlepšení celkového vzhledu rostliny.\n\nMonofyletický rod \"Correa\" je podle fylogenetické analýzy založené na DNA tvořen dvěma větvemi (clade), v prvé jsou \"Correa bauerlenii\" a \"Correa lawrenceana\", ve druhé ostatní; je navrženo rozdělení do dvou podrodů. Rod je pojmenován po portugalském botanikovi jménem José Francisco Correia de Serra který se mj. zabýval čeledi routovitých.\n\n"}
{"id": "981318", "url": "https://cs.wikipedia.org/wiki?curid=981318", "title": "Kalle Blomkvist", "text": "Kalle Blomkvist\n\nKalle Blomkvist je literární hrdina, smyšlený chlapecký detektiv, kterého vytvořila švédská spisovatelka Astrid Lindgrenová. Vystupuje ve třech jejích knihách, které byly přeloženy do třiceti dvou jazyků. K napsání příběhů jí inspirovala její práce stenografky, kterou vykonávala pro švédského profesora kriminalistiky Harry Södermana. Knihy vyšly v letech 1946-1953:\nČeská (Československá) televize natočila tv seriál, dokonce dvakrát. Podle knihy Detektiv Kalle má podezření seriál Podezřelé prázdniny v r. 1971 a podle knihy Svěřte případ Kallovi seriál Ohrožené prázdniny v r. 1991.\n\nKallovi Blomkvistovi je v první knize třináct let, ve druhé čtrnáct a ve třetí patnáct let. Svá dobrodružství prožívá ve smyšleném městě Lillköping, které je podobné autorčinu rodnému městečku Vimmerby. Chce se stát detektivem, proto každého sleduje, jestli nedělá něco podezřelého, co by mohl prošetřit. Je za to popichován svými přáteli, Andersem Bengtssonem a Evou-Lottou Lisanderovou. Má však opravdu detektivní nadání a podaří se mu se svými přáteli odhalit zločiny, u kterých dospělí neuspěli.\n\nKalle pochází z rodiny obchodníka s koloniálním zbožím, Anders je synem obuvníka a Eva-Lotta dcera pekaře. Společně tvoří tzv. rytíře Bílé růže, kteří svádí „těžké“ boje s rytíři Červené růže, což je další dětská parta tvořená chlapci Jontem, Benkou a Sixtenem. Jejich souboje jsou inspirovány válkou růži v Anglii v 15. století a jejich cílem je získat kámen „Velký bručoun“. Skupina, která tento kámen nemá, musí vynaložit veškeré úsilí k jeho nalezení a získání. Mezi oběma skupinami však panuje pouze dětská rivalita, ve skutečnosti jsou to všichni dobří kamarádí a pomáhají si.\n\nV Lillköpingu se během letních prázdnin najednou objeví strýček Kallovy kamarádky Evy-Lotty jménem Einar, který zde již nebyl mnoho let. Protože se chová velmi podivně (zajímá se neustále o zříceninu starého hradu, v noci leze oknem z pokoje atp.) vzbudí Kallovo podezření. To je oprávněné, protože se ukáže, že Einar se svými kumpány ukradl šperky stockholmského bankéře a ukryl je ve zřícenině. Vše končí zatčením zlodějů, na kterém má Kalle obrovský podíl.\nV Lillköpingu je opět horké léto a letní prázdniny., Ospalou pokojnou atmosféru však naruší vražda. Kale sice ponechává vyšetřování na policii, ale má velkou obavu o Evu-Lottu, protože v místních novinách otiskli článek o této vraždě s tím, že Eva-Lotta viděla pachatele. Ten se jí snaží zbavit pomocí otrávené bonboniéry, ale Kalle tomu včas zabrání.\n\nKdyž si pak Bílá růže hrála v zámečku na okraji města, přepadl je vrah s revolverem. Kallovi a Andersovi se jej podařilo porazit na zem a vzít mu zbraň, kterou vyhodili oknem. Utíkali pak do parku, kde uviděli policisty. Vrah je spatřil také a snažil s uprchnout ve svém autu, což se mu nepovedlo, protože mu rytíři Červené růže včele se Sixtenem propíchali pneumatiky.\n\nPříběh se odehrává opět během dalších letních prázdnin v městečku Lillköping, kde opět vzplane válka dvou Růží. Pak však dojde k únosu malého čtyřletého kluka Rasmuse a jeho otce, významného vědce, působícího ve vojenském výzkumu. Protože se Eva-Lotta snaží únosu Rasmuse zabránit, odvezou únosci i ji. Kallovi a Andersovi nezbývá nic jiného než se vydat po stopách únosců a nakonec se jim podaří zachránit Rasmuse, jeho otce, ale i plány na výrobu neprůstřelných plechů.\n\n\n\n"}
{"id": "981319", "url": "https://cs.wikipedia.org/wiki?curid=981319", "title": "Něžné vlny", "text": "Něžné vlny\n\nNěžné vlny je český film Jiřího Vejdělka z roku 2014.\n\n\"Údaje o divácích a tržbách jsou uvedeny kumulativně, zdrojem jsou data převzatá ze stránek Unie filmových distributorů\".\n\nTatiana Pauhofová byla nominována na Českého lva za nejlepší ženský herecký výkon v hlavní roli a Jiřina Pahlerová za nejlepší masky, ani jednu nominaci ale film neproměnil.\n\n\n"}
{"id": "981320", "url": "https://cs.wikipedia.org/wiki?curid=981320", "title": "John Franklin Enders", "text": "John Franklin Enders\n\nJohn Franklin Enders (10. února 1897, Hartford, Connecticut – 8. září 1985, Waterford, Connecticut) byl americký bakteriolog, virolog a parazitolog, nositel Nobelovy ceny za fyziologii a lékařství.\n\nPocházel z rodiny bankovního ředitele, který mu po smrti odkázal milionové jmění. Po studiu na Yaleově univerzitě sloužil roku 1918 v armádě jako letecký instruktor a od roku 1922 obchodoval s nemovitostmi. Zapsal se na Harvardovu univerzitu, kde studoval jazyky a chtěl se stát učitelem. Nakonec se rozhodl pro studium biomedicíny, zejména infekčních chorob. Roku 1930 zde získal titul Ph.D. a přednášel a bádal, od roku 1946 pracoval v bostonské dětské nemocnici.\nOd roku 1938 studoval viry savců a 1941 s kolegy připravil serologický test na příušnice. Se svými mladšími kolegy T. H. Wellerem a F. C. Robbinsem publikovali roku 1949 svůj objev, že virus dětské obrny (\"poliomyelitis\") lze úspěšně pěstovat \"in vitro\" na růzých typech tkání. Tím mohli omezit pokusy na živých zvířatech, otevřeli cestu k vývoji vakcín proti virovým onemocněním a roku 1954 byli vyznamenáni Nobelovou cenou. Na základě jejich techniky vyvinul roku 1952 Jonas Salk první vakcinu proti dětské obrně, neocenil však náležitě podíl svých předchůdců. Roku 1954 izoloval Enders se spolupracovníky virus spalniček a roku 1960 začal plošně testovat vakcínu proti spalničkám. O rok později byl oznámen úspěch a roku 1963 se deaktivovaná vakcína dostala na trh.\n\nRoku 1946 byl zvolen členem American Academy of Arts and Sciences, 1953 získal Presidentskou medaili svobody, nejvyšší civilní vyznamenání v USA, 1954 Nobelovu cenu a roku 1967 byl zvolen členem Královské společnosti v Londýně. 13 univerzit mu udělilo čestný doktorát. V roce 1962 byl oceněn Medailí Rudolfa Diesela.\n\n\n"}
{"id": "981323", "url": "https://cs.wikipedia.org/wiki?curid=981323", "title": "Adrenalinum", "text": "Adrenalinum\n\nAdrenalinum je sedmnácté studiové album skupiny Arakain, které oficiálně vyšlo 28. února 2014, tři roky po vydání předchozího alba \"Homo Sapiens..?\". V ten den kapela rozeslala CD nosiče lidem, kteří si album předem objednali, do prodeje se však dostalo až sedmého března. Obsahuje 13 skladeb, na kterých se skladatelsky podíleli Jan Toužimský, Miroslav Mach a Jiří Urban. Bezprostředně po vydání alba vyrazila kapela Arakain společně se skupinou Dymytry na turné po České republice, které trvalo až do května 2014. V průběhu turné se kapely podívaly také do slovenského Trenčína, kde vystoupili devětadvacátého března. Podle článků v magazínech Spark a iReport od hudebních kritiků Václava Tesaře, resp. Petra Adámka, se na novém albu Arakain „drží svého klasického a prověřeného schématu metalových skladeb s prvky thrashových riffů“. Ještě před oficiálním vydáním alba kapela nabídla zdarma k poslechu tři jeho skladby „Adrenalin“, „Svatý grál“ a „Malá a ztracená“. Na albu se objevuje rovněž dle slangu kritiků „cajdák“, rocková balada „Vesmírný koráb“. Textařsky se na albu podíleli také Jitka Plachá a Michail Fabien, deska byla mixována ve studiu ŠOPA a jako zvukaře si kapela najala Stanislava Valáška.\n\n"}
{"id": "981324", "url": "https://cs.wikipedia.org/wiki?curid=981324", "title": "Utkání snů 1998", "text": "Utkání snů 1998\n\nUtkání snů byl exhibiční zápas v ledním hokeji odehraný 6. srpna 1998 v Praze. V zápase se utkal výběr světa, vedený trenérem Johnem Mucklerem s reprezentačním týmem České republiky, který ten rok vyhrál zimní olympijské hry.\n\nUtkání mělo především exhibiční charakter. Výtěžek z celé akce činil 2 750 000 Kč a byl věnován na dobročinné účely.\n\nO organizaci utkání se nejvíce zasloužili hráči Dominik Hašek a Jaromír Jágr, kteří oba vyjednávali v zámoří účast zahraničních hvězd a celkově se podíleli na organizaci. Petr Svoboda, který se nemohl zúčastnit oslav na Staroměstském náměstí po návratu z Nagana, si to tímto utkáním dle svých slov velmi vynahradil.\n\nBěhem slavnostního nástupu obou mužstev sklidil nejmohutnější potlesk Miloš Holaň, který se na led vrátil po více než dvou letech, které zameškal kvůli těžké nemoci.\n\nPro legendu světového hokeje Vjačeslava Fetisova to byl poslední zápas jeho velmi bohaté kariéry, kterou ukončil právě v roce 1998.\n\nUtkání se měl zúčastnit i Wayne Gretzky, na poslední chvíli však musel odmítnout z důvodu pracovní vytíženosti.\n\n\n\nhttps://web.archive.org/web/20020720013515/http://archiv.radio.cz/news/CZ/1998/07.08.html\n"}
{"id": "981327", "url": "https://cs.wikipedia.org/wiki?curid=981327", "title": "Heroes (album, Sabaton)", "text": "Heroes (album, Sabaton)\n\nSabaton v rámci propagace alba zveřejnili dva singly; „To Hell and Back“ a „Resist and Bite“ a následně vystupovali během let 2014–2016 na svém vlastním turné po celém světě a také na metalových festivalech.\n\nHlavní textař a skladatel Sabaton Joakim Brodén poprvé přemýšlel o albu s tématem válečných hrdinů z druhé světové války již v roce 2010 před vydáním desky \"Coat of Arms\". Se skládáním písní začal ve druhé polovině roku 2013, avšak v listopadu polovinu materiálu vyhodil a napsal znovu. Důvodem byla obava, že deska nebude dost dobrá a fanoušci z toho budou obviňovat nové členy skupiny Thobbe Englunda, Chrise Rörlanda a Hannese Van Dahla, pro něž to bylo první album Sabaton, na kterém se podíleli. Brodén o tom řekl, že to bylo „to nejlepší pro desku, ale pro něj osobně katastrofa“, jelikož na něj tlačil čas a například na Štědrý den byl až do tří hodin do rána ve studiu.\nDo studia nakonec šli všichni členové skupiny hned po Novém roce a nahráno měli za necelé dva měsíce. Brodén o práci ve studiu řekl, že si ji už dlouho neužíval jako při nahrávání tohoto alba, a to především proto, že nové členy skupiny „nahrávání bavilo a hlídali si sebemenší přehmat.“ Na bývalých členech bylo podle něj vidět, že „je hudba tolik nebaví“. Role producenta alba se ujal Peter Tägtgren, který album následně také smíchal. O mastering se postaral Jonas Kjellgren. Během nahrávání šlo skupině především o to, aby se vrátili zpět ke stylu tradičního heavy metalu, od kterého se na předchozím albu \"Carolus Rex\" (2012) částečně odpoutali.\n\nPřed vydáním desky byly zveřejněny dva digitální singly. První „To Hell and Back“ vyšel 28. března a druhá skladba „Resist and Bite“ byla vydána 2. května. K prvnímu singlu skupina následně také natočila a den před vydáním desky zveřejnila videoklip.\n\n\"Heroes\" oficiálně vyšlo 16. května 2014 u hudebního vydavatelství Nuclear Blast. Kapela ho uvolnila jak na základní CD a LP verzi, tak v digitální podobě a v earbook edici. Jako bonus byla znovu nahrána starší skladba „7734“ z alba \"Metalizer\" (2007) a nová píseň „Man of War“. Earbook edice obsahovala dvě CD, jedno s albem a jedno bonusové, na kterém byly vydány bonusové písně a coververze ke skladbám „For Whom the Bell Tolls“ (Metallica), „En Hjältes Väg“ (Raubtier) a „Out of Control“ (Battle Beast). Pro earbook edici byl použit jiný přebal než pro základní verzi. Autorem obou verzí je maďarský malíř a hudebník Péter Sallai.\n\nK úvodní skladbě „Night Witches“ bylo v říjnu 2014 na oficiálním YouTube kanále vydavatelství Nucelar Blast vydáno lyric video.\n\nPřes půl hodiny dlouhé album otevírá rychlá a energetická skladba „Night Witches“ pojednávající o sovětském 588. nočním bombardovacím pluku, který byl tvořen výhradně ženami a nepřáteli byl přezdíván „Noční čarodějnice“. Následuje podle bubeníka Hannese Van Dahla veselá píseň „No Bullets Fly“, která má chytlavý refrén. Text je o německém poručíku Franzi Stiglerovi, jenž doprovodil těžce poškozený letoun B-17 amerického poručíka Charlieho Browna z nepřátelského území. Další píseň „Smoking Snakes“ pojednává o třech vojácích brazilského expedičního sboru, kteří bojovali proti velké přesile nepřátel. Tato píseň, jejíž pracovní název byl „Heroes“, podle baskytaristy Pära Sundströma držela během skládání celý koncept alba pohromadě. Brodén o ní řekl, že se jedná o „typickou skladbou Sabaton“ Následující skladba „Inmate 4859“ je pomalejší než předchozí písně a má podle Rörlanda nejtemnější atmosféru na albu. Zpívá se v ní o polském vojákovi Witoldu Pileckim, který se nechal zavřít do koncentračního tábora v Osvětimi, aby získal zpravodajské informace. Jelikož se ale nesetkal s pomocí zvenčí, byl nucen z tábora utéci. První polovinu alba uzavírá vesele začínající singl „To Hell and Back“, který má prvky folkové hudby a epický refrén. Skladba pojednává o Audie Murphym, jednom z nejslavnějších vojáků americké armády.\n\nŠestou skladbou je balada „The Ballad of Bull“ pojednávající o výjimečné odvaze Leslie ‘Bull’ Allena, australského nosiče nosítek, který neváhal vběhnout do nepřátelské palby a postupně odnášel z bojiště zraněné vojáky. Další písní je rychlá „Resist and Bite“ vypravující příběh malé belgické jednotky Chasseurs Ardennais, která během bitvy o Belgii bránila hranici proti německé 7. tankové divizi. V písni „Soldier of 3 Armies“ pojednávající o Lauri Törnim, vojákovi finské, německé a americké armády, se na pozadí objevují zvuky kláves, které v některých pasážích nahrazují baskytaru a elektrické kytary. Následující píseň „Far from the Fame“ Sabaton složili již v roce 2012 speciálně pro fanoušky na českém festivalu Masters of Rock, kde ji také poprvé zahráli. Tato skladba se silným refrénem je o českém maršálovi Karlu Janouškovi. Album končí písní „Hearts of Iron“ zachycující příběh Walthera Wencka, generála německé 12. armády, během bitvy o Berlín. Tato skladba je podle Brodéna stejně jako „Smoking Snakes“ velmi typickou písní Sabaton.\n\nRedaktor David Havlena v recenzi pro český magazín Spark prohlásil, že jde „o kolekci velkých hitů“ a že „hymna střídá hymnu“. Zároveň vyzdvihl texty, které jsou podle něj hlavním triumfem desky. Na závěr recenze ještě poznamenal, že \"Heroes\" je „čestným soupeřem“ v tomtéž roce vydaných alb \"Plagues of Babylon\" (Iced Earth) a \"Empire of the Undead\" (Gamma Ray). Deska v celkovém hodnocení redaktorů Sparku získala 4,07 bodů ze 6. Chad Bowar v recenzi pro About.com řekl, že posluchač dostane „bombastický power metal s texty zaměřenými na válku“. Zároveň uvedl, že se na albu neobjevují žádná velká překvapení. Editor hudebního serveru Metal Wani Owais Nabi ve své recenzi napsal, že „\"Heroes\" je perfektní příklad heavymetalové lekce dějepisu, kterou uslyší tisíce lidí, kteří by jinak nejspíš o příbězích vyprávěných na albu nikdy neslyšeli.“ Zároveň podotkl, že se na desce kapele vydařilo opravdu vše počínaje hudbou, produkcí a konče celým konceptem.\n\nDeska se krátce po vydání umístila na předních příčkách v evropských hitparádách. V domácím Švédsku debutovala na prvním místě v žebříku Sverigetopplistan, druhá skončila ve finské hitparádě Suomen virallinen lista a v Německu (Media Control Charts) se umístila třetí pozici. V Česku se v žebříčku prodejnosti album umístilo na čtvrtém místě. Do první desítky se pak \"Heroes\" dostalo také v Polsku a ve Švýcarsku. Alba se ve Finsku prodalo přes 10 000 kusů a v prosinci 2015 za něj zde Sabaton obdrželi zlatou desku, zatímco ve Švédsku se ho do března 2017 prodalo přes 40 000 kopií, čímž se \"Heroes\" v této zemi stalo platinové.\n\nV rámci podpory alba skupina během let 2014–2016 vystupovala na samostatných koncertech a na metalových festivalech po celém světě. Celé turné začalo na podzim roku 2014 v USA, odkud se Sabaton na konci listopadu přesunuli do Evropy, kde vystupovali až do února 2015. Tohoto více než tříměsíčního turné se zúčastnily také předkapely Delain a Battle Beast. Tyto tři skupiny zavítaly i do Česka, kde vystoupily v Praze a ve Zlíně. Na evropském turné Sabaton kromě velkého množství pyrotechnických efektů použili jako bubenickou rampu model fiktivního tanku se dvěma rotačními kanóny, které sloužily právě k vystřelování pyrotechniky. Tento tank byl navrhnut a vyroben Jamie Simsem, jenž se skupině stará o uměleckou scénu pódia. V květnu se Sabaton představili opět v USA a následně v létě vystupovali především na evropských metalových festivalech. Koncert na festivalu Rock in Vienna zahráli společně se symfonickým orchestrem Bohemia Praha. Z vystoupení na Wacken Open Air a Sabaton Open Air bylo natočeno koncertní DVD \"Heroes on Tour\" vydané na začátku března 2016.\n\nDne 5. února 2016 začala v Brně ve vyprodané hale Vodova další koncertní šňůra. Coby předkapela se na tomto turné představila hudební skupina Wisdom. Ke konci února se Sabaton přesunuli do Spojeného království, kde přibližně dva týdny vystupovali s kapelou Alestorm. Jako předskokan s nimi jezdila skupina Bloodbound.\n\n\n\n"}
{"id": "981329", "url": "https://cs.wikipedia.org/wiki?curid=981329", "title": "Seznam vrcholů v Laborecké vrchovině", "text": "Seznam vrcholů v Laborecké vrchovině\n\nSeznam vrcholů v Laborecké vrchovině zahrnuje pojmenované vrcholy s nadmořskou výškou nad 700 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "981333", "url": "https://cs.wikipedia.org/wiki?curid=981333", "title": "Lex Publilia Philonis", "text": "Lex Publilia Philonis\n\nLex Publilia Philonis de patrum auctoritate, česky zákon Publilia Philona je římský zákon z roku 339 př. n. l. Jeho \"rogatorem\" (navrhovatelem) byl plebejský diktátor Quintus Publilius Philo. Tento zákon měnil proceduru přijímání zákonů (\"leges\") centurijním lidovým shromážděním (\"Comitia centuriata\") v tom smyslu, že souhlas senátu s navrhovaným zákonem, do té doby udělovaný nebo odpíraný až po schválení zákona na lidovém shromáždění, byl napříště udílen před předložením zákona lidovém shromáždění.\nTo v zásadě znamenalo, že se ze schvalování návrhu senátem stala toliko formalita. \nV případě usnesení plebejského shromáždění (\"plebiscit\") byla obdobná reforma zavedena zákonem Hortensiovým (\"lege Hortensia\") roku 287 př. n. l.\n"}
{"id": "981337", "url": "https://cs.wikipedia.org/wiki?curid=981337", "title": "Šútovská dolina", "text": "Šútovská dolina\n\nŠútovská dolina je údolí, které se nachází v pohoří Krivánska Malá Fatra. Údolí má tři části Přední Šutovka, Zadní Šutovka a Skalnitá. Táhne se v severo-jižním směru od vrcholu Stoh až po ústí Váhu.\n\nÚdolím protéká Šútovský potok, který v jejím konci ústí do Váhu. V polovině údolí se na jednom z bočních přítoků potoka nachází známý Šútovský vodopád, vysoký 38 metrů. Dolní částí údolí vede modře značená turistická trasa z obce Šútovo na Chatu pod Chlebom. V údolí se nachází několik vápencových kamenolomů. Ten největší je zatopen.\n\nnárodní přírodní rezervace Šútovská dolina se rozkládá v katastrálním území obcí Kraľovany, Párnica a Šútovo. Sousedí s národní přírodní rezervací Šrámková. Má rozlohu 526.65 ha. Byla vyhlášena v roce 1967 a poslední novelizace proběhla v souvislosti s Úpravou Ministerstva kultury SSR z 30. června 1981.\n\nPředmětem ochrany je významný biologický a krajinný prostor pohoří Malá Fatra. V této části údolí se nacházejí zachovalé karpatské komplexy lesů horského a vysokohorského charakteru.\n\n"}
{"id": "981341", "url": "https://cs.wikipedia.org/wiki?curid=981341", "title": "Avion (obytný blok)", "text": "Avion (obytný blok)\n\nAvion je blok domů se smíšeným (obytným/obchodním) využitím, který se nachází v Bratislavě. Byl vybudován v letech 1930–1931 na území původní obce Blumentál. Dnes ho obklopuje \"Americké námestie\", \"Floriánske námestie\" a ulice \"Májkova\".\n\nPůvodně družstevní blok, ve kterém se spojuje kompaktní zástavba s řádkovou zástavbou, vznikl na základě užší soutěže, ve které zvítězil Josef Marek. Soutěž se konala v roce 1929 a jejími účastníky byli Klement Šilinger a Josef Marek, jenž byl nakonec pověřen vypracováním finálního projektu. Stará zástavba náměstí byla odtraněna v 20. letech 20. století a za jedenáct měsíců nahrazena družstevním a obchodním domem s názvem Avion.\n\nBlok je ve spodních podlažích kompaktní, zatímco výše patra tvoří tři oddělená křídla. Krajní mají šest pater, prostřední sedm. Architektura objektu nese jednoduchý funkcionalistický ráz. Skládá se z pravoúhlých hranolových forem, členěných výraznými hřebenově vyřezanými lodžiemi. Architekt zkombinoval ucelený městský parter s funkcionalistickým řádkovým uspořádáním hmot vyšších podlaží.\n\nAvion ve své době představoval pokrok ve svém standardu funkčního využití jednotlivých prostorů a místností. V přízemí se nacházejí prostory pro celkem 25 prodejen a šest vchodů do bytové části. V Avionu bylo ve vyšších patrech umístěno dále 118 jednopokojových až čtyřpokojových bytů. Byty jsou přístupné ze schodiště, každý má vlastní předsíň, kuchyň, komoru, koupelnu, oddělené WC a sklep. Byty v bočních křídlech jsou příčně větratelné, ve středním křídle orientované na jednu fasádu.\n\nPři realizaci byla použita technologie litého betonu, konstrukce je tvořena železobetonovým rámovým skeletem.\n\n\n"}
{"id": "981346", "url": "https://cs.wikipedia.org/wiki?curid=981346", "title": "Smooth McGroove", "text": "Smooth McGroove\n\nSmooth McGroove (vlastním jménem Max Gleason) je americký hudebník, který je znám pro svou hudební tvorbu zaměřenou na žánr a cappella. V drtivé většině jde o hudbu z videoher, kterou veřejně prezentuje na serveru YouTube. Jeho tvorba je charakteristická tím, že všechny vokály tvoří pouze jeho hlas. Jeho videoklipy, jež uveřejňuje na server youtube, obsahují snímky z nahrávání jednotlivých vokálů, seřazené do obdélníku a přehrávané najednou. Uprostřed je okno s nahrávkou videohry, z níž hudbu převzal a ve stylu a cappella předělal. V některých snímcích vystupuje i jeho kočka Charl.\n\nMax Gleason žije v Oklahoma City a než se začal hudbě ve stylu a cappella věnovat naplno, pracoval jako soukromý učitel hudby. V roce 2013 začal na server youtube nahrávat svá první díla. Mezi jeho a cappellové předělávky patří téměř výhradně jen vybrané písně ze sérií klasických her jako např. The Legend of Zelda, Final Fantasy, Mega Man, Mario nebo Sonic the Hedgehog a dalších. Jeho videa měla ze začátku malou publicitu, ale poté, co si jeho tvorby všimla společnost Nintendo a umístila předělávku písně ze hry na své profily v sociálních sítích, nalákala na jeho tvorbu statisíce fanoušků. Díky této získané popularitě se nakonec rozhodl přestat pracovat jako lektor hudby a začal se své vášni věnovat naplno a profesionálně tak, aby byl schopen dokončit každou novou píseň do týdne.\n"}
{"id": "981348", "url": "https://cs.wikipedia.org/wiki?curid=981348", "title": "Římskokatolická farnost Martínkov", "text": "Římskokatolická farnost Martínkov\n\nŘímskokatolická farnost Martínkov je územní společenství římských katolíků s farním kostelem Navštívení Panny Marie v děkanátu Moravské Budějovice.\nZ původního kostela se dochovalo gotické jádro, ke kterému byla ve druhé polovině 16. století přistavěna věž. Po třicetileté válce byl kostel opraven a roku 1713 barokizován. \nJména duchovních správců Martínkova jsou známa od roku 1714.Od 1. září 2013 byl administrátorem excurrendo R. D. Mgr. Alois Pernička. Toho od 1. srpna 2016 vystřídal D. Pavel Rostislav Novotný, OPraem. S platností od 1. srpna 2019 byl novým administrátorem excurrendo jmenován R. D. Tomáš Mikula.\n\nZ farnosti pocházejí P. Václav Kosmák, kněz a spisovatel, populární ve druhé polovině 19. století, a P. Leopold Benáček, duchovní vězněný v období komunistické totality.\nDnem vzájemných modliteb farností za bohoslovce a bohoslovců za farnosti brněnské diecéze je 29. září. Adorační den připadá na 10. února.\n\nNa území farnosti se koná Tříkrálová sbírka. V roce 2014 se při ní vybralo 5 858 korun, o rok později 7 480 korun.. V roce 2017 činil výtěžek sbírky 6 837 korun.\n\n"}
{"id": "981351", "url": "https://cs.wikipedia.org/wiki?curid=981351", "title": "Pavel Řežábek", "text": "Pavel Řežábek\n\nPavel Řežábek (* 25. listopadu 1960 Písek) je český ekonom, v letech 2005 až 2017 člen bankovní rady České národní banky.\n\nVystudoval obor ekonomickomatematické výpočty na Fakultě řízení Vysoké školy ekonomické v Praze (promoval v roce 1984 a získal titul Ing.). Později si ještě doplnil vzdělání doktorským studiem na Národohospodářské fakultě VŠE v Praze (promoval v roce 2009 a obdržel titul Ph.D.).\n\nV letech 1984 až 1991 pracoval jako obchodní náměstek v podniku Potraviny SK Příbram a od roku 1991 do roku 1995 jako jednatel a ředitel pro administrativu ve firmě T.IMC, s.r.o. Příbram. V roce 1995 byl auditorem Agrobanky a o rok později poradcem a konzultantem ve společnosti BSA, a.s. Praha.\n\nV letech 1996 až 2001 působil postupně na pozicích ředitele odboru vnitřního auditu, předsedy bankovní rady a generálního ředitele Konsolidační banky Praha a následně v letech 2001 až 2004 i ve funkci generálního ředitele a předsedy představenstva České konsolidační agentury. Byl členem dozorčích rad významných průmyslových podniků a finančních institucí, např. První česko-ruské banky. Absolvoval rovněž stáž v Evropské investiční bance v Lucemburku.\n\nVyučuje na NF VŠE v Praze, kde je také členem vědecké rady. Dále se angažuje jako člen správní rady Univerzita Karlova v Praze a člen International Relations Committee Evropské centrální banky. K hospodářské politice se vyjadřuje v domácích i zahraničních odborných publikacích a v tisku.\n\nV únoru 2005 jej prezident Václav Klaus jmenoval členem bankovní rady České národní banky. V únoru 2011 mu pak opět prezident Václav Klaus mandát prodloužil i na druhé šestileté funkční období. Funkci tak zastával do února 2017.\n"}
{"id": "981353", "url": "https://cs.wikipedia.org/wiki?curid=981353", "title": "Wendy Barrien Lawrenceová", "text": "Wendy Barrien Lawrenceová\n\nWendy Barrien Lawrenceová (*2. července 1959 v Jacksonville, stát Florida, USA), americká letkyně, důstojnice a kosmonautka. Ve vesmíru byla čtyřikrát.\n\nAbsolvovala střední školu Fort Hunt High School v městě Alexandria, stát Virginia a pak pokračovala ve studiu na Námořní akademii Spojených států amerických. Ukončila jej v roce 1981.\n\nPo několika letech pokračovala ve vysokoškolském studiu na Massachusettském technologickém Institutu a Woods Hole Oceanographic Instition. Sloužila jako armádní pilotka helikoptéry.\n\nOd roku 1992 byla členkou jednotky kosmonautů NASA v Houstonu.\n\nNa oběžnou dráhu se v raketoplánech dostala čtyřikrát vždy s funkcí letové specialistky, byla na orbitálních stanicích Mir i ISS a strávila ve vesmíru 51 dní, 3 hodiny a 56 minut.\nByla 323. člověkem ve vesmíru, 28. ženou.\n\n\n"}
{"id": "981358", "url": "https://cs.wikipedia.org/wiki?curid=981358", "title": "Ekonomická rada (rozcestník)", "text": "Ekonomická rada (rozcestník)\n\nEkonomická rada může být:\n\n"}
{"id": "981366", "url": "https://cs.wikipedia.org/wiki?curid=981366", "title": "Abdoulaye Fall (fotbalista)", "text": "Abdoulaye Fall (fotbalista)\n\nAbdoulaye Fall (* 12. ledna 1989, Dakar, Senegal) je senegalský fotbalový záložník, který v současnosti hostuje v moravském klubu SK Sigma Olomouc. Universální hráč, může nastoupit ve středu zálohy nebo na kraji obranné řady. Nejčastěji nastupuje na postu defensivního záložníka. Má i francouzský pas.\n\nRodák z Dakaru Fall začal s fotbalem ve svých čtrnácti letech v místním klubu US Gorée, v šestnácti hrál poprvé nejvyšší ligovou soutěž. Z US Gorée odešel do portugalské Benfiky. Následovalo angažmá ve francouzském La Vitréenne FC a poté ve švýcarském Servette FC. V Servette však nepobyl dlouho, neboť nedostal pracovní povolení, prodělal zde přípravu a odehrál pouze přátelské zápasy, žádný soutěžní. Odtud odešel do Španělska do klubu CD Badajoz a pak do CF Cádiz.\n\nV únoru 2014 jej získal na hostování s opcí prvoligový klub SK Sigma Olomouc. S klubem prodělal část zimní přípravy a v soutěžním zápase debutoval v prvním ligovém utkání jarní části sezony 2013/14 22. února 2014 proti SK Slavia Praha (vysoká výhra 5:1). Sezona 2013/14 dopadla neslavně, se Sigmou zažil sestup do druhé české ligy.\n\n"}
{"id": "981370", "url": "https://cs.wikipedia.org/wiki?curid=981370", "title": "Stratosphere Las Vegas", "text": "Stratosphere Las Vegas\n\nStratosphere Las Vegas (doslova \"Stratosféra Las Vegas\") je hotel, kasino a vyhlídková věž v největším městě Nevady (USA), Las Vegas. Byla postavena v letech 1994–1996. Po dokončení v roce 1996 a otevření týž rok 30. dubna byla nejvyšší věží v USA a tento titul si drží dodnes. Když byla dokončena, byla také 12. nejvyšší na světě a dnes je 16. nejvyšší.\n\nVěž je vysoká 350,22 metru a je druhou nejvyšší stavbou v Nevadě (po vysílači Entravision Communications Corporation s výškou 426,7 m). Anténa je vysoká 69,5 metru a její nejnižší bod je ve výšce 280,72 metru. 14 metrů pod ní (266,09 m) se nachází vyhlídka. Ve výši 253,59 metra se nachází restaurace. Na vyhlídku vedou 4 výtahy.\n\nVe výšce 329 metru se nachází Big Shot (doslova \"Velká střela\"), která je nejvýše položenou pouťovou atrakcí na světě. Insanity (doslova \"Šílenství\") se nachází ve výšce 270 metrů. O 9 metrů níže se nachází SkyJump Las Vegas. O 3 metry výše se nachází 3. nejvyšší pouťová atrakce na světě – X-Scream. Ve výšce 277 metrů se nacházela High Roller zavřená v roce 2005, která byla vyměněna za Insanity.\n\nPři vstupu do věže se nachází obchod.\n\nVěž je vlastně součástí hotelu a kasina Stratosphere. Hotel má 24 pater a 2 427 bytů. V roce 2001 se renovoval, čímž přibyla 2. budova s ​​1000 byty. Kasino se rozprostírá na rozloze 7 400 m².\n\n"}
{"id": "981372", "url": "https://cs.wikipedia.org/wiki?curid=981372", "title": "Brábek", "text": "Brábek\n\nBrábek je příjmení více osob:\n\n"}
{"id": "981378", "url": "https://cs.wikipedia.org/wiki?curid=981378", "title": "Dominic Lee Pudwill Gorie", "text": "Dominic Lee Pudwill Gorie\n\nDominic Lee Pudwill Gorie (* 2. května 1957 v Lake Charles, stát Louisiana, USA) je americký námořní důstojník a kosmonaut. Ve vesmíru byl čtyřikrát.\n\nAbsolvoval střední školu Miami Palmetto High School v městě Miami na Floridě a pak pokračoval ve studiu na vojenské námořní akademii US Naval Academy v Annapolis. Ukončil jej v roce 1979. Působil pak jako pilot na řadě míst. V roce 1987 absolvoval školu testovacích pilotů a pokračoval ve vysokoškolském studiu na University of Tennessee v Knoxville. Studium ukončil v roce 1990 a dál působil v armádě.\n\nV letech 1995 až 1996 prošel výcvikem budoucích astronautů v Houstonu a v letech 1996 až 2010 byl členem tamního oddílu astronautů NASA.\n\nOženil se, jeho manželkou se stala Wendy Lu, rozená Williamsová. Mají spolu dvě děti, Kimberly a Andrewa.\nMá přezdívku Dom.\n\nNa oběžnou dráhu se v raketoplánech dostal čtyřikrát, pracoval v orbitálních stanicích Mir i ISS\na strávil ve vesmíru 48 dní, 15 hodin a 19 minut. Byl 379. člověkem ve vesmíru.\n\n\n"}
{"id": "981380", "url": "https://cs.wikipedia.org/wiki?curid=981380", "title": "Muhammad at-Tabarí", "text": "Muhammad at-Tabarí\n\nAbú Dža’far Muḥammad ibn Džarír al-Tabarí, persky محمد بن جریر طبری, arabsky محمد بن جرير بن يزيد الطبري‎‎ (839, Amol – 923, Bagdád) byl perský muslimský historik a právník. Napsal rozsáhlé \"Dějiny panovníků a králů\" (\"Taʾrīkh al-Rusūl wa al-Mulūk\") a také ceněný komentář ke Koránu \"Tafsir al-Tabari\". Narodil se na území dnešního Íránu. Významně přispěl ke konsolidaci sunnitského islámu v 9. století. Pokusil se vytvořit vlastní právní školu zvanou \"Jariri\", která však přežila jen krátce jeho smrt.\n\n"}
{"id": "981382", "url": "https://cs.wikipedia.org/wiki?curid=981382", "title": "Rudolf Pavlovič", "text": "Rudolf Pavlovič\n\nRudolf Pavlovič (31. října 1928 Prešov – 18. srpen 2018) byl slovenský fotbalista, záložník. Jeho bratrem byl fotbalový reprezentant Ladislav Pavlovič.\n\nV československé lize hrál za Tatran Prešov. Nastoupil v 273 ligových utkáních a dal 29 gólů. V Poháru vítězů pohárů nastoupil v 1 utkání a dal 2 góly.\n\n\n"}
{"id": "981398", "url": "https://cs.wikipedia.org/wiki?curid=981398", "title": "Michael Huber (politik)", "text": "Michael Huber (politik)\n\nMichael Huber (11. září 1866 Gilgenberg am Weilhart – 25. června 1949 Geinberg) byl rakouský římskokatolický kněz a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium. Vystudoval teologicko-filozofický diecézní ústav. Roku 1890 byl vysvěcen na kněze. Působil jako kooperátor v Pischelsdorfu a Kreuzenu, pak coby provizor v Aschach an der Donau a St. Stefan, v letech 1905–1909 byl farářem v Mörschwangu a následně farářem a děkanem v Geinbergu. Angažoval se v Křesťansko sociální straně Rakouska. V letech 1909–1918 byl poslancem Hornorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Horní Rakousy 8. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako farář.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981401", "url": "https://cs.wikipedia.org/wiki?curid=981401", "title": "Franz Huber (1857–1953)", "text": "Franz Huber (1857–1953)\n\nFranz Huber (30. listopadu 1857 Södingberg – 20. října 1953 Södingberg) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu. Působil jako majitel statku. Angažoval se v Křesťansko sociální straně Rakouska. Byl členem obecní rady v rodném Södingbergu. Byl též poslancem Štýrského zemského sněmu. Působil jako náměstek předsedy okresního výboru ve Voitsbergu a člen okresní školní rady.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za kurii venkovských obcí, obvod Štýrský Hradec. Uspěl i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Štýrsko 17. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako majitel statku.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981403", "url": "https://cs.wikipedia.org/wiki?curid=981403", "title": "Karl Jedek", "text": "Karl Jedek\n\nKarl Jedek (15. října 1853 Spitz an der Donau – 22. listopadu 1940 Spitz an der Donau) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a prodělal soukromé vyučování. Působil jako obchodník se dřevem v rodném Spitz an der Donau. Byl veřejně aktivní. Již v roce 1879 byl zvolen do obecního výboru v Spitz an der Donau a v letech 1888–1891 a 1896–1919 byl starostou obce. Angažoval se v Křesťansko sociální straně Rakouska. V letech 1902–1932 byl poslancem Dolnorakouského zemského sněmu. Byl rovněž členem zemské zemědělské rady a komise pro regulaci Dunaje. Profiloval se jako obhájce zájmů zemědělců a živnostníků. Předsedal selské komoře v domovském Spitzu, byl zde také spoluzakladatelem a ředitelem záložny a roku 1906 patřil mezi zakládající členy dolnorakouského zemědělského spolku. Zasloužil se o rozvoj průmyslu a dopravní sítě ve svém regionu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 62. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako starosta a obchodník se dřevem.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981406", "url": "https://cs.wikipedia.org/wiki?curid=981406", "title": "Anton Jerzabek", "text": "Anton Jerzabek\n\nAnton Jerzabek (28. dubna 1867 Vídeň – 26. března 1939 Vídeň) byl rakouský lékař a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium. Vystudoval univerzitu a působil jako lékař. Byl městským vrchním lékařem. Napsal četné studie o zdravotní péči a hygienických otázkách. Angažoval se v Křesťansko sociální straně Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Čechy 99. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako městský vrchní lékař.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Od 10. listopadu 1920 do 1. října 1930 byl pak poslancem rakouské Národní rady.\n"}
{"id": "981409", "url": "https://cs.wikipedia.org/wiki?curid=981409", "title": "Ducati 996", "text": "Ducati 996\n\nDucati 996 je motocykl kategorie superbike, vyvinutý firmou Ducati, vyráběný v letech 1999-2002. Předchůdcem byl typ Ducati 916, nástupcem se stal model Ducati 998.\n\nPohonnou jednotkou je pro Ducati typický dvouválec s osami válců svírajícími úhel 90 stupňů. Agregát Testastretta s objemem 998 cm³ (vrtání x zdvih je 98×66 mm) má čtyři ventily na válec s desmodromickým rozvodem.\n\n\n"}
{"id": "981410", "url": "https://cs.wikipedia.org/wiki?curid=981410", "title": "Carl Jukel", "text": "Carl Jukel\n\nCarl Jukel (21. ledna 1865 Vídeň – 20. srpna 1931 Schönau an der Triesting) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady a člen Spolkové rady, krátce i státní tajemník (ministr) dopravy Německého Rakouska.\n\nVychodil národní školu, reálnou školu a zemědělský ústav v Mödlingu. Po jedenáct let pak působil jako správce statku v Dolních Rakousích. Potom byl majitelem zemědělského hospodářství v Schönau an der Triesting. Byl též činný jako hostinský. Angažoval se v Křesťansko sociální straně Rakouska. Od roku 1900 byl obecním radním a v období let 1906–1918 starostou Schönau an der Triesting. V letech 1902–1931 byl poslancem Dolnorakouského zemského sněmu a zároveň v letech 1921–1931 jeho předsedou. Působil jako náměstek předsedy okresní školní rady v Badenu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 49. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Byl zároveň v letech 1911–1918 místopředsedou Poslanecké sněmovny Říšské rady. Profesně byl k roku 1911 uváděn jako místopředseda sněmovny, zemský poslanec, starosta a hospodář.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Zároveň měl i vládní post. Od 30. října 1918 do 15. března 1919 byl státním tajemníkem (ministrem) dopravy Německého Rakouska v první vládě Karla Rennera. Ve vládní funkci organizoval rozvoj veřejné dopravy v poválečném Rakousku. Od 1. prosince 1920 do 20. května 1927 byl poslancem Spolkové rady (horní komora rakouského parlamentu).\n"}
{"id": "981411", "url": "https://cs.wikipedia.org/wiki?curid=981411", "title": "Mamahotel", "text": "Mamahotel\n\nMamahotel (také mama hotel) je označení pro situaci, kdy plnoletý potomek s vlastními příjmy stále žije s rodiči, nepodílí se však (anebo jen málo) na chodu domácnosti a zároveň se ani nechce plně „postavit na vlastní nohy“. Je to jev rozšířený od konce 90. let 20. století po celém vyspělém světě. S rodiči žijí častěji muži než ženy; např. v Česku žije s rodiči téměř půl milionu lidí ve věku 20–30 let. Za to, že se muž nechce odstěhovat od rodičů obvykle může jeho maminka. Nejčastějšími důvody, proč se muži nechtějí odstěhovat od rodičů, jsou úspora peněz a péče maminky. Ženy se osamostatňují už od 15 let a většina z nich odejde z domu před 24. rokem. Psychologové i přes ekonomickou výhodnost takovému soužití dětí s rodiči nejsou nakloněni, protože mladí se nenaučí samostatnosti, partnerskému soužití a sdílení prostoru a času.\n\nStatistika pro české poměry uvádí, že v roce 1995 bydlelo s rodiči 15,1 % žen a 32,2 % mužů ve věku 25–29 let, v roce 2013 to však už bylo 31,1 % a 47,7 %. Kromě finančních důvodů je příčina také v tom, že se od roku 1995 zvýšil počet vysokoškoláků, pro které úplně samostatné bydlení nemá logiku.\n"}
{"id": "981412", "url": "https://cs.wikipedia.org/wiki?curid=981412", "title": "Josef Kienzl", "text": "Josef Kienzl\n\nJosef Kienzl (15. července 1858 Sarnthein – 14. října 1924 Sarnthein) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nPocházel ze zemědělské rodiny. Působil jako rolník. Byl veřejně aktivní. Zasedal v obecní radě rodného Sarntheinu v jižním Tyrolsku. V letech 1886–1899 byl starostou obce Sarntal. Angažoval se v Křesťansko sociální straně Rakouska. V letech 1902–1918 byl poslancem Tyrolského zemského sněmu. V roce 1904 se podílel na založení Tyrolského zemědělského spolku a až do roku 1919 zasedal v jeho výboru. Zasazoval se o regulaci horských potoků v Tyrolsku a reprezentoval zájmy tyrolských zemědělců.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Tyrolsko 15. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako zemský poslanec a rolník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981420", "url": "https://cs.wikipedia.org/wiki?curid=981420", "title": "Kostel Nanebevzetí Panny Marie (Jeseník)", "text": "Kostel Nanebevzetí Panny Marie (Jeseník)\n\nKostel Nanebevzetí Panny Marie v Jeseníku je novorenesanční stavba z let 1882–1883, postavená na místě starší později přestavované gotické stavby, o níž první písemná zmínka pochází z roku 1418. V roce 1937 byl kostel povýšen kardinálem Bertramem na proboštství. Jedná se o kulturní památku pod číslem 18540/8-939. Kostel byl zapsán do seznamu kulturních památek před rokem 1988.\n\nPrvní zmínka o současném jesenickém kostele je z roku 1418, kdy měl zřejmě podobu dnešního hřbitovního kostela v Javorníku. Už v roce 1267 je Jeseník uváděn nepřímo jako město a je pravděpodobné, že nějaký kostel nebo kaple zde již stála. Jesenicko bylo totiž v době své kolonizace pod správou vratislavského biskupství, které jistě dbalo o náboženské vedení obyvatelstva. Další zmínka je z roku 1457, kdy se píše o obnově a rozšíření kostela. Zasvěcen byl Panně Marii Nanebevzaté a toto patrocinium se uchovalo až po dnešek.\nKostel byl třikrát zničen požáry a to roku 1638, poté 1696 a ještě roku 1737. Nicméně jeho klenby vždy vydržely. Při požáru shořel i farní a městský archiv, umístěný tehdy nad sakristií.\n\nPo požárech byl za působení faráře Adama Floriána Girdwilla kostel opraven a vybaven inventářem, který mnohdy můžeme dodnes v kostele vidět. Byl pořízen obraz za hlavním oltářem s výjevem Nanebevzetí Panny Marie, jíž je kostel zasvěcen. Namaloval jej roku 1763 malíř Eliáš František Herbert, který byl i tvůrcem dvou obrazů na vedlejších oltářích, zachycujících smrt sv. Anny a sv. Josefa. Tyto oltáře postavil sochař a řezbář Kristian Keller z Vápenné. Zpovědnice nechal zhotovit farář Adam Florián Girdwill okolo roku 1760 a používají se dodnes – tedy nepřetržitě již 250 let. Zdobené jsou technikou intarzie.\nZa působení faráře Ignáce von Runtzlera (1771–1792) bylo arcikněžství přeneseno z Vidnavy do Jeseníku. Přispěním faráře Jana Rothera (1792–1819) byl v okolí kostela zrušen hřbitov.\n\nSoučasná podoba kostela je z roku 1883, kdy došlo k přestavbě kostela, protože původní prostor již nestačil pojmout všechny věřící (v roce 1880 žilo totiž v tehdejším Jeseníku 10 680 katolíků, 180 evangelíků a čtyři Židé). Původní půdorys kostela byl prodloužen směrem do presbytáře. Zadní část je proto dnes nejstarší částí kostela a také zde bylo při přestavbě objeveno zazděné gotické okno z 15. století. Přestavbu prováděl farář Josef Peiker (1872–1893). Vratislavský biskup Förster odkázal v závěti majetek na podporu chudých kostelů. Peiker takto získal 36 000 zlatých, ale město chtělo peníze na stavbu rozdělovat samo. Vznikl z toho spor s farářem. Nakonec dostal za pravdu Peiker, a tak mohl začít s přestavbou. Architektem byl Rudolf Zelenka (autor kostela v Bukovicích, kaple na Ramzové, jesenické nemocnice, hotelu Koruna v Jeseníku a mnoho jiných staveb). Tehdejší doba neměla pro církevní aktivity pochopení, a tak mnozí nepřáli přestavbě kostela. Dělníci často práci odbyli, takže např. novou střechou do kostela zatékalo a musela se dělat znovu. Farář Peiker také při záměru udělat nový oltář naletěl podvodníkovi z Nisy, který vzal peníze, ale žádný oltář nedodal. Peiker tedy zaplatil zkušené řezbáře z Horního Údolí, bratry Antonína a Rajmunda, syny známého sochaře Bernarda Kutzera. Stavba byla dokončena v červnu roku 1883.\nFarář Peiker byl velmi aktivní kněz, usiloval o pozvednutí vzdělanosti farníků a byl to rovněž on, kdo přivedl do Jeseníku roku 1881 řád sester Voršilek, které zde vedly vzdělávací ústav pro dívky. Ústav měl vysokou úroveň a byl vyhledáván dívkami z celé střední Evropy.\nNástupcem faráře Peikera se stal Josef Neugebauer (1893–1926). Ten nechal zhotovit stropní malbu s obrazy ze života Panny Marie a opravit boční oltáře a kazatelnu.\n\nV období 1. republiky, kdy v tehdejším Frývaldově žilo 98 % německy mluvících obyvatel, usilovaly občanské spolky o vybudování památníku občanům města padlým za 1. světové války. Památník byl zřízen na dvou místech, a to nejdříve v roce 1934 v prostorách kostela jako velký dřevěný kříž s votivními deskami se jmény 250 padlých občanů. Ve výroční den smrti se rozsvítila žárovka u jména padlého vojáka. Autorem je sochař Josef Lux ze Staré Červené Vody. V roce 1945 v období poválečného protiněmeckého vzepětí, byly desky se jmény padlých odstraněny a pravděpodobně zničeny. Dnes jsou nahrazeny citáty z Bible. Druhý pomník byl opět po složitých jednáních zřízen rok poté na prostranství před Vodní tvrzí a stal se rovněž obětí protiněmeckého poválečného ničení.\nV roce 1937 byl kostel povýšen kardinálem Bertramem na proboštství. Na tuto událost poukazuje pamětní deska (vpravo ve vchodu), kterou vytvořil profesor Kytka ze Státní školy na zpracování mramoru v Supíkovicích.\n\nPo válce byl do roku 1950 prvním českým farářem v Jeseníku Alois Eineigel, který se přičinil o pořízení sochy sv. Václava z lipového dřeva s českými motivy. Toto dílo Břetislava Kafky je důstojným protějškem votivního kříže s motivy dubových listů, umístěného naproti. Socha je z roku 1947 a je to dar manželů Kočích jako poděkování za poválečné smíření česky a německy mluvících obyvatel tehdejšího Frývaldova.\nZa faráře Josefa Wencla, který zde sloužil 34 let a zastával funkci děkana Jesenického děkanátu, byla v roce 1962 na kostele pořízena nová břidlicová střecha a v roce 1971 i nová fasáda. Protože byla použita nekvalitní břidlice, musela být střecha již v roce 1987 stržena a nahrazena hliníkovou krytinou. V roce 1991 za faráře Vojtěcha Glogara byl interiér kostela téměř po sto letech vymalován. Na vymalování pracovali dva malíři a asi 30 brigádníků z farnosti. Bylo odpracováno 1 600 dobrovolných hodin, namontováno asi 7,5 km lešenářských trubek o celkové hmotnost 44 tun. Bylo spotřebováno 2 000 litrů barev a celá výmalba stála 55 000 korun. V roce 2002 byla generálně opravena i fasáda kostela, ovšem pro nedostatek financí je dodnes nedokončená.\n\nOrientovaná zděná trojlodní stavba s polygonálním závěrem a s věží vestavěnou v západním průčelí. Na severní straně kněžiště se nachází obdélná sakristie, ve středu jižní fasády trojlodí je umístěná kaple. V závěru jsou prolomena tří okna s půlkruhovým záklenkem a nad nimi kruhová okna. V bočních pětiosých fasádách jsou prolomena okna ve dvou řadách. První řada: jsou vysoká s půlkruhovým záklenkem. Okna druhé řady jsou kruhová. Fasáda lodi a kněžiště je členěna kvádrováním v podobě pilastrů. Střecha kněžiště sedlová zvalbená byla krytá břidlicí. Střecha lodi sedlová byla krytá břidlicí. V roce 1987 krytina nahrazena hliníkovými plechy.\n\nKněžiště je zaklenuto jedním polem křížové klenby a systémem trojúhelníkových kápí. Trojlodí je obdélníkové. Hlavní loď je zaklenuta třemi čtvercovými křížovými klenbami, boční lodě mají tři obdélníkové křížové klenby. V západní částí se nachází patrová kruchta, která je podklenutá třemi poli křížové klenby. Sakristie je plochostropá. Kaple má strop valený.\n\nHranolová čtyřboká čtyřpatrová věž je vsazená v západním průčelí. V západním průčelí je prolomen vchod. Po stranách kanelované pilastry s jonskou hlavicí na nich je položeno kladí a křídlový trojúhelníkový fronton. Podvěží je zaklenuto křížovou klenbou. Ve zvonovém patře jsou v kruhových oknech ciferníky věžových hodin. Věž je členěna nárožními lizénami. Střecha jehlanová.\n\nZápadní průčelí po stranách věže je prolomeno oknem s půlkruhovým záklenkem nad ním okno kruhové. V trojúhelníkovém štítu je kruhové okno.\n\nCihlová krypta z období baroka je uzavřena deskou ze supíkovického mramoru. V roce 2008 byl proveden průzkum krypty a byly objeveny pozůstatky 15 až 20 jedinců. Kosti byly rozházeny, proto byla zakoupena rakev, do které se ostatky pietně umístily.\n\nPrvní varhany byly postaveny v roce 1782 Antonínem Finklerem z Javorníku. Varhany byly opravovány v roce 1799 varhanářem z Andělské Hory Josephem Sebastianem Staudingerem za částku 450 zlatých. Nové varhany nechal pořídit farář Peiker v roce 1876 za 3 400 zlatých u firmy Rieger v Krnově. V kostele jsou doposud a mají 15 rejstříků, 1 200 píšťal a 2 manuály.\n\nPůvodně byl oltář zasvěcen sv. Hedvice – patronka Slezska. Oltář pochází z počátku 50.let 18.století.Jeho autorem je sochař a řezbář Kristián Keller z Vápenné, později usazený ve Skorošicích. Obraz na oltáři Smrt sv. Josefa namaloval malíř Eliáš František Herbert roku 1763. Nápis na obraze je z Lukášova evangelia: „\"Nunc dimittis servum tuum Domine, secundum verbum tuum in pace\"“ (Nyní, Pane, můžeš podle svého slova nechat svého služebníka odejít v pokoji). V oltáři jsou ostatky sv. Bonifáce. Obraz nahoře je sv. Hedvika, po stranách jsou sochy sv. Barbory a sv. Notburgy. Okolo hlavního obrazu jsou 4 sochy: sv. Šebestián, sv.Monika , sv. František Xaverský a sv. Jan Evangelista.\n\nPůvodně byl oltář zasvěcen sv. Ondřejovi. Oltář pochází taktéž z počátku 50.let 18. století a jeho autorem je opět sochař a řezbář Kristián Keller z Vápenné, později ze Skorošic. Obraz na oltáři Smrt sv. Anny namaloval malíř Eliáš František Herbert roku 1763. Nápis na obraze je z Lukášova evangelia: „\"In deine Hände lege ich meinen Geist\"“ (Do tvých rukou odevzdávám svého ducha). Obraz nahoře je sv. Floriána, po boku socha sv. Apolonie a sv. Rozálie (věnec růží). Okolo hlavního obrazu jsou 4 sochy: sv. Kateřina Alexandrijská, sv. Karel Boromejský, sv. Roch a sv. archanděl Michael.\n\nPochází z roku 1895 a maloval je vídeňský profesor Schüller.\n\n\n\n\n\n\nOd požáru v roce 1737 byly do věže během 18. století postupně zavěšeny 3 nové zvony:\n\nDo dnešní doby se zachoval jen ten největší zasvěcený Panně Marii, má průměr věnce 118 cm, latinský text na něm znamená: \"Znovu mne dali slít občané Frývaldovští potom, co jsem byl roztaven požárem vzniklým nenadále o svátku sv. apoštola Ondřeje: Nyní řízením Nanebevzaté Panny Marie obnovený svým hlasem živé utěšuji, mrtvé oplakávám, škůdce zaháním, nad zbloudilými hořekuji, mračna rozháním\".\n\nZvon je poháněn motorem (elektrické zvonění zde bylo již za 1. republiky).\n\nDruhý zvon je zde ve věži od roku 1947 – byl ulitý v Olomouci v roce 1767 Wolfgangem Straubem a do roku 1942 visel v kapli v Bukové u Bernartic, po válce se vrátil na Jesenicko, ale místo Bukové zůstal v Jeseníku. Je na něm reliéf sv. Floriána a Kalvárie, jeho průměr je 42 cm.\n\nDva zvony z roku 1922 o váze 390 a 220 kg byly za války roztaveny.\n\nJe zde i jeden momentálně nepoužívaný hodinový cimbál z roku 1931 o váze 75 kg a s průměrem 60 cm.\n\n\n\n"}
{"id": "981421", "url": "https://cs.wikipedia.org/wiki?curid=981421", "title": "Lex Caecilia Didia", "text": "Lex Caecilia Didia\n\nLex Caecilia Didia, česky Caeciliův a Didiův zákon, byl římský zákon přijatý roku 98 př. n. l., jehož \"rogatory\" (navrhovateli) byli konzulové Qunitus Caecilius Metellus a Titus Didius. Tento zákon zakotvoval zásadu \"„ne quid per saturam ferretur“\" – v jednom návrhu zákona nemají být ustanovení, která spolu nesouvisejí, zákon má být monotematický.\n\nDále tento zákon zakotovoval, že mezi návrhem zákona a hlasováním o něm na lidovém shromáždění musí uběhnout lhůta nejméně tří tržních dnů (\"trinum nundinum\"), tj. asi tří týdnů, aby se občané mohli s návrhem dobře seznámit.\n"}
{"id": "981435", "url": "https://cs.wikipedia.org/wiki?curid=981435", "title": "Kamil Janáček", "text": "Kamil Janáček\n\nKamil Janáček (* 14. června 1943 Praha) je český ekonom, v letech 2010–2016 byl členem bankovní rady České národní banky.\n\nVystudoval Fakultu obchodní Vysoké školy ekonomické v Praze (promoval v roce 1965 a získal tak titul Ing.). V letech 1967 až 1968 studoval na Centre Européen Universitaire na Université de Nancy ve Francii. Nejvyšších vědeckých titulů dosáhl v 90. letech 20. století, když se na VŠE v Praze stal v roce 1991 nejdříve docentem a v roce 1997 byl jmenován profesorem.\n\nV letech 1964 až 1992 pracoval jako vědecký pracovník v Ekonomickém ústavu Československé akademie věd. Na přelomu let 1991 a 1992 působil jako poradce guvernéra Státní banky československé. V roce 1992 se pak stal náměstkem ministra práce a sociálních věcí Jindřicha Vodičky, v této funkci působil do roku 1993.\n\nOd roku 1994 až do června 2010 byl hlavním ekonomem Komerční banky.\n\nVyučuje na NF VŠE v Praze, kde je také od roku 2006 členem vědecké rady. Publikuje v českém i zahraničním tisku, je autorem či spoluautorem 19 knih a 70 výzkumných studií. V odborné rovině se zaměřuje na makroekonomickou teorii a analýzu, teorii spotřeby a zejména pak na otázku transformace české ekonomiky.\n\nAngažuje se v Institute of International Finance (sídlí v americkém Washingtonu), kde dříve reprezentoval Komerční banku a nyní reprezentuje Českou národní banku. Pravidelně spolupracuje se Světovou bankou, OECD a dalšími institucemi.\n\nV červnu 2010 jej prezident Václav Klaus jmenoval s účinností od 1. července 2010 členem bankovní rady České národní banky. Mandát mu vypršel na konci června 2016.\n\nJeho jméno figuruje ve svazcích komunistické tajné policie s krycím jménem „Kamil“. Ke svému záznamu se Janáček veřejně nevyjadřuje, ale ve spisu je uvedena značka „KA“ (tj. kandidát agenta), což znamená, že nemuselo jít o vědomou spolupráci. V roce 1989, několik měsíců před pádem režimu, v televizním vysílání odmítl zpochybnění výsledků socialistické ekonomiky Milošem Zemanem prezentované v Technickém časopise \"Prognostika a přestavba\".\n\nKamil Janáček je ženatý, jeho žena Stanislava Janáčková pracovala v letech 1992 až 2000 jako expertka v České národní bance. Mají spolu dvě dcery – Martinu (* 1970) a Kamilu (* 1976).\n"}
{"id": "981442", "url": "https://cs.wikipedia.org/wiki?curid=981442", "title": "Ľudovít Lačný", "text": "Ľudovít Lačný\n\nĽudovít Lačný (* 8. prosince 1926, Banská Štiavnica) je slovenský šachový skladatel a rozhodčí. V žebříčcích Mezinárodní šachové federace (zkr. FIDE) získal 25,5 bodu.\n\nLačný absolvoval studium matematiky na Univerzitě Komenského v Bratislavě, pracoval jako středoškolský profesor a jako počítačový programátor. V roce 1956 byl jmenován mezinárodním rozhodčím v kompozičním šachu a v roce 2005 získal titul mezinárodního mistra v kompozičním šachu. Vytvořil více než 100 vysoce kvalitních šachových skladeb, jako první na světě složil r. 1949 cyklickou záměnu tří matů, která později získala název Lačného téma a později ji rozšířil na čtyři varianty. Jako jediný na světě získal 4 zlaté medaile ve světových soutěžích WCCT. Slovenská organizace kompozičního šachu vypsala v roce 2006 tematický turnaj u příležitosti 80. narozenin Ludvíka Lačného na pomocné přímé maty 2. tahem.\n\n"}
{"id": "981447", "url": "https://cs.wikipedia.org/wiki?curid=981447", "title": "Bedrich Formánek", "text": "Bedrich Formánek\n\ndoc. Ing. Bedrich Formánek, Ph.D. (* 6. června 1933, Tábor) je slovenský šachových skladatel, rozhodčí, funkcionář a publicista.\n\nPublikoval více než čtyři sta šachových skladeb. Přes půl století byl předsedou slovenské, resp. československé organizace kompozičního šachu, v letech 1994-2002 pak prezidentem Světové organizace kompozičního šachu (zkr. PCCC). Dvakrát byl kapitánem slovenského družstva, když získalo 2. místo ve světové soutěži kompozičního šachu. Napsal přes 7000 šachových rubrik, publikoval buďto sám anebo byl spoluautorem osmi knih, přibližně dvaceti brožur a stovky článků.\n\n\n"}
{"id": "981451", "url": "https://cs.wikipedia.org/wiki?curid=981451", "title": "Alexander Pituk", "text": "Alexander Pituk\n\nAlexander Pituk (též Sándor) (26. října 1904, Banská Štiavnica − 30. dubna 2002, tamtéž) byl prvním slovenským mistrem kompozičního šachu, nestorem slovenských šachových skladatelů a dlouhá léta nejlepším skladatelem dvojtahových matů v Československu. V žebříčcích FIDE získal 18,17 bodů.\n\nPracoval jako truhlář, celý život prožil v Banské Štiavnici, hlásil se však ke svým maďarským kořenům. Jeho bratr Josef Pituk (József Viktorian Pituk 1906–1991) byl v Budapešti známým malířem. Alexander byl jedním ze zakladelů slovenské organizace kompozičního šachu v roce 1952 a jejím čestným předsedou. Uveřejnil 584 šachových skladeb, z nichž 60 získalo ceny na skladatelských turnajích. Byl nositelem titulů zasloužilý mistr sportu a mistr FIDE v kompozičním šachu. FIDE ho odměnilo i titulem Honorary Master of Chess Composition. Do posledních dnů svého života vytvářel šachové skladby a pracoval také jako rozhodčí. Získal také Výroční cenu města Banská Štiavnica za celoživotní dílo.\n\n"}
{"id": "981457", "url": "https://cs.wikipedia.org/wiki?curid=981457", "title": "Robert Allason", "text": "Robert Allason\n\nRobert Allason († 7. dubna 1724 Rumburk, Habsburská monarchie) byl anglický obchodník a podnikatel, který se v roce 1713 usadil v severočeské plátenické oblasti, kde ve městě Rumburku založil svého času největší rozptýlenou manufakturu v Čechách.\n\nNa konci 17. století, kdy byla velká část severní a severovýchodní plátenické oblasti v Čechách propojena s Hamburkem prostřednictvím lužických vrchních faktorů, usilovali angličtí ochodníci o odstranění tohoto mezičlánku a sami se do tohoto kraje stěhovali. Robert Allason se v roce 1709 nejprve vydal do Saska, kde kurfiřtovi předložil velkorysé plány na vyvážení plátna ze Střední Evropy přes Anglii do Západní Indie. V roce 1710 však proti jeho záměrům vystoupili žitavští obchodníci, kteří ho nazývali \"silným kapitalistou\", a obávali se nebezpečné konkurence anglických obchodních společností.\n\nAllason se však svého plánu nevzdal a pokusil se jej realizovat na území Habsburské monarchie. Po delším vyjednávání byl 12. února 1713 vydán císařský dekret, kterým bylo Angličanovi Robertu Allasonovi povoleno, aby se usadil v severočeském Rumburku a podnikal odtud v obchodu s plátnem. Zpočátku bylo ve městě pouze 30 tkalcovských stavů. Sám Allason v září 1713 oznámil, že zaměstnává 12 až 15 rumburských poddaných při bělení prádla, šest k jeho hlazení a dalších šest k balení. Výrobu vedl \"jeden žitavský poddaný\". V létě téhož roku se o jeho firmu zajímal českolipský revizor akcízů Peter Johann Oppelt v souvislosti s otázkou, zda má být z příze a surového plátna, které Allason do Rumburka dovážel také z Horní Lužice, vybírán akcíz (resp. spotřební daň). Z protokolu jednání, které se konalo v Třebívlicích na Litoměřicku, v sídle krajského hejtmana za panský stav Wenzela Franze z Klebelsberku, je patrno, že krajští úředníci rozhodli v duchu merkantilismu a na vybírání akcízu netrvali. V roce 1714 se na Allasonovu anglickou firmu dotazovalo České místodržitelství hejtmana rumburského panství Ferdinanda Ehrenfrieda von Ehrenthal. Jednání za něj vedl rumburský purkrabí Josef Schossig, který (podle zápisu ze 6. prosince 1714) dal Allasonovi dobrozdání. V roce 1716 si Allason stěžoval u saského kurfiřta i u pražského místodržitelství na zabavení zboží na saském území. Spor se vlekl až do příštího roku a jeho konec není znám. Po roce 1717 zřídil Allason několik bělidel a zaměstnával mnoho lidí předením, tkaním, bělením i úpravou plátna. Skupoval veškeré plátno vyrobené na celém panství a mnohým tkalcům proplácel nejen zálohy, ale hotově také doplatek. Vrchnosti si dokázal zavázat rovněž tím, že jim poskytoval nesmírné půjčky, které byly spláceny z výnosu panství. Z dokumentů je zřejmé, že býval věřitelem jak lichtenštejského panství v Rumburku, tak kamenického panství Kinských. Dne 5. dubna 1720 se Allason s velkou slávou nastěhoval do tzv. Anglického domu, prvního soukromého kamenného domu ve městě, který se stal zároveň centrálou jeho firmy. Majitel rumburského panství Josef Václav z Lichtenštejna anglického podnikatele všestranně podporoval, dekretem z 19. července 1720 mu daroval nové bělidlo nad náhonem Lesního mlýna. V tomto roce se již Allasonova firma transformovala na podnik, představující kombinaci rozptýlené a koncentrované manufaktury, provozující dálkový export. V té době se počet stavů ve městě zvýšil na 580. Pracovalo zde pro něho 316 tkalcovských mistrů se svými tovaryši a učni. Allason zaměstnával také tkalce ze Šluknova, Chřibské, Jiřetína pod Jedlovou a prostřednictvím svých faktorů vykupoval výrobky i v okolí Jablonného v Podještědí. V Rumburku pak bylo prádlo bíleno, barveno, mandlováno a baleno. 7. dubna 1724 Robert Allason zemřel. Za jedenáct let svého působení však vytvořil firmu, která – podle zprávy místodržitelské komise podané na žádost české dvorské kanceláře 19. října 1724 – vyvezla 157.124 kusů plátna o délce 84-110 loket. Na clu bylo zaplaceno 8056 zl. 12 kr. Při průměrné ceně 30 zl. za kus to bylo celkem 4,713.720 zl., tedy ročně 428.520 zl. Podle výpočtu komise firma za 11 let vydala za materiál a mzdy 1,884.488 zl., přičemž je uvedeno, že tento obnos, který původně plynul ze země, získali obyvatelé Čech. Výrobky severočeského plátenictví, které Allason proslavil na mezinárodních trzích, pak prosluly svou kvalitou, jemnou a stejnoměrnou přízí, a byly někdy ve světě prodávány jako výrobky švýcarské. \nKvetoucí podnik zanechal Robert Allason svému synovci Henrymu Wingfieldovi, který pracoval u jedné z největších obchodních společností pro vývoz plátna do Východní a Západní Indie a která byla v obchodním spojení s Allasonovou firmou. Na majetek si ovšem činil nárok i podnikatelův bratr Dr. John Allason z Middletonu. Po konfiskaci zásilky plátna z rumburské firmy v Anglii však na podnět zainteresované šlechty zasáhla vídeňská vláda.\n\n\n"}
{"id": "981458", "url": "https://cs.wikipedia.org/wiki?curid=981458", "title": "Kostel Nejsvětější Trojice (Opočno)", "text": "Kostel Nejsvětější Trojice (Opočno)\n\nKostel Nejsvětější Trojice je římskokatolický farní kostel v Opočně na Trčkově náměstí. Je chráněn jako kulturní památka České republiky.\n\nSoučasná podoba trojlodního děkanského chrámu s křížovou klenbou nesenou sloupovím o deseti sloupech s volutovými hlavicemi je z roku 1567, kdy Vilém Trčka z Lípy nechal přestavět původní zámeckou kapli svatého Ondřeje. Ta byla kratší o dva páry sloupů a měla vysoká gotická okna, která byla zkrácena a rozšířena do dnešní podoby a do kostela byly vestavěny renesanční ozdobné galerie na jónských sloupech. Tyto galerie jsou výjimečné u kostelů na sever od Itálie a spolu s gotickou klenbou a pískovcovým žebrovím jsou významnou památkou. Kostel byl původně spojen se zámkem chodbou vybudovanou na hradbách, po přestavbě v roce 1569 je se zámkem spojem chodbou z oratoře v patře. V roce 1716 dal Jeroným Colloredo přestavět kněžiště a nechal postavit štít s neobvykle šikmo ke štítu postavenými věžemi podle návrhu italského stavitele Alliprandiho. V bočních lodích a na západní straně kostela je kruchta s kamenným zábradlím s reliéfy. Roku 1723 se původně zámecký kostel stal kostelem farním.\n\nHlavní oltář z veronského mramoru, z něhož je i mřížka a spodek křtitelnice, nechal postavil Jeroným Colloredo. Svatostánek oltáře je vyzdoben mozaikou z polodrahokamů. Obraz na hlavním oltáři představuje Nanebevzetí Panny Marie s náznakem Boží Trojice na vrcholu obrazu a symbolizuje dějiny farnosti. Původním sídlem farní správy byl totiž kostel Panny Marie, dnes sloužící jako koncertní sál. Správa byla přenesena do tohoto kostela Nejsvětější Trojice. Na bočním oltáři vpravo je obraz českých patronů, na protější straně starokřesťanských mučedníků. U oltářů ve zdi jsou náhrobní kameny Trčků z Lípy. Vlevo od hlavního oltáře je náhrobní kámen Jeronýma Colloredo-Mansfelda, ministra orby Předlitavska. Obětní stůl z roku 1979 podle návrhu P. Václava Hartmana, absolventa Vysoké školy uměleckoprůmyslové a faráře v Hronově, je ozdoben původní renesanční mřížkou z kostela Panny Marie a symbolem ryb. Kazatelna z roku 1711 se sochou vítězného Krista na stříšce je řezbářskou prací italského řezbáře G. B. Bully.\n\nBohoslužby se konají v neděli v 9.00.\n\n"}
{"id": "981461", "url": "https://cs.wikipedia.org/wiki?curid=981461", "title": "Jozef Franzen", "text": "Jozef Franzen\n\nRNDr. Jozef Franzen (* 6. únor 1946, Handlová) je slovenský šachový mezinárodní mistr v praktickém šachu a šachový velmistr v korespondenčním šachu.\n\nV letech 1978 a 1980 získal titul Mistra Bratislavy, v roce 1978 navíc i titul Mistra Slovenska. Největších úspěchů však dosáhl v korespondenčním šachu. V 12. ročníku mistrovství světa, který se konal v letech 1984-1991, obsadil 2. místo a stal se tak vicemistrem světa. Po rozšíření počítačů však tento druh šachu přestal provozovat a vrátil se k praktické hře, kde ještě stačil překonat rating ELO 2400.\n\nPochází ze slovenské obce Handlová, jeho kořeny však sahají až do oblasti Skandinávie. Profesí je geolog. Působil jako ředitel sekce geologie a přírodních zdrojů Ministerstva životního prostředí. Věnoval se i průkumu zásob nerostných surovin na mořském dně. Je ženatý, má tři děti.\n\n\n"}
{"id": "981463", "url": "https://cs.wikipedia.org/wiki?curid=981463", "title": "Vilibald Mildschuh", "text": "Vilibald Mildschuh\n\nVilibald Mildschuh (11. prosince 1878 Kroměříž – 24. ledna 1939 Praha) byl český ekonom a statistik. Zaměřoval se na národohospodářství, ekonomii, měnovou teorii a statistiku.\n\nJeho otec Vilibald Mildschuh (1834–1896) byl právníkem a politikem z Kroměříže. Maturoval v roce 1896 na kroměřížském gymnáziu, pak se zapsal ke studiu práv na Vídeňské univerzitě, odkud přešel na českou právnickou fakultu do Prahy a svá studia ukončil ve Štýrském Hradci. Po vojenské službě působil v bance a v letech 1904 až 1917 pracoval jako úředník v Zemské statistické kanceláři Království českého. V roce 1910 se habilitoval na české právnické právnické fakultě v oboru národní hospodářství a statistika. V roce 1917 zde byl jmenován mimořádným a roku 1921 řádným profesorem statistiky. O čtyři roky později se stal i profesorem národního hospodářství. Mezi roky 1927 a 1928 zastával Mildschuh také funkci děkana fakulty a v roce 1929 se stal prvním předsedou právě založené Československé statistické společnosti. Byl též členem České akademie věd a umění, Národohospodářské společnosti nebo Sociálního ústavu. Zemřel v Praze v roce 1939 a byl pohřben na hřbitově v rodné Kroměříži.\n\nProfesor Mildschuh se zabýval především daněmi a teorií peněz, propracoval národohospodářskou metodologii a začal využívat statistických výpočtů. Původně vycházel z rakouské školy, ale později se přiklonil k neoklasické ekonomii, nejvíce jej ovlivnil J. B. Clark. Byl odpůrcem kolektivistických názorů na uspořádání společnosti. Zavedl tzv. národohospodářské zákony založené na dlouhodobých ekonomických tendencích, u nichž vždy hledal objektivní kauzalitu, v ekonomickém jednání umenšoval vliv historických, psychologických či sociálních motivů. Prosazoval důchodovou peněžní teorii a byl odpůrcem metalistické koncepce, hodnota peněz se podle něj neodvíjí od jejich nosiče, ale od statků, které představují. Proto byl také proti zlatému standardu. Zkoumal i otázky inflace.\n\n\n"}
{"id": "981468", "url": "https://cs.wikipedia.org/wiki?curid=981468", "title": "Jako bychom dnes zemřít měli", "text": "Jako bychom dnes zemřít měli\n\nJako bychom dnes zemřít měli je kniha spisovatele Miloše Doležala pojednávající o životě faráře Josefa Toufara, umučeného příslušníky StB v souvislosti s takzvaným číhošťským zázrakem. Vyšla v říjnu 2012 v nakladatelství Nová tiskárna Pelhřimov a brzy se z ní stal bestseller. Kniha také zvítězila v anketě Kniha roku Lidových novin 2012. Knihu autor připravoval přes 20 let a během té doby shromáždil řadu neznámých podrobností o životě číhošťského faráře a mnoho fotografií včetně fotografií všech svědků, kteří viděli pohybující se kříž na hlavním oltáři. Na rozdíl od většiny ostatních knih o Josefu Toufarovi se Doležal nesoustředí pouze na číhošťský zázrak a farářovu smrt, ale popisuje celý Toufarův život.\n\nV listopadu 2016 byl uveden stejnojmenný dokument České televize, natočený Romanem Vávrou podle Doležalova scénáře. Předpremiéra filmu se konala 25. listopadu 2016 v číhošťském kostele, přímo v místech údajného zázraku.\n\nKniha je námětem inscenace Alžběty Michalové a Barbary Herz \"Zpráva o zázraku\", která se od ledna 2015 hraje ve Sklepní scéně Divadla Husa na provázku v produkci platformy Dok.trin. Josefa Toufara zde hraje Michal Bumbálek.\n\n"}
{"id": "981469", "url": "https://cs.wikipedia.org/wiki?curid=981469", "title": "John Francis Dearden", "text": "John Francis Dearden\n\nJohn Francis kardinál Dearden (15. října 1907 Valley Falls – 1. srpna 1988 Southfield) byl americký římskokatolický kněz, arcibiskup Detroitu a kardinál.\n\nKněžské svěcení přijal v prosinci 1932. Poté působil v diecézi Cleveland, kde byl v květnu 1948 jmenován biskupem. Stal se koadjutorem biskupa Pittsburghu. Řízení diecéze se ujal 22. prosince 1950, po osmi letech byl jmenován arcibiskupem v Detroitu.\n\nV letech 1966 až 1971 byl předsedou Biskupské konference USA. V roce 1969 ho papež Pavel VI. jmenoval kardinálem. Na funkci arcibiskupa rezignoval v roce 1980, zemřel o osm let později.\n\n\n"}
{"id": "981472", "url": "https://cs.wikipedia.org/wiki?curid=981472", "title": "Gennadij Timoščenko", "text": "Gennadij Timoščenko\n\nGennadij Timoščenko (v anglickém přepisu Gennadij Timoscenko; rus. Геннадий Анатольевич Тимощенко) (* 27. duben 1949, Čeljabinsk, SSSR) je slovenský šachista ruského původu a od roku 1980 mezinárodní velmistr. Nejlepšího ratingu ELO dosáhl v roce 1993 a to sice 2540 bodů, v listině platné k srpnu 2008 měl 2467 bodů.\n\nByl studentem světoznámé Botvinnikovy šachové školy. V letech 1982-86 byl trenérem a sekundantem šachového velmistra Garriho Kasparova. Na Slovensku žije od roku 1993, po čtyřech letech pobytu získal slovenské občanství a Slovensko poté několikrát reprezentoval na šachových olympiádách. Vyhrál řadu turnajů: Rimavská Sobota (1974), Rubinstein memorial v Polanica-Zdrój (1976), Helsinky (1986), Tatranské Matliare (1996), Leonardo di Bono (2000) a Opatija (2003).\n\n"}
{"id": "981473", "url": "https://cs.wikipedia.org/wiki?curid=981473", "title": "Johann Kreilmeir", "text": "Johann Kreilmeir\n\nJohann Kreilmeir (25. května 1861 Kirchberg – 21. září 1938 Linec) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady a člen Spolkové rady.\n\nNarodil se v Kirchbergu v Horních Rakousích. Vychodil národní školu, působil jako zemědělec. Angažoval se v Křesťansko sociální straně Rakouska. Byl poslancem Hornorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Horní Rakousy 16. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako rolník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Od 18. května 1931 do 2. května 1934 byl členem Spolkové rady (horní komora rakouského parlamentu).\n"}
{"id": "981474", "url": "https://cs.wikipedia.org/wiki?curid=981474", "title": "Botev", "text": "Botev\n\nBotev je s výškou 2376 m n. m. nejvyšším vrcholem Stare planiny, pohoří v centrálním Bulharsku, které se táhne v podobě úzkého pásu ze Srbska až na pobřeží Černého moře. Leží v regionu Plovdiv, v okrese Karlovo, téměř v geografickém středu země.\n\nDo roku 1950, kdy byl přejmenován, měl turecký název \"Jumrukčal\" (Юмрукчал). Jméno Botev získal podle Christo Boteva, bulharského básníka, novináře, revolucionáře a národního hrdiny a symbolu boje za bulharskou nezávislost, který v boji proti turecké nadvládě také padl.\n\nS prominencí 1567 metrů patří mezi tzv. ultras, tedy nejvýraznější hory, s prominencí přes 1500 m. Z vrcholu je za příznivého počasí a dobré viditelnosti jedinečný výhled na severní i jižní Bulharsko.\n\nDíky výhodné poloze v centrálním Bulharsku byl v roce 1966 zprovozněn televizní a rozhlasový vysílač, který pokrývá signálem až 2/3 země.\n\nPrůměrné vrcholové teploty (-8,9 °C v lednu a 7,9 °C) v červenci a jiné hodnoty počasí měří tamní meteorologická stanice.\n\n"}
{"id": "981476", "url": "https://cs.wikipedia.org/wiki?curid=981476", "title": "Wenzel Kuhn", "text": "Wenzel Kuhn\n\nWenzel Kuhn (24. ledna 1854 Nejdek – 27. července 1933 Vídeň) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní a měšťanskou školu, působil jako hostinský a majitel realit. Byl prezidentem \"Německo-rakouského svazu hostinských\" a předsedou \"Vídeňského společenství hostinských\". Angažoval se v Křesťansko sociální straně Rakouska. Byl starostou vídeňské čtvrti Döbling a v letech 1900–1903 zasedal ve vídeňské obecní radě.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 31. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako soukromník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981477", "url": "https://cs.wikipedia.org/wiki?curid=981477", "title": "Pentax K20D", "text": "Pentax K20D\n\nPentax K20D a jeho klon Samsung GX-20 je 14,6 megapixelová digitální jednooká zrcadlovka vyráběná firmou Pentax. Model byl ohlášen dne 23. ledna 2008. K20D byl dostupný na trhu v USA od února 2008 do podzimu roku 2009. Senzor typu CMOS byl vyroben společností Samsung – partnerství obou firem začalo v roce 2005. I když oba fotoaparáty sdílejí podobný hardware, každá kamera má svůj vlastní design, firmware a algoritmy pro zpracování obrazu. \n\nK20D je první Pentax DSLR s obrazovým snímačem CMOS vyvinuté společně firmami Pentax a Samsung. V době jejich vydání K20D měla největší snímač s rozlišením obrazu formátu snímače APS-C o velikosti 14,6 megapixelů. V roce 2009 firma Pentax oznámila příchod K-7, nástupce K20D s vylepšeným snímačem CMOS, menší konstrukce a mnoha novými funkcemi, včetně záznamu HD videa. Nejnovější verze firmware, verze 1.04 vyřešila problémy s některými SDHC paměťovými kartami. Má lepší Shake Reduction (SR), přesnost, jakož i výkon automatického zaostřování za určitých podmínek. Uživatelé si mohou stáhnout aktualizace firmwaru z oficiálních internetových stránek společnosti Pentax.\n\n"}
{"id": "981478", "url": "https://cs.wikipedia.org/wiki?curid=981478", "title": "Filatorium", "text": "Filatorium\n\nFilatorium je historické mechanické zařízeni ke skaní hedvábí. \n\nFilatorium je považováno za jeden z nejstarších textilních strojů a za jeden z prvních mechanizmů poháněných vodním kolem. Původ filatoria není známý. \nV Evropě pochází nejstarší písemná zmínka o jeho existenci z jednoho slovníku v roce 1221, k praktickému použití většího počtu strojů (poháněných pravděpodobně žentourem) došlo v italském městě Lucca v roce 1272.\nV anglickém Derby byla v roce 1718 nebo 1719 uvedena do provozu skárna hedvábí, kompletně vybavená filatoriemi poháněnými vodním kolem. Provoz této továrny je považován za celosvětový začátek průmyslové výroby textilií.\nNa stroji se v dolní části odvíjejí z cívky 2–3 \"sdružené\" hedvábné niti, procházejí vodičem (křídlem) ve tvaru S a namotávají se na naviják umístěný nad vodičem. Protože se vodič otáčí rychleji než viják, procházející niti se vzájemně zakrucují.\nNa stroji se vyrábělo současně až 240 skaných nití s výkonem až padesátinásobným oproti ručnímu skaní. \n\nV nejstarší podobě se stroj nezachoval. Známé jsou podrobné popisy a nákresy historických konstrukcí: nejstarší mechanismus s převody ozubeného kola poháněného mlýnským kolem se dochoval v kresbě Leonarda da Vinci. Přesné popisy v knize \"Victoria Zonzy\" z italské Padovy pocházejí z roku 1607.. Nejlepší výrobní popisy filatorií s rytinami přinesla první Francouzská encyklopedie z let 1771-1776, která věnovala celý jeden svazek hedvábnictví (\"Soierie\").\n\nDochovala se dřevěná filatoria s železnými součástkami. Nejstarším příkladem je skárna v britském Derby, následují filatoria z první poloviny 19. století v muzeích hedvábnictví ve Francii (Lyon), v severoitalských muzeích v Abbadia Lariana (1818) nebo v Garlate u jezera Como (1841) a v jihoitalském San Leucio.\n\n"}
{"id": "981481", "url": "https://cs.wikipedia.org/wiki?curid=981481", "title": "Alois Lechner", "text": "Alois Lechner\n\nAlois Lechner (6. června 1849 Leiben – 16. února 1919 Inzersdorf) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil jednotřídní národní školu, působil jako majitel hospodářství v Inzersdorfu. Od roku 1888 byl starostou Inzersdorfu. Zasedal v okresní školní radě v Sankt Pöltenu. Angažoval se v Křesťansko sociální straně Rakouska. Od roku 1896 byl poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 63. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako zemský poslanec, starosta a majitel hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981483", "url": "https://cs.wikipedia.org/wiki?curid=981483", "title": "Emil Leys-Paschpach", "text": "Emil Leys-Paschpach\n\nEmil Leys-Paschpach, \"též\" Emil von Leys zu Paschpach (12. dubna 1853 Vídeň – 21. února 1927 Montan), byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní a měšťanskou školu a vystudoval vinařskou školu. Působil jako zemědělský hospodář. Byl starostou domovského Montanu v v jižním Tyrolsku. Angažoval se v Křesťansko sociální straně Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Tyrolsko 14. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako starosta a hospodář.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981485", "url": "https://cs.wikipedia.org/wiki?curid=981485", "title": "Kniha tří znaků", "text": "Kniha tří znaků\n\nKniha tří znaků () je čínská čítanka ze 13. století. Jejím autorem je nejspíše učenec a státník Wang Jing-lin. Je sestavena se střídavě rýmovaných tříznakových veršů. S \"Textem o tisíci znacích\" a knihou \"Sto rodinných jmen\" patřila mezi nejpopulárnější čínské slabikáře.\n\n\"Kniha tří znaků\" je připisována čínskému sungskému filozofu a učenci Wang Jing-linovi (, 1223–1296). Je to soubor střídavě rýmovaných tříznakových veršů. Verše jsou seskupeny do čtyřverší, Celkem má 1068 znaků v 356 verších, plus tři znaky nadpisu. V souladu s neokonfuciánskou filozofií čítanka začíná Menciovou tezí o vrozeně dobré lidské přirozenosti, načež různými způsoby dokazuje důležitost a nutnost učení se. Poté uvádí nejdůležitější znalosti různých oborů, od přírodní filozofie a aritmetiky po etiku a historii.\n\nKniha sloužila jako slabikář pro výuku čínského písma. S \"Textem o tisíci znacích\" a \"Sto rodinných jmen\" tvořila do 20. století triádu „Tři, sto, tisíc“ nejrozšířenějších čínských slabikářů. Na Tchaj-wanu i pevninské Číně je při výuce předškoláků i žáků prvních tříd používána i v 21. století, žáci se jí učí nazpamět a sborově ji recitují.\n\n"}
{"id": "981490", "url": "https://cs.wikipedia.org/wiki?curid=981490", "title": "John Rimmer", "text": "John Rimmer\n\nJohn Thomas \"Jack\" Rimmer (27. dubna 1878, Ormskirk) - 6. června 1962, Liverpool) byl britský atlet, olympijský vítěz na trati 4000 metrů překážek.\nNa olympiádě v Paříži v roce 1900 se běžely dva běhy s překážkami. Rimmer nestartoval v tom kratším (2500 metrů) a tak byl v závodě na 4000 metrů překážek více odpočinutý než většina soupeřů. Zvítězil před svými krajany Charlesem Bennettem a Sidney Robinsonem.\n\nDruhé olympijské vítězství vybojoval v přespolním běhu družstev na 5000 metrů. Startoval rovněž v běhu na 1500 metrů, kde byl klasifikovaný mezi 7. a 9. místem.\n\nVíce než třicet let (od roku 1901) pracoval jako policista v Liverpoolu.\n"}
{"id": "981491", "url": "https://cs.wikipedia.org/wiki?curid=981491", "title": "Karl List", "text": "Karl List\n\nKarl List (24. dubna 1854 Großweikersdorf – 15. července 1939 Großweikersdorf) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady a člen Spolkové rady.\n\nVychodil národní školu, působil jako zemědělec. Od roku 1880 zasedal v obecní radě rodného Großweikersdorfu a od roku 1895 byl starostou obce. Angažoval se v Křesťansko sociální straně Rakouska. Od roku 1902 byl poslancem Dolnorakouského zemského sněmu. Byl předsedou zemské zemědělské rady.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 64. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako zemský poslanec a starosta.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Od 4. března 1919 do 25. června 1919 byl poslancem Ústavodárného národního shromáždění Rakouska. Od 20. května 1927 do 3. června 1932 byl členem Spolkové rady (horní komora rakouského parlamentu).\n"}
{"id": "981492", "url": "https://cs.wikipedia.org/wiki?curid=981492", "title": "Mount Ayalu", "text": "Mount Ayalu\n\nAjälu Tärara (jiný přepis: Ajelu Terara; anglicky Mount Ayalu) je neaktivní stratovulkán, pokrytý vegetací, nacházející se v Danakilské proláklině v Etiopii, severně od sopky Adwa. Stavba sopky je tvořena převážně ryolitovými lávami. Jejich viskozita je příčinou výsledného tvaru sopky. Jediný důkaz aktivity v nedávné době jsou hydrotermální prameny, lokalizované na západních svazích sopky.\n\n"}
{"id": "981495", "url": "https://cs.wikipedia.org/wiki?curid=981495", "title": "Bertold III. z Andechsu", "text": "Bertold III. z Andechsu\n\nBertold III. z Andechsu (1110/1115 - 14. prosince 1188) byl markrabě Istrie a Kraňska, pocházející z rodu hrabat z Andechsu.\n\nByl druhým synem hraběte Bertolda II. z jeho prvního manželství se Žofií, dcerou istrijského markraběte Poppa II. Prostřednictvím získávání a rozšiřování pozemků, práv a dědictví dokázal vystoupat mezi vysokou šlechtu a také do říšské politiky. Kontroloval mj. významné spojení sever-jih do Itálie. Byl věrný přívrženec Štaufů a zároveň častým společníkem císaře Fridricha Barbarossy.\n\nRoku 1157 získal hrabství Dießen v Bavorsku. Dále se mu v roce 1158 podařilo po smrti Ekberta III. z Formbach-Pittenu v dědičném sporu se štýrským markrabětem Otakarem III. prosadit své požadavky do té míry, že získal hrabství Neuburg a Schärding, stejně jako Windber. V roce 1173 získal Markrabství Istrie - Kraňsko od Fridricha I. Barbarossy jako císařské léno. Roku 1180, po pádu Jindřicha Lva, byl jmenován Bertoldův syn také vévodou meranským a tím byl také rod Andechsů povýšen na říšská knížata.\n\nBertold III. zemřel v roce 1188 a je pochován v klášteře Dießen.\n"}
{"id": "981497", "url": "https://cs.wikipedia.org/wiki?curid=981497", "title": "Arthur Russell", "text": "Arthur Russell\n\nArthur Russell (13. března 1886, Walsall – 23. srpna 1972 tamtéž) byl britský atlet, olympijský vítěz na trati 3200 metrů překážek z roku 1908.\nV letech 1904 až 1906 byl mistrem Velké Británie v dlouhém překážkovém běhu. Na olympiádě v Londýně v roce 1908 startoval v běhu na 3200 metrů s překážkami. Ve finálovém běhu vedl od začátku, nakonec zvítězil s náskokem dvou metrů před svým krajanem Archie Robertsonem.\n\n"}
{"id": "981498", "url": "https://cs.wikipedia.org/wiki?curid=981498", "title": "Štefan Mačák", "text": "Štefan Mačák\n\nŠtefan Mačák (* 13. leden 1985) je slovenský šachový velmistr. Nejlepšího ratingu Elo dosáhl v červenci 2008 a to 2557.\n\nMačák patřil ke druhé generaci slovenského vrcholového šachu, hrál vícekrát v juniorských nejvyšších soutěžích, hrál i za Slovensko na juniorském mistrovství Evropy a světa. Na Slovan Open v Bratislavě 2003 skončil na čtvrtém místě. Jeho ELO nebylo nad hodnotou 2400 až do léta roku 2008. Na červencové listině v témže roce již dosáhl výše uvedeného ratingu, což je nárůst o 215 bodů od dubna. To znamená že se z úrovně mistra se dostal na úroveň šachového velmistra. Vyhrál i velmi silně obsazený open v Calvi s 8 body z 9 partií a obstojně hrál i na dalších turnajích - Differdange (6 z 9), La Roda (6 ½ z 9) , Plovdiv (6 z 11), Olbia (4 ½ z 9). Započítala se mu i kvalitně sehraná mistrovství Slovenska družstev sezóny 2007/08. Později mu však rating postupně klesl na 2468 (v říjnu 2009).\n\n"}
{"id": "981499", "url": "https://cs.wikipedia.org/wiki?curid=981499", "title": "Franz Loser", "text": "Franz Loser\n\nFranz Loser (12. března 1862 Rieden bei Bregenz – 15. února 1923 Rieden bei Bregenz) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nPocházel z dělnické rodiny. Vychodil národní školu. Původně začínal jako učen v zlatnické továrně. Od roku 1887 působil jako ševcovský mistr v Riedenu. Zasedal v obecní radě v rodném Riedenu. Byl členem živnostenského poradního sboru při ministerstvu obchodu a poradního sboru pro podporu živností při ministerstvu práce. Angažoval se v Křesťansko sociální straně Rakouska. Byl předsedou stranické organizace ve Vorarlbersku. Od roku 1901 až do své smrti byl poslancem Vorarlberského zemského sněmu. Roku 1919 se stal náměstkem zemského hejtmana Vorarlberska.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za všeobecnou kurii, obvod Bregenz, Feldkirch, Bludenz. Mandát tu obhájil ve volbách do Říšské rady roku 1901. Uspěl i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Vorarlbersko 3. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec a ševcovský mistr.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981500", "url": "https://cs.wikipedia.org/wiki?curid=981500", "title": "Eva Repková", "text": "Eva Repková\n\nEva Repková (* 16. ledna 1975 Stará Ľubovňa, Československo) je slovenská šachová velmistryně.\n\nNa šampionátu ČSR žen 1990 se umístila na druhém místě a v roce 1991 na místě prvním. Na mistrovství světa juniorek do 18 let v Bratislavě 1993 pak druhá, o dva roky v Halle 3. až 6. v kategorii do 20 let. Na ženských olympiádách ještě stihla reprezentovat ČSR v Manile 1992, mezi lety 1994–1996 reprezentovala Slovensko. Koncem roku 1996 se provdala za libanonského šachistu a podnikatele a roce 1997 s ním odešla do jeho vlasti. Po rozpadu manželství se počátkem tisíciletí vrátila na Slovensko se synem Christopherem a stala se znovu oporou ženské slovenské reprezentace na šachových olympiádách od roku 2004 až do současnosti. Poté se opět vdala za šachistu z ciziny, mistra FIDE Erica Petersona z USA, který se za Repkovou přestěhoval na Slovensko.\n\nEva Repková vyhrála např. chorvatské turnaje: Rijeka 2003, Punat 2003, Malinska 2005. V roce 2004 dosáhla ratingu ELO 2411, v září 2010 pak dosáhla svého vůbec nejvyššího ratingu: 2447. Reprezentovala ČSR a ČR i na ME družstev žen a na Mitropě.\n\n"}
{"id": "981512", "url": "https://cs.wikipedia.org/wiki?curid=981512", "title": "Pavol Pčola", "text": "Pavol Pčola\n\nPavol Pčola (* 21. červen 1976) je slovenský mezinárodní šachový mistr. Je jedním z tzv. „tří talentů z Východu,“ kteří se počátkem 90. let objevili na slovenské šachové scéně. \n\nNa rozdíl od Martina Mrvy a Mikuláše Maníka však úrovně mezinárodního šachového velmistra nedosáhl. V roce 1995 vyhrál turnaj Banícky Kahanec v Prievidzi. Na vysoké úrovni zahrál na šachové olympiádě v Jerevanu 1996, výsledkem 7/8 získal tzv. malou stříbrnou medaili na postu druhého náhradníka, čímž překonal i Plachetkův výkon z Lucernu 1982 a překročil ELO 2450. Umístil se poté 2.–3. na Cassovia Open 1997. Pak ovšem své šachové aktivity začal postupně utlumovat kvůli práci a studiu MBA na Wharton University of Pennsylvania v USA. Zatím poslední výraznějším výsledem bylo vítězství na turnaji Open v Prešově 1999. V současnosti hrává na Slovensku již jen sporadicky, jelikož se dlouhodobě pracovně zdržuje v Londýně.\n\n"}
{"id": "981520", "url": "https://cs.wikipedia.org/wiki?curid=981520", "title": "Heinrich Mataja", "text": "Heinrich Mataja\n\nHeinrich Mataja (14. března 1877 Vídeň – 23. ledna 1937 Vídeň) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady, státní tajemník (ministr) vnitra Německého Rakouska a ministr zahraničních věcí Rakouska.\n\nVychodil národní školu, gymnázium a pak vystudoval práva. Působil jako advokát. Angažoval se v Křesťansko sociální straně Rakouska. Od roku 1900 byl členem vídeňské obecní rady.\n\nNa počátku 20. století se zapojil i do celostátní politiky. V doplňovacích volbách v říjnu roku 1913 získal místo zesnulého poslance Franze Schuhmeiera mandát v Říšské radě (celostátní zákonodárný sbor) za obvod Dolní Rakousy 6. Poslanecký slib složil 21. října 1913. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako dvorní a soudní advokát a městský radní.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\") následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak byl od 10. listopadu 1920 do 1. října 1930 poslancem rakouské Národní rady. Zároveň měl i vládní posty. Od 30. října 1918 do 15. března 1919 byl státním tajemníkem (ministrem) vnitra Německého Rakouska v první vládě Karla Rennera. Později, od 20. listopadu 1924 do 15. ledna 1926, zastával funkci ministra zahraničních věcí Rakouska.\n\nJeho nevlastním bratrem byl Viktor Mataja, rakouský politik a předlitavský ministr.\n"}
{"id": "981521", "url": "https://cs.wikipedia.org/wiki?curid=981521", "title": "Myriam Cyr", "text": "Myriam Cyr\n\nMyriam Cyr (* 1960) je kanadská herečka a spisovatelka.\n\nV roce 1986 hrála postavu Claire Clairmont v horrorovém filmu \"Noc hrůzy\", roku 1996 pak postavu Ultra Violet v dramatu \"Střelila jsem Andyho Warhola\". Později hrála ještě v dalších filmech, jako například \"Mutant 2\" (1998) nebo \"Kill by Inches\" (1999).\n\nV roce 2006 vydala svou první knihu \"Letters of a Portuguese Nun\".\n\n"}
{"id": "981524", "url": "https://cs.wikipedia.org/wiki?curid=981524", "title": "Komplex méněcennosti", "text": "Komplex méněcennosti\n\nKomplex méněcennosti, hovorově „mindrák\" (z něm. \"Minderwertigkeitskomplex\"), je celkový pocit nedostatečnosti, hluboká pochybnost a nejistota o sobě samém – zejména pokud neodpovídá skutečnosti. Od sebekritičnosti se liší tím, že člověk tento pocit skrývá nebo i zastírá přehnanou „kompenzací“, například arogancí a asociálním chováním. Od pokory se liší tím, že se s ním člověk nedokáže smířit, nedokáže sám sebe přijmout, jaký je.\n\nPojem se používal nejprve v běžné řeči vzdělaných lidí, odkud jej převzala psychologie. Poprvé jej popsal francouzský psychiatr Pierre Janet v souvislosti s neurózou, na to navázal Sigmund Freud a největší význam mu přisuzoval Alfred Adler. Adler rozlišil primární komplex méněcennosti, vzniklý z dětské bezmocnosti a upevněný přílišnými nároky okolí, a sekundární komplex v dospělosti, který se do tohoto stádia vrací. Paul Häberlin zdůraznil, že kritické hodnocení sebe sama se může stát komplexem až tehdy, když člověka přestane motivovat a naopak ochromí jeho schopnosti, když se příliš zabývá svými selháními, zveličuje je a vzdá se úsilí, aby je překonal. Místo toho je navenek zakrývá a kompenzuje například arogancí, sekýrováním svého okolí nebo tím, že se obklopuje luxusem a statusovými symboly. Může také vést k závislosti na alkoholu a drogách a často se projevuje nápadným střídáním skleslých nálad a naopak velikášských plánů.\n\nPodle Pavla Říčana je komplex méněcennosti poruchou vztahu k sobě samému a ke společnosti. Ohrožuje zejména inteligentní a spíše introvertní mladé lidi, kteří se v pubertě začnou srovnávat s druhými a přehnaně hodnotí své nedostatky a selhání. Pokud jim nikdo nepomůže a nevyvede je z tohoto bludného kruhu, mohou mít i sebevražedné sklony. Na druhé straně je může vést také k tomu, že se fanaticky upnou na nějaký cíl nebo vůdcovskou osobu, která jejich nedostatečnost zdánlivě nahradí. Skutečným východiskem je jen poctivé přijetí sebe sama se všemi nedostatky, které se pak nejeví jako nesnesitelná zátěž, nýbrž jako životní úkol.\n\n\n\n"}
{"id": "981525", "url": "https://cs.wikipedia.org/wiki?curid=981525", "title": "Williams FW36", "text": "Williams FW36\n\nWilliams FW36 je vůz formule 1 týmu Williams Martini Racing nasazený pro rok 2014. Vozidlo pilotovali Brazilec Felipe Massa a Fin Valtteri Bottas. Virtuální koncept monopostu byl představen 23. ledna 2014, skutečný vůz se ukázal týden poté v Jerezu.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "981526", "url": "https://cs.wikipedia.org/wiki?curid=981526", "title": "Alajta", "text": "Alajta\n\nAlajta je masivní štítová sopka, nacházející se v Danakilské proláklině v Etiopii, jihozápadně od jezera Afrera. Vulkán se rozkládá na ploše 2700 km² a je tvořen převážně čedičově-trachytovými horninami. Mladé lávové proudy, které se vylily z trhlinové zóny na východních svazích sopky v roce 1915, byly mylně určeny jako produkty sopečné činnosti blízké sopky Afdera. Na dvou lokalitách jižní části sopečného komplexu Alajta jsou aktivní fumaroly.\n\n"}
{"id": "981531", "url": "https://cs.wikipedia.org/wiki?curid=981531", "title": "Johann Mayer (dolnorakouský politik)", "text": "Johann Mayer (dolnorakouský politik)\n\nJohann Mayer (28. února 1858 Deutsch-Wagram – 12. října 1941 Bockfließ) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady a předseda Spolkové rady.\n\nVychodil národní školu, v letech 1870–1875 se vyučil mlynářem a pak v letech 1876–1877 studoval na obchodní škole ve Vídni. Pracoval v několika mlýnech a roku 1880 převzal rodinný mlýn v Großengersdorfu. Od roku 1886 zasedal v obecní radě v Großengersdorfu. Angažoval se v Křesťansko sociální straně Rakouska. Od roku 1890 až do roku 1922 byl poslancem Dolnorakouského zemského sněmu. Od roku 1902 byl členem zemského výboru. V roce 1903 založil a stal se prvním prezidentem zemské zemědělské rady. Prosazoval rozvoj pěstování révy a ovoce a zřizování zemských sociálních a vzdělávacích ústavů.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za všeobecnou kurii, 8. volební obvod: Korneuburg, Stockerau atd. Mandát tu obhájil ve volbách do Říšské rady roku 1901. Uspěl i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Dolní Rakousy 53. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako člen zemského výboru.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Od 4. března 1919 do 21. května 1919 byl poslancem Ústavodárného národního shromáždění Rakouska. Od 1. prosince 1920 do 23. prosince 1922 byl členem Spolkové rady (horní komora rakouského parlamentu), přičemž do 21. února 1922 vykonával funkci předsedy Spolkové rady.\n\nPo válce zastával post náměstka zemského hejtmana a v letech 1921–1922 působil coby zemský hejtman Dolních Rakous. Čestné občanství mu udělilo 169 obcí v Dolních Rakousích.\n"}
{"id": "981533", "url": "https://cs.wikipedia.org/wiki?curid=981533", "title": "Alcedo (sopka)", "text": "Alcedo (sopka)\n\nAlcedo je štítová sopka nacházející se v centrální části ostrova Isabela, patřícího do ekvádorského souostroví Galapágy. Sopka se odlišuje od zbývajících pěti vulkanických center na ostrově petrologickým a chemickým složením svých láv - na rozdíl od čedičů, které produkují ostatní sopky, Alcedo, zejména v minulosti, eruptovala i ryolity a ryolitové tufy. (vrstvy ryolitových tefer, pocházejí z pleistocénu).\n\nV současnosti jsou svahy vulkánu z velké většiny porostlé vegetací, ale dno kaldery je pokryto mladými lávovými proudy a je zde silná hydrotermální činnost.\n\n"}
{"id": "981535", "url": "https://cs.wikipedia.org/wiki?curid=981535", "title": "Banská Belá", "text": "Banská Belá\n\nBanská Belá ( , ) je obec na Slovensku v okrese Banská Štiavnica. V roce 2012 zde žilo 1 234 obyvatel. První písemná zmínka o obci pochází z roku 1228.\n\nV obci je římskokatolický kostel sv. Jana evangelisty z roku 1243, kostel Panny Marie Karmelské z roku 1708, kaple sv. Jana Nepomuckého z roku 1750, sv. Alžběty z roku 1892 a sv. Jiří z roku 1947.\n\nSlovenský název Belá se odvozuje od potoka jménem Biela (dnes Starý potok) zmíněných v této podobě již v roce 1228. Osada, která na jeho březích vznikla, dostala obvyklý název Bana a pro odlišení od nedaleké Banské Štiavnice (také označované jako Bana) dostala přívlastek Bila Bana. Samotný název \"Bana\" (Důl) se vysvětloval jako výraz původně z řečtiny či latiny, kde se vztahuje na lázeňské zaklenuté stavby. Novější názory odvozují tento výraz od středoslovenského výrazu \"Ban\" – důl, tedy místo, kde se doluje ruda.\n\n"}
{"id": "981536", "url": "https://cs.wikipedia.org/wiki?curid=981536", "title": "Red Bull RB10", "text": "Red Bull RB10\n\nRed Bull RB10 je vůz formule 1 týmu Infiniti Red Bull Racing nasazený pro rok 2014. Vozidlo pilotovali Němec Sebastian Vettel a Australan Daniel Ricciardo. Monopost byl představen 28. ledna 2014 v Jerezu.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "981537", "url": "https://cs.wikipedia.org/wiki?curid=981537", "title": "Georg Mayer (politik)", "text": "Georg Mayer (politik)\n\nGeorg Mayer (4. června 1852 Zerlach – 20. května 1931 Zerlach) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu. Působil jako majitel realit. Byl starostou rodného Zerlachu a ředitelem spořitelny v Kirchbachu. Angažoval se v Křesťansko sociální straně Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Štýrsko 19. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako majitel realit.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981538", "url": "https://cs.wikipedia.org/wiki?curid=981538", "title": "Cerro Azul (Galapágy)", "text": "Cerro Azul (Galapágy)\n\nCerro Azul je aktivní štítová sopka, nacházející se na jihozápadním okraji ostrova Isabela. S výškou 1640 m je to druhý nejvyšší sopečný útvar ostrova. Vrchol je tvořen kalderou s rozměry 4×5 km a hloubkou 650 m. Její dno je z větší části pokryté mladými lávovými proudy. Lávové proudy a struskové kužely také pokrývají svahy vulkánu. Přesto, že první záznamy o erupcích pocházejí pouze z roku 1932, od té doby eruptovala přibližně desetkrát, což ji řadí k nejaktivnějším sopkám souostroví.\n\n"}
{"id": "981539", "url": "https://cs.wikipedia.org/wiki?curid=981539", "title": "Darwin (sopka)", "text": "Darwin (sopka)\n\nDarwin, pojmenovaný po britském přírodovědci Charlesi Darwinovi, je v současnosti neaktivní štítová sopka nacházející se v severní části ostrova Isabela, který patří do souostroví Galapágy. Sopka je ukončena kalderou s průměrem 5 km, jejíž dno je pokryto mladými lávovými proudy. Další mladě vypadající lávové proudy a dvě tufové kupy se nacházejí na svazích sopky. Na západní a východní straně sahají proudy až k pobřeží. Erupce nebyly nikdy přímo pozorovány, jejich stáří je odvozen na základě analýz uvedených lávových proudů.\n\n"}
{"id": "981541", "url": "https://cs.wikipedia.org/wiki?curid=981541", "title": "Franz Meixner", "text": "Franz Meixner\n\nFranz Meixner (6. srpna 1869 Vomp – 18. března 1926 Telfes im Stubai) byl rakouský římskokatolický kněz a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium. Vystudoval pak teologii v Telfesu. Působil jako farář a zemědělec v Telfesu. Byl rovněž předsedou svazu chovatelů dobytka v Telfesu. Angažoval se v Křesťansko sociální straně Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Tyrolsko 16. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako farář.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981542", "url": "https://cs.wikipedia.org/wiki?curid=981542", "title": "Red Bull RB9", "text": "Red Bull RB9\n\nRed Bull RB9 je vůz formule 1 týmu Infiniti Red Bull Racing nasazený pro rok 2013. Vozidlo pilotovali Němec Sebastian Vettel a Australan Mark Webber. Monopost byl představen 3. února 2013 v Milton Keynes.\n"}
{"id": "981543", "url": "https://cs.wikipedia.org/wiki?curid=981543", "title": "Ecuador (sopka)", "text": "Ecuador (sopka)\n\nEcuador je název neaktivní štítové sopky, nacházející se na severozápadním konci ostrova Isabela v souostroví Galapágy. Západní stěna vulkánu, nejmenšího ze šestice sopek na ostrově je destruovaná. Sopka je také jediná na ostrově, jejíž erupce nebyly přímo pozorovány. Na pobřeží Pacifiku se nacházejí dva větší pyroklastické kužely, dno kaldery je pokryto několika menšími struskovými kužely a lávovým proudem, který se rozkládá přibližně na polovině dna kaldery.\n\n"}
{"id": "981544", "url": "https://cs.wikipedia.org/wiki?curid=981544", "title": "Leo Abrahams", "text": "Leo Abrahams\n\nLeo Abrahams (* 1977) je britský kytarista, hudební skladatel a hudební producent.\n\nV roce 2010 spolu s Brianem Enem a Jonem Hopkinsem nahrál album \"Small Craft on a Milk Sea\". Hrál také na dalších Enových albech \"Drawn from Life\" (2001), \"Another Day on Earth\" (2005), \"Everything That Happens Will Happen Today\" (2008), \"Making Space\" (2010), \"Drums Between the Bells\" (2011) a \"Lux\" (2012). Rovněž spolupracoval s mnoha dalšími hudebníky, mezi které patří například Paul Simon, Karl Hyde, KT Tunstall, Astrid Williamsonová, Rachid Taha, Ed Harcourt, Imogen Heap nebo skupina Wild Beasts. V letech 2011 až 2013 vystupoval jako doprovodný hudebník se skupinou Pulp. Mimo to vydal také několik alb pod svým jménem.\n\n\n"}
{"id": "981545", "url": "https://cs.wikipedia.org/wiki?curid=981545", "title": "Fernandina", "text": "Fernandina\n\nFernandina je ostrov vulkanického původu, nacházející se v souostroví Galapágy v Pacifiku. Je to geologicky nejmladší, třetí největší a nejzápadněji umístěný ostrov Galapág. Je pojmenován podle španělského krále Ferdinanda Aragonského, který sponzoroval výpravy Kryštofa Kolumba do Nového světa.\n\nPlocha ostrova je 642 km², nejvyšší bod je 1476 m. Celý ostrov je vlastně masivní štítová sopka a jeho hnací silou, stejně jako hnací silou vulkanismu celého souostroví je hotspot, nacházející se pod Galapágami. Vrchol ostrova je tvořen kalderou o rozměrech 5×6,5 km, na severní části dna níž se někdy vytváří jezírko. Během erupce v roce 1968 došlo k poklesu kalderové dna o 350 m.\n\n"}
{"id": "981546", "url": "https://cs.wikipedia.org/wiki?curid=981546", "title": "Someday World", "text": "Someday World\n\nSomeday World je první společné studiové album britského hudebníka Briana Eno a zpěváka a kytaristy Karla Hyde, člena skupiny Underworld. Album vyšlo 5. května roku 2014 u vydavatelství Warp Records. Vedle dvou hlavních protagonistů se na albu podíleli také další hudebníci, jako například Nell Catchpole, Will Champion nebo Andy Mackay. Autorem fotografie na obalu alba je Karl Hyde, autorem obalu samotného pak Brian Eno a o design se postaral Nick Robertson. Album vyšlo v několika odlišných verzích; jako klasické CD, na gramofonové 2LP desce, v digitální verzi přes internet a také jako dvojCD, které je doplněno o několik bonusů. Spolu s Enem album produkoval Fred Gibson.\n\n\n"}
{"id": "981547", "url": "https://cs.wikipedia.org/wiki?curid=981547", "title": "Genovesa", "text": "Genovesa\n\nGenovesa je malý (14 km) ostrov souostroví Galapágy v Pacifiku. Je to vlastně vrchol štítové sopky, s vrcholovou kalderou, jejíž stěny se propadly a vytvářejí v současnosti záliv \"Darwin Bay\". Povrch ostrova pokrývají čerstvé lávové proudy, ale doba poslední erupce není známa (odhaduje se na několik set let). Bazalty ostrova jsou charakteristické velkými krystaly plagioklasu.\n\n"}
{"id": "981548", "url": "https://cs.wikipedia.org/wiki?curid=981548", "title": "Marchena", "text": "Marchena\n\nMarchena může být:\n\n"}
{"id": "981549", "url": "https://cs.wikipedia.org/wiki?curid=981549", "title": "Mentor", "text": "Mentor\n\nMentor je obvykle zkušenější či starší člověk, který se stará o mladšího a méně zkušeného svěřence (mentee), je mu oporou i rádcem, pomáhá mu lépe poznat sebe sama, svůj potenciál a své schopnosti.\n\nMentor se snaží svým chováním dát dobrý příklad, respektuje názory svých klientů, aktivně naslouchá, drží slovo, je důsledný a chápavý. Poskytuje podporu, vedení a objektivní pohled na to, jak a kam se může klient vyvíjet a čeho může dosáhnout ve svém přirozeném prostředí.\n\nSlovo mentor je odvozeno od vlastního jména Mentór, hrdiny v Homérově spisu Odyssea. Mentór byl Odysseův přítel, kterého pověřil péčí, vedením, výchovou a ochranou svého syna Telemacha. Mentór se tak stal prototypem loajálního, moudrého přítele, ochránce a učitele, který pomáhá překonat překážky a vyhnout se nebezpečí.\n\nNejstarší zmínka termínu „mentor“ v moderním významu byla dohledána v knize pojmenované \"Les Aventures de Télémaque\" (Příhody Telemachovy) francouzského autora Françoise Fénelona, vydané roku 1699, kde je postava jménem Mentor jednou z ústředních postav. Vzhledem k obrovské popularitě této knihy v osmnáctém století se dá předpokládat, že moderní význam slova „mentor“ zlidověl právě díky této knize.\n\nRole mentora mohou být velmi různorodé, vždy záleží na konkrétní situaci, činnosti i na tom, jaké jsou jeho osobnostní vlastnosti a jaké role je schopen si přisvojit, aby působil přirozeně a opravdově. Role mentora jsou dlouhodobě předmětem empirického výzkumu. Například studie z Hong Kongu (Lopez-Real, Kwan, 2005) shrnula nejvýznamnější role mentorů na základě subjektivních percepcí tak, že mentor může být:\nMentor nabízí mentorovanému spolupráci tak, aby mentorovaný cítil, že má o něj mentor skutečně zájem a že mu chce pomoci. Mentorovaný musí vědět, že mentor má čas, že ho dokáže trpělivě vyslechnout a že s ním může svoje problémy kdykoli konzultovat. Pokud mentor zaujímá roli poradce mentorovaných, tak nejčastěji vykonává tyto činnosti:\n\nPříprava mentorů v mentorských programech se zaměřuje především na témata:\n\nMentorský vztah je emocionální osobní spojení staršího a zkušenějšího mentora a mladšího svěřence (mentee), kterého mentor zaučuje a pomáhá mu orientovat se ve společnosti, světě sociálních vztahů a kulturních hodnot. Ve vztahu mezi mentorem a chráněncem se vytváří emocionální pouto, jež odlišuje roli mentora od podobných rolí pracovníků s dětmi a mládeží, jako jsou trenéři ve sportovním oddíle apod. Mentorský vztah je založen na vzájemné spolupráci dvou rovnocenných partnerů, důvěre a vzájemném respektu. .\n\nMentorský vztah je:\nMentorský vztah nemá předem stanovenou délku, jeho trvání je vždy individuální, ale má svou dynamiku a prochází v čase několika fázemi. Jonson (2008) rozlišuje následující fáze:\n\n\n\n\n"}
{"id": "981550", "url": "https://cs.wikipedia.org/wiki?curid=981550", "title": "Marchena (ostrov)", "text": "Marchena (ostrov)\n\nMarchena je ostrov, nacházející se v severní části souostroví Galapágy. Jeho plocha je 130 km a nejvyšší bod měří 343 m. Jméno ostrova pochází od španělského mnicha Antonia de Marchenu.\n\nV podstatě celý ostrov je jeden sopečný útvar. Tak jako ostatní ostrovy Galapág, jedná se o štítovou sopku, ukončenou kalderou o rozměrech 6×7 km. Stěny kaldery jsou značně rozrušené četnými struskovými kužely, jakož i lávovými proudy a její dno také vyplňují lávové proudy. Jediná zaznamenaná erupce se odehrála v roce 1991.\n\n"}
{"id": "981553", "url": "https://cs.wikipedia.org/wiki?curid=981553", "title": "Sestry Skovajsovy", "text": "Sestry Skovajsovy\n\nSestry Skovajsovy bylo ženské vokální trio, které působilo od roku 1940 do roku 1989. Na rozdíl od jiných „sester“ (Allanových) byly sestry skutečné, Jiřina (1919 – 1991), Lída (1921 – 1999) a Slávka (1926 – 2015). Jiřina zpívala 1. hlas, Lída 2. a Slávka 3. Kromě toho že byly zpěvačkami, tvořily si také texty svých písní, např.: \",Lidunka\"\". \n\nNarodily se v Řetechově u Luhačovic, kde jejich otec vedl dechový orchestr. Zpívaly už od šesti let. Poprvé vystoupily v roce 1940 s Inkou Zemánkovou ve Zlíně u Bati, kde v té době Jiřina prodávala a sestry působily v závodním orchestru. V té době zde též hostoval Bobek Bryen se svým orchestrem a náhodou je slyšel, jak si prozpěvují. Natolik ho zaujaly, že je vzal k sobě do orchestru. \n\nDne 1. února roku 1941 poprvé přijely do Prahy a dostaly první angažmá v kabaretu \"U Kupců\". Svou první píseň \"Pepita\" nazpívaly v roce 1941 pod označením \"trio\" se swingovým orchestrem Bobek Bryen's revue. S tímto orchestrem zpívaly až do roku 1945. Na desky značky Esta s ním nazpívaly celkem 9 písní. Od začátku čtyřicátých let působily v orchestru Slávy Emana Nováčka, se kterým však nazpívaly v roce 1943 pouze jednu píseň \"Matka řeka\". Od roku 1942 působily v orchestru Esta, později orchestr Slávy Macha, se kterým zpívaly až do roku 1947, kdy byla firma Esta znárodněna. S tímto orchestrem nahrály několik desítek písní. V roce 1943 s ním nazpívaly píseň \"Zapomeň, můžeš-li\", na desku, která se v roce 1944 stala jednou z deseti nejprodávanějších desek roku. \n\nZačátkem padesátých let začali nahrávat pouze dechovou hudbu, přesto v kavárnách kde zpívaly, zpívaly stále dobovou taneční hudbu. Zpívaly například v kavárně \"U Nováků\", v kavárně \"Vltava\", v kavárně \"Černá růže\", nebo v tzv. Tyláčku. Od šedesátých let 20. století se věnovali spíše vystupování v nočních podnicích. Stálejší angažmá měly např.: ve vinárně pražského Slovanského domu Na Příkopě. Zpěvu se věnovali až do roku 1989, kdy měly také naposled koncert. Jejich poslední dvě nahrávky jsou \"Mladá léta\" a \"Pro radost\" z roku 1980.\n\n\n\n\n"}
{"id": "981555", "url": "https://cs.wikipedia.org/wiki?curid=981555", "title": "Karl Niedrist", "text": "Karl Niedrist\n\nKarl Niedrist (1. června 1863 Münster – 9. listopadu 1926 Münster) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu. Působil jako rolník. Byl starostou rodného Münsteru. Angažoval se v Křesťansko sociální straně Rakouska. Byl poslancem Tyrolského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Tyrolsko 9. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako zemědělec a starosta.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Od 22. července 1919 do 9. listopadu 1920 byl poslancem Ústavodárného národního shromáždění Rakouska a pak od 10. listopadu 1920 až do své smrti poslancem rakouské Národní rady.\n"}
{"id": "981556", "url": "https://cs.wikipedia.org/wiki?curid=981556", "title": "Apoštolský exarchát Charbin", "text": "Apoštolský exarchát Charbin\n\nApoštolský exarchát Charbin (čínština 哈爾濱 \"Hā'ěrbīn\") je ruský řeckokatolický exarchát v Číně.\n\nTento exarchát byl založen 20. května 1928. Exarchát je podřízen svatému stolci. Jeho prvním exarchou se stal otec Fabijan Abrantowicz, M.I.C. (1928–1939). Druhým exarchou byl otec Andrzej Cikoto, M.I.C. (1939–1953). Od roku 1953 je tento exarchát bez apoštolského exarchy.\n\n\n"}
{"id": "981559", "url": "https://cs.wikipedia.org/wiki?curid=981559", "title": "Beemster", "text": "Beemster\n\nBeemster je obec v Severním Holandsku a zároveň jeden z nejstarších nizozemských polderů.\n\nObec má 9702 obyvatel (31. května 2018) a má rozlohu 72,08 km (z toho 2,80 km vody). Součástí Beemsteru jsou Middenbeemster, Noordbeemster, Westbeemster, Zuidoostbeemster, Halfweg a Klaterbuurt.\n\nV Middenbeemsteru se narodil malíř Carel Fabritius (1622–1654), Rembrandtův žák.\n\nPolder vznikl na počátku 17. století vysušením stejnojmenného jezera. Získané území o ploše větší než 7000 ha bylo využito především pro zemědělské účely. Kulturní krajina Beemsteru zahrnuje pole, větší sídelní celky i samostatné statky, odvodňovací kanály, hráze či cesty.\n\nÚzemí polderu bylo rozděleno dle geometrického vzoru, který byl použit v souladu s renesančními principy krajinného inženýrství a plánování. Rozdělení země bylo založeno na pravoúhlém systému. Jednotlivá pole měla obdélníkový tvar o rozměrech 180 × 900 m. Pět těchto základních jednotek tvořilo modul 900 × 900 m. Čtyři tyto čtverce byly následně součástí většího čtverce. Silnice a kanály byly vedeny po obvodu čtverců polí ve směru sever–jih a východ–západ s budovami podél silnic.\n\nOd roku 1999 je polder na seznamu světového dědictví UNESCO.<br>\nV Beemsteru leží pět pevností, jež jsou součástí obranné linie Amsterodamu, která je od roku 1996 uvedena také na seznamu světového dědictví UNESCO.\n"}
{"id": "981560", "url": "https://cs.wikipedia.org/wiki?curid=981560", "title": "Josef Noggler (poslanec Říšské rady)", "text": "Josef Noggler (poslanec Říšské rady)\n\nJosef Noggler (23. října 1865 Haid – 15. února 1926 Mals) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a dva ročníky reálné školy. Působil jako řezník. Byl náměstkem starosty a starostou domovského Malsu. Angažoval se v Křesťansko sociální straně Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Tyrolsko 13. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako starosta.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981561", "url": "https://cs.wikipedia.org/wiki?curid=981561", "title": "Peter Vavrák", "text": "Peter Vavrák\n\nPeter Vavrák (* 11. května 1982) je slovenský šachový mezinárodní mistr. Nejlepšího ratingu ELO dosáhl v říjnu 2008 a to sice 2478.\n\nJe posledním mladým šachistou, jehož trénoval šachový mistr mistr Ján Šefc. Již na evropském šampionátu v Rimavské Sobotě 1992, v kategorii do deseti let, na sebe upozornil 4. místem. Dále se umístil s Pavolem Pčolou na děleném prvním místě na open Prešov 1999 a poté vyhrál open Banská Bystrica 2000. Na tři roky vysokoškolského studia získal šachové stipendium v Dallasu, USA. V zámoří vyhrál např. turnaj v Edmontonu 2006. Po návratu a ukončení studií zkoušel dráhu šachového profesionála, poté nicméně nastoupil do běžného zaměstnání. Dále zvítězil na open Galanta 2007 a open Tatry 2007. Na mistrovství SR 2007 v Banské Štiavnici skončil třetí za Movsesjanem a Markošem, v roce 2008 ve Zvolenu se stal mistrem Slovenska, za což získal reprezentační nominaci na šachovou olympiádu v Drážďanech. Jako náhradník zde uhrál 6/9. Na turnaji Pula 2008 skončil 2. a zároveň si uhrál první normu velmistra.\n\n"}
{"id": "981562", "url": "https://cs.wikipedia.org/wiki?curid=981562", "title": "Eparchie Panny Marie Královny míru ve Spojených státech amerických a v Kanadě", "text": "Eparchie Panny Marie Královny míru ve Spojených státech amerických a v Kanadě\n\nEparchie Panny Marie Královny míru ve Spojených státech amerických a v Kanadě je eparchie Syrsko-malankarské katolické církve bezprostředně podřízená Svatému stolci. Hlavním chrámem je katedrála Sv. Vincenta z Pauly (St. Vincent de Paul Malankara Catholic Cathedral) v Elmontu, New York. Roku 2016 měl exarchát 11 500 věřících, 16 diecézních a 1 řeholního kněze (17 celkem), 1 řeholníka a 31 řeholnic a 3 seminaristy ve 19 farnostech.\nPředchůdcem eparchie byl Apoštolský exarchát ve Spojených státech amerických vytvořený 14. července 2010 papežem Benediktem XVI. pro věřící syrsko-malankarského ritu v USA. Prvním exarchou byl Thomas Eusebios Naickamparampil, titulární biskup Lareský. Papež František dne 4. ledna 2016 povýšil exarchát na eparchii, dosavadní exarcha se stal eparchou, tedy sídelním biskupem a zároveň byla jeho pravomoc územně rozšířen i na věřící syrsko-malankarského ritu v Kanadě. \n\n"}
{"id": "981564", "url": "https://cs.wikipedia.org/wiki?curid=981564", "title": "Ján Báňas", "text": "Ján Báňas\n\nIng. Ján Báňas (* 3. června 1947) je slovenský šachový mezinárodní mistr, titul získal v roce 1979. Stal se mistrem Slovenska v letech 1985 a 1999, na mistrovství 1993 skončil druhý. V témže roce vyhrál turnaj v Odense 1993, open Slovan 2001, umístil se druhý na turnaji Porąbka 1986 za Aloisem Lančem, třetí na Imperia Open 2005. Jeho rating se pohybuje okolo hodnoty 2400, nejvíce dosáhl 2425. V roce 2001 na Poháru EU družstev porazil tehdy desetiletého Magnuse Carlsena. Často působí jako kapitán nebo trenér reprezentačních družstev, jako např. mužů na šachových olympiádách v Moskvě 1994 a Drážďanech 2008. O šachu píše i překládá, především z chorvatštiny. Tyto znalosti a kontakty využíval i ve funkci velvyslance SR v Chorvatsku, kde působil mezi lety 2005 až 2008.\n\n\n"}
{"id": "981566", "url": "https://cs.wikipedia.org/wiki?curid=981566", "title": "Marin Mersenne", "text": "Marin Mersenne\n\nMarin Mersenne (8. září 1588, Oizé – 1. září 1648, Paříž) byl francouzský kněz, teolog, filozof, matematik, fyzik a muzikolog. Někdy je nazýván \"otec akustiky\".\n\nV matematice definoval tzv. Mersennovo prvočíslo, s nímž je spjat též generátor pseudonáhodných čísel zvaný Mersennův vír (\"Mersenne twister\"), který se dnes hojně užívá v kryptografii a informatice.\n\nVe fyzice a akustice definoval tzv. Mersennovy zákony popisující frekvenci kmitání natažených strun (v práci \"Traité de l'harmonie universelle\" z roku 1637). Jako první v historii se rovněž pokusil změřit rychlost zvuku ve vzduchu.\n\nV teologii patří k jeho nejvýznamnějším dílům spis \"Quaestiones celeberrimae in Genesim\" z roku 1623, jež je výkladem biblické knihy Genesis, zaměřeným proti výkladům magickým a mystickým. Ve filozofii byl obhájcem René Descarta.\n\nHistorici vědy oceňují jeho editorskou činnost - připravil k vydání a přeložil díla Euklidova, Apolloniova i Archimédova, a také jeho korespondenci s matematiky a vědci své doby. V době neexistence vědeckých časopisů byla korespondenční síť základní formou šíření informací ve vědě a Mersenne byl jejím středobodem ve své době.\n\nČeské překlady:\n\n\n"}
{"id": "981568", "url": "https://cs.wikipedia.org/wiki?curid=981568", "title": "Eparchie svatého Tomáše apoštola v Chicagu", "text": "Eparchie svatého Tomáše apoštola v Chicagu\n\nEparchie svatého Tomáše apoštola v Chicagu je eparchií syrsko-malabarské katolické církve která se nachází v USA.\n\nEparchie byla založena dne 13. března 2001 papežem Janem Pavlem II. pro věřící syrsko-malabarského ritu v USA. Jejím prvním a současným eparchou je Mons. Jacob Angadiath. Jejím hlavním chrámem je Katedrála Mar Thoma Shleeha. K roku 2010 měla eparchie 86 000 věřících, 37 eparchiálních kněží, 10 řeholních kněží, 10 řeholníků, 14 řeholnic a 18 farností. Je podřízena vyššímu arcibiskupovi.\n\n\n"}
{"id": "981569", "url": "https://cs.wikipedia.org/wiki?curid=981569", "title": "Franz Parrer", "text": "Franz Parrer\n\nFranz Parrer (23. března 1875 Mauer – 28. března 1944 Küb) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil trojtřídní národní školu a měšťanskou školu. Prodělal také soukromé vyučování. Působil jako rolník a hostinský v Mannersdorfu. Publikoval články na zemědělská témata. Angažoval se v Křesťansko sociální straně Rakouska. Byl členem obecní rady a starostou Mannersdorfu. Byl též poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 52. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako zemský poslanec a hostinský.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak byl od 10. listopadu 1920 do 1. října 1930 poslancem rakouské Národní rady. .\n"}
{"id": "981570", "url": "https://cs.wikipedia.org/wiki?curid=981570", "title": "Silnice I/64", "text": "Silnice I/64\n\nSilnice I. třídy 64 je česká silnice I. třídy v Karlovarském kraji, která začíná ve městě Františkovy Lázně na křižovatce se silnicí I/21 (E49) a přes Hazlov a Aš vede na státní hranici, kde končí. Celková délka silnice činí 16,361 km. V německém Bavorsku pokračuje jako státní silnice č. 2179 do Selbu, kde se napojuje na dálnici A93.\n\n"}
{"id": "981571", "url": "https://cs.wikipedia.org/wiki?curid=981571", "title": "Pinta (ostrov)", "text": "Pinta (ostrov)\n\nPinta je ostrov vulkanického původu, nacházející se v ekvádorském souostroví Galapágy. Je to nejseverněji položený ostrov, zabírá plochu 60km² a nejvyšší bod má 780 m.\n\nOstrov je v podstatě celý tvořen štítovým vulkánem, na jeho svazích se nacházejí i četné struskové kužely a lávové proudy. Nezvětralé lávové proudy na jihovýchodních a západních svazích sopky jsou dobrým předpokladem, že sopka byla aktivní ještě v nedávné monulosti.\n"}
{"id": "981573", "url": "https://cs.wikipedia.org/wiki?curid=981573", "title": "Josef Perwein", "text": "Josef Perwein\n\nJosef Perwein (8. června 1850 Altenmarkt im Pongau – 22. července 1924 Salzburg) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu. Působil jako majitel statku. Patřila mu elektrárna ve Werfenu. Angažoval se v Křesťansko sociální straně Rakouska. Byl členem obecní rady ve Werfenu. Byl rovněž poslancem Salcburského zemského sněmu.\n\nPočátkem 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Salcbursko 6. Usedl do poslanecké frakce Křesťansko-sociální sjednocení. Mandát zde obhájil ve volbách do Říšské rady roku 1911, kdy usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako majitel statku.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981574", "url": "https://cs.wikipedia.org/wiki?curid=981574", "title": "San Cristóbal (ostrov)", "text": "San Cristóbal (ostrov)\n\nSan Cristóbal je nejvýchodněji umístěn ostrov souostroví Galapágy. Jeho povrch je tvořen mladě a nezvětrale vypadajícími, četnými lávovými proudy. Přibližně ve středu ostrova se nachází štítová sopka stejného jména. Její poslední erupce se odhaluje na méně než 1000 let před Kristem. Dva morfologicky odlišné skalní útesy \"Kicker Rock\", nacházející se na 5 km od západního pobřeží ostrova v moři. Jejich vznik je však přímo spojen se vznikem a pozdějšími erupcemi, probíhajícími na ostrově.\n\n"}
{"id": "981576", "url": "https://cs.wikipedia.org/wiki?curid=981576", "title": "Heinrich Pichler", "text": "Heinrich Pichler\n\nHeinrich Pichler (16. června 1849 Sankt Georgen im Attergau – 20. června 1925 Sankt Georgen im Attergau) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a živnostenskou školu. Působil jako hospodář v Sankt Georgen im Attergau. Byl obchodníkem s železářským zbožím a elektrotechnikou a byl rovněž zámečnickým mistrem. Zastával funkci předsedy obchodního společenstva v Sankt Georgen im Attergau. Angažoval se v Křesťansko sociální straně Rakouska.\n\nPočátkem 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Horní Rakousy 20. Usedl do poslanecké frakce Křesťansko-sociální sjednocení. Mandát zde obhájil ve volbách do Říšské rady roku 1911, kdy usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec a zámečnický mistr.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981577", "url": "https://cs.wikipedia.org/wiki?curid=981577", "title": "Et Cetera", "text": "Et Cetera\n\n\"Et Cetera\" je píseň irské zpěvačky Sinéad Mulvey a rockové kapely Black Daisy, se kterou reprezentovali Irsko v Eurovision Song Contest 2009 v Moskvě, v Rusku. Píseň složil mnohonárodnostní tým skladatelů, který se sestával z Nialla Mooneyeho (z Irska), Jonase Gladnikoffa (ze Švédska), Daniele Morettiho (z Itálie) a Christiny Schilling (z Dánska).\n\nPíseň soutěžila ve druhém semifinále dne 14. května 2009, ale do finále soutěže se nedokázala kvalifikovat. Bylo to už je podruhé v řadě a potřetí za 5 let kdy se země nedokázala dostat do finále.\n\nByla zvolena dne 20. února 2009 v rámci speciálního ročníku show \"Late Late Show\". RTÉ si za porotce vybrala Jerryho Springera, Marty Whelana a Lindu Martin, kteří následně hodnotili všechny písně ucházající se o reprezentaci Irska v Moskvě. Finále vyhrála se 78 body z 80 možných. Body byli udělovány ve dvou fázích — v první fázi byli započteny body národních porot a druhé fáze hlasy ze strany diváků.\n\nPíseň byla vydána jako singl vydavatelstvím Sony BMG dne 1. května v Irsku, a to jako CD a pro digitální stažení. Píseň debutovala v irských žebříčcích na #15 a nejvýše byla na #6.\n"}
{"id": "981579", "url": "https://cs.wikipedia.org/wiki?curid=981579", "title": "Leopold Potzinger", "text": "Leopold Potzinger\n\nLeopold Potzinger (27. září 1870 Oberpurkla – 18. března 1933 Štýrský Hradec) byl rakouský římskokatolický kněz a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium. Vystudoval pak teologii. Působil jako kaplan v Judenburgu, Rottenmannu, Mitterndorfu a Sankt Lorenzen. Od roku 1909 byl farářem v Abstallu. Angažoval se v Křesťansko sociální straně Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Štýrsko 20. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie.Profesně byl k roku 1911 uváděn jako farář.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981580", "url": "https://cs.wikipedia.org/wiki?curid=981580", "title": "Jorge Blanco (herec)", "text": "Jorge Blanco (herec)\n\nJorge Blanco (* 19. prosince 1991 Guadalajara) je mexický herec, zpěvák, kytarista, pianista, skladatel a tanečník. Proslavil se díky roli Leóna Vargase v seriálu Violetta a také si zahrál ve filmu Viva High School Musical Mexiko.\n\nJorge Blanco Güereña se narodil 19. prosince 1991 v Mexiku. V roce 2007 hrál v latinskoamerické verzi High School Musical a také se podílel na filmu High School Musical: El Desafio v roce 2008. V roce 2010 hrál roli Diega v seriálu Highway: Rodando la Aventura a roli Pabla v seriálu Cuando Toca La Campana v roce 2011. Nejvíc se proslavil v roce 2012, když získal roli Leóna v Disney Channel seriálu Violetta.\n\n\"V únoru 2016 Jorge oznámil na svém kanálu YouTube, že podepsal smlouvu s hudebním nakladatelstvím Hollywood Records. 22. dubna 2016 zpěvák zveřejnil videoklip k písni Light Yout Heart, která pochází z filmu a zároveň patří do debutového alba argentinské zpěvačky a hvězdy seriálu Violetta Martiny Stoessel, Tini.\"\n\n\"12. října 2016 Jorge vystoupil s písní Beautiful Mistake v programu televizní stanice ESPN One Nación. Píseň se měla stát jeho prvním singlem v prosinci toho roku, ale k vydání nedošlo. Jeho první album by mělo být zveřejněno v roce 2017. Zpěvákův první singl Risky Business byl vydán 17. března 2017, videoklip k písni 14. dubna 2017. Další píseň Summer Soul byla uvedena na trh 19. května 2017 jako druhý singl z jeho nadcházejícího debutového alba. Videoklip byl vydán 25. května 2017. Ve spolupráci se zpěvákem Saak vydal 18. srpna 2017 singl Una Noche z nadcházejícího alba, videoklip se na trhu objevil 31. srpna 2017. Od září do října 2017 byl předskokanem na evropské části turné New Addictions Tour hudební skupiny R5. Jorge byl hostujícím zpěvákem v singlu Gone Is the Night vydáném 24. listopadu 2017 nizozemskou hudební skupinou Kris Kross Amsterdam. Jorge se má vydat na své první sólové turné na konci roku 2018, v jeho rámci se objeví 2. prosince 2018 v pražské klubu Roxy, kde původně měl vystoupit 20. března 2018. Od svých 11 let chodí se Stephie Claire. V roce 2016 se zasnoubili.\"\n\n"}
{"id": "981582", "url": "https://cs.wikipedia.org/wiki?curid=981582", "title": "Franz Prisching", "text": "Franz Prisching\n\nFranz Prisching (30. září 1866 Straden – 5. června 1935 Krieglach) byl rakouský římskokatolický kněz a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady a zemský hejtman Štýrska.\n\nVychodil národní školu a gymnázium. Vystudoval pak kněžský seminář a teologii na Univerzitě Štýrský Hradec. Roku 1890 byl vysvěcen na kněze. Od roku 1906 až do smrti působil jako farář v Krieglachu. Angažoval se v Křesťansko sociální straně Rakouska. Od roku 1909 byl poslancem Štýrského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 13. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako děkan.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Následně se věnoval výlučně zemské politice. V roce 1919 byl pověřen vedením rezortu financí v zemské vládě Štýrska, roku 1924 se stal náměstkem zemského hejtmana a od roku 1926 působil jako zemský hejtman Štýrska. Již po několika měsících ale požádal o zproštění funkce a uchýlil se do domovského Krieglachu. Čelil kritice kvůli finančním transakcím. Roku 1930 se stal čestným občanem Krieglachu.\n"}
{"id": "981586", "url": "https://cs.wikipedia.org/wiki?curid=981586", "title": "Vikev hrachovitá", "text": "Vikev hrachovitá\n\nVikev hrachovitá (\"Vicia pisiformis\") je vytrvalá bylina z čeledi bobovité (\"Fabaceae\"). Lodyha bývá 80–150 cm dlouhá, popínavá nebo poléhavá, v horní části větvená. Kvete od června do srpna, žlutobíle, s 10–30 květy v hroznu. Plodem je lusk s kulovitými semeny.\n\nVyskytuje se ve světlých listnatých lesích a lesních lemech, na pasekách a křovinatých stráních od nížin do pahorkatin. Rozšířená je ve střední a východní Evropě, Malé Asii a na Kavkazu. Je vedena jako ohrožený druh (C3).\n"}
{"id": "981595", "url": "https://cs.wikipedia.org/wiki?curid=981595", "title": "Savant", "text": "Savant\n\nSavant narozen jako Aleksander Vinter (* 16. dubna 1987) je norský hudební producent. Před tím, než si začal říkat Savant, používal přezdívky Vinter in Hollywood, Vinter in Vegas, a mnoho dalších. Za svůj život prý vyprodukoval přes 10 000 skladeb. Přezdívka Savant je odvozena od syndromu učence (Savant syndrome).\n\n\"2009\" - Vydal svoje debutové album \"Outbreak\", jako Vinter in Hollywood. \n\n\"2010\" - Podepsal Aleksander smlouvu s labelem SectionZ a vydal album \"Mamachine\" jako Vinter in Vegas.\n\n\"2011\" - Začal produkovat pod přezdívkou Savant a vydal pod ní album \"Ninür\".\n\n\"2013\" - Aleks se stal známějším prostřednictvím dvou turné po Severní Americe, během turné vydal album \"Cult\" a poskytl hudbu pro hru Savant - Ascent od D-Pad Studio. 11. prosince 2013 vydal album \"Orakel\", které získalo třetí místo na iTunes Dance charts v US. \n\n\"2014 -\" Vyšlo album \"Protos\", které dosáhlo 24. místa na iTunes Pop charts v Severní Americe a první místo na Bandcamp Electronica and Overall charts. Později tento rok,13. prosince, vyšlo album \"ZION,\" jež dosáhlo 19. místa na Billboard Dance chart a 24 místo na Billboard Heatseekers chart.\n\n\"2015\" - V lednu toto roku vyšlo album \"Invasion.\" Savant nejprve zveřejnil album po jednotlivých singlech na svou youtube a facebookovou stránku, jako bezplatnou hudbu. Nakonec všechny songy v albu předělal do finální podoby a teprve poté je vydal jako album, jehož cenu je pořád možné si zvolit.\n\n\"2016\" - Vyšel singl \"Cassette\", který obsahuje sedm druhů jediného songu v různých žánrech, toho času byla taktéž vytvořena stránka (dnes již nefunkční), kde bylo možné si \"Cassette\" pouštět a přepínat si mezi jednotlivými druhy songu v průběhu písně, vytvářejíc tak různé mixy. Další singl \"Get It Get It\" je hip-hopový song vzniklý spoluprácí s DMX a Snoop Doggem. Tohoto roku vyšly ještě další singly; \"Fire, Savior\" a \"Forsaken.\" V červenci vyšlo album \"Vybz\" a v říjnu poté vyšla kolekce čtyř CD pod názvem \"Outcasts\" s předělanými songy, demy, nikdy nevydanými singly a VIP singly (předělávky známých songů z některých alb, které byly hrány pouze na živých vystoupeních). \n\n\"2017\" - Savant debutoval orchestrální soundtrack pro film \"The Black Room\". V dubnu vydal své prozatím poslední album \"Jester\", které získalo první místo na Bandcamp Overall a Electronic charts. Vylepšenou verzi alba \"Jester\" byla vydána 1. dubna následujícího roku.\n\n\"2018\" - pod vlastním jménem Aleksander Vinter vyšlo album \"Highlander\", s Keltskou a orchestrální hudbou, a pod pseudonymem Blanco také album \"Calypso.\"\n\n\n\n"}
{"id": "981596", "url": "https://cs.wikipedia.org/wiki?curid=981596", "title": "Charlie Hunnam", "text": "Charlie Hunnam\n\nCharlie Hunnam (* 10. dubna 1980, Newcastle upon Tyne, Anglie) je britský herec a scenárista.\n\nVe známost vešel rolí mladého gaye Nathana Maloneye v kultovní minisérii televize Channel 4 \"Queer As Folk\" (1999–2000). Následovaly významné seriálové role Lloyda Haytheho v komediálním seriálu stanice Fox \"Kolej, základ života\" (2001–2003) a Jacksona „Jaxe“ Tellera v \"Zákonu gangu\" (2008–2014).\n\nA také role filmové: titulní postava dramatu \"Nicholas Nickleby\" (2002), záporák Bosie v oscarovém \"Návrat do Cold Mountain\" (2003), vůdce londýnských fanoušků Pete Dunham ve filmu \"Hooligans\" (2005). Poté ztvárnil méně výrazného Patrica ve sci-fi dramatu \"Potomci lidí\" (2006) a opět se vrátil k hlavním úlohám jako mladý zástupce ředitele hotelu Gavin v mrazivém dramatu \"The Ledge\" (2011). Coby ustaraný bývalý boxer Jay sekundoval Ericu Banovi a Olivii Wilde v kriminálním thrilleru \"Chladnokrevný\" (2012) a jeho dosud posledním hrdinou je bývalý pilot Raleigh Becket zachraňující lidstvo v hollywoodské akční sci-fi režiséra Guillerma del Toro \"\" (2013).\n\n"}
{"id": "981598", "url": "https://cs.wikipedia.org/wiki?curid=981598", "title": "Legio X Equestris", "text": "Legio X Equestris\n\nLegio X Equestris byla římská jízdní legie. Založil ji Julius Caesar, když byl propraetorem v provincii \"Hispania Ulterior\" v roce 61 př. Kr. Desátá byla první legie založená osobně Caesarem a dá se říci, že jí nejvíce důvěřoval. Legie hrála velmi významnou roli během Galských válek. Účastnila se jak bitvy u Gergovie, tak u Alesie a mnoha dalších.\n\n\"Legio X Equestris\" byla rozpuštěna roku 45 př. n. l., jejím vysloužilým legionářům pak byly přiděleny pozemky v \"Gallii Narbonensis\". \nZnovuobnovena byla za druhého triumvirátu triumvirem M. Aemiliem Lepidem jako \"Legio X Veneria\". Opět ji nechal rozpustit princeps C. Octavianus Augustus pro vzpouru. Legionáři jiných legií doplněna a přejmenována byla pak ustanovena jako \"Legio X Gemina\". \n"}
{"id": "981599", "url": "https://cs.wikipedia.org/wiki?curid=981599", "title": "Ľubomír Michalík", "text": "Ľubomír Michalík\n\nĽubomír Michalík (* 13. srpna 1983, Čadca) je slovenský fotbalový obránce a reprezentant, od července 2017 hráč slovenského klubu ŠKF Sereď. Hraje na postu stopera (středního obránce).\nNemalou část kariéry strávil v Anglii, hrál i v Kazachstánu.\n\nMichalík hrál na Slovensku fotbal za FC Senec. V lednu 2007 odešel na Britské ostrovy, kde hrál postupně za anglické týmy Bolton Wanderers, Leeds United, Carlisle United a Portsmouth FC.\n\nV roce 2013 přestoupil do kazašského klubu FK Kajrat Almaty, který vedl trenér a krajan Vladimír Weiss. S Kajratem se představil v Evropské lize UEFA 2014/15, kde vypadl již ve druhém předkole s dánským celkem Esbjerg fB. V sezoně 2014 s týmem obsadil konečné 3. místo v Premjer Ligasy, navíc vyhrál kazašský fotbalový pohár. Krátce po zisku kazašského poháru se s Kajratem dohodl na ukončení smlouvy.\n\nV lednu 2015 se dohodl s DAC 1904 Dunajská Streda na smlouvě na dva a půl roku, která byla naplněna.<br>\nV červenci 2017 se dohodl na angažmá ve slovenském druholigovém klubu ŠKF Sereď.\n\nV A-mužstvu Slovenska debutoval pod trenérem Jánem Kocianem 10. prosince 2006 v přátelském utkání proti domácí reprezentaci Spojených arabských emirátů. Nastoupil ve druhém poločase, zápas skončil vítězstvím Slovenska 2:1. V tomto střetnutí zároveň vstřelil svůj první gól ve slovenském národním týmu.\nCelkem odehrál v letech 2006–2015 za slovenský národní tým 8 zápasů a vsítil 2 góly.\n\nZápasy Ľubomíra Michalíka za A-mužstvo Slovenska\nGóly Ľubomíra Michalíka za A-mužstvo Slovenska\n\n"}
{"id": "981600", "url": "https://cs.wikipedia.org/wiki?curid=981600", "title": "ISM (album)", "text": "ISM (album)\n\nISM je šesté album norského producenta Savanta, a jeho čtvrté album pod touto přezdívkou. Bylo vydáno 9. září 2012.\n\n"}
{"id": "981601", "url": "https://cs.wikipedia.org/wiki?curid=981601", "title": "Česká basketbalová liga 1993", "text": "Česká basketbalová liga 1993\n\n1. basketbalová liga 1993 byla nejvyšší mužskou ligovou basketbalovou soutěží v České republice v ročníku 1993. \n\nS ohledem na rozdělení Československa od 1.1.1993 na dva samostatná státy, tak ročník Československé basketbalové ligy 1992/93 byl ukončen v lednu 1993 po základní části soutěže a již nebylo hráno play-off. Kluby československé ligy byly zařazeny do dvou samostatných nejvyšších národních soutěží - Česká basketbalová liga (Česká republika) a Extraliga muži (Slovenská republika). Řízení nejvyšší domácí soutěže převzaly národní federace a nově ustavená Asociace ligových klubů. \n\nNa Československou basketbalovou ligu, její poslední ročník 1992/93, navázal v roce 1993 první ročník české 1. basketbalové ligy mužů. Bylo do něho zařazeno sedm družstev, která byla účastníkem Českoslovneské basketbalové ligy 1992/93 a to: USK Praha, BK NH Ostrava, BC Sparta Praha, Bioveta Ivanovice na Hané, BK Nový Jičín, BHC SKP Pardubice, Dukla Olomouc. Celkovým vítězem a mistrem ligy se stal tým USK Praha.\n\nKonečné pořadí:\n\n1. USK Praha (mistr České republiky 1993) - 2. BK NH Ostrava - 3. BC Sparta Praha - 4. Bioveta Ivanovice na Hané - 5. BK Nový Jičín - 6. BHC SKP Pardubice - 7. BK NH Ostrava\n\nSedm družstev odehrálo v lednu až únoru 1993 základní část soutěže dvoukolově každý s každým (zápasy doma - venku), každé družstvo odehrálo 12 zápasů. Do play-off postoupila nejlepší čtyři družstva po základní části.\n\nPlay-off se hrálo na tři vítězná utkání. Družstvo s lepším umístěním po základní části začalo dvěma zápasy doma, pokračovalo se jedním až dvěma zápasy u soupeře, eventuální rozhodující páté utkání hrálo doma družstvo s lepším umístěním po základní části.\n\nV semifinále na tři vítězné zápasy hrála spolu družstva na 1. a 4. resp. 2. a 3. místě po základní části. Vítězové semifinále postoupili do finále, poražení do zápasů o 3. místo.\nDružstva na 5. až 7. místě po základní části hrála dvoukolově každý s každým o konečné umístění. Z 1. ročníku ligy 1993 nikdo nesestupoval do nižší soutěže.\n\nDo vyřazovacích bojů play-off postoupila první čtyři družstva. Hrálo se na tři vítězná utkání. \n\n\n\n\n\n"}
{"id": "981603", "url": "https://cs.wikipedia.org/wiki?curid=981603", "title": "Vario", "text": "Vario\n\nVario je čtvrté album norského producenta Savanta, a jeho druhé album pod touto přezdívkou. Bylo vydáno 22. února 2012.\n\n"}
{"id": "981604", "url": "https://cs.wikipedia.org/wiki?curid=981604", "title": "Overworld", "text": "Overworld\n\nOverworld je páté album norského producenta Savanta, a jeho třetí album pod touto přezdívkou. Bylo vydáno 6. června 2012.\n\n"}
{"id": "981608", "url": "https://cs.wikipedia.org/wiki?curid=981608", "title": "Česká basketbalová liga 1993/1994", "text": "Česká basketbalová liga 1993/1994\n\n1. basketbalová liga 1993/1994 byla nejvyšší mužskou ligovou basketbalovou soutěží v České republice v ročníku 1993/1994. \n\nV roce 1993 v prvním ročníku české 1. basketbalové ligy mužů hrálo sedm družstev, která byla účastníkem Československé basketbalové ligy 1992/93 a to: USK Praha, BK NH Ostrava, BC Sparta Praha, Bioveta Ivanovice na Hané, BK Nový Jičín, BHC SKP Pardubice, Dukla Olomouc. Pro ročník 1993/1994 byly česká basketbalová liga doplněna na 12 účastníků těmito 5 družstvy: Sokol CHÁN Vyšehrad, Slavia Praha IPS, NKL Ústí nad Labem, BK SČE Děčín, Sokol MONTIK Hradec Králové.\n\n1. Bioveta COOP Banka Brno (mistr České republiky 1993/1994) – 2. BK TONAK Nový Jičín – 3. BC Sparta Praha – 4. BHC SKP Pardubice – 5. USK Praha – 6. BK NH Ostrava – 7. BKL Ústí n. L – 8. SOKOL Chán Vyšehrad – 9. SK Slavia Praha – 10. BK SČE Děčín – 11. BK Olomouc (sestup z 1. ligy) – 12. SOKOL Hradec Králové (sestup z 1. ligy) \n\nZ první části soutěže (září – prosinec 1993) byla vyčleněna čtyři družstva startující v soutěži SUPERLIGA (USK Praha, NH Ostrava, BC Sparta Praha, Bioveta COOP Brno). Osm zbývajících družstev odehrálo dvoukolově každý s každým (zápasy doma – venku), každé družstvo odehrálo 14 zápasů. \n\nVe druhé části soutěže (leden – únor 1994) do skupiny A1 (o 1. až 8. místo) bylo zařazeno 8 družstev a to 4 družstva ze SUPERLIGY a družstva na 1. až 4,místě z první části, hrála dvoukolově každý s každým ve dvojicích.\nDo skupiny A2 (o 9. až 12. místo) byla zařazena 4 družstva, která v první části se umístila na 5. až 8.místě a ve druhé části hrála čtyřkolově každý s každým ve dvojicích (každé družstvo 12 utkání).\n\nV Play-off v 1. kole nehrála družstva, která ve skupině A1 ve druhé části skončila na 1. až 4. místě. Zapojila se až do druhého kola (čtvrtfinále) play-off. Hrálo se na 3 vítězné zápasy.\nPoražená družstva z 1. kola play-off vytvořila skupinu o 9. až 12. místo, každé z nich odehrálo 6 zápasů a poslední dvě družstva sestoupila do 2. ligy basketbalu.\n\nDo vyřazovacích bojů play-off postoupila první čtyři družstva až do 2. kola. Hrálo se na tři vítězná utkání. Zápas o 7. místo na dvě utkání.\n\n\n\n\n\n\n\n\n\n"}
{"id": "981611", "url": "https://cs.wikipedia.org/wiki?curid=981611", "title": "Česká basketbalová liga 1994/1995", "text": "Česká basketbalová liga 1994/1995\n\n1. basketbalová liga 1994/1995 byla nejvyšší mužskou ligovou basketbalovou soutěží v České republice v ročníku 1994/1995. \n\nKonečné pořadí:\n\n1. Bioveta COOP Banka Brno (mistr České republiky 1994/1995) - 2. Sokol Chán Vyšehrad - 3. USK Praha - 4. BK TONAK Nový Jičín (vítěz ČP) - 5. BC Sparta Praha - 6. BHC SKP Pardubice 7 - BK NH Ostrava - 8. BK ŽĎAS Žďár nad Sázavou - 9. SK Slavia Praha - 10. BK SČE Děčín - 11. BK Loko 91 Ustí n.L. (sestup do kvalifikace s druhým ve 2. lize) - 12. SK SEAT UP Olomouc (sestup z 1. ligy)\n\nV první části soutěže (září - prosinec 1994) všech 12 družstev dvoukolově každý s každým (zápasy doma - venku) odehrálo 22 zápasů. \n\nVe druhé části soutěže (leden - březen 1994) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Hrálo se na 3 vítězné zápasy.\nPlay-out hrála družstva na 9.-12. místě skupiny A2 dvoukolově každý s každým. Poražená družstva z 1. kola play-off vytvořila skupinu o 9. až 12. místo, každé z nich odehrálo 6 zápasů a poslední družstva sestoupilo do 2. ligy a přeposlední do kvvalifikace proti 2. v pořadí ve 2. lize basketbalu.\n\nHrálo se na tři vítězná utkání. \n\n\n\n\n\n\n\n\n"}
{"id": "981612", "url": "https://cs.wikipedia.org/wiki?curid=981612", "title": "Generální revizor", "text": "Generální revizor\n\nGenerální revizor je osoba, jejímž úkolem je provádět audit hospodaření Svatého stolce a Městského státu Vatikán. Tento úřad stejně jako Ekonomický sekretariát a Ekonomický sekretariát zřídil papež František svým motem proprio Fidelis dispensator et prudens ze dne 24. února 2014. Zatím však generální revizor nebyl jmenován.\n\n"}
{"id": "981613", "url": "https://cs.wikipedia.org/wiki?curid=981613", "title": "Česká basketbalová liga 1995/1996", "text": "Česká basketbalová liga 1995/1996\n\n1. basketbalová liga 1995/1996 byla nejvyšší mužskou ligovou basketbalovou soutěží v České republice v ročníku 1995/1996. \n\nKonečné pořadí:\n\n1. BC STAVEX Brno (mistr České republiky 1995/1996) - 2. USK TRIDENT Praha - 3. BK NH Ostrava - 4. BC TONAK Nový Jičín - 5. BC SPARTA Praha - 6. SOKOL Vyšehrad - 7. BHC OSTACOLOR Pardubice - 8. BK Slavia Praha - 9. BK Děčín - 10. BK VTJ VALZAP DIOOS Chomutov - 11. BK ŽĎAS Žďár nad Sázavou (sestup do kvalifikace) - 12. BK SOKOLov (sestup z první ligy)\n\nV první části soutěže (září - prosinec 1995) všech 12 družstev dvoukolově každý s každým (zápasy doma - venku) odehrálo 22 zápasů. \n\nVe druhé části soutěže (leden - březen 1995) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Hrálo se na 3 vítězné zápasy.\nPlay-out hrála družstva na 9.-12. místě skupiny A2 dvoukolově každý s každým. Poražená družstva z 1. kola play-off vytvořila skupinu o 9. až 12. místo, každé z nich odehrálo 6 zápasů a poslední družstva sestoupilo do 2. ligy a přeposlední do kvvalifikace proti 2. v pořadí ve 2. lize basketbalu.\n\nHrálo se na tři vítězná utkání. Zápas mo 7. místo na dvě utkání.\n\n\n\n\n\n\n\n\n"}
{"id": "981615", "url": "https://cs.wikipedia.org/wiki?curid=981615", "title": "Přírodní park Poluška", "text": "Přírodní park Poluška\n\nPřírodní park Poluška byl vyhlášen Okresním úřadem Český Krumlov dne 23. srpna 1999 a potvrzen Radou Jihočeského kraje dne 6. dubna 2004. Posláním přírodního parku Poluška je ochrana krajinného rázu horského hřbetu mezi Vltavou a Malší. Přírodní a estetická hodnota zdejší krajiny je tvořena takřka nedotčeným lesním ekosystémem, lučními ekosystémy, mezemi a remízky, porosty dřevin a dochovanou tradiční architekturou obytných a hospodářských stavení, vísek a samot.\n\nMá rozlohu 21,53 km² a nachází se v okrese Český Krumlov na katastrálních územích Přídolí, Malčice-Osek, Zahrádka, Zahrádka u Omlenic, Omlenice, Střítež u Kaplice a Věžovatá Pláně.\n\nJeho jihozápadní hranici tvoří silnice III. třídy č. 1572 mezi Přídolím a Omleničkou. Z Omleničky se pak hranice stáčí k severu do Rejt u Stříteže souběžně se železniční tratí České Budějovice – Summerau ve vzdálenosti zhruba 1 km od ní. Dále pokračuje západním směrem přes Střítež, Dolní Pláni, Věžovatou Pláni, Sedlici až k Přídolí.\n\nÚzemí Přírodního parku Poluška náleží do geomorfologického podokrsku Rožmitálská vrchovina v Šumavském podhůří s nejvyššími vrcholy Poluška (919 m n. m.), Kraví hora (909 m n. m.) a Hůra (799 m n. m.)\n\nGeologický podklad je vesměs tvořen dvojslídnými svorovými rulami a svory kaplického typu moldanubika.\n\nStřídání lesních porostů s malými loučkami, políčky, mezemi a remízky v nižších partiích Polušky umožnilo reintrodukci některých ohrožených druhů živočichů. Kupříkladu tetřívek obecný obýval toto území až do změn krajiny způsobených intenzívním zemědělským hospodařením ve 2. polovině 20. století. Doložen je opětovný výskyt rysa ostrovida. K druhům, které tuto oblast patrně nikdy neopustily, patří jeřábek lesní.\n\nPřes svoji malebnost a přírodní zachovalost patří Poluška ve srovnání se známějšími oblastmi jihovýchodní Šumavy (především s blízkým Lipnem) k turisticky opomíjeným lokalitám s málo vyvinutou strukturou turistických služeb. Postupně však vzrůstá zájem pěších a cyklo− turistů, kteří nemají vysoké nároky na poskytované služby a spokojí se např. s noclehem na rodinné farmě. Výchozími místy do oblasti Polušky jsou především obce Omlenice a Věžovatá Pláně, které spojuje červeně značená trasa míjející v nevelké vzdálenosti vrchol Polušky. Z Věžovaté Pláně do Zahrádky pak vede cyklotrasa č. 1200.\n"}
{"id": "981616", "url": "https://cs.wikipedia.org/wiki?curid=981616", "title": "Česká basketbalová liga 1996/1997", "text": "Česká basketbalová liga 1996/1997\n\n1. basketbalová liga 1996/1997 byla nejvyšší mužskou ligovou basketbalovou soutěží v České republice v ročníku 1996/1997. \n\nKonečné pořadí:\n\nV první části soutěže (září - prosinec 1996) všech 12 družstev dvoukolově každý s každým (zápasy doma - venku) odehrálo 22 zápasů. \n\nVe druhé části soutěže (leden - březen 1997) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Hrálo se na 3 vítězné zápasy.\nPlay-out hrála družstva na 9.-12. místě skupiny A2 dvoukolově každý s každým. Poražená družstva z 1. kola play-off vytvořila skupinu o 9. až 12. místo, každé z nich odehrálo 6 zápasů a poslední družstvo sestoupilo do 2. ligy a předposlední do kvalifikace.\n\nHrálo se na tři vítězná utkání. Zápasy o 5. a 7. místo na dvě utkání.\n\n\n\n\n\n\n\n\n"}
{"id": "981618", "url": "https://cs.wikipedia.org/wiki?curid=981618", "title": "Wilhelm Eduard Weber", "text": "Wilhelm Eduard Weber\n\nWilhelm Eduard Weber (24. října 1804, Wittenberg – 23. června 1891, Göttingen) byl německý fyzik. Společně s Carlem Friedrichem Gaussem vynalezl elektromagnetický telegraf. Společně ho zkonstruovali roku 1833 na univerzitě v Göttingenu, kam Gauss Webera pozval roku 1831, aby se zde stal již v sedmadvaceti letech profesorem fyziky. \n\nV mládí se věnoval zvláště akustice, ale nakonec, pod Gaussovým vlivem, napsal řadu významných prací zejména o elektromagnetismu, elektrických veličinách a geomagnetismu. Vybudoval dodnes platný systém elektrických měr. Roku 1856 spolu s Rudolfem Kohlrauschem nastolil tezi, že některé elektromagnetické jednotky se pohybují rychlostí světla, to velmi ovlivnilo Jamese Clerka Maxwella v jeho názoru, že viditelné světlo je příčné elektromagnetické vlnění. \n\nJeho jméno nese jednotka soustavy SI udávající magnetický indukční tok – weber. Roku 1859 získal Copleyho medaili, v roce 1879 Cotheniovu medaili.\n\nI jeho dva bratři byli vědci, Wilhelm s nimi napsal některé společné práce. Starší bratr Ernst Heinrich Weber byl autorem tzv. Weber-Fechnerova zákona, mladší bratr Eduard Friedrich Weber byl fyziolog a Wilhelm spolu s ním studoval chůzi.\n\n"}
{"id": "981623", "url": "https://cs.wikipedia.org/wiki?curid=981623", "title": "Tibor Chobot", "text": "Tibor Chobot\n\nTibor Chobot (* 25. června 1951) je bývalý slovenský fotbalista, záložník.\n\nV československé lize hrál za ZVL Žilina, Duklu Praha a Jednotu Trenčín. Nastoupil ve 220 ligových utkáních a dal 40 gólů. Za dorosteneckou reprezentaci nastoupil v 5 utkáních a za juniorskou reprezentaci nastoupil ve 3 utkáních. V nižších soutěžích hrál za TJ JZD Slušovice.\n\n\n"}
{"id": "981626", "url": "https://cs.wikipedia.org/wiki?curid=981626", "title": "LAD", "text": "LAD\n\nLAD může znamenat:\n\n"}
{"id": "981634", "url": "https://cs.wikipedia.org/wiki?curid=981634", "title": "Santiago (Galapágy)", "text": "Santiago (Galapágy)\n\nSantiago () je ostrov, nacházející se v ekvádorském souostroví Galapágy. Plocha ostrova je 585 km², nejvyšší bod má 920 m. Celý ostrov zabírá štítová sopka, s centrem na severozápadě. Svahy vulkánu pokrývají četné lávové proudy a pyroklastické struskové kužely, pocházející z období holocénu. V současnosti sopka není aktivní, poslední erupce se odehrála roku 1906.\n\nOstrov Santiago se znám také pod názvy San Salvador (podle San Salvadoru v Bahamách, prvním ostrově objeveném Kryštofem Kolumbem) nebo Jamesův ostrov. Santiago je tvořen dvěma překrývajícími se vulkány. Nejvyšší bod ostrova se nachází na severozápadní štítové sopce, naopak jihozápadní vulkán soptil podél lineérní trhliny, takže je mnohem nižší. Nejstarší lávové proudy na ostrově jsou datovány do doby před 750 tisíci lety. V zálivu Sullivan Bay se nachází recentní lávový proud typu pāhoehoe z roku 1897.\n\nNa ostrově a v jeho okolí žijí leguáni mořští, lachtani, tuleni, želvy, plameňáci, delfíni a žraloci. Vyskytuje se zde také značné množství koz a prasat – oba druhy byly dovezeny lidmi a způsobují ohrožení pro endemické druhy. K vidění jsou zde obvykle i Darwinovy pěnkavy, káňata galapážská a kolonie tuleňů.\n\nNa východním pobřeží Santiaga se nachází skála Cousin's Rock, známé místo pro potápění.\n\nJihovýchodně od Santiaga se nachází malý ostrůvek Sombrero Chino (tj. \"Číňanův klobouk\"), 52 metrů vysoký a 0,22 km² velký vulkanický kužel, pojmenovaný podle své podobnosti s kuželovým asijským kloboukem.\n\n"}
{"id": "981636", "url": "https://cs.wikipedia.org/wiki?curid=981636", "title": "Sierra Negra", "text": "Sierra Negra\n\nSierra Negra může být:\n\n"}
{"id": "981637", "url": "https://cs.wikipedia.org/wiki?curid=981637", "title": "Sierra Negra (sopka)", "text": "Sierra Negra (sopka)\n\nSierra Negra je rozlehlá štítová sopka nacházející se na jižní straně ostrova Isabela patřícího do ekvádorského souostroví Galapágy. Sopka má klasickou stavbu štítového vulkánu, její svahy se zvedají pod mírným úklonem (do 5°, na pobřeží jen do 2°). Vrchol je ukončen kalderou s rozměry 7×10,5 km, což je největší kaldera v souostroví. Sierra Negra je jedna z nejaktivnějších sopek v Galapágách, jen od začátku 20. století eruptovala osmkrát, naposledy v roce 2005. V oblasti západní stěny kaldery se nachází i větší fumarolické pole - \"Volcán de Azufre\".\n\n"}
{"id": "981639", "url": "https://cs.wikipedia.org/wiki?curid=981639", "title": "Wolf (sopka)", "text": "Wolf (sopka)\n\nWolf je masivní štítová sopka nacházející se v severní části ostrova Isabela, patřícího do ekvádorského souostroví Galapágy. Sopka je držitelem několika nej: je to nejvyšší sopka na ostrově a zároveň i na Galapágách (1 710 m), má nejhlubší (cca 700 m) kalderu, která se nachází na jejím vrcholu. Taktéž je i sopka s nejstarší pozorovanou erupcí v souostroví (rok 1797). Stavba sopky je odlišná od klasické stavby štítového vulkánu. Její svahy jsou ukloněné pod úhlem až 35°, což už spíše naznačuje stratovulkanickou stavbu. Také složení láv je mírně odlišné od složení jiných galapážských sopek.\n\nNa západní straně kaldery se nachází masivní plošina, z větší části pokryta lávou z poslední erupce v roce 1982. Na severozápadní a jihovýchodní straně těla vulkánu se nacházejí radiálně uspořádané trhlinové zóny a na východním okraji kaldery se nachází řetěz menších struskových kuželů.\n\nSopka je pojmenována po německém geologovi Theodoru Wolfovi, který v 19. století Galapážské ostrovy zkoumal. Jeho jméno nese rovněž Wolfův ostrov na severu Galapág.\n\n"}
{"id": "981641", "url": "https://cs.wikipedia.org/wiki?curid=981641", "title": "ČZ 150 C", "text": "ČZ 150 C\n\nČZ 150 C je motocykl, vyvinutý Českou zbrojovkou Strakonice, vyráběný v letech 1950-1953. Jeho předchůdcem byl model ČZ 125 T, vyráběný v letech 1948-1949, nástupcem se stal v roce 1953 typ ČZ 125/351, respektive ČZ 150/352.\n\nKonstrukce i motor motocyklu byl na první pohled nerozeznatelný od motocyklu ČZ 125 C, jediný rozdíl mezi nimi byl ve vrtání válců a pístech. První motocykly měly neodpruženou zadní vidlici, ta se však koncem roku 1950 přestala dodávat a začaly se do motocyklů montovat odpružené zadní vidlice Jawa, čímž se změnil i rám celého motocyklu. Motocykly se dodávaly v černém a červeném provedení. Černá však převládala až do roku 53, kdy bylo snahou po měnové reformě 125C zexkluzivnit. V té době se dodávají již jen v červeném provedení.\n\nDvoudobý, vzduchem chlazený jednoválec 148 cm³ s třístupňovou převodovkou, sekundární převod řetězem. Celkem bylo vyrobeno 102 215 kusů.\n\n"}
{"id": "981643", "url": "https://cs.wikipedia.org/wiki?curid=981643", "title": "Los Gigantes", "text": "Los Gigantes\n\nLos Gigantes je skalnatý útvar (útesy) na ostrově Tenerife na Kanárských ostrovech v Atlantském oceánu. Podle těchto útesů je pojmenované i letovisko nacházející se v jejich blízkosti. Název v překladu ze španělštiny znamená \"Obři\". Skály se tyčí nad mořem do výšky 500 - 800 metrů a jedinou cestou, jak se dostat do jejich blízkosti je lodí po moři.\n\nLetovisko Los Gigantes má vlastní přístav, od moře chráněn betonovou stěnou. Pláž s černým, sopečným pískem, ležící mezi skalami a přístavem je jen několik metrů od množství restauraci a veřejných bazénů.\nLos Gigantes patří mezi nejnavštěvovanější turistické atrakce na ostrově s několika hotely, obchody a pěkným centrem. Nejbližšími sousedy jsou další letoviska Puerto de Santiago a Playa de la Arena.\n\nAutobusy velmi často jezdí do Los Gigantes a spojují toto místo s dalšími důležitými turistickými středisky na ostrově jako jsou Las Américas a Los Christianos.\n"}
{"id": "981644", "url": "https://cs.wikipedia.org/wiki?curid=981644", "title": "Puerto de Santiago", "text": "Puerto de Santiago\n\nPuerto de Santiago je letovisko ležící na ostrově Tenerife, na Kanárských ostrovech. Administrativně je částí obce Santiago del Teide. V minulosti malá rybářská osada se rychle rozvíjí v letovisko s hotely, bazény, obchody, restauracemi, množstvím autopůjčoven a pravidelnou autobusovou dopravou. Nacházejí se zde pláže s černým (sopečným) pískem.\n\nSousedí se stavebně souvisejícími sídly Los Gigantes a Playa de la Arena.\n\nNejbližší letiště Reina Sofia je vzdáleno přibližně 43 km - (40 min.).\n"}
{"id": "981645", "url": "https://cs.wikipedia.org/wiki?curid=981645", "title": "Roman Škrabánek", "text": "Roman Škrabánek\n\nRoman Škrabánek (* 27. dubna 1967 Kolín) je český podnikatel, prezident Asociace českých cestovních kanceláří a agentur (AČCKA), člen \"Boardu\" a \"Fiscal Committee\" evropské asociace ECTAA se sídlem v Bruselu.\n\nVystudoval gymnázium v Kolíně a Vysokou školu ekonomickou, fakultu obchodní, v Praze. V rámci studií na VŠE absolvoval stipendijní jazykový kurz francouzské vlády na Univerzitě v Grenoblu. Od roku 1992 je spolumajitelem cestovní kanceláře, v roce 2004 se stal členem prezidia Asociace českých cestovních kanceláří a agentur, v roce 2006 byl zvolen viceprezidentem AČCKA a v roce 2008 byl zvolen prezidentem AČCKA na období 2008-2010. Funkci prezidenta vykonával dále ve funkčním období 2010-2012 a do funkce byl opětovně zvolen pro období 2012-2014.\n\nOd vstupu České republiky do EU se zabývá otázkami evropské legislativy s dopadem na vnitřní trh a cestovní ruch. V roce 2005 se stal zástupcem České republiky v evropské asociaci ECTAA v Bruselu, která sdružuje národní asociace členských zemí EU. V období 2006-2008 zastával funkci viceprezidenta ECTAA, v období 2008-2010 byl členem předsednictva ECTAA a pro období 2010-2012 byl opětovně zvolen viceprezidentem ECTAA. Od roku 2012 je členem \"Boardu\" a výboru \"Fiscal Committee\" ECTAA, který se zabývá fiskální problematikou EU.\n\nOd roku 2005 se jako vrcholný zástupce oboru cestovního ruchu aktivně účastní připomínkování a tvorby nových evropských a národních právních norem s dopadem na jednotný vnitřní trh a cestovní ruch, zastupuje AČCKA a ECTAA při jednání se zástupci národních ministerstev, Evropské komise a Evropského parlamentu. Zabývá se problematikou EU a evropské legislativy. V listopadu 2013 zastupoval Českou republiku na prvním světovém summitu prezidentů národních asociací ve španělské Cordóbě, kde byl podepsán etický kodex světové organizace UNWTO, \"UNWTO Global Code of Ethics for Tourism\".\n\nOd roku 2012 je členem Komise pro cestovní ruch a místopis Města Kolín. Ve volbách do Evropského parlamentu v roce 2014 kandidoval za hnutí Úsvit přímé demokracie Tomia Okamury na druhém místě (po odstoupení Kláry Samkové se stal lídrem kandidátky). Ve volbách však neuspěl (Úsvit získal pouze 3,12 % hlasů a do EP se nedostal).\n\nVe volbách do Senátu PČR v roce 2014 kandidoval jako nestraník za Úsvit přímé demokracie v obvodu č. 42 – Kolín. Se ziskem 8,90 % hlasů skončil na 6. místě a nepostoupil tak ani do druhého kola.\n\nAktivně hovoří francouzsky, anglicky a španělsky.\n\n\n"}
{"id": "981647", "url": "https://cs.wikipedia.org/wiki?curid=981647", "title": "Panna Maria rozvazující uzly", "text": "Panna Maria rozvazující uzly\n\nPanna Maria rozvazující uzly je obraz v kostele svatého Petra v Augsburgu. Papež František v devadesátých letech 20. století jako tehdejší arcibiskup v Buenos Aires přinesl kopii obrazu do argentinské metropole. Z kostela \"San José del Talar\" se velmi rozšířila úcta k tomuto mariánskému vyobrazení.\nSTŘÍPEK HISTORIE\n\nK obrazu se váže příběh, který se udál v  polovině 17. století.\n\nManželství Wolfganga a  Sofie Langenmantelových se jevilo jako úplný omyl a chybělo už docela málo, aby se definitivně rozpadlo. Pak se ale do  celé záležitosti vložil Jakub Rem, jezuita z  Ingolstadtu. Začal nešťastný pár svěřovat do ochrany Matky Boží, přičemž opakoval tuto nevšední modlitbu:\n\n„Odevzdávám ti toto manželské pouto a  prosím tě, abys narovnala, co se v jejich vztahu zamotalo, a rozvázala všechny zasukované uzly!“\n\nBylo skutečně zvláštní, jak rychle modlitba zapůsobila. Mezi manželi zavládla opět harmonie a  to v  takové míře, že se šťastně dožili stáří a  dočkali se i  dětí a  vnoučat. Jedním z  nejmladších vnuků byl Hieronymus Ambrosius Langenmantel, který ve svém srdci zaslechl hlas k povolání, uposlechl ho a stal se augustiniánským řeholníkem v  klášteře v Augšpurku při kostele sv. Petra.\n\nZ vděčnosti za záchranu manželství svých prarodičů (a  tím vlastně i za dar svého života) nechal namalovat obraz, známý dnes jako Panna Maria rozvazující uzly.\n\n"}
{"id": "981650", "url": "https://cs.wikipedia.org/wiki?curid=981650", "title": "Antonio Riberi", "text": "Antonio Riberi\n\nAntonio kardinál Riberi (15. června 1897, Monte Carlo – 16. prosince 1967, Řím) byl římskokatolický kněz, papežský diplomat a kardinál pocházející z Monaka.\n\nKněžské svěcení přijal 29. června 1922 v Římě. V letech 1925 až 1930 působil jako atašé na nunciatuře v Bolívii, další čtyři roky jako poradce na nunciatuře v Irsku.\n\nV srpnu 1934 byl jmenován titulárním arcibiskupem a 4. listopadu téhož roku byl jmenovaný apoštolským delegátem pro africké misie se sídlem v Mombase. Biskupské svěcení mu udělil kardinál Pietro Fumasoni Biondi. Po druhé světové válce byl třináct let (1946 až 1959) nunciem v Chile, jako nuncius v Irsku působil v letech 1959 až 1962. Jeho posledním působištěm ve funkci nuncia bylo Španělsko. Při konzistoři v roce 1967 ho papež Pavel VI. jmenoval kardinálem. Zemřel ještě téhož roku na infekci plic.\n"}
{"id": "981652", "url": "https://cs.wikipedia.org/wiki?curid=981652", "title": "Władysław Rubin", "text": "Władysław Rubin\n\nWładysław kardinál Rubin (20. září 1917 – 28. listopadu 1990 Řím) byl polský římskokatolický kněz, vysoký úředník římské kurie a kardinál.\nPo maturitě v Tarnopolu vstoupil do semináře ve Lvově, později přerušil studium v semináři a studoval medicímu. Po vypuknutí druhé světové války a obsazení východní části Polska Rudou armádou se snažil uprchnout do Rumunska, byl však sovětskou policií zadržen a uvězněn v gulagu. Po zformování polské armády v SSSR vstoupil do jejich řad. Po opouštění SSSR odcestoval do Bejrútu, kde studoval teologii a po skončení druhé světové války byl 30. června 1946 vysvěcen. Působil nadále v Libanonu, věnoval se pastoraci polských emigrantů. V roce 1949 začal studovat na papežské univerzitě Gregoriana právo, v letech 1959 až 1964 byl rektorem Polské koleje v Římě.\n\nV roce 1964 ho papež Pavel VI. jmenoval pomocným biskupem arcidiecéze hnězdenské, biskupské svěcení přijal 29. listopadu téhož roku. Stal se delegátem polského primase Stefana Wyszyńského pro polské emigranty a exulanty. Tuto funkci zastával až do roku 1980.\nPři konzistoři 30. června 1979 ho papež Jan Pavel II. jmenoval kardinálem. V letech 1980 až 1985 vykonával funkci prefekta Kongregace pro východní církve.\n\n"}
{"id": "981659", "url": "https://cs.wikipedia.org/wiki?curid=981659", "title": "Caldera de Taburiente", "text": "Caldera de Taburiente\n\nCaldera de Taburiente je název starší neaktivní sopky, nacházející se na severní straně ostrova La Palma, který patří ke Kanárským ostrovům. Sopka je součástí národního parku \"Parque nacional de la Caldera de Taburiente\".\n\nStáří kaldery se odhaduje na 2 mil. let, vznikla na základech staršího štítového vulkánu. Výsledný tvar Caldera de Taburiente nebyl výsledkem vulkanismu, ale erozivní činnosti v kráteru sopky. V rámci kaldery se později vyvinul mladší ale již neaktivní stratovulkán.\n\n"}
{"id": "981661", "url": "https://cs.wikipedia.org/wiki?curid=981661", "title": "(Ne)zadaní", "text": "(Ne)zadaní\n\n(Ne)zadaní – původním názvem That Awkward Moment – je americká romantická komedie z roku 2014 a režisérský debut režiséra Toma Gormicana. V hlavních rolích si zahráli Zac Efron, Miles Teller, Michael B. Jordan, Imogen Poots, Mackenzie Davis a Jessica Lucas. Plánovaná premiéra filmu v českých kinech je 27. března 2014.\n\nPotom, co Mikeyho manželka požádá o rozvod, jeho kamarádi Jason a Daniel mu slíbí, že zůstanou svobodní spolu s ním. Není přece nic jednoduššího a lepšího, než zůstat svobodný a přitom si užívat život. Původní plán najít si někoho na nezávazný postelový aerobik se velmi zkomplikuje, když si Mikey začne hledat náhradu za svou manželku a Jason s Danielem se zamilují. Nikdo z nich to ale nemůže před kamarády přiznat, protože by porušil jejich slib. Kamarádi jsou přece důležitější než vztahy, nebo ne?\nFilm \"(Ne)zadaní\" byl produkován společností \"What If It Barks Films\" s původním názvem \"Are We Officially Dating?\" Scénář byl zařazen do nejlepších, zatím nenatočených, komediálních scénářů na Hollywoodském Black Listu 2010.\n\n"}
{"id": "981662", "url": "https://cs.wikipedia.org/wiki?curid=981662", "title": "Česká basketbalová liga 1997/1998", "text": "Česká basketbalová liga 1997/1998\n\n1. basketbalová liga 1997/1998 byla nejvyšší mužskou ligovou basketbalovou soutěží v České republice v ročníku 1997/1998. Od dalšího ročníku ligy 1998/1999 byla nazvána jménem generálního partnera - Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. ICEC Opava (mistr České republiky 1997/1998) - 2. Mlékárna Kunín - 3. BK SČE Děčín - 4. BC STAVEX Brno 5. USK ERPET Praha - 6. BC Sparta Praha - 7. BK NH Ostrava - 8. TJ BK ŽĎAS Žďár nad Sázavou - 9. BK ASK VT DIOOS Chomutov - 10. BK SPOLCHEMIE Ústí nad Labem - 11. BHC OSTACOLOR Pardubice (sestup do prolínací soutěže) - 12. BK Slavia Praha (sestup z 1. ligy)\nV první části soutěže (září - prosinec 1997) všech 12 družstev dvoukolově každý s každým (zápasy doma - venku) odehrálo 22 zápasů. \n\nVe druhé části soutěže (leden - březen 1998) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Hrálo se na 3 vítězné zápasy.\nPlay-out hrála družstva na 9.-12. místě skupiny A2 dvoukolově každý s každým. Poražená družstva z 1. kola play-off vytvořila skupinu o 9. až 12. místo, každé z nich odehrálo 6 zápasů a poslední družstva sestoupilo do 2. ligy a předposlední do kvalifikace.\n\nHrálo se na tři vítězná utkání. Zápasy o 5. a 7. místo na dvě utkání.\n\n\n\n\n\n\n\n\n"}
{"id": "981669", "url": "https://cs.wikipedia.org/wiki?curid=981669", "title": "Vladimir Arnold", "text": "Vladimir Arnold\n\nVladimir Igorevič Arnold, rusky Владимир Игоревич Арнольд (12. června 1937, Oděsa – 3. června 2010, Paříž) byl ruský matematik.\n\nPřispěl k rozvoji teorie dynamických systémů (Kolmogorov–Arnold–Moserův teorém), topologie (“Arnoldova domněnka”), algebraické geometrie (“Arnoldův problém rublu”), klasické mechaniky, teorie chaosu (“Arnoldova mapa kočky”), teorie katastrof či teorie singularity (řešení Hilbertova třináctého problému). V roce 2001 získal Wolfovu cenu za matematiku.\n\nV letech 1996–2010 byl předsedou Moskevské matematické společnosti.\n\n"}
{"id": "981682", "url": "https://cs.wikipedia.org/wiki?curid=981682", "title": "Zákazník", "text": "Zákazník\n\nZákazník (někdy nazývaný též \"klient\" nebo \"kupující\") je příjemce statků, služeb, produktů nebo nápadů, které získává od prodejce, obchodníka nebo dodavatele za peněžní nebo jinou hodnotovou úplatu. Zákazník může, ale nemusí být současně spotřebitelem, protože tyto dva pojmy jsou odlišné, ačkoliv bývají často zaměňovány. Zatímco zákazník si zboží \"kupuje\", spotřebitel jej \"užívá\".\n\nZa ideálního zákazníka můžeme považovat někoho, koho podnikatel lehce nebo s přiměřeným úsilím přesvědčí, že chce nebo potřebuje to, co prodává, a že by to měl koupit právě u něj. Podnikatel se zaměří na cílovou skupinu, což je soubor všech ideálních zákazníků, které je možné nějakým způsobem oslovit. O cílové skupině je důležité přemýšlet již před zahájením samotného podnikání.\n\n\n\n\n\n\n\n\nZákazníci jsou pro společnost klíčovým pojmem a je možné je členit do dvou základních skupin: \n\nVztahy mezi určitou společností a zákazníkem v podobě jednotlivce a domácností jsou pojmenovány B2C (business-to-customer) a vztahy se společnostmi jsou nazývány B2B (business-to-business). Zákazníci a jejich silné vztahy se společností se stávají základem strategie holistického marketingu. Propojení se zákazníky znamená být s nimi v kontaktu a tvořit s nimi vztahy, které se dále rozvíjí.\n\nV dnešní době je brán velký zřetel na zákazníka, protože žijeme v tzv. „zákaznické ekonomice,“ což je svět, kde je právě zákazník pánem. Tato skutečnost je především důsledkem nadměrné výrobní kapacity (máme dostatek zboží, ale nedostatek zákazníků). Společnosti by se měly naučit, jak přejít od zaměření na výrobu produktů k zaměření na získání zákazníků.\n\nZákazníci jsou chápání jako finanční aktiva, která je nutná řídit a maximalizovat stejně jako kterákoli jiná aktiva, zákazníci mohou být vnímaní jako určité „zhodnocování aktiv.“ Představují nejcennější hodnotu ve společnosti, i když jejich hodnotu nikde ve výkazech nenajdeme. Výrobky ve společnosti přicházejí a odcházejí a i z toho důvodu by se měla společnost snažit udržet si svoje zákazníky déle než výrobky.\n\nV některých případech společnosti více věnují svojí pozornost k získání nových zákazníků a nevěnují tolik času a péče těm dosavadním. Tímto přílišným zaměřením na získání nových zákazníků a zanedbáním těch současných přicházejí společnosti každoročně o několik desítek procent zákazníků. Pak musí opět vynakládat prostředky a úsilí k získání nových zákazníků. Podle odhadů je ekonomicky až pětkrát výhodnější udržet si stávajícího zákazníka než získat zákazníka nového. Společnosti, které dosahují vysoké míry spokojenosti zákazníků, by měly tento fakt zveřejňovat. Uspokojování zákazníků je velmi důležité a v dnešní době nestačí zákazníky pouze uspokojovat, ale společnost musí zajistit, aby zákazníka uspokojila více než konkurence.\n\nSpokojenost zákazníka je velmi důležitá. Spokojenost je pocit potěšení nebo v případě neuspokojení potřeby zklamání jedince a vychází ze srovnání skutečného výkonu s jeho očekáváním. Pokud je očekávání zákazníka větší než určitý výkon, je klient nespokojen. Na druhou stranu pokud výkon odpovídá jeho očekávání, je zákazník spokojen. Toto hodnocení výkonu z pohledu zákazníka záleží na mnoha faktorech a to především na věrnostním vztahu, který zákazník s určitou značkou má.\n\nPřestože zákaznicky orientovaná společnost usiluje o zvyšování a dosažení větší spokojenosti zákazníků, nemělo by to být jejím prioritním cílem. Pokud by zvyšování spokojenosti zákazníků mělo vést ke snižování ceny nebo zvyšování rozsahu služeb zákazníkům, mohlo by to vést k nižší ziskovosti společnosti.\n\nPro společnosti, které jsou zákaznicky orientované, je spokojenost zákazníků jak cílem, tak marketingovým nástrojem. Společnosti se musí o své zákazníky a jejich spokojenost starat ještě více, neboť internet je nástrojem, kterým se dobré i špatné zkušenosti šíří velmi rychle a snadno. Mnoho zákazníků má dokonce i své vlastní webové stránky, prostřednictvím kterých mohou ventilovat svoje pocity.\n\nLoajalita je hluboká oddanost zákazníka společnosti (vůči značce). Platí všeobecné pravidlo, že loajální zákazník nemusí být spokojený zákazník a naopak. Spokojenost je zejména momentální jev. Loajalita je naopak dlouhodobého charakteru a pojí se s doporučením, preferencí a věrností. Vysokou loajalitu obvykle provází emocionální vazba, tedy oddanost značce, image a produktu. Loajální zákazníci se společnosti dlouhodobě vyplácejí, protože doporučují společnost svému okolí a zajišťují tak společnosti dlouhodobé příjmy. Některé společnosti mohou loajalitu svých zákazníků získat pomocí věrnostních programů. Loajální zákazníci by měli obdržet odměnu.\n\nLoajální zákazníci nakupují u společnosti častěji a kupují více produktů nebo služeb. Jejich touha po změně dodavatele je nízká, většinou jsou takoví zákazníci méně citliví na ceny a mají lepší platební morálku. Pomáhají společnosti se zlepšovat a poskytují zaměstnancům společnosti dobrý pocit z práce.\n\nLoajální zákazník pomáhá společnosti k úsporám nákladů na reklamu, protože sám společnost doporučuje ostatním. Nadšení a loajální zákazníci propagují značku, ke které jsou loajální, dobrovolně, rádi a zdarma.\n"}
{"id": "981696", "url": "https://cs.wikipedia.org/wiki?curid=981696", "title": "Frederick Chapman Robbins", "text": "Frederick Chapman Robbins\n\nFrederick Chapman Robbins (25. srpna 1916, Auburn, Alabama – 4. srpna 2003, Cleveland, Ohio) byl americký lékař, pediatr a virolog, nositel Nobelovy ceny za fyziologii a lékařství. \n\nStudoval lékařství na univerzitě v Missouri a na Harvardově univerzitě, od roku 1952 byl profesorem dětského lékařství na \"Case Western Reserve University\" v Clevelandu. Společně s J. F. Endersem a T. H. Wellerem roku 1949 publikovali svůj objev, že virus dětské obrny (\"poliomyelitis\") lze úspěšně pěstovat \"in vitro\" na různých typech tkání. Tím otevřeli cestu k vývoji vakcín proti virovým onemocněním a roku 1954 byli vyznamenáni Nobelovou cenou. Na základě jejich techniky vyvinul roku 1952 Jonas Salk první vakcinu proti dětské obrně, nezmínil však náležitě podíl svých předchůdců. Roku 1962 byl Robbins zvolen členem \"American Academy of Arts and Sciences\" a v letech 1966–1980 byl děkanem lékařské fakulty na Case Western, kde pak působil jako emeritus až do své smrti.\n\n\n"}
{"id": "981697", "url": "https://cs.wikipedia.org/wiki?curid=981697", "title": "Pratovecchio Stia", "text": "Pratovecchio Stia\n\nPratovecchio Stia je italská obec v provincii Arezzo v oblasti Toskánsko. Obec vznikla sloučením bývalých obcí Pratovecchio a Stia 1. ledna 2014. V roce 2013 žilo v těchto obcích celkem 5 918 obyvatel\n\nBagno di Romagna (FC), Castel San Niccolò, Londa (FI), Montemignaio, Pelago (FI), Poppi, Rufina (FI), San Godenzo (FI), Santa Sofia (FC)\n\n"}
{"id": "981701", "url": "https://cs.wikipedia.org/wiki?curid=981701", "title": "Odplynění magmatu", "text": "Odplynění magmatu\n\nOdplynění magmatu je proces, během kterého dochází k unikání rozpuštěných sopečných plynů z magmatu. Během odplyňování často dochází k fragmentaci magmatu, kdy expandující bublinky plynu trhají magma na kousky a ty jsou pak vyhazovány do okolí sopky. Vznikají tak například sypané kužele, zvláštní druhy malých sopek, během strombolského typu erupce.\n\nNe vždy se podaří veškerému plynu z magmatu utéci, často dochází k tomu, že v magmatu zůstane a utuhne společně s ním. V hornině jsou pak vidět charakteristické bublinky, které se mohou vyplnit fluidy umožňující vznik různých minerálních výplní.\n"}
{"id": "981705", "url": "https://cs.wikipedia.org/wiki?curid=981705", "title": "Mazda R360", "text": "Mazda R360\n\nMazda R360 je prvním osobním automobilem značky Mazda. Tento model byl uveden na trh v Japonsku v roce 1960 a vyráběl se jako čtyřmístné dvoudveřové coupé. Jeho váha činila 380 kg a jeho délka 2 980 mm. Mazda R360 byla poháněna vzduchem chlazeným dvouválcovým motorem o objemu 356 cm³, jehož maximální výkon dosahoval 12 kW (16 hp) v 5 300 ot./min a točivý moment 22 Nm. Vozidlo dosahovalo maximální rychlosti 84 km/h a spotřeby paliva 32 km/litr. Dodávalo se buď se čtyřrychlostní manuální převodovkou nebo dvoustupňovou automatickou převodovkou.\n\nJiž během uvedení se tento model stal velmi oblíbeným a pomohl značce Mazda zaujmout 64,8% podíl na trhu s mini automobily v kategorii tzv. kei vozidel. Výroba Mazdy R360 trvala do roku 1970.\n"}
{"id": "981707", "url": "https://cs.wikipedia.org/wiki?curid=981707", "title": "ČZ 175 (1935–1946)", "text": "ČZ 175 (1935–1946)\n\nČZ 175 je jednomístný motocykl, vyvinutý Českou zbrojovkou Strakonice, vyráběný v letech 1935–1946. Motocykly byly dodávány tradičně pouze v černém lakování doplněném bílými ozdobnými linkami a chromovanými díly. Vyráběl se v provedení Standard a Special, provedení Special se lišilo chromovanými ráfky, dráty kol a reflektorem, model B (Special) měl navíc i baterii, usměrňovač a elektrickou houkačkou. Celkem bylo vyrobeno 14 777 kusů provedení Standard a 5 156 kusů provedení Special.\nCena v době výroby byla u provedení Standard 4 650,– Kč a u provedení Special 5 350,– Kč.\n\nMotocykly se mohou vyskytovat v mnoha různých podobách. Během jedenácti let výroby prošly řadou modernizací, navíc byly často nabízeny současně v několika provedeních lišících se elektrickou výzbrojí, bohatostí povrchových úprav apod. Pro luxusnější model Special byl motor osazen válcem a hlavou s bohatším žebrováním. V dalších letech došlo k dalším změnám na motoru, příruby výfukových kolen nahradily svěrné rozety. Zpočátku používané reflektory Bosch byly nahrazeny světlomety vlastní výroby, stejně jako elektrické klaksony, které v prvních letech dodávala plzeňská firma J. Malý. Po roce 1945 se objevují i karburátory Jikov a setrvačníkové magneto ČZ. Kromě ručního řazení bylo na některé stroje montováno i pokrokovější řazení nožní. Na konstrukci vlastního motoru s převodovkou neměl rozdílný způsob řazení žádný vliv, soustava táhel prostě směřovala buď k ruční řadicí páce vedle nádrže na pravém boku, nebo k nožní páce na opačné straně.\n\n\n"}
{"id": "981709", "url": "https://cs.wikipedia.org/wiki?curid=981709", "title": "Karl Elsener", "text": "Karl Elsener\n\nKarl Elsener (9. října 1860 Schwyz – 26. prosince 1918 tamtéž) byl švýcarský nožíř a podnikatel.\nKarl Elsener absolvoval učiliště pro nožíře v Zugu. V roce 1884 otevřel v Ibachu svou první provozovnu pro výrobu nožů a chirurgických nástrojů. V této továrně také byl vyroben první Elsenerův nůž. V červnu 1897 si nechal patentovat tzv. švýcarský důstojnický a sportovní nůž. Následně roku 1921 přejmenoval svou firmu na Victorinox. K významnému rozvoji Victorinoxu došlo po druhé světové válce v souvislosti se zvýšenou poptávkou americké armády.\n\nOd roku 1912 až do roku 1918 byl Elsener členem kantonálního parlamentu v kantonu Schwyz. Byl třikrát ženatý.\n\nPo jeho smrti dále vedli Victorinox jeho potomci. Jeho syn Carl Elsener (1886-1950) a vnuk Carl Elsener senior (1922-2013). Dnes řídí Victorinox jeho pravnuk Carl Elsener junior (* 1958).\n\n"}
{"id": "981715", "url": "https://cs.wikipedia.org/wiki?curid=981715", "title": "Americká akademie umění a věd", "text": "Americká akademie umění a věd\n\nAmerická akademie umění a věd (, někdy ) je prestižní čestná organizace, sdružující významné vědce, veřejné činitele, podnikatele a umělce. Byla založena roku 1780 v Cambridge (Massachusetts), kde také sídlí. Jejím posláním je sdružovat významné osobnosti různých oborů a podílet se na dlouhodobých projektech politiky USA. Roku 2013 měla asi 4 000 členů a asi 600 čestných členů ze zahraničí. \n\nAkademii založil parlament státu Massachusetts roku 1780 jako poradní sbor 61 vynikajících vlastenců, kteří svými znalostmi a zkušenostmi chtěli sloužit národu a lidstvu. Mezi prvními členy, které si sama zvolila, byl například Benjamin Franklin a George Washington. Roku 1785 začala vydávat své \"Memoirs\", od roku 1846 \"Proceedings\" a od roku 1950 čtvrtletník \"Dædalus\". \n\nO členství v AAAS rozhodují její členové a za celou dobu její existence jí prošlo přes 10 tisíc osob. Mezi současnými asi 4000 členy je přes 250 \nlaureátů Nobelovy ceny a přes 60 laureátů Pulitzerovy ceny. \n\nMezi členy byli například: \nJohn Adams, Thomas Jefferson, Joseph Henry, Washington Irving, Josiah Willard Gibbs, Robert Oppenheimer, Willa Cather, Thomas Stearns Eliot, Georgia O'Keeffe, Talcott Parsons, Jonas Salk, Duke Ellington nebo Hillary Clintonová. Čestnými zahraničními členy byli například Leonhard Euler, Markýz de Lafayette, Alexander von Humboldt, Leopold von Ranke, Charles Darwin, Džaváharlál Néhrú, Werner Heisenberg nebo Alec Guinness.\n\nPředsedou AAAS byl v letech 1994–1997 historik a teolog slovenského původu Jaroslav Pelikan.\n\nAAAS se člení do pěti tříd a 24 sekcí:\n\nAkademie provádí samostatný a nestranický výzkum, který má pomáhat při stanovení cílů a strategií veřejných politik v těchto oblastech:\n\n\nAAAS podporuje stáže hostujících vědců a uděluje řadu cen:\n\n\n\n"}
{"id": "981718", "url": "https://cs.wikipedia.org/wiki?curid=981718", "title": "San Miguel de Tucumán", "text": "San Miguel de Tucumán\n\nSan Miguel de Tucumán je hlavní město nejmenší argentinské provincie Tucumán a má 549 tisíc obyvatel (i s okolím téměř 795 tisíc). Je známé jako „Zahrada republiky“ a je pátým největším městem Argentiny. Leží na severu země na svazích hor Aconquija a je vzdáleno 1311 km od hlavního města Argentiny Buenos Aires. Je obchodním centrem v zavlažované oblasti, která produkuje velké množství cukrové třtiny, rýži, tabák a ovoce.\n\nPůvod názvu Tucumán je sporný. Podle jedné verze název pochází údajně z kečuánského slova Yucuman („\"Místo, kde pramení řeky\"“). Jiné vysvětlení vychází z ještě dávnějších dob, před invazí Inků na toto území. Název by měl pocházet ze jména náčelníka původního kmene Diaguitů Tukumy („\"Tukma nao = Tukmův lid\"“). Třetí verze je, že název pochází od původních obyvatel kmene \"Lule\", kteří také žili na tomto území a pojmenovali zemi podle brouka \"Tuku-Tuku\".\n\nNázvem San Miguel je míněn archanděl Michael.\n\nMěsto bylo založeno v roce 1565 španělským dobyvatelem Diego de Villarroel. Dne 9. července 1816 se konal ve městě kongres, na kterém byla vyhlášena Deklarace nezávislosti Argentiny na Španělsku a nadvlády jiných zemí.\n\nNa konci 19. století začali do města hromadně přicházet přistěhovalci za Španělska, Itálie, Arabové a Židé. Ti začali měnit koloniální architekturu města. V roce 1900 byl ve městě založen rozsáhlý park o rozloze 400 hektarů ve stylu parků v Paříži a v Londýně. V květnu 1912 bylo ve městě otevřeno divadlo. V roce 2000 udělila argentinská vláda městu titul historického města Tucumán pro jeho důležitou roli v historii státu.\n\n\n"}
{"id": "981719", "url": "https://cs.wikipedia.org/wiki?curid=981719", "title": "Alchemist", "text": "Alchemist\n\nAlchemist je sedmé album norského producenta Savanta, a jeho čtvrté album pod touto přezdívkou. Bylo vydáno 12. prosince 2012. Se 22 skladbami a celkovou délkou 1:41:47 je to jeho nejdelší album.\n\n"}
{"id": "981724", "url": "https://cs.wikipedia.org/wiki?curid=981724", "title": "Edgar Frank Codd", "text": "Edgar Frank Codd\n\nEdgar Frank „Ted“ Codd (23. srpna 1923 Isle of Portland, Anglie − 18. dubna 2003 Williams Island, USA) byl britsko-americký matematik a informatik, který se proslavil klíčovými příspěvky v teorii relačních databází.\n\nNarodil se v Anglii. Studoval matematiku a chemii v Oxfordu, ale studia přerušil a zúčastnil se bojů druhé světové války jako pilot RAF. Roku 1948 studia dokončil a odešel do USA (stal se časem i americkým občanem). Roku 1949 nastoupil do IBM a podílel se na vývoji prvních počítačů. Vynalezl techniku zvanou multitasking, která umožňuje spustit několik programů najednou. Ovšem nejdůležitějším jeho příspěvkem byl relační model pro správu databází, významná obecná teorie správy dat. Jeho klíčový článek, který spustil revoluci ve správě počítačových databází – \"A Relational Model of Data for Large Shared Data Banks\" – vyšel roku 1970. Na základě Coddova modelu pak vyvinuli Donald D. Chamberlin a Raymond F. Boyce Structured Query Language (SQL), který se však dlouho nemohl prosadit, neboť počítače náročný systém správy databáze nezvládaly a IBM nechtěla na nový systém plně vsadit. Teprve společnosti jako Oracle Corporation, Informix Corporation či Sybase Inc Coddův model plně využily (na počátku 80. let) a posunuly tak významně vývoj počítačů. Teprve poté byl také Codd doceněn: V roce 1981 dostal Turingovu cenu, nejvyšší ocenění v oblasti informatiky. Svou dobu předběhl i v mnohém dalším, například jeho rané práce o \"sebe-reprodukujícím computeru\" začaly být využívány v praxi až po roce 2010.\n\n"}
{"id": "981730", "url": "https://cs.wikipedia.org/wiki?curid=981730", "title": "Lubomír Lízal", "text": "Lubomír Lízal\n\nLubomír Lízal (* 3. června 1969 Praha) je český ekonom, v letech 2011 až 2017 člen bankovní rady České národní banky.\n\nVystudoval obor systémové programování na Fakultě elektrotechnické Českého vysokého učení technického v Praze. V roce 1998 získal doktorát v oboru ekonomie na CERGE UK a v roce 2006 se habilitoval ve stejném oboru na Univerzitě Karlově v Praze (získal tak titul doc.).\n\nOd roku 1993 působí jako odborný pracovník v Národohospodářském ústavu Akademie věd České republiky a od roku 1998 jako odborný asistent v ekonomickém institutu CERGE UK. V roce 2002 byl zástupcem ředitele pro vědu a v letech 2003 až 2008 zastával pozici ředitele Národohospodářského ústavu AV ČR a CERGE UK.\n\nBěhem svého studia a vědecké praxe absolvoval několik vzdělávacích zahraničních pobytů, např. na Tinbergen Institute v Amsterdamu (1992), na University of Pittsburgh (1994 až 1995) či na University of Michigan (1996 až 1997 a 2000 až 2001). Specializuje se na transformaci ekonomiky, ekonometrii, struktury trhu, správu a řízení podniků a vztah ekonomie a životního prostředí.\n\nV letech 1994 až 2000 byl externím konzultantem Světové banky.\n\nJe členem vědecké rady Národohospodářské fakulty VŠE v Praze a Fakulty elektrotechnické ČVUT v Praze, zasedá i v České statistické radě Českého statistického úřadu. Od srpna 2010 do února 2011 byl členem Národní ekonomické rady vlády. Od listopadu 2010 do února 2011 působil také v dozorčí radě energetické společnosti ČEZ.\n\nV roce 2006 se stal členem odborného pracovního týmu pro přípravu ekologické daňové reformy. Podílel se i na přípravě Národního alokačního plánu pro Ministerstvo životního prostředí ČR na roky 2008 až 2012.\n\nNa začátku února 2011 jej prezident Václav Klaus jmenoval s účinností od 13. února 2011 členem bankovní rady České národní banky. Funkci zastával do února 2017.\n"}
{"id": "981731", "url": "https://cs.wikipedia.org/wiki?curid=981731", "title": "Lotus E21", "text": "Lotus E21\n\nLotus E21 je vůz formule 1 týmu Lotus F1 nasazený pro rok 2013. Vozidlo pilotovali Finové Kimi Räikkönen a Heikki Kovalainen a Francouz Romain Grosjean. Monopost byl představen 28. ledna 2013.\n"}
{"id": "981733", "url": "https://cs.wikipedia.org/wiki?curid=981733", "title": "Wilhelm Ressel", "text": "Wilhelm Ressel\n\nWilhelm Ressel (8. ledna 1852, Rumburk, Rakouské císařství – 10. března 1938, Praha, Československo) – užívající pseudonymy: Fritz Ilmenau, Wilhelm von Bergen, Ludwig Schwarz – byl rakouský spisovatel, básník, dramatik, redaktor a přírodní léčitel.\n\nWilhelm Ressel se narodil 8. ledna 1852 v severočeském Rumburku jako syn úředníka zdejšího Okresního soudu a spisovatele Josefa Ressela (1810-1897). Ten coby mladý student práv ve třicátých letech 19. stol. ve Vídni obdržel osobní ocenění slavného rakouského dramatika Franze Grillparzera (1791-1872). Všeobecného uznání došlo jeho drama \"Kaiser Heinrich IV. Geschichtliches Drama in Fünf Akten\" pojednávající o boji císaře Jindřicha IV. se Sasy. Jeho syn Wilhelm byl v roce 1874 učitelem v tehdejším Machendorfu (Machníně) u Liberce, avšak již v následujícím roce odešel jako spisovatel a redaktor do Vídně. V roce 1876 se těžce nemocný vrátil do Liberce, kde v letech 1883-1887 redigoval a později také vydával jím založený ilustrovaný zábavný časopis \"Reichenberger Familienfreund\" (od roku 1886 „Ressel's Familienfreund“), který vycházel za spolupráce předních německy píšících autorů z Čech. Prostor byl věnován mj. i rakouským básníkům Robertu Hamerlingovi a Peteru Roseggerovi. Po tomto literárně plodném období se Ressel nadchnul pro přírodní léčitelství a v letech 1889-1890 vydával časopis \"Die Zukunft\" zabývající se hygienou. Od roku 1891 pracoval jako praktik fyziologické a dietetické léčebné metody v Drážďanech. Současně v letech 1901-1912 redigoval časopis \"Impfgegner\" (\"Odpůrce očkování\"). Ke konci života se Wilhelm Ressel patrně přiklonil k sudetoněmeckému hnutí nebo tak byl alespoň vnímán. Zemřel v Praze 10. března 1938.\n\nWilhelm Ressel je dnes jako spisovatel prakticky zapomenut, určitý zájem však vyvolává jeho poezie. Je zřejmé, že měl nadání k formálně dokonalým veršům, které jako výraz lyrické nálady vykazují vlivy německé romantiky. Již Peter Rosegger oceňoval nejen jeho básnický talent, ale také jeho vroucné hledání Boha, zvláštní ryzost a přesvědčivá a stále se vracející vyjádření blízkosti k přírodě. Básně zasazené do severočeských reálií lze potom rovněž zařadit do kontextu regionální poezie, tzv. Heimatdichtung.\n\n\n\n\n"}
{"id": "981737", "url": "https://cs.wikipedia.org/wiki?curid=981737", "title": "Lotus E22", "text": "Lotus E22\n\nLotus E22 je vůz formule 1 týmu Lotus F1 nasazený pro rok 2014. Vozidlo pilotovali Francouz Romain Grosjean a Venezuelan Pastor Maldonado. První oficiální snímky vozu byly předvedeny 22. ledna 2014 na internetu, skutečný vůz se ukázal až 19. února při testování v Bahrajnu.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "981739", "url": "https://cs.wikipedia.org/wiki?curid=981739", "title": "Puerto Baquerizo Moreno", "text": "Puerto Baquerizo Moreno\n\nPuerto Baquerizo Moreno je hlavní město provincie Galapágy, v Ekvádoru. Nachází se na jihozápadním pobřeží ostrova San Cristóbal, nejvýchodnějšího z ostrovů souostroví Galapágy.\n\nI přesto, že to je hlavní město souostroví, má pouze druhou nejpočetnější populaci: 5 600, převážně rybářů. Hlavními průmyslovými odvětvími je rybářství, turismus, a farmaření na orné půdě. Město má své turistické centrum, ale jeho turistická infrastruktura není taková rozvinutá jako v Puerto Ayora.\n\nMěsto dostalo jméno po prezidentovi Alfredu Baquerizo Morenovi (1859-1951).\n\nObyvatelé založili a stále ještě provozují nadaci Albatross Foundation USA.\n"}
{"id": "981740", "url": "https://cs.wikipedia.org/wiki?curid=981740", "title": "Seznam ultraprominentních vrcholů v Japonsku", "text": "Seznam ultraprominentních vrcholů v Japonsku\n\nToto je seznam ultraprominentních vrcholů v Japonsku. Ultraprominentní vrchol má prominenci (převýšení od sedla) nad 1500 m.\n\n\n"}
{"id": "981741", "url": "https://cs.wikipedia.org/wiki?curid=981741", "title": "Asavjo", "text": "Asavjo\n\nAsavjo je nejjižnější položený vulkán z trojice masivních sopek v Danakilském hřbetu (Asavjo, Sork Ale a Mallahle), jako jediný z nich se nachází na území Etiopie. Vrchol přibližně 1200 m vysoké štítové sopky je ukončen kalderou o šířce 12 km. Postkalderové stádium vulkanismu přineslo vytvoření více struskových kuželů v kaldeře, jakož i na její svazích. Doba poslední erupce není znám, ale odhaduje se na přibližně 2000 let.\n\n"}
{"id": "981744", "url": "https://cs.wikipedia.org/wiki?curid=981744", "title": "Římskokatolická farnost Kdousov", "text": "Římskokatolická farnost Kdousov\n\nŘímskokatolická farnost Kdousov je územní společenství římských katolíků s farním kostelem svatého Linharta v děkanátu Moravské Budějovice.\nPrvní písemná zmínka o obci pochází z roku 1342. Původně gotický kostel svatého Linharta byl barokně přestavěn v polovině osmnáctého století.\nOd 1. července 2010 je zde administrátorem excurrendo R. D. Mgr. Martin Grones, jako výpomocný duchovní ve farnosti působil v letech 2010–2018 P. František Puchnar, místní rodák.\n\nDnem vzájemných modliteb farností za bohoslovce a bohoslovců za farnosti brněnské diecéze je 29. června. Adorační den připadá na 24. ledna.\n\nVe farnosti se pravidelně koná tříkrálová sbírka. V roce 2017 činil výtěžek sbírky v Radoticích 7 257 korun, v Mladoňovicích 10 113 korun, v Polici 1968 korun.\n\n"}
{"id": "981755", "url": "https://cs.wikipedia.org/wiki?curid=981755", "title": "Adolf Weinhold", "text": "Adolf Weinhold\n\nAdolf Weinhold (10. prosince 1903, Stropkov − září 1944, Zemianske Kostoľany) byl slovenský důstojník během druhé světové války, organizátor SNP na Horní Nitře.\n\nNarodil se 10. prosince 1903 v Stropkově, kde i vychodil lidovou školu. Dále pokračoval ve studiu, které ukončil maturitou v Košicích. Následně nastoupil na povinnou vojenskou službu u 2. horského praporu v Bardějově. Studoval na VUT v Praze. Při studiu pracoval jako dělník a později jako úředník v Praze.\n\nBěhem mobilizace v roce 1938 narukoval do Jelšavy jako velitel záložního praporu. Později do září 1939 působil jako úředník v Bratislavě. Po vzniku Slovenské republiky 31. srpna 1939 nastoupil jako důstojník do Slovenské armády. Sloužil jako důstojník dozorčí služby v Podbrezové. Známý byl svým protinacistického smýšlením. Spolupracoval s odbojovými skupinami připravujícími povstání.\n\nPozději byl převelen v hodnosti setníka do Zemianských Kostolian, kde navázal spojení s protifašisticky naladěnými důstojníky. Golianem byl pověřen řídit operace posádek Nováky, Bošany a Zemianske Kostoľany. Spolupracoval s partyzány a podílel se na vyzbrojení a vystrojení Hornonitrianské partyzánské brigády. Z místních vojenských skladů vytvořil významné opěrné body povstání v oblasti. Zajistil i plynulou výrobu munice pro povstalce.\n\nVečer 29. srpna 1944 se spolu s celou posádkou přidal k povstalcům. Urychleně uskutečnil mobilizaci a dohlížel na formování obrany a vyzbrojování povstaleckých jednotek. Více než týden jednotky pod jeho velením houževnatě vzdorovaly útokům německé útočné skupiny Schill. Vyznamenal se zejména v bojích o Baťovany (dnešní Partizánske). 9. září 1944 při vedení protiútoku při Malých Uhercích padl do německého zajetí. Po výslechu gestapem v Topolčanech byl odvezen na neznámé místo a později pravděpodobně popraven.\n\nJeho zajetí bylo těžkou ranou pro povstalce na tomto úseku. 13. září Němci obsadili Nováky a o den později i Prievidzu.\n\nV roce 1947 byl vyznamenán řádem SNP I. třídy \"in memoriam\". V Trutnově je po něm pojmenována ulice.\n\n"}
{"id": "981762", "url": "https://cs.wikipedia.org/wiki?curid=981762", "title": "Abwehrgruppe 218", "text": "Abwehrgruppe 218\n\nAbwehrgruppe 218, též známá pod krycím jménem Edelweiss nebo Kampfgruppe Edelweiss, byla německá protipartyzánská jednotka působící během druhé světové války na území Slovenska. V období od září 1944 do dubna 1945 podnikla více než padesát akcí, při kterých přišlo o život okolo 50-60 lidí a dalších 600 bylo uvězněno. Ústředí jednotky se nacházelo v Kremnici, měla tři stovky členů a jejím velitelem byl major Erwein von Thun-Hohenstein. Velitelem slovenského oddílu, který měl 220 členů, byl Ladislav Nižňanský.\n\nJednotka Abwehrgruppe 218 \"Edelweiss\" měla asi 300 mužů ve 4 oddílech:\n\nVytvořením protipartyzánské jednotky byl v září 1944 ve Vídni pověřen major Erwein von Thun-Hohenstein. Thun-Hohenstein měl již dříve zkušenosti s vytvářením podobných jednotek na území SSSR, působil také v jednotce Abwehru Brandenburg. Protipartyzánská jednotka nesla krycí název Edelweiss (německý název květu protěže alpské). Veliteli oddílů jednotky byli němečtí důstojníci oddílů Brandenburg. Thun-Hohensteinův zástupce byl kapitán König. Mužstvo tvořili občané SSSR, Ukrajinci, příslušníci kavkazských národů, Němci a Slováci. Slováci přidělení k jednotce byli dobrovolníky vybranými z řad bývalých příslušníků Speciální jednotky Slovenské pracovní služby. Slovenský oddíl měl 130 mužů. Jednotka se formovala v posledních zářijových dnech roku 1944 v Němci okupované Žilině. Slovenský oddíl nejprve vedl strážní službu u Budatína a budoval zákopy u Varíně, později výcvik směřoval k protipartyzánské službě, zejména nácviku pročesávání lesů a nočních poplachů. Za součást Abwehrgruppe 218 byl přijat po úspěšných protipartyzánských akcích v prostoru Počúvadlo a Jabloňov-Nová Baňa v druhé polovině 1944.\n\nPříslušníci Abwehrgruppe 218 byli dobře vyzbrojeni a vybaveni. Používali výzbroj německé, československé a sovětské výroby. Nosili německé i slovenské uniformy. Většina oddílu byla vyzbrojena československými puškami vz. 24, v menším měřítku pak německými Kar98k. Vojáci byli vyzbrojeni i granáty a dalšími podpůrnými zbraněmi, včetně relativně velkého počtu kulometů. Jednotka měla i minometnou četu.\n\nDo poloviny března 1945 Abwehrgruppe 218 uskutečnila asi 50 akcí proti povstalcům, při nichž bylo zabito asi 50-60 lidí a dalších přibližně 600 lidí zajala. Mezi nejznámnější akce jednotky měl být útok na partyzány vyprázdněné vesnice Kľak (21. ledna 1945) a Ostrý Grúň (24. ledna 1945). Tyto přepadové akce, při kterých došlo k brutálním masovým vraždám civilního obyvatelstva jsou považovány za jedny z nejbrutálnějších nacistických protipartyzánských akcí na území Slovenska. O tom, že za těmito útoky stojí Edelweiss se začalo mluvit až mnoho let po válce, kdy se hledal viník. Celé akce se ale údajně nezúčastnila celá jednotka. Velitel slovenského oddílu Ladislav Nižňanský byl podle vlastního tvrzení s částí své jednotky v té době pronásledoval v okolních horách partyzáni. Ohledně celé záležitosti se konalo několik soudů. První ho v roce 1962 v Československu za tehdejšího komunismu odsoudil k trestu smrti v nepřítomnosti. V roce 2005 se konal další soud v Německu v Mnichově, korunní svědek nemohl potvrdit, jestli na místě masakru Nižňanský byl, nebo ne. Jeho výpověď byla také zpochybněna soudním znalcem a Nižanský byl z vazby propuštěn. Soudce v Mnichově prohlásil, že „podezření proti obžalovanému trvá, nelze je už ale považovat za důvodné.“ Na Slovensku se také konala revize soudu z roku 1962 a rozhodlo se o snížení z trestu smrti na trest na doživotí a požádalo Německo o vydání. K tomu však nedošlo a Nižanský v roce 2012 zemřel. \n\nMezi další významné akce jednotky patřilo i zajetí příslušníků styčných misí západních Spojenců OSS pod vedením poručíka Jamese Holt Greena a SOE majora Johna Sehmera 26. prosince 1944 v oblasti Velkého boku v Nízkých Tatrách. Za tuto akci bylo velení jednotky speciálně pochváleno H. Himmlerem. V důsledku postupu sovětských, československých a rumunských vojsk byl oddíl stažen směrem na Makov. V jednotce se množily dezerce, zejména Slováků. Většina Slováků chtěla zůstat v zemi a vrátit se do svých domovů, zatímco Němci a příslušníci národů SSSR ustupovali s rozhodnutím vzdát se západním Spojencům. Koncem dubna se jednotka přesunula do Vsetína, kde spolu s dalšími německými jednotkami započala ústup směrem Olomouc-Tábor a nakonec se 5. května připojili k vojenské koloně, která směřovala do Tábora. Během ústupu byla jednotka zajata Rudou armádou. \n"}
{"id": "981767", "url": "https://cs.wikipedia.org/wiki?curid=981767", "title": "Obuškový zákon", "text": "Obuškový zákon\n\nZákonné opatření předsednictva Federálního shromáždění č. 99/1969 Sb. z 22. srpna 1969, o některých přechodných opatřeních nutných k upevnění a ochraně veřejného pořádku nebo lidově obuškový zákon či pendrekový zákon bylo zákonné opatření, které udělovalo mimořádné pravomoci Sboru národní bezpečnosti s deklarovaným cílem zajistit veřejný pořádek a normalizaci poměrů v Československu postiženém invazí vojsk Varšavské smlouvy v srpnu 1968.\n\nZákonné opatření deklarovalo, že vzniká „\"V zájmu upevnění a ochrany veřejného pořádku, který je v současné době hrubě narušován, zejména ze strany protisocialistických a protispolečenských živlů...\"“ Ve skutečnosti posloužilo k perzekuci lidí, kteří byli nespokojeni s poměry ve státě a s opouštěním Dubčekovy politiky socialismu s lidskou tváří.\n\n„Obuškový zákon“ nabyl účinnosti dnem vyhlášení, tj. 22. srpna 1969. Podepsali jej prezident republiky Ludvík Svoboda, předseda Federálního shromáždění Alexander Dubček a předseda federální vlády Oldřich Černík. Platil do 31. prosince 1969.\n\nV srpnu 1969 bylo vzato do vazby zhruba 2500 lidí. Do konce roku odsoudili samosoudci zákonného opatření 1526 lidí. Ne všichni byli uvězněni, řada trestů byla podmíněných.\n\nZákonné opatření umožnilo propouštět protestující ze zaměstnání nebo studií a zastavit činnost dobrovolné nebo jiné organizace či jejího orgánu na dobu až tří měsíců, případně je rozpustit. Například počet vysokoškolských studentů klesl kvůli politickým čistkám z téměř 85 000 (studijní rok 1969–1970) o téměř 10 000 (studijní rok 1972–1973).\n\n"}
{"id": "981771", "url": "https://cs.wikipedia.org/wiki?curid=981771", "title": "Azas (sopečné pole)", "text": "Azas (sopečné pole)\n\nAzas je sopečné pole, rozkládající se na ploše přes 2000 km² v pohoří Východní Sajany na Sibiři, západně od jihozápadního okraje jezera Bajkal, nedaleko hranic s Mongolskem. Pole je tvořeno několika štítovými sopkami, sypanými kužely a stratovulkány.\n\nNejvyšší vrcholem je 2765 metrů vysoký stratovulkán Šivit-Tajga, jehož vrchol je ukončen dvojicí kráterů. Povrch několika plošin Azas byl modelován ledovci, což svědčí o jejich stáří - jsou starší než poslední globální zalednění. Ale některá údolí tvořená čedičovými lávovými proudy tyto znaky nenesou, proto se jejich stáří odhaduje na holocén.\n\n\n"}
{"id": "981775", "url": "https://cs.wikipedia.org/wiki?curid=981775", "title": "Belyj (vulkanický komplex)", "text": "Belyj (vulkanický komplex)\n\nBelyj (rusky ) je název vulkanického komplexu sestávajícího z několika štítových vulkánů, nacházejících se v severní části pohoří Středokamčatský hřbet na poloostrově Kamčatka.\n\nKomplex tvoří samotný štít \"Belyj\", menší štítové sopky \"Sergejev\" a \"Kevenejtunup\", nacházející se jižně, resp. východně od masivu Belého a starší, pleistocénní vulkán \"Lagernyj\", nacházející se jihovýchodně od Belého. Stáří komplexu se odhaduje na pozdní pleistocén až raný holocén.\n\n"}
{"id": "981778", "url": "https://cs.wikipedia.org/wiki?curid=981778", "title": "Bolšoj Pajalpan", "text": "Bolšoj Pajalpan\n\nBolšoj Pajalpan ( ) je v současnosti neaktivní štítová sopka, nacházející se v jižní části pohoří Středokamčatský hřbet v západní části poloostrova Kamčatka, asi 20 km severně od masivu Ičinské sopky a 8 km severozápadně od Malého Pajalpana. Stáří vulkánu se odhaduje na pozdní pleistocén, ale na severozápadním a jihovýchodním svahu se nachází několik lávových proudů holocénního stáří. V historické době není žádný záznam o erupci vulkánu.\n\n"}
{"id": "981782", "url": "https://cs.wikipedia.org/wiki?curid=981782", "title": "Malyj Pajalpan", "text": "Malyj Pajalpan\n\nMalyj Pajalpan je v současnosti neaktivní štítová sopka, nacházející se na poloostrově Kamčatka, asi 20 km severovýchodně od masivu Ičinské sopky. Ve stavbě vulkánu převládají bazaltové až Čedičově-andezitové horniny, jeho stáří se odhaduje na pozdní kvartér. Z holocénu není doložena žádná vulkanická aktivita.\n\n"}
{"id": "981783", "url": "https://cs.wikipedia.org/wiki?curid=981783", "title": "Jan Hanzalík", "text": "Jan Hanzalík\n\nJan Hanzalík (* 5. březen 1996 Kladno) je český sportovec, bojovník karate, kickboxu a kumite. Od roku 2013 je trenérem 3. třídy se specializací na kick-box, a také jediným trenérem kick-boxu v Karate klubu Kladno.\n\nK všeobecně bojovým sportům se dostal po nevydařeném pokusu o aktivní hraní fotbalu. Začal se zajímat o jiu-jitsu, kterému se věnoval od svých 10 let. Po dvou letech přešel do klubu (Karate klub Kladno) se zaměřením na karate, kterému se začal plně věnovat. Jeho první závody, kterých se zúčastnil po třech měsících v novém klubu s novým zaměřením, dopadly 2. místem v kategorii modelových situací a 3. místem v kategorii kata team.\n\nSvé zaměření o půl roku později, počínaje rokem 2009, rozšířil také o free style karate, a po dalším půl roce začal soutěžit v kick-boxu v kategorii semicontactu. Od roku 2013 se věnuje i light contactu.\n\nV roce 2012 byl vybrán do reprezentace České republiky v kick-boxu a nyní se pravidelně zúčastňuje každoročních reprezentačních soustředění.\nDne 22. 2. 2014 se zúčastnil prestižních mezinárodních závodů, Slovak open 2014, kterých se zúčastnili reprezentanti 14 států z celého světa. Zde se umístil ve dvou kategoriích na 3. místě. Dne 3. 3. 2012 se zúčastnil Národního poháru Čechy v kickboxu, kde závodil v kategoriích Semicontact starší žáci do 63 kg, Semicontact starší žáci do 69 kg, Formy starší žáci a umístil se ve všech třech kategoriích na 1. místě.\n9. 6. 2012 ve Středočeském krajském přeboru v karate soutěžil v kategoriích Kumite junioři do 68 kg, kde dosáhl 1. místa, Kata junioři s 2. místem a Kata muži s 3. místem.\n\nV Mistrovství ČR, 10. 11. 2012, se umístil na 1. místě v kategorii Semicontact junioři do 63 kg, dále na 2. místě v kategorii Formy muži a na 3. místě v kategorii Semicontact junioři do 69 kg.\n\nNa závodech Prague open, 27. 4. 2013, získal 1. místo v kategorii Semicontact junioři do 74 kg a dvakrát 2. místo v kategoriích Semicontact junioři do 69 kg a Semicontact junioři do 63 kg.\n\nDne 13. 10. 2013 mu bylo, na základě ukončeného studia, Českou unií bojových umění ve spolupráci s Českým svazem full-contactu, uděleno osvědčení trenéra III. třídy se specializací na kick-box.\n\nVe dnech 25. a 26. 10. 2013 se na Czech open zúčastnil celkem 4 kategorií. V kategorii Formy hard style získal 2. místo, v kategorii Lightcontact se umístil na 3. místě, stejného místa dosáhl i v kategorii Junioři do 70 kg a v Semicontactu juniorů do 65 kg se umístil na 2. místě. Na Mistrovství ČR, které se konalo 9. 11. 2013, získal dvě 1. místa v kategoriích Semicontact junioři do 69 kg a Semicontact junioři do 63 kg.\n\nDále se umístil dvakrát i na 3. místě a to v kategoriích Light contact junioři do 63 kg a Formy muži. Od 5. 3. 2014 je jedním ze 4 trenérů Karate klubu Kladno, z nichž jako jediný má trenérskou licenci pro kick-box. Má svůj vlastní tým, který trénuje.\n\n"}
{"id": "981784", "url": "https://cs.wikipedia.org/wiki?curid=981784", "title": "Mattoni NBL 1998/1999", "text": "Mattoni NBL 1998/1999\n\nNárodní basketbalová liga 1998/1999 byla nejvyšší mužskou ligovou basketbalovou soutěží v České republice v ročníku 1998/1999. Od tohoto ročníku ligy 1998/1999 byla nazvána jménem generálního partnera – Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. Mlékárna Kunín (mistr České republiky 1998/1999) – 2. USK ERPET Praha – 3. BK SLOVNAFT Opava – 4. BKNH Ostrava – 5. BVV Draci Brno – 6. BK SČE Děčín – 7. BC Sparta Praha – 8. BK ASK Chomutov – 9. BKK ORGAPOL Brno – 10. BK SPOLCHEMIE Ústí nad Labem – 11. OSTACOLOR BK Pardubice (sestup do kvalifikace) – 12. Sokol Vyšehrad (sestup z 1. ligy)\n\nV první části soutěže (září – prosinec 1998) všech 12 družstev dvoukolově každý s každým (zápasy doma – venku) odehrálo 22 zápasů. \n\nVe druhé části soutěže (leden – březen 1999) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Hrálo se na 3 vítězné zápasy.\nPlay-out hrála družstva na 9.-12. místě skupiny A2 dvoukolově každý s každým. Poražená družstva z 1. kola play-off vytvořila skupinu o 9. až 12. místo, každé z nich odehrálo 6 zápasů a poslední družstva sestoupilo do 2. ligy a předposlední do kvalifikace.\n\nHrálo se na tři vítězná utkání. \n\n\n\n\n\n"}
{"id": "981786", "url": "https://cs.wikipedia.org/wiki?curid=981786", "title": "Registrační protokoly", "text": "Registrační protokoly\n\nRegistrační protokoly agenturních a operativních svazků Státní bezpečnosti (zkráceně \"Registrační protokoly\") jsou záznamy, které vedl statisticko-evidenční odbor Federálního ministerstva vnitra a statisticko-evidenční útvary při krajských zprávách Státní bezpečnosti a jejich předchůdci. Sloužily k podchycení vzniku a pohybu svazkové agendy bývalé StB, tedy souborů dokumentů, shromažďovaných a vedených útvarům StB k určité problematice nebo osobě.\n\nV registračních protokolech byly zaznamenávány všechny osoby nebo objekty kontrarozvědného zájmu Státní bezpečnosti, jsou proto hodnověrným svědectvím o činnosti StB, o její spolupracovnících, ale také o pronásledovaných osobách.\n\nDo konce roku 1950 vycházel systém evidencí z německého modelu. Byl propojený na další pomocné evidence, nefungoval tedy samostatně. Od roku 1951 ho upravoval \"Řád pro vedení evidencí\", který vydalo kolegium ministra vnitra. V něm již byl použit sovětský model vedení registrů svazků. K jeho změně přišlo v roce 1954 rozkazem ministra vnitra. Od roku 1954 do roku 1962 byly registrační protokoly svazků agenturní a neagenturní povahy vedeny odděleně. Svazky neagenturní povahy byly totiž do roku 1958 registrovány podle druhu, např.. registrační protokoly svazků skupinových, objektových, evidenčních, osobních apod..\n\nOd roku 1962 (s krátkou přestávkou v letech 1969-1971) se vedl jednotný \"Obecný registrační protokol\", ve kterém byly evidovány všechny operativní svazky chronologicky.\n\nDo roku 1958 se registrační protokoly zachovaly roztříštěně a zlomkové. Systematičtěji se zachovaly od roku 1958.\n\nÚstav paměti národa zveřejnil na svých internetových stránkách registrační protokoly vedené odbory dislokovanými na území dnešní České republiky, t. j. krajskými zprávami StB a jejich předchůdci (od roku 1974 také tzv.. 12. zpráva SNB).\n\n\n"}
{"id": "981787", "url": "https://cs.wikipedia.org/wiki?curid=981787", "title": "Hořec bezlodyžný", "text": "Hořec bezlodyžný\n\nHořec bezlodyžný (\"Gentiana acaulis\") je jedním z nejkrásnějších a nejoblíbenějších druhů rodu hořec, který však již z volné přírody České republiky vymizel. Lze jej však občas spatřit v okrasných skalkách kde patří mezi často pěstované hořce.\n\nJe to rostlina pocházející z hor, vyskytuje se až do alpínského pásma do nadmořské výšky okolo 3000 m. Hořec bezlodyžný je evropský endemit, roste v Pyrenejích, Juře, Alpách, Apeninách a ojediněle v Karpatech a balkánských pohořích. Na území České republiky před vymizením rostl na dvou lokalitách ve východní Moravě, v současnosti probíhají pokusy o jeho reintrodukci v Bílých Karpatech.\n\nNejčastěji roste na horských pastvinách a loukách s neutrální až mírně kyselou půdou. Nejvíce mu prospívají vlhká ale dobře odvodněná stanoviště s plným sluncem.\n\nVytrvalá přízemní bylina vyrůstající jen do výše 5 až 15 cm a vytvářející trsy. Z trvalého oddenku vyrůstá růžice eliptických až vejčitých, přisedlých, téměř kožovitých listů které mohou být dlouhé až 10 cm a z jejího středu pak jedna nebo více přímých, krátkých, někdy drobně olistěných lodyh ukončených jediným velkým modrým květem. Lodyha je někdy zakrnělá a květ zdánlivě sedí ve středu růžici. Jeho zelený, pětizubý kalich s cípy na bázi zúženými je nálevkovitého tvaru. Sytě modrá, 4 až 6 cm dlouhá, zvonkovitě nálevkovitá koruna je v ústí tmavozeleně tečkovaná, bezvousá a má mezi cípy zoubky. Slepené prašníky nesené pěti tyčinkami jsou v květu umístěny níže než blizna přisedlá na pestíku.\n\nRostlina vykvétá v závislosti na stanovišti od dubna do srpna, opylována je hmyzem. Výjimečně se může objevit pár květů i v pozdním létě nebo na podzim. Před deštěm nebo za dne bez slunečního svitu se koruna uzavírá. Stopka květu se při zrání semen prodlužuje a může přesáhnou i délku 10 cm. Plodem je tobolka s tmavšími, asi 1 mm velkými semeny která rozšiřují hlavně mravenci.\n\nKvětiny s názvem hořec bezlodyžný se často pěstují v zahradách jako skalničky, jsou to však velmi často jeho hybridy které bývají méně náročné na životní podmínky a déle kvetou. Tyto rostliny obvykle dobře přezimují i v mokré jílovité půdě bez dostatečné drenáže a následně i vykvétají, což by pravý druh nesvedl. Pro zdravý růst potřebuje přes léto slunné, dostatečně vlhké ale nezamokřené stanoviště, přes zimu mu vlhko škodí. Trsy se na stanovištích rozšiřují přirůstáním oddenků a dále semeny která poměrně dobře klíčí. V zahradách lze v pozdním létě rostliny rozmnožovat dělením trsů nebo řízkováním.\n\nHořec bezlodyžný nebyl již po několik desetiletí na svých tradičních lokalitách spatřen a je proto veden v \"Červeném seznamu cévnatých rostlin České republiky\" jako vyhynulý druh (A1). Mezi chráněné nebo ohrožené druhy je zapsán také v Itálii, Německu, Rakousku, Srbsku, Švýcarsku a na Ukrajině, na Slovensku se nevyskytuje vůbec.\n"}
{"id": "981790", "url": "https://cs.wikipedia.org/wiki?curid=981790", "title": "Liou Ťien", "text": "Liou Ťien\n\nLiou Ťien (; 27. února 1433 – 9. prosince 1526), byl politik čínské říše Ming. Císař Chung-č’ ho roku 1487 jmenoval velkým sekretářem, roku 1498 ho povýšil na prvního velkého sekretáře. Nedlouho po nástupu nového císaře, Čeng-tea, byl odvolán.\n\nLou Ťien používal zdvořilostní jméno Si-sien () a pseudonym Chuej-an ().\n\nLiou Ťien se narodil roku 1433, pocházel z Luo-jangu v provincii Che-nan. Studoval konfucianismus, uspěl v provinčních úřednických zkouškách a roku 1460 složil i palácové zkoušky a získal hodnost \"ťin-š’\". Poté sloužil v paláci následníka trůnu, na ministerstvu obřadů a akademii Chan-lin.\n\nRoku 1487 ho císař Chung-č’ jmenoval členem velkého sekretariátu a tedy jedním z nejmocnějších politiků říše. Po odchodu Sü Pchua ze sekretariátu zaujal roku 1498 jeho místo prvního velkého sekretáře.\n\nRoku 1505 nastoupil na trůn Chung-č’ův syn Čeng-te, který namísto sekretářů a úředníků věnoval svou přízeň eunuchům, především takzvaným osmi tygrům. Liou Ťien a velký sekretář Sie Čchien se spojili s některými úředníky a eunuchy a vystoupili proti osmičce. V mocenském střetu se císař přiklonil na stranu osmičky a Liou Ťien (stejně jako jeho spojenci) ztratil své úřady.\nZemřel 9. prosince 1526.\n"}
{"id": "981793", "url": "https://cs.wikipedia.org/wiki?curid=981793", "title": "Národní park Arcipelago Toscano", "text": "Národní park Arcipelago Toscano\n\nNárodní park Toskánské ostrovy () je národní park v Itálii, který zahrnuje oblast Toskánských ostrovů. Jedná se o největší mořský park v Evropě. Leží v Tyrhénském moři, západně od pobřeží Toskánska, přibližně mezi městem Livorno a pevninským výběžkem Toskánska Monte Argentario. Zahrnuje 567,7 km² moře a 168,6 km² souše. Byl založen v roce 1989. Skládá se ze sedmi hlavních ostrovů – Elba, Isola del Giglio, Capraia, Montecristo, Pianosa, Giannutri, Gorgona a několika dalších menších ostrůvků a skal.\n"}
{"id": "981798", "url": "https://cs.wikipedia.org/wiki?curid=981798", "title": "Mattoni NBL 1999/2000", "text": "Mattoni NBL 1999/2000\n\nNárodní basketbalová liga 1999/2000 byla nejvyšší mužskou ligovou basketbalovou soutěží v České republice v ročníku 1999/2000. Od ročníku ligy 1998/1999 byla nazvána jménem generálního partnera - Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. USK ERPET Praha (mistr České republiky 1999/2000) - 2. BK Opava- 3. BVV Brno - 4. MLÉKÁRNA Kunín - 5. BC Sparta Praha - 6. BK NH Ostrava - 7. BK SČE Děčín - 8. BK SPOLCHEMIE Ústí nad Labem - 9. BKK Houseři Brno - 10. OSTACOLOR BK Pardubice - 11. BK Slavia Kroměříž (sestup do kvalifikace) - 12. BK ASK Chomutov (sestup z 1. ligy)\n\nV první části soutěže (září - prosinec 1999) všech 12 družstev dvoukolově každý s každým (zápasy doma - venku) odehrálo 22 zápasů.\n\nVe druhé části soutěže (leden - březen 2000) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Hrálo se na 3 vítězné zápasy.\nPlay-out hrála družstva na 9.-12. místě skupiny A2 dvoukolově každý s každým. Poražená družstva z 1. kola play-off vytvořila skupinu o 9. až 12. místo, každé z nich odehrálo 6 zápasů a poslední družstvo sestoupilo do 2. ligy a předposlední do kvalifikace.\n\nHrálo se na tři vítězná utkání. \n\n\n\n\n\n\n"}
{"id": "981799", "url": "https://cs.wikipedia.org/wiki?curid=981799", "title": "Lifting", "text": "Lifting\n\nLifting je výpočetní schéma diskrétní vlnkové transformace (DWT). Toto schéma je obvykle rychlejší než naivní výpočet pomocí konvoluce se dvěma zrcadlovými filtry. Tento algoritmus poprvé předvedl Wim Sweldens.\n\nJakákoli DWT s konečnými filtry může být faktorizována (např. pomocí Eukleidova algoritmu) do posloupností formula_1 párů predikčních formula_2 a aktualizačních formula_3 konvolučních operátorů. Každý predikční operátor formula_2 odpovídá filtru formula_5 a každý aktualizační operátor formula_3 filtru formula_7.\n\nTato faktorizace není unikátní. Pro symetrické filtry může být tato neunikátnost využita k udržení symetrie kroků liftingu.\n\nPrvním krokem při výpočtu liftingu je rozdělení signálu na sudé a liché vzorky (formula_10). Následuje sekvence predikcí a aktualizací pomocí výše definovaných operátorů. Predikce formula_2 v kroku formula_12 se počítá nad vzorky formula_13 a její výsledek se odečte od formula_14, čímž vzniká formula_15. Následná aktualizace formula_3 s počítá nad upravenými formula_15 a přičte se k formula_13, čímž vzniká formula_19. Výsledkem jsou prokládané koeficienty podpásem L (odpovídá formula_13) a H (odpovídá formula_14) diskrétní vlnkové transformace.\n\n\nStandard JPEG 2000 definuje reverzibilní aproximaci transformace s vlnkou CDF 5/3, která mapuje celá čísla na celá čísla, pomocí schématu lifting následovně.\n\nPo těchto dvou krocích budou sudé vzorky formula_24 odpovídat podpásmu L a liché vzorky formula_25 podpásmu H.\n\n\n\n"}
{"id": "981800", "url": "https://cs.wikipedia.org/wiki?curid=981800", "title": "Sklené Teplice", "text": "Sklené Teplice\n\nSklené Teplice jsou obec na Slovensku v okrese Žiar nad Hronom.\n\nSklené Teplice leží v severozápadní části Štiavnických vrchů mezi městy Hliník nad Hronom a Banská Štiavnica, v údolí potoka Teplá v Banskobystrickém kraji.\n\nNa území obce vyvěrají termální prameny s teplotou vody 28–53 °C. Zdejší alkalicko-sádrové minerální prameny s jeskynní lázní byly známy již v 16. století. Léčí se zde nemoci pohybového ústrojí a nervové choroby.\n\nV obci se nachází kostel sv. Lukáše, který byl postaven v letech 1807–1811. Před kostelem stojí historická socha sv. Jana Nepomuckého z roku 1784. V obci se nachází také Kursalón.\n\nNad obcí stojí zřícenina hradu Teplica nazývaného také Pustý hrad.\n\n"}
{"id": "981801", "url": "https://cs.wikipedia.org/wiki?curid=981801", "title": "Legend of the Black Shawarma", "text": "Legend of the Black Shawarma\n\nLegend of the Black Shawarma je sedmé studiové album izraelského dua Infected Mushroom. Album je pojmenováno podle šauarmy, ekvivalentu tureckého döner kebabu a řeckého gyrosu. Název je také inspirovaný restaurací \"Shawarma Hazan\", kde Erez a Amit jedli v jejich domovském městě Haifě.\n\n"}
{"id": "981802", "url": "https://cs.wikipedia.org/wiki?curid=981802", "title": "Mattoni NBL 2000/2001", "text": "Mattoni NBL 2000/2001\n\nNárodní basketbalová liga 2000/2001 byla nejvyšší mužskou ligovou basketbalovou soutěží v České republice v ročníku 2000/2001. Od ročníku ligy 1998/1999 byla nazvána jménem generálního partnera - Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. USK ERPET Praha (mistr České republiky 2000/2001) - 2. BK Opava- 3. MLÉKÁRNA Kunín - 4. BVV Brno - 5. BC Sparta Praha - 6. BK SČE Děčín - 7. BK NH Ostrava - 8. TRIGA EPPJN Brno - 9. BK SČP Ústí nad Labem - 10. BKGA Nymburk - 11. OSTACOLOR BK Pardubice (sestup do kvalifikace) - 12. BC Slavia Kroměříž (sestup do 2. ligy mužů)\n\nV první části soutěže (září - prosinec 2000) všech 12 družstev dvoukolově každý s každým (zápasy doma - venku) odehrálo 22 zápasů.\n\nVe druhé části soutěže (leden - březen 2001) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Hrálo se na 3 vítězné zápasy.\nPlay-out hrála družstva na 9.-12. místě skupiny A2 dvoukolově každý s každým. Poražená družstva z 1. kola play-off vytvořila skupinu o 9. až 12. místo, každé z nich odehrálo 6 zápasů a poslední družstvo sestoupilo do 2. ligy a předposlední do kvalifikace.\n\nHrálo se na tři vítězná utkání. \n\n\n\n\n\n\n"}
{"id": "981803", "url": "https://cs.wikipedia.org/wiki?curid=981803", "title": "Hliník nad Hronom", "text": "Hliník nad Hronom\n\nHliník nad Hronom je obec na středním Slovensku v okrese Žiar nad Hronom v Banskobystrickém kraji.\n\nStarobylá vesnička Hliník nad Hronom se nachází v malebném údolí řeky Hron mezi Štiavnickými a Kremnickými vrchy a pohořím Vtáčnik.\n\nPrvní písemná zmínka o obci je v zakládací listině Beňadického opatství z roku 1075. Obec byla součástí Tekovské stolice.\n\nPrvní dřevěný kostel byl v Hliníku postaven před rokem 1332 v románském slohu. Později v roce 1408 postavili druhý kostel v gotickém stylu, který byl následně poničen požáry a válkou. V roce 1440 Jan Jiskra z Brandýsa dal postavit opevněný Hlinický zámeček s prostornými sklepy a podzemními tajnými chodbami. V roce 1678 byl úplně zničen a o jeho obnovu se až v roce 1889 postarala báňská správa. Poté se zámeček stal sídlem Hlinické lesní správy.\n\nPoté, co král Matyáš Korvín udělil obci privilegium pořádat trhy, se v polovině 15. století stal Hliník nad Hronom důležitým obchodním městem. Roku 1494 obec získala městská privilegia. Místní obyvatelé se zabývali výrobou mlýnských kamenů po více než 600 let. Koncem 18. století byly místní mlýnské kameny známým a žádaným zbožím, přepravovaly se na vorech a pečetily se pečetidlem královské koruny Marie Terezie. Obyvatelé také pěstovali povoznictví, zemědělství, pivovarnictví, mlynářství, chovu dobytka, obuvnictví, krejčovství, kovářství a včelařství.\n\nObec byla v roce 1627 zpustošena Turky.\n\nV roce 1768 postavili před kostelem sousoší Golgoty a v roce 1901 také kapli na Kalvárii a postupně i křížovou cestu. V roce 1930 byla postavena velká parní pila a v roce 1948 se začala stavět hlinická továrna Pohronské strojírny. V roce 1951 bylo v prostorách zámečku zřízeno učiliště. Od roku 1960 je obec součástí okresu Žiar nad Hronom.\n\nBohatá historie obce, způsob života a zvyky jejích někdejších obyvatel jsou zpracovány v monografii hlinického rodáka, kněze Andreje Klimana - \"Hliník nad Hronom\" z r. 1994.\n\nKatastr obce a její blízké okolí skýtá mnoho zajímavostí, např. botanické naleziště Bralce s unikátními rostlinnými druhy.\n\n\n"}
{"id": "981805", "url": "https://cs.wikipedia.org/wiki?curid=981805", "title": "Richard Marx", "text": "Richard Marx\n\nRichard Noel Marx (* 16. září 1963, Chicago, Illinois, USA) je americký adult contemporary/soft rockový zpěvák, textař, hudebník a hudební producent. Koncem 80. a začátkem 90. let vydal několik hitových singlů jako „Endless Summer Nights“, „Right Here Waiting“, „Now and Forever“ a „Hazard“. Ačkoli je většina jeho hitů pomalé balady, některé jeho písně mají i klasický rockový charakter, jako například „Don’t Mean Nothing“, „Should've Known Better“, „Satisfied“ a „Too Late To Say Goodbye“.\n\nRichard Marx se stal prvním sólovým hudebníkem, jehož prvních sedm singlů se umístilo v mezi prvními pěti písněmi žebříčku Billboard Hot 100. Celosvětově prodal víc než 30 milionů nahrávek.\n\nKromě písní, které sám nazpíval, také napsal a spolupracoval na psaní úspěšných písní jako „This I Promise You“ od ’N Sync nebo „Dance With My Father“ od Luthera Vandrosse. Druhá jmenovaná píseň vyhrála několik cen Grammy.\n\n\n\n\n"}
{"id": "981808", "url": "https://cs.wikipedia.org/wiki?curid=981808", "title": "Greg Foster", "text": "Greg Foster\n\nGregory \"Greg\" Foster (* 4. srpna 1958 Maywood, Illinois) je americký atlet, překážkář, trojnásobný mistr světa z let 1983, 1987 a 1991.\n\nNa olympiádě v Los Angeles v roce 1984 získal v běhu na 110 metrů překážek stříbrnou medaili. V této disciplíně se stal třikrát mistrem světa (v letech 1983, 1987 a 1991). Získal rovněž titul halového mistra světa v běhu na 60 metrů překážek v roce 1991. Jeho osobní rekord na této trati je 7,36, pod širým nebem zaběhl 110 metrů překážek nejlépe za 13,03.\n"}
{"id": "981809", "url": "https://cs.wikipedia.org/wiki?curid=981809", "title": "Fidelis dispensator et prudens", "text": "Fidelis dispensator et prudens\n\nFidelis dispensator et prudens (česky \"Věrný a rozvážný správce\") je čtvrté motu proprio papeže Františka, vydané 24. února 2014. Jeho název pochází z Lukášova evangelia – . Byla jím zřízena Rada pro ekonomii, Ekonomický sekretariát a úřad generálního revizora.\n\n"}
{"id": "981814", "url": "https://cs.wikipedia.org/wiki?curid=981814", "title": "Hany", "text": "Hany\n\nHany (2014) je český film režiséra Michala Samira. Jeho děj se má odehrávat během jednoho večera uvnitř a okolo literárního baru uprostřed velkoměsta. Budeme sledovat jednotlivé postavy v dané chvíli a v tomto místě, jak se jejich osudy zamotávají, střetávají, proplétají ... Inspirací byl režisérovi jeho oblíbený café bar Hany Bany, slangově jen Hany, v ulici Veleslavínova na Starém Městě. Kvůli blízkosti k Filozofické fakultě, Konzervatořím a UMPRUM je bar plný inspirativních mladých lidí. Většina filmových postav má tak reálný základ ve štamgastech této kavárny a jejich jména se shodují s reálnými lidmi, které zde můžete potkat (Jiří, Egon a další)\n\nFilm byl nasazen téměř v 70 kinech, během úvodního víkendu jej vidělo 1 655 diváků (tržby činily zhruba 150 tisíc korun).\n\n\n\n"}
{"id": "981816", "url": "https://cs.wikipedia.org/wiki?curid=981816", "title": "Amyloid", "text": "Amyloid\n\nAmyloid (z řec. \"amylon\" = \"škrob\"), je bílkovina, resp. její fragment, která se při chorobných stavech ukládá v mezibuněčném prostoru. Proteiny, ze kterých vzniká amyloid, se většinou fyziologicky vyskytují v těle, např. prekurzory amyloidu, např. \"sérový amyloid A\" nebo \"lehké řetězce imunoglobulinů\". Méně časté jsou mutace, které vedou k tvorbě proteinů pohotovějších k tvorbě amyloidu, např. tzv. finský nebo portugalský typ amyloidózy.\n\nPrvní pitevní nálezy popisující stav, který byl nejspíše amyloidózou, pocházejí z roku (Nicolaus Fontanus). Autorem termínu amyloid je Rudolf Virchow, který se domníval, že jde skutečně o škrob nebo možná o glykogen. Carl Friedreich a August Kekulé ovšem záhy prokázali, že amyloid má složení odpovídající proteinům. Popis struktury amyloidu a objev, že amyloid může vznikat z několika různých proteinů, normálních i patologicky změněných, spadají již do druhé poloviny 20. století.\n\nPři vzniku amyloidu je klíčová přeměna prostorového uspořádání prekurzorového proteinu z alfa-helixu na strukturu beta-skládaný listu. Beta listy jednotlivých proteinů nebo proteinových fragmentů se k sobě paralelně přikládají a poměrně pevně se k sobě váží. Tímto způsobem postupně vzniká tzv. amyloidová fibrila. Amyloidová fibrila je mimořádně odolná vůči degradaci enzymy, navíc má mimořádné mechanické vlastnosti (struktura amyloidu je podobná struktuře fibroinu v hedvábí). Kromě fibril obsahuje amyloid tzv. koprecipitované komponenty, což jsou další proteiny, které se normálně vyskytují v krvi nebo v extracelulární matrix, a které mohou hrát nějakou roli v biologii amyloidu.\n\nK průkazu amyloidu je popsáno několik testů, např. Virchowova zkouška s Lugolovým roztokem a kyselinou sírovou nebo barvení anilinovými barvami (např. krystalovou violetí). Zlatým standardem v diagnostice je ovšem barvení konžskou červení a průkaz dvojlomu v polarizačním mikroskopu.\n\nČasto je účelné stanovit protein, ze kterého amyloid vznikl. Imunohistochemické metody jsou v tomto ohledu nejčastěji používané, ale jejich spolehlivost není v tomto případě příliš vysoká, protože amyloid na jedné straně ztrácí svoji antigenní strukturu a na straně druhé může být schopen nespecificky vázat protilátky.\n\nZ klinického hlediska je podstatné dělit amyloidózy na lokalizované a systémové.\n\nLokalizované amyloidózy postihují jen jeden systém. Protein, ze kterého vzniká amyloid, je obvykle tvořen v místě depozita. Patří sem např. Alzheimerova choroba, Parkinsonova choroba, demence s Lewyho tělísky, BSE nebo pokročilá stádia diabetu II. typu (u diabetu nejde o příčinu onemocnění ale o následek nadprodukce inzulínu). Zvláštní formou je národový amyloid, tedy amyloid vzniklý v důsledku nadprodukce amyloidogenního proteinu nádorem.\n\nSystémové amyloidózy naopak postihují celý organismus, i když míra postižení jednotlivých orgánů se může lišit. Původně se rozlišovaly pouze dvě formy amyloidózy: Primární, u které nebylo patrné vyvolávající onemocnění, a sekundární, u které bylo patrné vyvolávající onemocnění. Na dnešní úrovni poznání je toto dělení nesprávné, ale protože se vžilo, není účelné od něj upouštět.\n\nSekundární amyloidóza se může vzácně objevit jako komplikace chronického zánětlivého onemocnění. V rozvinutých zemích jde nejčastěji o revmatická onemocnění, v rozvojových jde o chronické infekce, jako je tuberkulóza nebo osteomyelitida. Protože je prekurzorovým proteinem tzv. sérový amyloid A, který se tvoří při zánětu, značí se tato amyloidóza jako AA.\n\nPrimární amyloidóza se objevovala bez patrné vyvolávající příčiny. Dnes se již ví, že primární amyloidóza doprovází poruchy kostní dřeně na hraně nádorového onemocnění. Při této poruše jsou nadprodukovány lehké řetězce imunoglobulinů (výjimečně těžké řetězce), které mohou za nepříznivých okolností dát vznik amyloidu. Takto vzniklá amyloidóza se značí AL resp. AH.\n\nDalší významnou formou je amyloidóza dialyzovaných. U pacientů na chronické dialýze v konečném stádiu poškození ledvin dochází k poklesu vylučování β-mikroglobulinu, který může dát vzniknout amyloidu. Moderní hemodialyzační přístupy s tímto rizikem počítají a reagují na něj.\n\nDále existuje celá řada dědičných syndromů, při kterých je mutací způsobena změna proteinu, který je náchylnější ke tvorbě amyloidu. Nejdéle známou je tzv. portugalský typ amyloidózy, za který je zodpovědná jedna konkrétní mutace prealbuminu. Jiným typem je tzv. finský typ (popsaný i případ v ČR), kde je mutován gelsolin.\n\n\n\n"}
{"id": "981819", "url": "https://cs.wikipedia.org/wiki?curid=981819", "title": "Národní park Asinara", "text": "Národní park Asinara\n\nNárodní park Asinara (\"italsky Parco Nazionale dell'Asinara\") je jeden z italských národních parků ležících na ostrově stejného jména – Asinara, u severozápadního pobřeží Sardínie. Asinara je druhý největší ostrov Sardínie po Sant'Antioco. Ostrov je úzký, protáhlý, s velmi členitým pobřežím. Park má rozlohu 52 km² (5 200 hektarů), jde tedy o druhý nejmenší italský národní park. Založený byl v roce 1997.\n"}
{"id": "981821", "url": "https://cs.wikipedia.org/wiki?curid=981821", "title": "Předrománské umění", "text": "Předrománské umění\n\nJako předrománské umění se označuje evropské umění raného středověku přibližně v 6. až 10. století. Navazovalo především na umění antického Říma, raně křesťanské umění, ovlivněno bylo i uměním byzantským a uměleckými tradicemi nově usazených národů. Relativní úpadek civilizačních center a kulturní výměny mezi nimi zapříčinil slohovou nejednotnost a nižší průměrnou uměleckou úroveň. Ty byly překonány v dobách snahy silných dynastií (Karlovci – Karel Veliký, Otoni) o obnovení jednotné římské říše.\n\nPředrománské umění úzce souvisí s historickým vývojem ve střední a západní Evropě v době po stěhování národů. Postupně se na území Západořímské říše rozšiřovali od 5. století barbarské státy Germánů. Nejvýznamnější jsou Frankové – postupem doby tak franská říše pokrývala dnešní Německo, Francii a Belgii. Králové z rodiny Merovejců říši rozšířili jak do střední Evropy, tak na západ. V 8. století ale jejich vliv začal upadat a do popředí se dostávali majordomové, správci královského domu.\n\nV počátcích se setkáváme hlavně s drobnými drahocennými předměty ze zlata a drahých kamenů, v průběhu 7. a 8. století se v merovejských klášterech a v Irsku rozvíjela knižní malba. Ta je charakterizována dekorací počátečního písmene geometrickým ornamentem s rozetami stylizovanými zvířaty a lidskými postavami. Projevovaly se zde domácí vlivy skytské keltské tradice, ale i vlivy křesťanské syrsko-koptské. Nejvýznamnějšími díly jsou pak knihy Kniha z Durrow a Kniha z Kellsu. V pozadí nezůstávala ani architektura. Z oné doby se dochovala například baptisteria v Poitiers a v Aix.\n\nS narůstajícím vlivem majordomů se ve Franské říši setkáváme se jmény jako Karel Martell (porážka Arabů roku 732 u Poitiers) či Karel Veliký (768–814). Obyvatelstvo se uchylovalo pod ochranu feudálů, vznikla řada opevněných sídel, šířil se feudalismus. Karel Veliký, vnuk Karla Martella, získal od papeže roku 800 císařskou korunu a založil tak de facto Svatou říši římskou, která trvala následujících tisíc let. Karel Veliký se cítil být nástupcem římských císařů, jeho říši se dařilo a tak na svých dvorech podporoval i kulturu. S jeho smrtí však došlo k rozkolu Franské říše ve dví a tak i k zániku karolinské renesance. Roku 843 vznikla Východofranská říše a Západofranská říše – obě spravovány Karlovci. Rozpad dokončujili i vpády Maďarů, Vikingů a Saracénů.\n\nNa dvůr Karla Velikého přicházela řada představitelů kultury hlavně z anglosaského světa, z Irska a Itálie. Obroda umění nacházela nové interpretace antických vzorů. Nejvíce se vyhraňovala architektura, kde oproti dosavadnímu chóru podle římské liturgie směrovanému na východ se připojuje i další na západ. Vzniká tak stavba s lodí ukončená na východ a západ apsidou, ve které se nachází krypta. Pro kostely je také typický pevnostní vstup mezi dvěma věžemi. Z té doby se dochovala například kaple v Cáchách, či v Saint-Germain-des-Prés. Stavěly se hrady a paláce v Cáchách, Ingelheime či Nijmegene, mezi kterými Karel cestoval. Vedle architektury i sochařství značně kopírovalo antiku, např. přebíráním různých antických sloupů, zachovalo se však i vlastní umění, což dokazuje bronzová jezdecká soška Karla Velikého uložená v Louvru. Význačné jsou také karolinské miniatury zdobené irskými pletenci, které se zhotovovaly v Cáchách, Trevíru, Remeši či Tours. Umění té doby je však úzce spjato s Karlem Velikým jako donátorem.\n\nV roce 987 zemřel Ludvík V., poslední Karlovec. S ním také mizí karolinská renesance. V Západofranské říši se ujali vlády Kapetovci, ve Východofranské pak roku 919 nastoupil na trůn Jindřich I. Ptáčník, zakladatel otonské dynastie. Kapetovci se dělí na řadu dynastií a v podstatě vládnou v západní Evropě až do dneška (španělští králové z rodu Bourbon-Anjou). Již v průběhu karolinské renesance, na počátku 11. století, se po ochabnutí spojeném se strachem z konce světa v roce 1000 zrodil v kulturně bohatém prostředí Západofrancké říše sloh románský.\n\nV roce 962 byl korunován na císaře Ota I. Veliký, čímž došlo k upevnění Svaté říše římské. Otonští císaři upevnili vztahy s Vatikánem – zakládají církevní stavby. Stejně jako Karel Veliký podporovali vzdělávání a umění. Vzniká tak otonská renesance, která se rozvíjela i za panování Oty II., Oty III. a Jindřicha II..\n\nOtonské umění se opět soustřeďovalo na dvorech císařů a jeho cílem bylo velebení císařova obrazu. Inspirovalo se v karolinské renesanci, přejímalo však i vlivy byzantské. Typickou ukázkou karolinské renesance tak může být kostel svatého Cyriaka v Olpe s apsidami, kryptami a opevněnou částí mezi věžemi, který již předznamenává nástup slohu románského jak dispozicí tak výzdobou. Postupně se stále více staví kostely s dvěma chóry, které v 9. století zmohutní až do hmoty, kterou můžeme nalézt v kostele svatého Michala v Hildesheimu. Z malířství se zachovaly fresky v kostele svatého Jiří v Oberzellu na ostrově Reichenau na Bodamském jezeře charakteristické lineární abstraktní kresbou s kolorovanými postavami zvýrazňujícími tvar. Ze stejného místa pocházejí i četné iluminace. Význačné je i sochařství, které se reprezentuje zvláště reliéfní prací. Jedná se například o antependium basilejské tvořené dřevěným reliéfem ve zlatě zobrazujícím Ježíše Krista a Jindřicha II. s manželkou, nebo dveře hildesheimského domu s výjevy z Bible. Byzantské vlivy se pak projevily zvláště v oblasti uměleckého řemesla vytříbeností linie.\n\n"}
{"id": "981823", "url": "https://cs.wikipedia.org/wiki?curid=981823", "title": "Mattoni NBL 2001/2002", "text": "Mattoni NBL 2001/2002\n\nNárodní basketbalová liga 2001/2002 byla nejvyšší mužskou ligovou basketbalovou soutěží v České republice v ročníku 2001/2002. Od ročníku ligy 1998/1999 byla nazvána jménem generálního partnera - Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. BK Opava (mistr České republiky 2001/2002) - 2. MLÉKÁRNA Kunín - 3. BK GA Nymburk - 4. BC SPARTA Praha - 5. TRIGA EPRIN Brno - 6. USK Praha - 7. BVV Brno - 8. BK NH Ostrava - 9. SPOLCHEMIE BK Ústí nad Labem - 10. BK SČE Děčín - 11. BK OSTACOLOR Pardubice (sestup do kvalifikace) - 12. Sokol Vyšehrad (sestup do 2. ligy)\n\nV první části soutěže (září - prosinec 2001) všech 12 družstev dvoukolově každý s každým (zápasy doma - venku) odehrálo 22 zápasů.\n\nVe druhé části soutěže (leden - březen 2002) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Všechna kola play-off se hrála na tři vítězné zápasy, finále ligy na čtyři vítězné zápasy.\n\nKe změně došlo v tom, že Play-out (zápasy o 9.-12. místo) se hrálo naposledy v předcházející sezóně 2000/2001. Od sezóny 2001/2002 družstva na 9. až 12. místě po skončení skupiny A2 dále nehrála, jejich pořadí bylo určeno pořadím ve skupině A2. Poslední 12. družstvo z NBL sestoupilo do II. ligy, předposlední 11. družstvo hrálo kvalifikaci s druhým z II. ligy.\n\n\n\n\n\n"}
{"id": "981824", "url": "https://cs.wikipedia.org/wiki?curid=981824", "title": "Národní park Vesuv", "text": "Národní park Vesuv\n\nNárodní park Vesuv ( ) je jeden z menších italských národních parků. Má rozlohu 72,6 km² (7 259 hektarů) a zahrnuje zmíněný světoznámý vulkán a jeho nejbližší okolí. Byl založený v roce 1991 za účelem ochrany hodnot daného území a pro podporu environmentálního vzdělávání a vědeckého výzkumu.\n"}
{"id": "981827", "url": "https://cs.wikipedia.org/wiki?curid=981827", "title": "Right Here Waiting", "text": "Right Here Waiting\n\nRight Here Waiting je píseň amerického zpěváka a textaře Richarda Marxe. Píseň vyšla v červnu 1989 jako druhý singl z druhého alba \"Repeat Offender\" a stala se celosvětovým hitem. Ve Spojených státech zaujala první místo v žebříčku Billboard Hot 100.\n\nRichard Marx napsal píseň \"Right Here Waiting\" na cestách jako milostný dopis své ženě, herečce Cynthii Rhodes, která v té době natáčela film v Jižní Africe.\n"}
{"id": "981828", "url": "https://cs.wikipedia.org/wiki?curid=981828", "title": "Nová tržnice (Bratislava)", "text": "Nová tržnice (Bratislava)\n\nNová tržnice nebo Tržnice (slovensky Nová tržnica nebo Tržnica) je budova tržnice v Bratislavě na Trnavském mýtě. Otevřena byla v roce 1981.\n\nByla postavena v souvislosti s tím, že stará tržnice po válce ztratila svou původní funkci – dlouhá léta ji využívala Československá televize. Nový objekt vyrostl v blízkosti bývalého centrálního tržiště, které mělo dlouhodobou tradici. Proto bylo důležité najít vhodný koncept, který by odpovídal podmínkám fungování tržnice na konci 20. století.\n\nTržnice, která se stala významným obchodním centrem v Bratislavě na konci 80. let 20. století byla s příchodem tržního hospodářství n Slovensko a vznikem nových obchodních center náhle nekonkurenceschopná a velmi rychle opuštěna. Od konce 90. let je provozování tržnice v permanentní ztrátě a řadu původních prodejen nahradily trafiky a diskotéky.\n\n\nIdeou byly zastrčené ulice, pasáže, a galerie, které se promítly do projektu. Byl navržen progresivní konstrukční systém, který dodal stavbě specifický ráz. Hlavní myšlenkou bylo vytvořit objekt v podobě proskleného objektu s odkrytými potrubími vzduchotechniky v duchu idejí high-tech architektury, populární v polovině 80. let. Celoskleněná obvodový plášť odráží rušný život tržnice.\n\nKonstrukce tržnice je tvořena mohutným železobetonovým skeletem, ve které jsou vloženy dva bloky s prodejními a obslužnými prostorami v přízemí i na patře. Na obou koncích budovy jsou přístupné schodiště. V suterénu byla umístěna velká prodejna potravin a hlavní prostory jsou vymezeny pro individuální stánky pro prodej zeleniny, ovoce i jiného sortimentu.\n\n"}
{"id": "981832", "url": "https://cs.wikipedia.org/wiki?curid=981832", "title": "Julija Skokovová", "text": "Julija Skokovová\n\nJulija Igorevna Skokovová ( ; * 1. prosince 1982) je ruská rychlobruslařka.\n\nV roce 2001 poprvé startovala na Mistrovství světa juniorů, ve Světovém poháru závodí od podzimu 2002. Na Mistrovství světa na jednotlivých tratích 2012 skončila v závodě na 1500 m na osmém místě, o rok později byla na téže distanci sedmá. Mistrovství Evropy 2012 dokončila na šesté příčce, v roce 2014 byla pátá. Zúčastnila se Zimních olympijských her 2014, kde získala bronzovou medaili ve stíhacím závodě družstev. V individuálních olympijských závodech skončila pátá (1500 m), osmá (3000 m) a šestnáctá (1000 m). O rok později si z MS 2015 přivezla bronz ze stíhacího závodu družstev.\n\n"}
{"id": "981837", "url": "https://cs.wikipedia.org/wiki?curid=981837", "title": "Hickmannova mapa", "text": "Hickmannova mapa\n\nHickmannova mapa (celým názvem Karte der Bevölkerungsdichte (relative Bevölkerung) des Königreiches Böhmen entworfen und herausgegeben von A.L. Hickmann je historická litografická mapa, jejímž autorem je Anton Leo Hickmann. Zobrazuje stav obyvatelstva v Českém království na území dnešních Čech.\n\nMapa se nachází na jednom listu lesklého papíru, který má rozměr přibližně 56×67 cm. Samotná mapa má rozměry přibližně 47×57 cm. Pravděpodobně měla sloužit veřejnosti či státním orgánům, tudíž je je velmi formální a neobsahuje autorovy popisků a poznámky. Obsahuje mapový rám, měřítko, které je 1:600 000, kdy údaje v celé mapě jsou udávány v mílích, ozdobný název spolu s údaji, odkud byla brána data a nakonec 2 legendami, kde jedna zobrazuje značení cest, měst, řek a podobně a druhá nám pak definuje hustotu zalidnění podle barev. Chybí zde však například růžice a hlavně přesné datum vydání.\n\nMapové pole zabírá asi 70 % plochy archu. Různými černými čarami a tečkami jsou zobrazeny jednotlivé předměty, které jsou specifikované v legendě. Černobílými čarami (podobně jako je tomu i dnes) jsou zobrazeny železnice s železničními stanicemi, silnice a cesty jsou označeny dvojitou čarou, řeky a rybníky pak klasicky jako v dnešní době, některé pohoří a hory jsou zobrazeny kopečkovou metodou, hranice států vidíme pomocí tlusté přerušované čáry, prázdnými kolečky se silným ohraničením jsou zobrazována města, městyse jsou označeny kolečky uvnitř s tečkou a vesnice jen prázdnými tenkými kolečky. Celá mapa je velmi podrobná a také detailně popsána. U větších měst či vesnic jsou červeně uvedeny absolutní čísla počtu jejich počtu obyvatel. Výškopis se tu však objevuje jen zřídka.\n\nDruhá legenda pak obsahuje barevnou škálu, kde ke každému barevnému odstínu je přiřazena jedna hodnota hustoty obyvatelstva, která není uváděna na km², jako je tomu nejčastěji dnes, ale na míle (stejně jako měřítko mapy). Bíložlutým čárkováním je označeno méně jako 3000 osob na míly, světle žlutě 3000–4000, tmavě žlutě 4000–5000, oranžově 5000–6000, šedě 6000–7000, růžově 7000–8000, modře 8000–10 000, zeleně 10 000–15 000 a tmavě zeleně 15 000–20 000. Z mapy je tedy vidět, že největší hustota zalidnění byla v okolí prahy a na severu Čech.\n\nMapa je na některých místech mírně poškozena, potrhána a zalepována, ale jinak je vcelku v dobrém stavu. V u pravého kraje v dolní části je opatřena razítkem Grafische Statistik von Böhmen, ručně dopsaným a přeškrtnutým číslem „1162“ a číslem „7“.\n\nMapové pole zachycuje území mezi 12°01´48\" → 16°57´46 východní délky a 51°04´58\" → 48°30´59\" severní šířky.\n\nU mapy není přesně uvedené datum, kdy byla vytvořena, jen sčítání lidu, které je bráno jako zdroj dat a to bylo v roce 1869. Je však velmi pravděpodobné, že mapa vznikala někdy mezi lety 1870 a 1890.\n\nPrávě toto sčítání lidu, které zachytilo stav k 31. 12. 1869, bylo velmi důležité. V celém Rakousku-Uhersku došlo k prvnímu modernějšímu sčítání, kdy se zjišťoval nejen počet obyvatel, věk a pohlaví, ale i státní příslušnost, rodinný stav, náboženské vyznání, popřípadě i mentální či fyzické vady. Od této doby pak mělo sčítání probíhat pravidelně každých 10 let. Tento rok byl také převratný v tom, že data byla poprvé veřejně publikována, což znamená, že se k nim dnes můžeme snadno přes Český statistický úřad dostat a porovnat je i s dnešní dobou. Bylo provedeno na základě přijetí říšského zákona o sčítání vydaného v březnu roku 1869 a bylo ještě zpracováváno ručně.\n\nAutorem mapy je Anton Leo Hickmann (*23. 3. 1834 – †18. 7. 1906), český geograf a statistik, který se narodil v Terezíně a zemřel ve Vídni. Pracoval na univerzitě v Praze, byl tajemníkem obchodní komory v Chebu a stal se i učitelem na gymnáziu v Liberci. Snažil se zpopularizovat statistiku tím, že znázorňoval její výsledky do map. Vytvářel však i geologické mapy a atlasy.\n\n\n"}
{"id": "981838", "url": "https://cs.wikipedia.org/wiki?curid=981838", "title": "Mapa Pruska z roku 1827", "text": "Mapa Pruska z roku 1827\n\nMapa Pruska z roku 1827 je mapa vytvořená v Berlíně a znázorňuje území Pruska v polovině 19. století, konkrétně roku 1827. Na tvorbě mapy se podíleli autoři F. von Döring, Simon Schropp a Heinrich Kliewer. Mapa zachycuje jazykové rozvrstvení pruského území, jednotlivé jazykové skupiny jsou barevně rozlišeny. Celé mapové dílo je psáno v německém jazyce. Účel mapy není znám, samotný autor totiž vystupuje pouze pod iniciály.\n\nMapa je vykreslena na listu o velikosti 55,9 x 79,5 cm, samotná mapa však zabírá plochu o rozměrech 47 x 68,5 cm. Mapa poskytuje vysvětlivky, které jsou nalepené na spodním okraji mapy (jednotlivé jazykové skupiny), v levém horním rohu se nachází jméno autora, rok a místo vydání a jaké nakladatelství mapu vydalo (Simon Schropp et Comp.). Měřítko není zobrazeno standardně číslicemi, ale je psáno slovy, což není u mapy běžné (měřítko 1:600 000), je zde však poznámka, že na mapě je 1 dm osm mílí oproti tomu mapa neobsahuje směrovou růžici. Na mapě můžeme dále nalézt znázornění pro hlavní cesty, vedlejší a venkovské cesty. Jelikož na mapě můžeme nalézt názvy hor, pohoří, řek i moří, dalo by se předpokládat, že mapa sloužila k naučným (praktickým) účelům.\n\nPočátkem 19. století byly německé země rozděleny do mnoha územních jednotek v rámci Svaté říše římské. Po porážkách Napoleonem byla Svatá říše římská zrušena pro udržení míru. Během napoleonských válek ztratilo Prusko značná území jak na východě, tak na západě. Po porážce Francie získalo Prusko zpět, díky Vídeňskému kongresu, západní část varšavského velkoknížectví, severní polovinu Saska včetně Dolní Lužice a severovýchodní poloviny Horní Lužice, a celé Porýní a Vestfálsko. Na Vídeňském kongresu byl též založen Německý spolek, který zahrnoval 10 pruských provincií (např. Sasko, Slezsko, Braniborsko). Prusko však nebylo dominantní mocností.\n\nPo napoleonských válkách se umocňovala myšlenka na sjednocení Německa. Objevily se tři návrhy sjednocení: maloněmecká koncepce („malé Německo“), velkoněmecká koncepce („velké Německo“), koncepce třetího Německa. S nárůstem nacionalismu, který zprvu byl podmíněn vzdorem proti francouzské nadvládě, se postupně vyvíjela i myšlenka na moderní a fungující německý stát. Proběhla řada manifestací, ale rakouský kníže kancléř Metternich vždy tvrdě zakročil. Roku 1832 se konala velká národní manifestace v bavorském Hambachu, která zapříčinila revoluci a následný pád Metternicha v roce 1848.\n\nŘada vojenských úspěchů vedla k příznivým podmínkám pro sjednocení. Situaci využil pruský kancléř Otto von Bismarck. Roku 1871 byla vybrána maloněmecká koncepce, to znamená bez Rakouska. Utvoření silného státu ve středu Evropy mělo dopad ještě řadu let.\n\nCelé území Pruska se podle této mapy dělí na germánské (světle a tmavě modrá), slovanské (různé barvy) a francouzské (oranžová) jazykové oblasti. Největší zastoupení mají jazyky germánské, ty autor dělí do 2 skupin:\nDalší početnou skupinou jsou slovanské jazyky:\nPoslední zastoupenou jazykovou skupinou je francouzština, resp. valonština (\"Wallonischer Dialekt\") ve francouzských koloniích – většina velkých měst např.: Berlín, Frankfurt, Strasburg, Brandenburg apod.\n\nDále jsou na mapě vyznačeny zámky, přístavy, majáky, pevnosti, tvrze, osady a vesnice. Každý z uvedených má svůj grafický symbol. Dále tu autor rozlišuje tři druhy hranic:\n\nZajímavostí je, že mapa ukazuje tehdejší počet obyvatel v Berlíně, který v té době činil 30 000 obyvatel, což je méně než setina dnešního počtu 3,4 milionu. Mapa se zachovala ve velmi dobrém stavu.\n\n"}
{"id": "981846", "url": "https://cs.wikipedia.org/wiki?curid=981846", "title": "Palovčík brazilský", "text": "Palovčík brazilský\n\nPalovčík brazilský (\"Phoneutria fera\"), nazývaný banánový pavouk, je druh útočného a jedovatého pavouka, který může být nebezpečný člověku. Žije pouze v tropické oblasti Jižní Ameriky, ale může se dostat do jiných oblastí ukrytý v zásilce banánů dovážených z Mexika a Střední Ameriky.\n\nPodle \"Guinnessovy knihy rekordů\" z roku 2010 se jedná o nejjedovatějšího pavouka na světě, jehož kousnutí může být bez podání protijedu pro člověka smrtelné.\n\nTělo tohoto pavouka může být až 6 cm velké, přičemž rozpětí končetin takového jedince může dosáhnout až 16 cm. Zadeček je na břišní části světle hnědý se čtyřmi řadami tmavě hnědých teček a dvěma postranními pruhy stejné barvy. Palovčíci jsou převážně vlhkomilní, výjimkou je právě palovčík brazilský, který může obývat i suché lokality.\n\nPalovčíci loví podobným způsobem jako slíďáci. Svoji kořist pronásledují, načež se jí zmocní skokem ze zálohy a ochromí ji jedovatým kousnutím. Ve dne se většinou ukrývají v pralesním porostu, protože si nestaví stálé úkryty.\n"}
{"id": "981848", "url": "https://cs.wikipedia.org/wiki?curid=981848", "title": "Rio Open 2014 – mužská dvouhra", "text": "Rio Open 2014 – mužská dvouhra\n\nDo soutěže mužské dvouhry na tenisovém Turnaji Rio Open 2014 nastoupilo celkem třicet dva hráček. Jednalo se o vůbec první ročník turnaje.\n\nTitul vyhrál nejvýše nasazený Rafael Nadal, když ve finále porazil nenasazeného Alexandra Dolgopolova ve dvou setech 6–3 a 7–6(3).\n\n\n"}
{"id": "981850", "url": "https://cs.wikipedia.org/wiki?curid=981850", "title": "Karl Friedrich Schinkel", "text": "Karl Friedrich Schinkel\n\nKarl Friedrich Schinkel (13. března 1781, Neuruppin – 9. října 1841, Berlín) byl pruský architekt, malíř, scénograf a designér nábytku. Jeho stavby patří k neoklasicismu a neogotice, inspiroval se hojně starořeckou architekturou.\n\nPodílel se na celkovém rozvoji a architektonické koncepci Berlína v ponapoleonském období, když se stal tajným vrchním stavebním radou pruského krále Fridricha Viléma III. Navrhl řadu slavných berlínských staveb: Neue Wache (1816–1818), Preußisches Nationaldenkmal für die Befreiungskriege (1818–1821), Konzerthaus Berlin (1819–1821), Altes Museum (1823–1830), Friedrichswerdersche Kirche (1824–1831), Elisabethkirche (1832-1834), Pruská vojenská akademie (1825–1845) či Bauakademie (1832–1836), kde se nejvíce přiblížil modernismu. Ovlivnil zásadně podobu třídy Unter den Linden a založil tak její proslulost. Z prací mimo Berlín patří k ceněným např. Staroměstská strážnice v Drážďanech nebo Kostel sv. Nikolaie v Postupimi. Významné rekonstrukce provedl u kostela Schloss Rosenau a v sídle korunního prince Kronprinzenpalais. Jeho \"Schinkel-styl\" ovlivnil zásadním způsobem architekturu 19. století, nejen v Německu, ale byl napodobován po celé Evropě. Byl i významným teoretikem architektury (díla \"Sammlung architektonischer Entwürfe, Werke der höheren Baukunst\").\n\nByl designérem pruského (a později německého) vyznamenání Železný kříž.\n\n"}
{"id": "981862", "url": "https://cs.wikipedia.org/wiki?curid=981862", "title": "Roviny", "text": "Roviny\n\nRoviny mohou být:\n\n"}
{"id": "981863", "url": "https://cs.wikipedia.org/wiki?curid=981863", "title": "Synodní rada Českobratrské církve evangelické", "text": "Synodní rada Českobratrské církve evangelické\n\nSynodní rada Českobratrské církve evangelické (do roku 1931 Synodní výbor Českobratrské církve evangelické) je vrcholným orgánem této církve. Je volena Synodem Českobratrské církve evangelické na šest let a tvoří ji šest osob, z nichž tři jsou ordinovaní teologové a zbylí bez tohoto vzdělání (tedy tzv. laici). V jejím čele stojí synodní senior (ten je vybrán ze zmíněných tří teologů) a synodní kurátor, jenž je jedním z laiků, kteří jsou členy Synodní rady.\n\nSvé sídlo má Synodní rada v Praze v Husově domě.\n\nGenerální sněm církve v roce 1918 zvolil pětičlenný Synodní výbor, jehož členové měli přesně určenou funkci, jenž doplnili ještě čtyři další členové. Jeho podoba byla:\n\nOd roku 1921 pracoval Synodní výbor ve složení:\n\nOd roku 1927 pracoval Synodní výbor ve složení:\nBěhem funkčního období (roku 1931) došlo k přejmenování výboru na Synodní radu a její představitel se stal synodním seniorem.\n\nOd roku 1932 pracovala Synodní rada ve složení:\n\nOd roku 1939 pracovala Synodní rada ve složení:\n\nOd roku 1945 pracovala Synodní rada ve složení:\n\nOd roku 1950 pracovala Synodní rada ve složení:\n\nOd roku 1956 pracovala Synodní rada ve složení:\n\nOd roku 1963 pracovala Synodní rada ve složení:\n\nPočínaje rokem 1969 se funkční období zkrátilo z šesti let na čtyři. V té době pracovala Synodní rada ve složení:\n\nOd roku 1973 pracovala Synodní rada ve složení:\n\nOd roku 1977 pracovala Synodní rada ve složení:\n\nPočínaje rokem 1981 se funkční období vrátilo na původní šestiletý cyklus. V té době pracovala Synodní rada ve složení:\n\nOd roku 1987 pracovala Synodní rada ve složení:\n\nOd roku 1991 pracovala Synodní rada ve složení:\n\nOd roku 1997 měla Synodní rada toto složení:\n\nOd listopadu 2003 měla Synodní rada toto složení:\n\nOd listopadu 2009 do stejného měsíce roku 2015 pracovala Synodní rada ve složení:\n\nOd listopadu 2015 má Synodní rada toto složení:\n"}
{"id": "981868", "url": "https://cs.wikipedia.org/wiki?curid=981868", "title": "Johann Roitinger", "text": "Johann Roitinger\n\nJohann Roitinger (18. dubna 1864 Niederndorf – 29. srpna 1924 Weibern) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a působil jako sedlák. Angažoval se v Křesťansko sociální straně Rakouska. Od roku 1884 do roku 1893 byl poslancem Hornorakouského zemského sněmu. Zastával funkci starosty domovského Weibern.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Horní Rakousy 21. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako majitel statku.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981869", "url": "https://cs.wikipedia.org/wiki?curid=981869", "title": "Pižmovka velká", "text": "Pižmovka velká\n\nPižmovka velká (\"Cairina moschata\") je jihoamerický druh kachny z řádu vrubozobých. Byla domestikována v Mexiku a Jižní Americe již před příchodem Evropanů. Domestikací vznikla pižmovka domácí (\"Cairina moschata\" f. \"domestica\"), která se od dívokého předka liší větší hmotností a bílým nebo strakatým zbarvením.\n\nPižmovka je velká kachna, kačer dorůstá délky těla 75 cm a hmotnosti téměř 7 kg, samice jsou menší a lehčí. Naopak domácí pižmovky mohou vážit až 9 kg. Zbarvení divokých ptáků je černé se zeleným leskem. V křídlech jsou bílá zrcátka, peří na hlavě je kadeřavé a může být bíle skvrnité. Pižmovka má silné tmavé nohy s dlouhými drápy, ale poměrně slabými plovacími blanami. Obličej je holý, u samce nápadně červený a porostlý bradavičnatými výrůstky. Nápadně velký zakulacený výrůstek má samec nad zobákem. Navzdory svému jménu nepáchne pižmem.\nPižmovka obývá Ameriku od jižního Texasu po Argentinu. Preferuje zalesněné oblasti, bažiny, okolí pralesních řek a potoků. Ačkoli dobře plave a dokáže se i potápět, tráví mnoho času na souši, kde si hledá potravu. Hnízdí a nocuje na stromech, kde šplhá pomocí osrých drápů. Jedná se o stálý druh ptáka. Pižmovky netvoří stálé páry, kačer se v době toku páří s jednou nebo více samicemi a nepodílí se na výchově mláďat. Zvláštností pižmovky je absence hlasových projevů. V dospělosti se ozývá výhradně tichým syčením, jiné zvuky není schopná vydávat. Proto se v některých jazycích (např. ve španělštině) označuje jako němá kachna.\n\nPižmovky hnízdí v dutinách stromů nebo v opuštěných hnízdech stromových ptáků. Samice klade 6-10 žlutobílých až zelených vajec, z nichž se za 35 dnů líhnou mláďata. Doba inkubace je tedy o týden delší než u kachny domácí a nejdelší ze všech druhů domácí drůbeže. Káčata ihned po oschnutí seskakují z hnízda anásledují matku na vodu. Pižmovka sedí na vejcích velmi pevně, vysedí i cizí vejce, která jí podložíme. Proto ji lze použít jako pěstounku k vysezení cizích vajec.\n\nPižmovky se živí smíšenou potravou, jíž si hledají na souši i ve vodě. Tvoří ji zelené části rostlin, oddenky, semena i drobní živočichové včetně plžů, pavouků a žab.\n\nPižmovka velká se někdy označuje též jako \"kachna pižmová\", lidově jako \"čínská kačena\", \"čínka\", \"barbárie\" nebo na Moravě \"husokačena\". Její jméno patrně vzniklo omylem, protože nevylučuje pižmo ani podobné páchnoucí látky. Carl von Linné ji pojmenoval \"Anas moschata\" (tj. pižmová kachna) omylem, zřejmě podle anglického jména \"Muscovy duck\" (tj. doslova moskevská kachna). Etymologie anglického jména není jasná, podle jedné verze se první pižmovky dostaly v 16.stol. do Anglie z Ruska, pravděpodobnější však je, že se jedná o záměnu se jménem indiánského kmene \"Muisca\" (z Kolumbie) nebo \"Miskito\" (z Nikaraguy a Hondurasu), od nichž pižmovky získali conquistadoři.\n\nPižmovka byla domestikována americkými indiány už v předkolumbovském období. Mayové, Aztékové, Čibčové, Inkové i amazonští indiáni ji chovali nejen pro maso, ale i pro peří, používané k výrobě ozdob a čelenek. Např. Tupinambové ji chovali jen pro peří. Věřili totiž, že by pojídáním jejího masa zlenivěli a získali \"kachní\" chůzi. S portugalskými námořníky a později s osvobozenými černými otroky se z Brazílie záhy dostala do Afriky a indomalajské oblasti, kde se výborně adaptovala. Podle některých názorů se do jihovýchodní Asie dostala už před příchodem Porugalců prostřednictvím Polynésanů.\nDo Evropy se zřejmě dostala v polovině 16. stol., buďto přímo z Jižní Ameriky, nebo \"oklikou\" přes portugalské kolonie v Africe. Renesanční učenci Pierre Belon a Ulysses Aldrovandi ji pokládali za afrického ptáka a nazvali ji \"guinejská kachna\" či \"káhirská kachna\". Latinské jméno pižmovky - \"Cairina\" je odvozeno od staršího názvu Káhiry - Cairo. Zde je také třeba hledat původ pojmenování \"barbárie\", jímž se označujě více prošlechtěná linie pižmovek, chovaných pro produkci brojlerovách kachen. Toto jméno odkazuje na severoafrické Berbery.\nPižmovka je na chov nenáročná, na rozdíl od kachny domácí nepotřebuje k životu vodní plochu. Krmí se bramborami, šrotem, zrním, kuchyňskými odpadky, ale také se sama pase, podobně jako husa. Lze ji křížit s kachnou domácí, kříženci, zvaní \"mulardi\", jsou neplodní, snadno se však vykrmují. Pižmovky mají chutné maso, tmavší a méně tučné než kachna domácí, pochoutkou jsou játra z vykrmených pižmovek, která lze použít stejně jako husí (foie gras). Lze použít i jejich vejce, peří a trus. Mohou sloužit také k vypásání trávy, podobně jako husy, zbaví zahradu plevelů, ale také škůdců, žerou totiž slimáky). Pižmovka má však i špatné vlastnosti, především je nesnášenlivá vůči jiné drůbeži, proto se nehodí do velkochovů. Samec v období páření je velmi náruživý a pokouší se pářit se samicemi jiných druhů kachen, s husami i slepicemi. Přitom se chová dost surově a slabším ptákům může ublížit. Proto je na něj nutné dohlédnout.\n\n\n"}
{"id": "981870", "url": "https://cs.wikipedia.org/wiki?curid=981870", "title": "Karl Schachinger", "text": "Karl Schachinger\n\nKarl Schachinger (28. dubna 1860 Schwanenstadt – 20. října 1919 Eferding) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a státní reálnou školu. Působil jako obchodník v Mauerkirchenu, od roku 1888 v Eferdingu. Od roku 1896 zde předsedal sboru hasičů. Byl zpravodajem pro otázky zemědělské úrody při ministerstvu zemědělství a zasedal v železniční komisi. Angažoval se v Křesťansko sociální straně Rakouska. Od roku 1896 do roku 1919 byl poslancem Hornorakouského zemského sněmu (od roku 1914 jako člen zemského výboru). Byl též v letech 1903–1909 starostou Eferdingu. Zasadil se o zřízení okresního hejtmanství v Eferdingu a o výstavbu železniční trati z Welsu do Aschach an der Donau.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Horní Rakousy 12. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako zemský poslanec, obchodník a rada obchodní komory.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981871", "url": "https://cs.wikipedia.org/wiki?curid=981871", "title": "Chaplin prodavačem párků", "text": "Chaplin prodavačem párků\n\nChaplin prodavačem párků (v anglickém originále Mabel's Busy Day) je krátký němý komediální film z roku 1914. Hlavní role obsadili Charlie Chaplin a Mabel Normandová, která i napsala scénář a film režírovala.\n\nMabel zkouší prodávat hot dogy na automobilovém závodišti, ale nemá dostatek zákazníků. Na chvíli odloží krabici s párky a odchází. Charlie krabici najde a začne rozdávat hot dogy hladovým divákům u trati, zatímco Mabel panicky zkouší najít svou zmizelou krabici. Mabel zpozoruje, že ji ukradl Charlie a zavolá na něj policistu. Charlie napadne policistu a rozpoutá rvačku s ním, s Mabel i s dalšími přihlížejícími.\n\n"}
{"id": "981875", "url": "https://cs.wikipedia.org/wiki?curid=981875", "title": "Robert Hogan", "text": "Robert Hogan\n\nRobert Hogan (narozen 1937) je americký psycholog, známý svými inovacemi v oblasti psychologického testování. Představuje mezinárodní autoritu v osobnostním hodnocení, vedení lidí a organizační efektivitě.\n\nHogan získal titul Ph.D. na University of California, Berkeley. Poté působil na Johns Hopkins University jako profesor psychologie a mezilidských vztahů. Další činnosti se věnoval na univerzitě v Tulse, kde byl na 17 let vedoucím katedry psychologie. Obdržel mnoho ocenění za své výzkumy a vzdělávání. Roku 1987 založil společně se svou ženou Joyce Hoganovou společnost Hogan Assessment Systems se sídlem v Tulse v Oklahomě. Robert Hogan je prezidentem společnosti a oba manželé učí na univerzitě v Tulse.\n\nRobert Hogan se zabývá psychologií ve firemním prostředí a psychikou manažerů. Provedl výzkum jejich „stinných stránek“, které potenciálně mohou ohrožovat jejich kariéru i chod společnosti. Svou práci zakládal na předchozích znalostech z Centra pro tvůrčí management a na poznatcích o struktuře osobnosti.\n\nJe toho přesvědčení, že osobnost se dá lépe zkoumat z pohledu pozorovatele (tedy jeho reputaci) než aktéra (jeho osobní identitu). Jednotlivé osobnostní faktory by proto podle něj měly být hodnoceny z hlediska toho, jak dobře reputace (definovaná testy osobnosti) předpovídá chování v zaměstnání a ve vztazích.\n\nNejznámějším výstupem Hoganových výzkumů jsou dnes již celosvětově užívané testovací modely HPI (Hoganův osobnostní dotazník), MVPI (Inventář motivů, hodnot a preferencí) a HDS (Hoganův rozvojový test).\n\nRobert Hogan je autorem více než 300 článků, odborných příspěvků a knih. V roce 2006 např. vydal knihu „Personality and the Fate of Organizations“.\n\nV roce 1994 byl Hogan jedním z 52 signatářů editorialu „Mainstream Science on Intelligence“ od Lindy Gottfredson, publikovaného ve Wall Street Journal. Text deklaroval stanovisko podepsaných odborníků ke kontroverzním otázkám ohledně výzkumu inteligence, které vyvstaly po vydání knihy „The Bell Curve“.\n\n"}
{"id": "981877", "url": "https://cs.wikipedia.org/wiki?curid=981877", "title": "Josef Scheicher", "text": "Josef Scheicher\n\nJosef Scheicher (18. února 1842 Lichtenhof – 28. května 1924 Vídeň) byl rakouský římskokatolický kněz a křesťansko sociální politik, na konci 19. a počátku 20. století poslanec Říšské rady, v poválečném období poslanec rakouské Národní rady.\n\nPocházel z rodiny horského zemědělce. Vychodil národní školu a gymnázium. Roky 1863 a 1864 strávil jako novic v jezuitském klášteře v Sankt Andrä v Korutanech. Odešel ovšem kvůli nemoci. Studoval pak od roku 1865 kněžský seminář v Sankt Pölten (roku 1869 vysvěcen na kněze) a v letech 1872–1873 teologii na Vídeňské univerzitě. V roce 1875 zde získal titul doktora teologie. Působil jako kooperátor ve Waidhofen an der Ybbs, od roku 1878 jako pedagog na teologickém semináři v Sankt Pölten. Publikoval v katolickém tisku a zakládal katolické spolky. V roce 1875 převzal vedení redakce listu \"St. Pöltner Boten\". Později byl prelátem a apoštolským pronotářem ve Vídni. Angažoval se v Křesťansko sociální straně Rakouska, vystupoval proti liberalismu a patřil mezi první vlnu křesťansko sociálních politiků v Rakousích. V letech 1891–1898 zasedal v obecní radě v Sankt Pölten (zpočátku coby jediný neliberální, konzervativní politik). Od roku 1890 až do roku 1919 byl poslancem Dolnorakouského zemského sněmu, přičemž v letech 1897–1909 byl i členem zemského výboru. Zabýval se samosprávními otázkami, tematikou rozvoje silniční sítě a zdravotnictví.\n\nNa konci 19. století se zapojil i do celostátní politiky. V doplňovacích volbách roku 1894 získal mandát v Říšské radě (celostátní zákonodárný sbor) za kurii venkovských obcí, obvod St. Pölten, Lilienfeld atd. Nastoupil 27. října 1894 místo Leopolda Mutha. Za týž obvod uspěl i v řádných volbách do Říšské rady roku 1897. Ve volbách do Říšské rady roku 1901 byl zvolen za všeobecnou kurii, obvod St. Pölten, Lilienfeld, Tulnn atd. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Dolní Rakousy 44. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako prelát.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "981878", "url": "https://cs.wikipedia.org/wiki?curid=981878", "title": "Bombový útok v Hyde Parku a Regent's Parku", "text": "Bombový útok v Hyde Parku a Regent's Parku\n\nBombový útok v Hyde Parku a Regent's Parku se odehrál 20. července 1982 v Londýně. Členové Prozatímní irské republikánské armády odpálili dvě nálože během vojenských přehlídek Britské armády v Hyde Parku a Regent's Parku v centru Londýna.\n\nExploze celkem usmrtily 11 vojáků: čtyři příslušníky královské jezdecké stráže v Hyde Parku a sedm členů vojenské kapely Královských zelenokabátníků v Regent's Parku. Při útoku v Hyde Parku bylo usmrceno také sedm koní. Celkově bylo při útocích zraněno osmnáct vojáků, jeden policista a tři civilisté. \n\nV roce 1987 byl z útoku v Hyde Parku usvědčen Gilbert „Danny“ McNamee a odsouzen k 25 letům vězení. Po dvanácti letech věznění byl propuštěn na základě Velkopáteční dohody a jeho usvědčení anulováno. \n\nV roce 2013 byl z vražd v Hyde Parku obviněn John Downey. Soudní líčení ale uvázlo poté, co Downey prokázal, že mu severoirská policie omylem přislíbila, že za své činy nebude stíhán. Za výbuch v Regent's Parku nebyl zatím nikdo stíhán.\n\n"}
{"id": "981880", "url": "https://cs.wikipedia.org/wiki?curid=981880", "title": "Josef Schlegel", "text": "Josef Schlegel\n\nJosef Schlegel (29. prosince 1869 Krásná Lípa – 27. dubna 1955 Linec) byl rakouský právník, soudce a křesťansko sociální politik, na počátku 20. století poslanec Říšské rady, v poválečném období poslanec rakouské Národní rady a zemský hejtman Horních Rakous, po 2. světové válce prezident účetního soudního dvora.\n\nVychodil národní školu a gymnázium v Litoměřicích, kde maturoval roku 1888. Vystudoval pak práva na Vídeňské univerzitě, kde promoval roku 1893. Působil na různých postech na okresních a zemských soudech. Byl předsedou soudu v Linci. Angažoval se v Křesťansko sociální straně Rakouska. Od roku 1903 do roku 1934 byl poslancem Hornorakouského zemského sněmu. Byl viceprezidentem zemské zemědělské rady.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za všeobecnou kurii, obvod Linec, Urfahr, Freistadt atd. Uspěl i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Horní Rakousy 15. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako zemský soudní rada a předseda soudu.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). V letech 1927–1934 působil jako zemský hejtman Horních Rakous.\n\nV období 23. února 1947 do 2. června 1953 zastával funkci prezidenta rakouského účetního soudního dvora.\n"}
{"id": "981892", "url": "https://cs.wikipedia.org/wiki?curid=981892", "title": "Aemilian Schoepfer", "text": "Aemilian Schoepfer\n\nAemilian Schoepfer, též Ämilian Schöpfer (29. dubna 1858 Brixen – 24. března 1936 Innsbruck), byl rakouský římskokatolický kněz a křesťansko-sociální politik, na konci 19. a počátku 20. století poslanec Říšské rady, v poválečném období poslanec rakouské Národní rady.\n\nBrzy se stal sirotkem. Vychodil národní školu a díky přímluvě a podpoře od pozdějšího arcibiskupa Simona Aichnera nastoupil na gymnázium v Brixenu. Vystudoval pak kněžský seminář v Brixenu. Roku 1880 byl vysvěcen na kněze. Následně absolvoval v letech 1879–1883 studia Starého zákona a orientálních jazyků na Vídeňské univerzitě. Roku 1883 získal titul doktora teologie. Byl dvorním kaplanem v Brixenu, roku 1885 se stal kooperátorem ve Virgenu. Od roku 1887 vyučoval biblická studia a teologii na diecézním teologickém semináři v Brixenu (od roku 1886 jako suplent). Publikoval četné teologické a politické spisy. Roku 1888 založil katolický spolek pro Brixen a okolí a téhož roku založil i první křesťansko-sociální noviny v regionu, \"Brixener Chronik\". Roku 1890 vznikla díky jeho iniciativě v Brixenu pro osvětové a politické účely tiskárna ve které od roku 1892 vycházel i list \"Tiroler Volksboten\". V roce 1904 spoluzakládal \"Tyrolský selský svaz\". V roce 1900 založil v Bolzanu nakladatelství \"Tyrolia\", které pak stálo za četnými regionálními periodiky katolické orientace a které se roku 1907 sloučilo s dalšími vydavatelskými podniky a přesídlilo do Brixenu. Až do své smrti pak byl prezidentem tohoto podniku. V roce 1914 se stal papežským prelátem. O pár let později odmítl nabídku stát se biskupem v jihotyrolském Trentu.\n\nAngažoval se i v politice, patřil mezi první stoupence křesťansko-sociálního politického proudu. Prosazoval politickou angažovanost kněží a odmítal rigidní politické názory dosavadní katolicko-konzervativní skupiny. V roce 1895 byl zvolen poslancem Tyrolského zemského sněmu, tehdy ještě za Konzervativní stranu Tyrolska. Při vstupu na Říšskou radu roku 1897 (viz níže) patřil ke Katolické lidové straně, ale následně přešel v důsledku nesouhlasu s jejím postojem k Badeniho jazykovým nařízením do Křesťansko-sociální strany Rakouska. Roku 1898 byl zakladatelem křesťansko-sociální strany v Tyrolsku a předsedal její zemské organizaci. V Tyrolsku se tato strana dlouhodobě vymezovala proti katolickým konzervativcům a toto štěpení bylo překonáno až po roce 1918, kdy sloučením obou směrů vznikla Tyrolská lidová strana. V letech 1908–1910 byl členem tyrolského zemského výboru. V letech 1916–1917 působil jako pověřený zemský hejtman Tyrolska, ale následně se řádným hejtmanem stal jeho rival Josef Schraffl.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí, obvod Bruneck, Brixen atd. Za týž obvod uspěl i ve volbách do Říšské rady roku 1901. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Tyrolsko 17. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako profesor teologie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Pak od 4. dubna 1919 do 9. listopadu 1920 v Ústavodárném národním shromáždění Rakouska a od 10. listopadu 1920 do 18. května 1927 byl poslancem rakouské Národní rady. Profiloval se jako významný teoretik křesťansko-sociálního hnutí. Vyznával monarchistické ideály a v roce 1918 odmítal myšlenky na anšlus Rakouska k Německu. V roce 1918 založil list \"Die Monarchie\" (později \"Das Neue Reich\"). V posledních letech před smrtí byl vážně nemocný.\n"}
{"id": "981895", "url": "https://cs.wikipedia.org/wiki?curid=981895", "title": "Světové sdružení bývalých československých politických vězňů", "text": "Světové sdružení bývalých československých politických vězňů\n\nSvětové sdružení bývalých československých politických vězňů (zkráceně SSČPV, slovensky \"Svetové združenie bývalých československých politických väzňov\" (\"SZČPV\")) je občanské sdružení na Slovensku se sídlem v Popradu, jehož oblastí zájmu jsou lidská práva, vrácení společenské autority politickým vězněm, hájení oprávněných požadavků obětí komunismu a připomínání zločinů totalitních režimů organizováním pietních akcí a vydáváním publikaci.\n\nJe to jedna ze tří organizací politických vězňů, které jsou registrovány ve Slovenské republice po listopadu 1989 a zastupují bývalé politické vězně a oběti stalinismu. Organizace sdružuje přes 1200 členů na Slovensku a v zahraničí. Původní název organizace je \"Světové sdružení bývalých československých politických vězňů v exilu\".\n\nSdružení založili v Kanadě bývalí političtí vězni, kteří po okupaci Československa 21. srpna 1968 emigrovali do zahraničí. Jedním ze zakládajících členů byl dlouholetý politický vězeň a účastník protifašistického a protikomunistického odboje, letecký akrobat Milo Komínek. Později byla organizace registrovaná ve švýcarském Curychu.\n\nV roce 1988 organizace odhalila v rakouském Altnagelbergu Památník obětem komunistického teroru, umístěný symbolicky v blízkosti bývalé hranice, která tvořila do roku 1989 železnou oponu mezi Východem a Západem.\n\nPo pádu komunismu činnost organizace pokračovala v České republice a po smrti předsedy Mons. ThDr. Antonína Huvara, papežského preláta, se v roce 2001 organizace registrovala ve Slovenské republice.\n\nKromě bývalých politických vězňů sdružení jako v současnosti jediná organizace na Slovensku zastupuje i osoby násilně odvlečené NKVD do pracovních táborů v bývalém SSSR (gulagy). Po integračním sněmu 6. prosince 2006 se členy \"Sekce násilně odvlečených\" stali i bývalí členové již nečinné \"Slovenské asociace násilně odvlečených\" (SANO). Tato nejpočetnější sekce SZČPV má v současnosti přes 800 členů.\n\nSoučástí SZČPV je i \"Sekce American POWs\", která pátrá po více než 25 000 pohřešovaných amerických občanech, kteří se stali oběťmi studené války a skončili v sovětských zajateckých táborech.\n\nTřetí sekcí je \"Sekce bývalých příslušníků francouzské cizinecké legie v letech 1946 - 1954 a jejich příbuzných\". Zabývá se dosud nevyplacenými žold po padlých a nezvěstných Češích a Slovácích, kteří jako příslušníci Legie bojovaly proti komunismu v Indočíně.\n\n\n\n\n\n\n"}
{"id": "981909", "url": "https://cs.wikipedia.org/wiki?curid=981909", "title": "Budějovická brána (Třeboň)", "text": "Budějovická brána (Třeboň)\n\nBudějovická brána je jednou ze čtyř bran původního městského opevnění v Třeboni. \n\nBrána se původně nazývala \"Nová Břilická\". Byla přebudována na Budějovickou stavitelem Dominikem Comettou z Eckthurnu v letech 1605 – 1610 jako závěr stavby \"Dlouhé zámecké chodby\", vedoucí po městských hradbách a komunikačně spojující třeboňský zámek nejen s branou, ale i s kůrem kostela Panny Marie Královny a sv. Jiljí. Z původní Břilické brány, spojující dnešní Masarykovo náměstí se současným zámeckým parkem (tam v 16. století bývala silnice na České Budějovice a Prahu), se zachovalo pouze klenuté schodiště. Brána (Nová Břilická) byla do dnešní podoby z komunikačních důvodů upravena roku 1824.\n\nPo obou stanách hlavní silniční komunikace má brána zvláštní klenuté průchody pro pěší mezi Sokolskou třídou a Husovou ulicí k děkanskému chrámu s augustiniánským klášterem.\n\nOstatní tři třeboňské městské hlavní brány se nazývají: \n"}
{"id": "981914", "url": "https://cs.wikipedia.org/wiki?curid=981914", "title": "Svinenská brána (Třeboň)", "text": "Svinenská brána (Třeboň)\n\nSvinenská brána je jednou ze čtyř bran původního městského opevnění v Třeboni. Brána, původně zvaná \"Tmavá\" (v období, kdy získala převážně bílou barvu se název změnil podle města Trhové Sviny, ležícího na jih od Třeboně), tvořila součást vnitřního hradebního pásu. V historických pramenech doložena již roku 1379. Opravena byla v letech 1525 – 1527 Štěpánkem Netolickým. V průčelí k Masarykovu náměstí má v nice polychromovanou sochu sv. Floriána. Štíty a sgrafitová výzdoba je z roku 1571. Brána byla vybudována na komunikaci vedoucí od dnešního hlavního Masarykova náměstí k Novohradské bráně. Mezi ní a Masarykovým náměstím byla ještě jedna fortna, brána o jednom oblouku, jejíž zbytky jsou patrné za \"Bílým beránkem\" (za kavárnou) na konci dnešní Vokovy ulice, před \"kozím pláckem\". Poblíž, v Krčínově ulici č.50, se nalézá bývalá třeboňská synagoga a v čp.49 bývalá \"Židovská škola\" v Třeboni. Ostatní tři městské brány se nazývají Budějovická brána, Hradecká brána a Novohradská brána.\n"}
{"id": "981915", "url": "https://cs.wikipedia.org/wiki?curid=981915", "title": "Novohradská brána (Třeboň)", "text": "Novohradská brána (Třeboň)\n\nNovohradská brána je jednou ze čtyř bran městského opevnění v Třeboni. Na rozdíl od brány Budějovické, Svinenské a Hradecké brány, které jsou součástí původního vnitřního městského opevnění je Novohradská brána součástí druhého hradebního pásu. Brána stojí až na výjezdu ze středověkého města od centrálního Masarykova náměstí za bránou Svinenskou (na Trhové Sviny a Nové Hrady). Byla vybudována Štěpánkem Netolickým v letech 1525 – 1527. Navazoval na ni středověký most s dosud stojící barokní sochou sv. Jana Nepomuckého přes dnes již zasypané rameno Zlaté stoky, tekoucí zámeckým parkem. Kladky padacího mostku jsou na bráně dodnes patrné. Pozoruhodný je v tomto místě i česko-německý nápis na bráně (o shodném textu), zdůrazňující význam svobodného města Třeboň (Wittingau), pod ochranou knížete Schwarzenberga. Patrová budova stojí napříč přes osu hradebního pásu a je za něj hluboce zasunuta. Přístup k bráně bylo možné postřelovat ze střílen v obou úsecích hradby.\n\nV renesančním přízemí brány je v současnosti otevřena značková vinotéka.\n"}
{"id": "981916", "url": "https://cs.wikipedia.org/wiki?curid=981916", "title": "Pocitový styl", "text": "Pocitový styl\n\nPod pojmem (po)citový styl (německy \"empfindsamer Stil\") chápeme hudební směr, který se objevil v baroku zhruba ve 20.-30. letech 18. století (v severním Německu až mezi lety 1740 a 1765). Svého vrcholu dosáhl citový styl v 70. letech 18. století (kdy se do něj promítly vztahy s hnutím Sturm und Drang), v době, kdy již hovoříme o klasické hudbě.\n\n\"(Po)citový styl\" můžeme chápat jako zintenzivnění \"galantního stylu\" (viz též galantní a galanterie).\n\nGalantní styl vznikl již v pozdním baroku jako odklon od přísného polyfonního stylu. Měl některé důležité atributy: \n\n(Po)citový styl:\n\n\n\n"}
{"id": "981917", "url": "https://cs.wikipedia.org/wiki?curid=981917", "title": "Michael Schoiswohl", "text": "Michael Schoiswohl\n\nMichael Schoiswohl (20. září 1858 Gußwerk – 28. února 1924 Gußwerk) byl rakouský křesťansko sociální politik, na konci 19. a počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu v rodném Gußwerku. Pracoval v technickém úřadu strojírny v Gußwerku. Byl strojním rýsovačem. V roce 1878 založil školu pro rýsovače a od roku 1887 byl dozorcem v dílně v Gußwerku. Angažoval se v Křesťansko sociální straně Rakouska. Předsedal dělnickému spolku v Donawitz a katolickému čtenářskému spolku v Gußwerku. Byl poslancem Štýrského zemského sněmu.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za všeobecnou kurii, 2. volební obvod: Bruck, Mariazell atd. Za týž obvod uspěl i ve volbách do Říšské rady roku 1901. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Štýrsko 12. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako soukromník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Pak od 4. března 1919 do 9. listopadu 1920 v Ústavodárném národním shromáždění Rakouska a od 10. listopadu 1920 do 19. července 1923 byl poslancem rakouské Národní rady.\n"}
{"id": "981920", "url": "https://cs.wikipedia.org/wiki?curid=981920", "title": "Grégory Rast", "text": "Grégory Rast\n\nGrégory Rast (* 17. ledna 1980 Cham) je profesionální švýcarský cyklista.\n\nRoku 2002 se stal mistrem Švýcarska do 23 let v kategorii silničních kol. Svou profesionální kariéru zahájil o rok později v týmu Phonak Cycling Team. Mezi jeho největší úspěchy v profesionální kariéře patří v roce 2004 a 2006 titul mistra Švýcarska v kategorii silničních kol.\n\nRoku 2012 startoval Grégory Rast na Olympijských hrách v Londýně a obsadil v silničním závodě osmé místo.\n\nV roce 2013 dosáhl Grégory Rast etapového vítězství v Tour de Suisse mezi Leuggern a Meilen.\n"}
{"id": "981922", "url": "https://cs.wikipedia.org/wiki?curid=981922", "title": "Dějiny výstavby dálnic a rychlostních silnic na Slovensku", "text": "Dějiny výstavby dálnic a rychlostních silnic na Slovensku\n\nTento článek obsahuje dějinný přehled výstavby dálnic a rychlostních silnic na Slovensku.\n\nStav silnic v meziválečném Československu byl nevyhovující i vzhledem ke stále se rozšiřující automobilové dopravě. Nevýhodou byl i fakt, že za dob Rakousko-Uherska byly komunikace budovány převážně do center této dualistické monarchie, tedy do Vídně a Budapešti. Proto nově vzniklé republice chyběla jakási \"páteř\", tedy hlavní magistrála propojující zemi v rovnoběžném směru. V prvních poválečných letech se vedení země soustřeďovalo na rozvoj již existující silniční sítě. Ta byla kvalitnější v českých zemích, dokonce na Slovensku a Podkarpatské Rusi byl podíl bezprašných cest minimální. Tento stav měl napravit takzvaný silniční fond založený 14. července 1927, který byl upraven novelizací ze dne 27. března 1931.\n\nRozvoj automobilismu v republice i navzdory hospodářské krizi ve 20. letech a velké hospodářské krizi na začátku 30. let narůstal, i když zejména v českých zemích. Zatímco v roce 1922 bylo v republice jen něco kolem deseti tisíc motorových vozidel, v roce 1930 jich bylo desetkrát více. Na Slovensku však byla tato statistika mnohem horší – v roce 1922 se motorová vozidla počítala v desítkách, ale pozvolným nárůstem se jejich počet dostal v roce 1930 až na hodnotu 9071. Situace v Podkarpatské Rusi byla ještě horší. Na základě statistiky z února 1930 se v této části republiky nacházelo 758 motorových vozidel, z toho bylo 381 osobních automobilů.\n\nVýstavba vysokokapacitní cesty napříč zemí se vzhledem k nárůstu dopravy stávala stále aktuálnější. V roce 1935 přicházejí nezávisle na sobě dva návrhy na výstavbu této komunikace. První návrh vypracovala Dopravní komise Československého regionálního ústředí \"(ČSRÚ)\" pod vedením profesora Stanislava Bechyně. Projekt nesl název Národní silnice Plzeň-Košice a předpokládal vedení komunikace po ose Plzeň-Příbram-Humpolec-Kroměříž-Zlín-Banská Bystrica-Podbrezová-Dobšiná-Košice o celkové délce přibližně 700 kilometrů.\n\nDruhý návrh vypracovali brněnští inženýři. Od \"Národní silnice Plzeň-Košice\" se už na první pohled odlišoval tím, že odborníci z Brna navrhli dvě větve komunikace, které začínaly v Chebu. Severní větev měla pokračovat přes Karlovy Vary, Prahu, Hradec Králové, Olomouc, Zlín, Žilinu, Levoču a Košice. Jižní větev měla z Chebu vést ke Plzni a odtud přes Písek, Brno, Hodonín, Trnavu, Nitru, Banskou Bystrici a Spišskou Novou Ves až ke Košicím, kde se měla napojit na severní větev. S Košicemi se tedy počítalo jako s důležitou křižovatkou, respektive styčným bodem dvou plánovaných magistrál. Dále na východ měla pokračovat už jen jedna cesta a to na trase Košice-Michalovce-Užhorod-Mukačevo-Chust. Celková délka obou větví měla být přibližně dva tisíce km. Tento návrh, i vzhledem k tomu, že šlo vlastně o dvě cesty, pokrýval mnohem více území, než návrh \"ČSRÚ\" včetně Podunajské nížiny a Bratislavy a byl finančně více náročný.\n\nČeskoslovenská vláda nereagovala ani na jeden z těchto návrhů a považovala je za zbytečné. Nadále jsou snahy soustředit se na zlepšování již stávající silniční sítě. Její rozvoj však v méně rozvinutých částech země zaostával. Zatímco v roce 1937 připadalo na 1 km plošné výměry v Čechách 71,12 km silnic, v Moravskoslezské zemi 59,54 km, ale na Slovensku jen 29,47 km a na Podkarpatské Rusi dokonce jen 18,70 km. Hlavně v Podkarpatské Rusi byla situace obzvláště kritická, protože všechny tamní cesty měly severojižní charakter a obce, které ležely od sebe jen pár kilometrů, bylo možno dosáhnout pouze obrovskými objížďkami. V té době byla na Podkarpatské Rusi ve výstavbě \"podkarpatoruská magistrála\", která měla spojovat Užok s Jasiňou a byla vedena v západo-východním směru, tedy kolmo ke stávajícím komunikacím.\n\nV roce 1937 vydal zlínský velkoprůmyslník Jan Antonín Baťa knihu Budujme stát pro 40 000 000 lidí, v níž navrhoval rozsáhlé hospodářské reformy s cílem vytvořit v zemi životní podmínky pro 40 milionů obyvatel. Mimo jiné navrhl i \"Silniční magistrálu\", která měla začínat v Chebu a končit ve Velkém Bočkově v Podkarpatské Rusi. Vybudováním této magistály měla být zkrácena téměř tisícikilometrové cesta z Chebu do Jasině časově z 25 na 10 hodin. Baťa dokonce uvedl, že s těmito plány se ztotožňoval i ministerský předseda Milan Hodža.\n\nNová silniční magistrála s délkou 980 kilometrů měla začínat v Chebu a pokračovat na jihovýchod kolem Mariánských Lázní, dále severním obchvatem kolem Plzně, odtud dále na východ kolem Příbrami, Německo Brodu až k Brnu. Zde se měla magistrála stočit mírně na sever a kolem Zlína přejít na slovenské území. Zde měla pokračovat přes Kysucu, kolem Žiliny, Turčianske Svatého Martina, Ružomberoka až k Popradu. Odtud měla pokračovat dále na východ kolem Spišské Nové Vsi a silnici mezi Košicemi a Prešovem měla protínat zhruba v jejím středu, tedy někde u obce Ličartovce. Magistrála měla dále směřovat přes Slanské vrchy, kolem Herľan až k Michalovcům a odtud na podkarpatoruské území. V Podkarpatské Rusi měla spojovat hlavní město Užhorod s Mukačevem, Chustem a Velkým Bočkovem, kde měla končit.\n\nBaťa dále uvedl, že při moderním způsobu organizace může být tato magistrála postavena do tří let, tedy do roku 1941. Nezapomínal ani na potřeby státu a připustil změny trasování ve prospěch obrany státu. Na stavbě této magistrály plánoval zaměstnat nezaměstnané, zejména z pohraničních území a navrhl při staveništích zřídit pracovní tábory s ubytováním. Novou cestu navrhoval v širších evropských souvislostech a navrhoval ji jako součást evropské magistrály z Le Havru až k Černému moři. Dokonce připravil projekt pokračování československé magistrály přes rumunské území v délce asi pěti set km. Plány měl rozpracované do takové míry, že dokonce vyčíslil počet mostů, které by bylo třeba vystavět a dokonce i cenu tzv. \"černomořské magistrály\", která se měla pohybovat kolem miliardy korun. Na dalších stranách své publikace dokonce zavádí nový pojem \"autostráda\" a upozorňuje, že pokud se nevybuduje autostráda napříč republikou, strhnou na sebe dopravní proud ostatní země.\n\nNová \"autostráda\" byla navržena jako směrově rozdělená komunikace s jízdními směry širokými šest metrů. Ty měl rozdělovat dvoumetrový travnatý pás a po obou stranách vozovky měly být metrové krajnice. Nejmenší poloměr zatáček byl 300 metrů a nejvyšší dovolené stoupání 7 procent. Všechny křižovatky byly naplánovány jako mimoúrovňové, ale technicky se neshodovaly s dnešními. Chyběly na nich připojovací pruhy a větve křižovatek měly menší poloměry zatáčení. Povrch silnice měl být betonový, na některých místech i asfaltový, zda tvořený drobnými kostkami. Při budování se mělo dohlížet na to, aby byl dovezený materiál z co největší blízkosti staveniště. Rovněž byly navrženy provozní objekty jako střediska správy a údržby, zde objekty \"Auto-služby\", tedy čerpací stanice a autoopravny. Baťa ve svých plánech počítal s maximální povolenou rychlostí nejméně 80 kilometrů za hodinu.\n\nPodle rozpočtů, které si nechal Baťa udělat, měl kilometr \"autostrády\" stát dva miliony Kčs, tedy celá 980 kilometrů dlouhá cesta kolem dvou miliard korun. Počítalo se se zaměstnáním 108 tisíc dělníků, jejichž mzdy měly uživit až půl milionu obyvatel. Zpracované bylo i financování stavby a plány předpokládaly se zpoplatněním této cesty ve výši 20 haléřů za ujetý kilometr. Ročně se takto mělo vybrat až 60 milionů Kčs. Cesta tak měla být splacena za 33 let.\n\nBaťa nezůstává ovšem jen u kreslení do map, nechává si totiž na vlastní náklady vypracovat podrobné technické studie. Tímto si získal přízeň i odborné veřejnosti a postupně i ze strany vlády. Na území dnešního Slovenska od Žiliny na východ se trasa této \"dálkové cesty\" přibližně shodovala s trasováním dálnice D1. Rozdíly lze pozorovat v okolí Prešova, Košic a na Zemplíně. Koncem roku 1937 jsou již připravené podklady na výstavbu prvního úseku Zástřizly-Lužná-Makov.\n\nV roce 1938 se mezitím země připravuje na zavedení pravostranného provozu, ke kterému se zavázala podepsáním Pařížské dohody v roce 1926. Přichází obecné politické napětí v důsledku Hitlerovy invaze do Rakouska. V září 1938 přišlo v důsledku Mnichovské dohody o české a moravské pohraničí. Územní ztráty se projevily i na trase silniční magistrály. Československo přišlo mimo jiné o město Cheb, takže začátek cesty se posouvá k Terezínu. Kolem Prahy vznikl plán obchvatu města, takzvaný \"prstenec\" a u Jihlavy byla navržena křižovatka se spojkou na německou hranici. Tato spojka se pak měla napojovat na říšskou dálnici směrem na Vídeň. Část československé dálnice měla být využita jako hlavní trasa z Berlína do Vídně.\n\nMnichovská dohoda však Československo zavazovala k vyřešení maďarské otázky ve státě. Po neúspěšných jednáních s horthyovským Maďarskem v Komárně v říjnu 1938 byla na 2. listopadu 1938 svolána Vídeňská arbitráž, která připravila Slovensko a Podkarpatskou Rus, mezitím přejmenovanou na Zakarpatskou Ukrajinu, o pohraniční území. Trasa magistrály napříč zemí musela být znovu přepracována.\n\nNové trasování na území Slovenska je až po Poprad stejné. Odtud se vedla trasa magistrály trochu severněji, jako původně a více se podobala trase současné D1. Dálnice tedy měla směřovat na Prešov, odtud obloukem na Humenné. Na území Zakarpatské Ukrajiny měla cesta vstupovat blízko Velkého Berežného, dále měla pokračovat na Svaljavu a odtud od Mukačeva až k novému hlavnímu městu této části republiky – k Chustu. Odtud už byla trasa totožná s původním Baťovým návrhem.\n\nRovněž byly definovány podrobné technické parametry a navrženo nové slovo \"dálnice\", které mělo nahradit dosud používaná slova \"autostráda\", \"autodráha\" nebo slovní spojení \"dálková cesta\". Na nové dálnici měla být povolena maximální rychlost 120 kilometrů za hodinu, vozovka měla být samozřejmě směrově rozdělená a všechny křižovatky měly být mimoúrovňové. Rovněž byl vyměněn směr jízdy, neboť se zavedení pravostranného provozu připravovalo na rok 1939. Největší podélný sklon vozovky v nížinném terénu byl stanoven na šest procent, v horském terénu na osm. Nejmenší poloměr oblouků zatáček měl v nížině činit 600 metrů, na horách 400 metrů, čímž došlo k rapidnímu zpřísnění kritérií, které si nechal vypracovat Jan Antonín Baťa. Klopení zatáček mohla být v závislosti na terénu různá, maximálně však osm procent. Šířka příčného řezu silnice v její koruně byla stanovena na 21 metrů. Pro srovnání, v současnosti je to od 22,5 do 26,5 metru. Vozovky měly být ze dvou třetin betonové a z jedné třetiny dlážděné.\n\nDne 5. listopadu 1938 bylo rozhodnuto o vypracování generálního a detailního projektu dálnice na úseku Praha-Jihlava-Brno-Zlín-slovenské hranice. O dva týdny později podepisují zástupci vlád Německé říše a Československa dohodu o stavbě německé říšské dálnice A88 z města Breslau přes české území až do Vídně. S hlavní magistrálou měla křižovat u Brna. Dne 1. prosince 1938 začalo Německo stavět takzvanou sudetskou dálnici A70 na trase Streitau (Bavorsko)-Cheb-Karlovy Vary-Lovosice-Česká Lípa-Liberec-Görlitz (Sasko). Dne 23. prosince bylo \"Velitelství stavby dálkových silnic (VSDS)\" přejmenováno na \"Generální ředitelství stavby dálnic (GŘSD)\" a současně se do legislativy oficiálně dostalo slovo \"dálnice\". Jeho autorem je škpt. Ing. Karel Chmel, který ho odvodil od slova \"dálka\" a připojil k němu příponu \"-ice\" (z českých slov \"železnice\", resp. \"Silnice\").\n\nČeskoslovensko bylo počátkem roku 1939 zmítáno hlubokou politickou krizí. Ještě 13. ledna 1939 byl však schválen projekt úseku československé dálnice Zástřizly-Lužná u Kroměříže a o týden na to započaly první práce na kácení lesa.\n\nHluboká politická krize vyvrcholila v polovině března 1939. Dne 14. března 1939 vyhlásilo Slovensko pod tlakem Adolfa Hitlera nezávislost na českých zemích. Zakarpatská Ukrajina, okleštěná Vídeňskou arbitráží, zůstala od zbytku rozpadajícího se Československa odtržena a následující den ji obsadili maďaři. Ve stejný den obsadila české země německá armáda a 16. března vyhlásil Hitler Protektorát Čechy a Morava.\n\nČeské země se tedy staly součástí Třetí říše a v souvislosti s výstavbou dálnic přebírají i tamní normy a jsou zakomponovány do německé dálniční sítě. Německé normy byly mnohem přísnější, než ty československé. Maximální rychlost byla až 160 km za hodinu, šířka koruny komunikace až 28,5 metru. Jeden jízdní pás měl 7,5 metru, maximální povolené stoupání bylo 6 procent (později dokonce jen 5 procent) a minimální poloměr zatáčky až 600 metrů.\n\nJeště v témže roce v Čechách začíná výstavba několika úseků na trase Praha-Brno a na takzvané extrateritoriální dálnici 88 na Moravě, ale ty nebyly dokončeny z důvodu válečných událostí. Rovněž se do roku 1942 stavělo i v Sudetech v okolí Krušných hor, ale také bez jediného otevřeného kilometru dálnice.\n\nNa Slovensku, které bylo rovněž mocensky podřízeno Německu, se převážně budovaly betonové bezprašné komunikace, například v Pováží a Pohroní (dnešní silnice I/61, I/51 a I /65). Stavěly se i přeložky některých silnic mimo měst a obcí a přestavovaly se vicinální cesty na státní. Rovněž bylo třeba vybudovat několik cest do obcí, které v důsledku arbitráže v roce 1939 sice zůstaly na území Slovenska, ale byly od něj komunikačně odříznuty. Jsou známy i předběžné plány jakési dálkové komunikace, ale nepřichází ani k vypracování podrobnějších studií. Její trasování bylo po Prešov přibližně stejné jako trasa současné dálnice D1. Dále už dálnice pokračovala přímo na Michalovce a státní hranici s Maďarskem při Sobrancích, protože Košice v té době nebyly součástí Slovenska. Rovněž byla plánována i spojka na protektorátní dálnici z Prahy. Nic z těchto plánů se však neprovedlo.\n\nPo přechodu fronty přes území obnovené Československé republiky je infrastruktura v katastrofálním stavu. Boje mezi německými a sovětskými armádami měly za následek množství zničených komunikací a mostů. Mnohé obce byly prakticky odříznuty od světa. V Čechách a na Moravě zůstává po Němcích rozestavěných 188 kilometrů dálnic. Na dálnici \"Praha-Brno-slovenská hranice\" je to 77 km, na \"extrateritoriální dálnici A88\" 83 km a rovněž bylo rozestavěných 28 km na takzvaných \"sudetských dálnicích\" A48, A69 a A70.\n\nMezitím se rozběhly velké opravné práce na zničené infrastruktuře státu. V létě roku 1945 začaly nutné udržovací práce na rozestavěných dálnicích v Čechách. Republika už však nemá zájem pokračovat ve stavbě německých dálnic v Sudetech a extrateritoriální dálnice. V plánech zůstala dálnice napříč českými zeměmi, přibyla trasa protínající Čechy v západo-východním směru i cesta z Prahy do Českých Budějovic a počítalo se i s tzv. \"Jihlavskou spojkou\" do Rakouska. Na Slovensku byla plánována trasa dálnice podobná dnešní dálnici D1 a také spojka na českou dálnici, jejíž trasa připomíná trasu současné rychlostní silnice R6. 29. června 1945 se ČSR vzdala Podkarpatské Rusi ve prospěch SSSR, takže československá dálnice musela být ukončena při nové hranici nedaleko Užhorodu.\n\nAutomobilismus v zemi výrazně upadl a už ani zdaleka nedosahuje hodnoty před válkou. Proto se plánované dálnice zdají být zbytečným luxusem. 1. října 1945 vydal prezident Edvard Beneš dekret číslo 88, kterým mimo jiné nařídil dostavbu dálnice na úseku Praha-Brno-hranice Slovenska. Na poradách o výstavbě však panovaly snahy zakonzervovat stavbu, ale nakonec dochází pouze ke změnám velkorysých parametrů, které byly do projektů vneseny Německem ještě za protektorátních dob. Dálnice navzdory různým dohadům nakonec byla zařazena do celostátního programu pro rok 1946 a byly na ni vyčleněny i finanční prostředky. Jde však pouze o udržovací stavební práce v různém rozsahu. Jde zejména o rozestavěné velké mosty, které přebírají firmy, které je stavěly za války.\n\nV létě roku 1946 bylo zrušeno \"Generální ředitelství stavby dálnic\" s odůvodněním, že vzniklo v dobách nesvobody a je tedy zbytečné. 8. července 1946 místo něj vznikla \"Stavební správa dostavby dálnice\", která byla podřízena ministerstvu dopravy. Mezitím byla definitivně pohřbena dostavba německých dálnic, ba dokonce se objevily návrhy požadovat od Německa vrácení stavenišť do jejich původního stavu. Tyto požadavky se nepodařilo prosadit a tak proběhla jen likvidace stavenišť, tedy odvoz stavebního materiálu a zařízení a to na náklady ČSR. Na více místech tak zůstávají stát osamocené pilíře mostů, nebo např. na první pohled nelogicky umístěných přemostění uprostřed polí.\n\nV roce 1947 začíná dvouletý plán obnovy hospodářství jehož součástí je i dostavba dálnice na českém území. V roce 1949 měla být spojena Praha a Posázaví. Na mostech probíhaly práce poměrně plynule, ale na ostatních částech pouze v omezeném množství. Začátkem roku 1948 byly předkládány návrhy na plánovaný pětiletý plán, kde se mimo jiné uváděla i nutnost dostavby dálnice, ale už jen na úseku Praha-Humpolec.\n\nDne 25. února 1948 přichází komunistický převrat. Dálnice je považována za budoucí spojení se Sovětským svazem a tudíž není zpochybňována, ale na její dostavbu mělo negativní vliv znárodňování podniků. Mezitím je dostavba dálnice přeřazena pod \"Ředitelství vodních cest (RVC)\", což se na objemu prací nijak neprojevilo. Stále se pokračuje v pracích na mostech, dělá se izolace mostovek a ukládá se na ně betonová vozovka. Dne 29. ledna 1949 bylo RVC zrušeno a dálnice přechází pod Krajské národní výbory. Rozestavěné úseky na Moravě byly postupně opuštěny a utlumují se i práce na ostatních úsecích. Poslední práce byly ukončeny v listopadu 1950 a o měsíc na to bylo zrušeno Ministerstvo techniky, čímž byla dálnice definitivně pohřbena. Dostavěn byl pouze most přes údolí Sedlického potok, který zkolaudovalo KNV Jihlava až v prosinci 1952.\n\nStaveniště postupně zarostla vegetací a celkově bylo začátkem 50. let na území Československa odsouzeno ke zchátrání přibližně 188 km dálnic. Ve všech vyspělých kapitalistických zemích se v té době jejich výstavba rozbíhala a jejich dálniční sítě se z roku na rok zvětšovaly. ČSR se však pod vedením KSČ orientovala na těžký průmysl. V oblasti dopravy to byly zejména nutné opravy silnic a jejich postupné předělávání na bezprašné.\n\nÚpadek automobilizmu koncem 40. let, jakož i znárodňování podniků i soustředění stavebních kapacit na masivní industrializaci země způsobily zastavení výstavby dálnic, která se rozběhla za války. Silniční síť však byla rekonstruována a na mnoha místech se budovaly bezprašné vozovky. Mnohé cesty II. a III. třídy byly rozšiřovány a překategorizovány o třídu výš. Prakticky do každé obce se dalo dostat po zpevněné vozovce. Postupný nárůst počtu vozidel způsobil zejména v Čechách přetížení tamní silniční sítě. Znovu se začalo uvažovat o výstavbě dálnic v republice.\n\n\"Usnesením vlády Československé socialistické republiky č. 286 o koncepci dlouhodobého rozvoje silniční sítě a místních komunikacích\" z 10. dubna 1963 byla vymezena nová základní dálniční síť státu v celkové délce 1707 km s rozdělením do jednotlivých tahů takto:\n\nTato síť měla být kompletně zrealizována do konce 90. let. Rovněž se počítalo s dalšími tahy převážně na Slovensku, jejichž realizace se plánovala až kolem roku 2000.\n\nKromě dálniční sítě byla do legislativy uvedena i rychlostní silnice (resp. cesta pro motorová vozidla), jako levnější obdoba dálnice. Kromě stanovení dálniční sítě byly vybrány úseky silnic I. třídy určené pro urychlenou modernizaci. Ty se často přestavovaly na rychlostní silnice.\n\n18. dubna 1966 bylo definitivně přijato rozhodnutí o obnovení stavby dálnic v Československu. První stavební práce se uskutečnily na tahu D1 na úseku Praha-Mirošovice dne 8. září 1967. O necelé dva roky později, 1. dubna 1969 se začalo stavět i u Brna a o několik dní později historicky poprvé i na území dnešního Slovenska, u Bratislavy. Šlo o dálnici D2 Brno-Bratislava, konkrétně o úsek Bratislava-Malacky.\n\nV Košicích se v 60. letech stavěl obrovský ocelářský podnik Východoslovenské železárny. Tato investice vyvolala výstavbu mnohých sídlišť, ale i rozšíření silnice I/50 na úseku Košice-Šaca v délce 10,100 km. Byla vybudována panelová cesta se směrově rozdělenými jízdními pásy. Dnes je i přes existenci dvou úrovňových přejezdů označena jako rychlostní silnice.\n\nV roce 1970 již bylo rozestavěných 8 úseků v celkové délce 112 kilometrů. Dne 17. června 1971 bylo \"Vyhláškou federálního ministerstva vnitra\" v Československu zavedeny dopravní značky \"Dálnice\", \"Konec dálnice\", \"Rychlostní silnice\", \"Konec rychlostní silnice\" a další informativní dopravní značky související s dopravním značením na dálnici a rychlostní silnici. Důvodem bylo plánované otevření prvního úseku dálnice v ČSSR Praha-Mirošovice. Vyhláška vstoupila v platnost 1. července a první úsek byl otevřen 12. července.\n\nV lednu 1972 za začal stavět i tah D61 na úseku Bratislava-Senec, který je dnes součástí slovenské D1. Předán byl 12. prosince 1975. Ale prvním předaným úsekem dálnice na Slovensku byl úsek D2 Bratislava-Malacky, který zprůjezdnili 7. listopadu 1973 po více než čtyřech letech výstavby. V té době na Liptově finišovala výstavba vodní nádrže Liptovská Mara. Současně s ní se stavěly i dva úseky dálnice D1, které byly původně plánovány jako přeložka silnice I/18. V době projektování vodního díla však ještě neexistovaly oficiální plány na výstavbu dálnic. I/18 byla vyřešena trasováním přes obec Ľubeľa.\n\nV 70. letech se na území Slovenska odevzdalo do provozu celkem 115,369 kilometru dálnic. Podrobnější rozpis nabízí následující tabulka:\n\nVýstavba dálnic v Československu však neprobíhala podle stanoveného harmonogramu. Už koncem 70. let bylo jasné, že splnit plán dostavby celé základní sítě dálníčních tahů se do roku 1990 nepodaří. Tahy obsažené v takzvané doplňkové síti, jejíž realizace byla naplánována okolo roku 2000 byly přeřazeny mezi rychlostní silnice. Ty se v té době považovují jen za rozšířené Silnice I. třídy, takže žádné speciální označení kromě příslušné dopravní značky nenesly. Takto byly rozšířeny následující silnice:\n\nOba tyto úseky jsou nyní součástí rychlostní silnice R1.\n\nNa začátku 80. let bylo na Slovensku rozestavěných 33,953 km dálnic. Stavba těchto úseků začala ještě v předešlé dekádě a většina z nich byla před dokončením. Stavělo se pokračování D61 od Sence k Hlohovci a Piešťanům, také pokračování dálnice D1 na Liptově, ale začala se stavět i spojnice východoslovenských metropolí Košice a Prešov. V Bratislavě se začal budovat Přístavní most, který vyžadoval investici za více než miliardu tehdejších československých korun a Most Lafranconi. Ekonomika státu na sklonku této dekády nebyla v nejlepší kondici, proto se výstavba omezovala na kratší a technicky méně složité úseky. Dokonce úsek D1 Liptovský Hrádok-Hybe se začal budovat jen v polovičním profilu. V době vypuknutí Sametové revoluce v roce 1989 byl ve výstavbě jen zmíněný poloprofilový úsek na Liptově a dokončoval se ještě Most Lafranconi na dálnici D2. Projekčně se stihl ještě připravit obchvat Trenčína na úseku Chocholná-Skala-Nemšová. Došlo i ke kosmetické úpravě dálniční sítě. Vládním usnesením z roku 1987 byla dálnice D61 doplněna o úsek Bratislava-státní hranice s Rakouskem s délkou 2,5 km, který je dnes součástí dálnice D4.\n\nKromě toho se stále pokračovalo v rozšiřování silnic I. třídy na čtyřproudé se směrovým rozdělením.\n\nÚseky I/51 Sereď, obchvat a I/50 Šášovské Podhradie-Budča jsou dnes součástí rychlostní silnice R1. Silnice mezi Nováky a Prievidzou je i v současnosti kategorizována jako silnice I. třídy, protože na výjezdech chybí připojovací pruhy a jiné bezpečnostní prvky. V budoucnu však dojde k jeho úpravě a bude přeřazen k R2. Výstavba úseku Trnava-Báb souvisela s výstavbou Vodního díla Kráľová, ale v první etapě se vybudoval jen v polovičním profilu. Dobudován byl až v roce 2000.\n\nNa sklonku socialismu se tedy na území Slovenska nacházelo 182,557 km dálnic v plném profilu a 7 km v polovičním. Co se týče rozšířených silnic I. třídy, těch bylo vybudováno 62,500 km, k tomu je třeba připočíst vybudovaný poloprofilový obchvat Seredě v délce 6,800 km s rezervou na druhý jízdní pás a rozšířenou silnici v Košicích v délce 10,100 km. Dohromady tak bylo postaveno 255,157 km čtyřproudých silnic, nepočítaje čtyřproudé průtahy v mnoha městech, výpadové komunikace či ostatní víceproudé bez mimoúrovňových křížení.\n\nPo svržení komunistické diktatury se začala ekonomika a hospodářství státu přetvářet z centrálně řízené na tržní. S tím byly spojeny i restituce a privatizace. Začal se objevovat do té doby nevídaný problém s vykupováním pozemků pod budoucími úseky dálnice. Dalším nevídaným krokem bylo zpoplatnění dálnic na Slovensku od roku 1998. Rovněž byla zavedena povinnost provést studii dopadů stavby na životní prostředí (takzvaná EIA studie).\n\nPrvní postsocialistické roky byly spojeny s nedostatkem financí na výstavbu i problémy s vypořádáním pozemků a ekologickými otázkami. Výstavbě také neprospělo ani její politizace. V roce 1990 se dokončil plný profil úseku D1 Liptovský Hrádok-Hybe a o rok později se ještě podařilo rozestavět část obchvatu Trenčína\" (Chocholná-Skala)\", který měl připravené podklady ještě z komunistické éry.\n\nDálniční síť se v zásadě ani po rozpadu federace nezměnila, dálniční tahy zůstaly v nezměněné podobě, jen se do ní znovu zahrnula dříve plánovaná dálnice D18, která však již nesměřovala na Český Těšín, ale na Skalité. Rovněž zůstalo nezměněno staničení a číslování silnic. Dálnice D1 u Trenčína, ačkoliv byla ve skutečnosti na přibližně 20. kilometru, měla staničení s hodnotami kolem 340. kilometru.\n\nČasem došlo ke konsolidaci i v oblasti výstavby dálnic a postupně se v roce 1994 začala stavět i druhá část trenčínského obchvatu \"(Skala–Nemšová)\" a v roce 1996 i chybějící úseky mezi Horní Stredou a Trenčínem, úsek Nemšová-Ladce, Hybe-Važec a Jarovce-hranice s Rakouskem. Za vlády Vladimíra Mečiara se stala známými slavnostní otevření některých (někdy i poloprofilových) úseků za účasti zahraničních osobností (herečky Claudie Shifferové nebo herce Gérarda Depardieu) těsně před parlamentními volbami. Do konce jeho vládnutí se na Slovensku postavilo 31,890 kilometrů dálnic v plném profilu a otevřelo se i 39,302 km dálnic v polovičním profilu.\n\nPo rozpadu Československa již číslování dálnic na území Slovenska nemělo smysl, proto bylo v březnu 1999 Usnesením vlády Slovenské republiky ke koncepci rozvoje dálniční infrastruktury schváleno nové číslování dálnic, a také bylo rozhodnuto, že slovenská dálnice D1 se bude skládat z plánovaných dálnic D1 a D61. Rovněž byl od dálnice vyjmut úsek na rakouské hranice (součást dálnice D4).\n"}
{"id": "981925", "url": "https://cs.wikipedia.org/wiki?curid=981925", "title": "Fancy", "text": "Fancy\n\nFancy, vlastním jménem Manfred Alois Perilano, je německý zpěvák žánru italo disco, nejvíce populární byl v druhé polovině 80. let.\n\nNejprve nahrával písně v německém schlager stylu pod jménem Tess Teiges, v roce 1984 měl již jako Fancy první hit s názvem \"Slice Me Nice\". Je proslulý singly jako jsou \"Bolero (Hold Me in Your Arms Again)\", \"Lady of Ice\", \"Chinese Eyes\" a \"Flames of Love\". Mnoho z nich vzniklo při spolupráci se skladatelem a producentem Anthonym Monnem, který dříve dosáhl celosvětového úspěchu s francouzskou zpěvačkou Amandou Lear. Na jednom z Fancyho alb je coververze jejího hitu z roku 1976 \"Blood and Honey\".\n\nRoku 2008 vydal album \"Forever Magic\". Hlavním singlem byla nová verze písně \"A Voice in the Dark\", která se dříve objevila na albu \"All My Loving\".\n\nTaké nazpíval v duetu s Lindou Jo Rizzo její novou píseň \"Stronger together\", která vyjde v březnu 2014. Video pro tuto píseň již bylo natočeno\n\nV roce 2009 vystoupil Fancy v Česku na festivalu Rock for People.\n\n\n"}
{"id": "981926", "url": "https://cs.wikipedia.org/wiki?curid=981926", "title": "Current 93", "text": "Current 93\n\nCurrent 93 je britská experimentální hudební skupina, založená v roce 1982. Jediným hudebníkem, který ve skupině působil po celou dobu její existence, byl David Tibet. Na všech jejích nahrávkách rovněž hrál Steven Stapleton, který však do skupiny přišel až později. Skupina během své kariéry vydala více než dvě desítky alb. Na albu \"The Last of All the Field That Fell\" z roku 2014 se v rolích hostů představili například Nick Cave, Antony Hegarty a John Zorn.\n"}
{"id": "981931", "url": "https://cs.wikipedia.org/wiki?curid=981931", "title": "Mattoni NBL 2002/2003", "text": "Mattoni NBL 2002/2003\n\nNárodní basketbalová liga 2002/2003 byla nejvyšší mužskou ligovou basketbalovou soutěží v České republice v ročníku 2002/2003. Od ročníku ligy 1998/1999 byla nazvána jménem generálního partnera - Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. BK Opava (mistr České republiky 2002/2003) - 2. BK ECM Nymburk - 3. Mlékárna Kunín - 4. BC BVV ŽS Brno - 5. Triga Eprin Brno - 6. BK SČE Děčín - 7. BC Sparta Praha - 8. USK Praha - 9. BK SČP Ústí nad Labem - 10. BK NH Ostrava - 11. Ostacolor BK Pardubice (tým hrál kvalifikaci proti Plzni a udržel se v nejvyšší soutěži) - 12. BC Slavia Kroměříž (sestoupila a převedla licenci na BK Prostějov)\n\nV první části soutěže (září - prosinec 2002) všech 12 družstev dvoukolově každý s každým (zápasy doma - venku) odehrálo 22 zápasů.\n\nVe druhé části soutěže (leden - březen 2003) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. \n\nKe změně došlo v tom, že Play-out (zápasy o 9.-12. místo) se hrálo naposledy v sezóně 2000/2001. Od sezóny 2001/2002 družstva na 9. až 12. místě po skončení skupiny A2 dále nehrála, jejich pořadí bylo určeno pořadím ve skupině A2. Poslední 12. družstvo z NBL sestoupilo do II. ligy, předposlední 11. družstvo hrálo kvalifikaci s druhým z II. ligy.\n\nHrálo se se vyřazovacím způsobem, čtvrtfinále a semifinále na tři vítězné zápasy, zápas o 3. místo na dva a finále na čtyři vítězné zápasy. \n\n\n\n\n\n"}
{"id": "981937", "url": "https://cs.wikipedia.org/wiki?curid=981937", "title": "Mattoni NBL 2003/2004", "text": "Mattoni NBL 2003/2004\n\nNárodní basketbalová liga 2003/2004 byla nejvyšší mužskou ligovou basketbalovou soutěží v České republice v ročníku 2003/2004. Od ročníku ligy 1998/1999 byla nazvána jménem generálního partnera - Mattoni Národní basketbalová liga (ve zkratce Mattoni NBL).\n\nNovým účastníkem v dalším ročníku byl BK Prostějov, vítěz 2. ligy.\n\nV první části soutěže (září - prosinec 2003) všech 12 družstev dvoukolově každý s každým (zápasy doma - venku) odehrálo 22 zápasů.\n\nVe druhé části soutěže (leden - březen 2004) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. \nPlay-out hrála družstva na 9.-12. místě skupiny A2 dvoukolově každý s každým. Poražená družstva z 1. kola play-off vytvořila skupinu o 9. až 12. místo, každé z nich odehrálo 6 zápasů a poslední družstvo sestoupilo do 2. ligy.\n\nHrálo se se vyřazovacím způsobem, čtvrtfinále a semifinále na tři vítězné zápasy, zápas o 3. místo na dva a finále na čtyři vítězné zápasy. \n\n\n\n\n\n\n"}
{"id": "981941", "url": "https://cs.wikipedia.org/wiki?curid=981941", "title": "Josef Schraffl", "text": "Josef Schraffl\n\nJosef Schraffl (13. června 1855 Sillian – 11. ledna 1922 Innsbruck), byl rakouský křesťansko sociální politik, na počátku 20. století poslanec Říšské rady a zemský hejtman Tyrolska, v poválečném období poslanec rakouské Národní rady a člen Spolkové rady.\n\nByl synem hostinského a obchodníka. Chodil na národní školu v rodném Sillianu, v jihotyroském Roveretu a Trentu. Po tři roky pracoval v innsbrucké bance a roku 1874 převzal po smrti rodičů provoz hostince a obchodu. V roce 1887 se živnosti vzdal a provozoval pak zemědělské hospodářství. Od roku 1884 do roku 1908 byl starostou Sillianu. Angažoval se v Křesťansko sociální straně Rakouska, jejíž organizaci v Tyrolsku roku 1898 zakládal společně s Aemilianem Schoepferem. Od roku 1897 byl poslancem Tyrolského zemského sněmu. V letech 1908–1914 byl členem tyrolského zemského výboru. Předsedal zemské zemědělské radě. V roce 1902 se podílel na založení listu \"Tiroler Bauern-Zeitung\". V roce 1904 spoluzakládal \"Tyrolský selský svaz\" a byl jeho prvním předsedou. V roce 1906 pak založil \"Tyrolskou rolnickou spořitelnu\". V roce 1908 se mu podařilo ve volbách na zemský sněm docílit rozhodující křesťansko sociální většiny, čímž byla ukončena převaha konzervativců na Tyrolském zemském sněmu. Následujícího roku se mu podařilo docílit u katolických hodnostářů revize jejich předchozího zákazu činnosti katolických kněží v Tyrolském selském svazu. Za jeho činnost na zemské úrovni mu byl udělan Řád Františka Josefa. V letech 1917–1921 působil jako zemský hejtman Tyrolska, předtím od roku 1914 byl náměstkem hejtmana.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za všeobecnou kurii, obvod Bolzano, Merano, Schlanders atd. Porazil tehdy konzervativce Josefa von Dipauliho. V roce 1907 se stal místopředsedou strany na celostátní úrovni a zástupcem Karla Luegera. Mandát v parlamentu obhájil i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Tyrolsko 18. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako starosta a zemědělec.\n\nZa světové války musel coby hejtman uvádět do praxe některá nepopulární opatření ve vztahu k zemědělskému stavu a potřebám zásobování, čímž ztratil část své popularity. V roce 1918 skončila dlouhodobá rivalita křesťanských sociálů a konzervativců Tyrolsku, když sloučením obou směrů vznikla Tyrolská lidová strana. Schraffl byl zvolen jejím prvním předsedou.\n\nV době rozpadu monarchie byl Schraffl předsedou Tyrolské národní rady, která po krátkou dobu fungovala jako zemská vláda a která se marně snažila zamezit odtržení Jižního Tyrolska. Neúspěšně navrhoval vytvoření samostatné neutrální Tyrolské republiky. V roce 1919 po zemských volbách byl potvrzen na postu hejtmana, přičemž podporu mu vyjadřoval i německý konzul v Innsbrucku.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Pak od 4. dubna 1919 do 28. července 1919 v Ústavodárném národním shromáždění Rakouska a od 1. prosince 1920 do své smrti byl členem rakouské Spolkové rady (horní komora rakouského parlamentu).\n"}
{"id": "981942", "url": "https://cs.wikipedia.org/wiki?curid=981942", "title": "Mattoni NBL 2004/2005", "text": "Mattoni NBL 2004/2005\n\nNárodní basketbalová liga 2004/2005 byla nejvyšší mužskou ligovou basketbalovou soutěží v České republice v ročníku 2004/2005. Od ročníku ligy 1998/1999 byla nazvána jménem generálního partnera - Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. ČEZ Basketball Nymburk (mistr České republiky 2004/2005) - 2. Mlékárna Kunín - 3. BK Prostějov - 4. A PLUS ŽS Brno BC - 5. BK SČE Děčín - 6. BC Sparta Praha - 7. BK NH Ostrava - 8. BK SČP Ústí nad Labem - 9. Houseři Brno - 10. USK Praha - 11. BK Synthesia Pardubice - \n12. BK Opava (sestup)\n\nV první části soutěže (září - prosinec 2004) všech 12 družstev dvoukolově každý s každým (zápasy doma - venku) odehrálo 22 zápasů.\n\nVe druhé části soutěže (leden - březen 2005) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Hrálo se na 3 vítězné zápasy.\n\nPlay-out (zápasy o 9.-12. místo) se hrálo naposledy v sezóně 2000/2001. Od sezóny 2001/2002 družstva na 9. až 12. místě po skončení skupiny A2 dále nehrála, jejich pořadí bylo určeno pořadím ve skupině A2. Poslední 12. družstvo z NBL sestoupilo do II. ligy.\n\nHrálo se se vyřazovacím způsobem, čtvrtfinále a semifinále na tři vítězné zápasy, zápas o 3. místo na dva a finále na čtyři vítězné zápasy. \n\n\n\n\n\n"}
{"id": "981945", "url": "https://cs.wikipedia.org/wiki?curid=981945", "title": "Josef Siegele", "text": "Josef Siegele\n\nJosef Siegele (19. června 1858 Tobadill – 5. ledna 1945 Tobadill) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium. Pak sloužil v armádě, kde dosáhl poddůstojnickou hodnost. Působil jako rolník, hostinský a od roku 1891 i jako poštmistr v obci Arzl im Pitztal. Byl předsedou spořitelny a záložny v Arzl im Pitztal. Angažoval se v Křesťansko sociální straně Rakouska. V rámci vítězství křesťanských sociálů v zemských volbách roku 1908 usedl i jako poslanec Tyrolského zemského sněmu a setrval v něm do roku 1918. Soustřeďoval se na zemědělská témata. Díky jeho mnohaleté iniciativě byl roku 1919 založen zemědělský učitelský ústav v Imstu. Od března 1918 byl předsedou zemské zemědělské rady, přičemž v této funkci vystřídal Josefa Schraffla. V této době prosadil zákon o převodu půdy, který pak byl v platnosti po více než půl století. V roce 1921 rovněž inicioval vznik rolnických nemocničních pokladen v Tyrolsku.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Tyrolsko 12. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako rolník a poštmistr.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").V roce 1922 se ze zdravotních důvodů stáhl z politického života a věnoval se správě svého hospodářství.\n"}
{"id": "981947", "url": "https://cs.wikipedia.org/wiki?curid=981947", "title": "Rio Open 2014 – mužská čtyřhra", "text": "Rio Open 2014 – mužská čtyřhra\n\nDo soutěže mužské čtyřhry na tenisovém turnaji Rio Open 2014 nastoupilo šestnáct dvojic. Jednalo se o první ročník turnaje.\n\nTrofej získala nenasazená dvojice Juan Sebastián Cabal a Robert Farah Maksúd. Cestou za titulem vyřadili nasazené jedničky, dvojky i trojky. Ve finále se střetli právě s druhým nasazeným párem David Marrero a Marcelo Melo, který přehráli 6–4 a 6–2.\n\n"}
{"id": "981951", "url": "https://cs.wikipedia.org/wiki?curid=981951", "title": "Michaela Erbenová", "text": "Michaela Erbenová\n\nMichaela Erbenová (* 24. srpna 1968 Praha) je česká ekonomka, v letech 2000 až 2006 členka bankovní rady České národní banky.\n\nV letech 1985 až 1990 vystudovala obor matematické metody v ekonomii na Moskevské státní univerzitě. Vzdělání si dále v letech 1991 až 1996 doplnila postgraduálním programem v oboru ekonomie na CERGE při Univerzitě Karlově v Praze (získala tak titul Ph.D.). Absolvovala řadu studijních stáží, např. na univerzitě v nizozemském Amsterdamu (1992), na americké Princeton University (1993) a na americké Harvard University (1995), kde byla výzkumnou asistentkou Jeffreyho Sachse.\n\nPracovala jako konzultantka OECD v Paříži v direktorátu pro vzdělání, zaměstnanost, práci a sociální vztahy (1994 až 1995). Po krátké pedagogické praxi na CERGE UK působila jako poradkyně tehdejšího premiéra Václava Klause (1996 až 1997). Vedla také skupinu poradců ministra financí Ivana Pilipa (1997 až 1998). Zastávala různé manažerské pozice v Komerční bance (1998 až 2000), mimo jiné post ředitelky divize Vztahy s investory.\n\nNa konci listopadu 2000 ji prezident Václav Havel jmenoval členkou bankovní rady České národní banky, funkce se ujala dne 1. prosince 2000. V souvislosti s nástupem do této funkce se mluvilo o možném konfliktu zájmů, protože její manžel Ondřej Schneider byl v té době hlavním ekonomem v investiční společnosti Patria Finance. Tento problém se nakonec vyřešil jeho přechodem do akademické sféry. V pozici členky bankovní rady ČNB působila do 30. listopadu 2006.\n\nV roce 2007 působila jako manažerka v poradenské firmě A. T. Kearney. V polovině října 2007 nastoupila do Mezinárodního měnového fondu (MMF) ve Washingtonu, kde se zabývala otázkami regulace a dohledu na finanční trhy. 1. listopadu 2016 se v MMF ujala funkce výkonné ředitelky. Česká republika tím po více než 70 letech získala pozici jednoho z 24 volených členů Výkonné rady MMF. Ve výkonné radě MMF reprezentuje tzv. středo- a východoevropskou konstituenci, kterou tvoří Česká republika, Turecko, Rakousko, Maďarsko, Slovensko, Bělorusko, Slovinsko a Kosovo.\n\nV roce 2006 byla jmenována Young Global Leader roku 2006 spolu s dalšími 175 vedoucími činiteli, osobnostmi veřejného života a intelektuály do 40 let z 50 zemí světa. Fórum Young Global Leaders (YGL) je přidružená organizace Světového ekonomického fora se sídlem ve Švýcarském Davosu.\n\nMichaela Erbenová má se svým manželem dvě děti (dceru a syna).\n"}
{"id": "981953", "url": "https://cs.wikipedia.org/wiki?curid=981953", "title": "Josef Stöckler", "text": "Josef Stöckler\n\nJosef Stöckler (8. června 1866 Sankt Valentin – 9. prosince 1936 Sankt Valentin) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady, předseda Spolkové rady a v letech 1918–1920 i ministr zemědělství Rakouska.\n\nPocházel z rolnické rodiny. Vychodil šestitřídní národní školu ve svém rodišti. Působil jako rolník. Roku 1882 musel převzít rodinné hospodářství. Od roku 1894 zasedal v obecní radě rodného Sankt Valentinu, později tu byl starostou. Angažoval se v Křesťansko sociální straně Rakouska. Byl předsedou dolnorakouského Rolnického svazu, na jehož založení se roku 1906 podílel a v jehož čele zasedal do roku 1927, a působil též od roku 1902 jako poslanec Dolnorakouského zemského sněmu. V letech 1906–1908 byl viceprezidentem zemské zemědělské rady a v letech 1908–1918 členem zemského výboru. Roku 1913 mu byl udělen Řád železné koruny.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 47. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako člen zemského výboru a majitel hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Pak od 4. března 1919 do 9. listopadu 1920 v Ústavodárném národním shromáždění Rakouska. Od 10. listopadu 1920 do 18. května 1927 byl poslancem rakouské Národní rady a od 20. května 1927 do 2. května 1934 členem rakouské Spolkové rady (horní komora rakouského parlamentu), v níž od 1. prosince 1930 do 31. května 1931 zastával funkci jejího předsedy.\n\nNa počátku existence rakouské republiky zastával i vládní post. Od 30. října 1918 do 7. července 1920 byl státním tajemníkem (ministrem) zemědělství Rakouska v první vládě Karla Rennera, druhé vládě Karla Rennera a třetí vládě Karla Rennera. Ve funkci musel řešit zajištění zásobování potravinami pro rakouskou populaci poté, co v důsledku rozpadu monarchie došlo ke ztrátě potravinářských produkčních oblastí Uherska. V roce 1919 organizoval rolnické demonstrace proti hrozbě levicové vlády po vzoru maďarské republiky rad. Téhož roku založil \"Říšský selský svaz\" a byl až do roku 1926 jeho předsedou. V letech 1912–1936 byl předsedou dolnorakouského svazu mlékáren.\n"}
{"id": "981956", "url": "https://cs.wikipedia.org/wiki?curid=981956", "title": "Dino Monduzzi", "text": "Dino Monduzzi\n\nDino Monduzzi (2. dubna 1922, Brisighella – 13. října 2006, Vatikán) byl italský katolický kněz, biskup a kardinál.\n\nNarodil se 2. dubna 1922 v Brisighelle Secondu Damianu Monduzzimu a Idě Ragazzini. Studoval v semináři ve Faenze. Na kněze byl vysvěcen dne 22. července 1945. Svou první mši sloužil o den později v arcikněžském chrámu v rodném městě. Poté studoval na Papežské lateránské univerzitě kde získal licentiát \"utroque iure\" z kanonického práva a občanského práva. Působil jako spolupracovník sociálních misií v Katolické akci v italských regionech. V květnu 1959 vstoupil do služeb Svatého stolce jako adjunkt. Dne 24. března 1966 byl jmenován kaplanem Jeho svatosti a později byl sekretářem a regentem Papežského domu. Dne 6. června 1970 se stal prelátem Jeho Svatosti.\n\nPapež Jan Pavel II. ho 18. prosince 1986 ustanovil titulárním biskupem Capri a prefektem Papežského domu. Na biskupa byl vysvěcen 6. ledna 1987 v Bazilice svatého Petra ve Vatikánu z rukou Jana Pavla II. a spolusvětiteli byli Eduardo Martínez Somalo a José Tomás Sánchez. Na post prefekta rezignoval 7. února 1998. V únoru 1998 byl jmenován kardinálem-jáhnem s titulární diakonií S. Sebastiano al Palatino. Zemřel 13. října 2006 ve Vatikánu. Jeho tělo odpočívá v rodinné hrobce v Brisighelle.\n\n\n"}
{"id": "981957", "url": "https://cs.wikipedia.org/wiki?curid=981957", "title": "Informátor Státní bezpečnosti", "text": "Informátor Státní bezpečnosti\n\nInformátor Státní bezpečnosti, zkráceně informátor StB, byl definován jako tajný spolupracovník vázaný zpravidla na vlasteneckém základě, který StB podával informace o nepřátelských skutečnostech ze svého okolí. Informátoři byli vybíráni z řad občanů, měli široké styky a důvěru okolí.\n\nŠlo o kategorii vědomého spolupracovníka StB. Toto pojmenování se používá v registračních protokolech agenturních a operativních svazků Státní bezpečnosti.\n\n"}
{"id": "981962", "url": "https://cs.wikipedia.org/wiki?curid=981962", "title": "Důvěrník Státní bezpečnosti", "text": "Důvěrník Státní bezpečnosti\n\nDůvěrník Státní bezpečnosti, zkráceně Důvěrník StB, je jedna z kategorií, vyskytujících se v registrech StB. Důvěrník shromažďoval informace, které pomáhaly kontrarozvědce plnit prověrkové, pomocné a orientační úkoly národně-bezpečnostní povahy v souvislosti s odhalováním nebo objasňováním protistátní činnosti.\n\nKategorie operativního spisu „důvěrník“ není podle nálezu Ústavního soudu České a Slovenské Federativní Republiky, sp. zn. Pl. ÚS 1/92, kategorií „vědomé spolupráce ve smyslu zákona č. 451/1991 Sb. (tzv. velký lustrační zákon)“.\n\nSvazek důvěrníka nebo spis důvěrníka je spis vedený Státní bezpečností, ve kterém se shromažďovaly informace, které pomáhaly plnit prověrkové, pomocné a orientační úkoly státněbezpečnostní povahy v souvislosti s odhalováním nebo objasňováním protistátní činnosti.\n\n\n"}
{"id": "981965", "url": "https://cs.wikipedia.org/wiki?curid=981965", "title": "Klement Salvátor Habsbursko-Altenburský", "text": "Klement Salvátor Habsbursko-Altenburský\n\nKlement Salvátor Habsbursko-Lotrinsko-Altenburský : \"Clemens Salvator Leopold Benedikt Antonius Maria Joseph Ignatius von Österreich\" (6. října 1904, zámek Wallsee, Dolní Rakousy – 20. srpna 1974, Salzburg) byl rakouský arcivévoda pocházející z toskánské linie Habsbursko-Lotrinské dynastie.\n\nByl osmým potomkem arcivévody Františka Salvátora a arcivévodkyně Marie Valerie, dcery císaře Františka Josefa I.\n\nArcivévoda Klement Salvátor byl od roku 1930 ženatý s hraběnkou Alžbětou Rességuier de Miremont (1906–2000). O rok později si nechal se svolením dolnorakouské zemské rady změnit své jméno na „Klement Salvátor Altenburský“. Podobný krok učinil později také jeho bratranec žijící ve Švédsku, Karel Albrecht.\n\nZ morganatického manželství Klementa Salvátora se narodilo devět dětí nosících od roku 1949 titul \"princové a princezny z Altenburgu\":\n\n"}
{"id": "981967", "url": "https://cs.wikipedia.org/wiki?curid=981967", "title": "Bony a klid 2", "text": "Bony a klid 2\n\nBony a klid 2 (2014) je český film režiséra Víta Olmera. Jedná se o volné pokračování filmu \"Bony a klid\" z roku 1987. \nVe filmu se objevují všichni hrdinové z předešlého dílu, jejich osudy jsou však rozdílné.\n"}
{"id": "981969", "url": "https://cs.wikipedia.org/wiki?curid=981969", "title": "Akce Kámen", "text": "Akce Kámen\n\nAkce Kámen (občas chybně uváděná jako Akce Kameny) byla provokační metoda, kterou využívala StB proti těm československým občanům, kteří se po únoru 1948 snažili odejít bez vědomí komunistických úřadů do zahraničí. Konkrétně šlo o ty, kteří použili nejběžnější cestu, tedy pěšky přes státní hranici do americké okupační zóny v Německu.\n\nAkce Kámen byla provokační metoda StB cílená na ty československé občany, kteří se po vítězném Únoru 1948 pokusili ilegálně přejít pěšky státní hranici s Německem a dostat se do americké okupační zóny. Za tímto účelem byla (ještě na území Československa) zřízena fiktivní státní hranice. Po jejím „překročení“ zastavila uprchlíky falešná hlídka německé pohraniční stráže. Následně byli takto zadržení emigranti dovedeni do falešné úřadovny polního důstojníka americké vojenské kontrarozvědky. Úřadovna byla realisticky zařízena tak, aby ve zde zpravodajsky vyslýchaných uprchlících vzbuzovala reálnou iluzi kanceláře americké vojenské kontrarozvědky. Cílem fiktivního výslechu bylo vylákat z emigranta výpovědi o jeho činnosti proti režimu, o jeho spolupracovnících žijících dosud na území Československa a přimět jej případně k tomu, aby dobrovolně odevzdal i (měl-li nějaké) vlastněné zbraně. Po skončení fiktivného výslechu byli uprchlíci odváděni do sběrného tábora. Během této cesty došlo k jejich „zabloudění“ na území Československa a jejich zatčení. Nebo během cesty do tábora byli na „německém území“ přepadení hlídkou SNB, zatčeni a „uneseni“ zpět do Československa. Informace lstí získané od uprchlíka ve fiktivní úřadovně americké vojenské kontrarozvědky byly následně použity při procesu směřujícím k jeho odsouzení k vysokému trestu odnětí svobody. StB dále využila i informace, které emigrant uvedl o svých spolupracovnících žijících dosud na území Československa. Příslušníci StB i jejich tajní spolupracovníci se při akci Kámen mnohdy obohacovali tím, že okrádali zatčené a mnohé z nich potom i zavraždili.\n\nAkce Kámen začala podstrčením tajných spolupracovníků, konkrétně příslušníků StB v roli převaděčů přes hranici, zájemcům o emigraci z Československa. Tyto osoby byly dovezeny do pohraničí přímo z Prahy ve vozidlech StB nebo byly v oblasti vyzvednuty na dohodnutém místě a posléze dovedeny na „státní hranici“, která byla ale jen zinscenovaná, v bezpečné vzdálenosti od skutečné hranice. Přitom StB využívala noční tmu a neznalost terénu převáděných osob.\n\nPro účely akce Kámen byla využívána například lokalita v okolí Všerub u Domažlic. Zde u zinscenované „hranice“ došlo buď k předstírání dopadení celé skupiny pohraniční hlídkou, při kterém se podařilo převaděčům náhodou „uniknout“ do zahraničí, nebo akce pokračovala složitým divadlem. Uprchlíci po „překročení“ fiktivní státní hranice byli zastaveni falešnou hlídkou německé pohraniční policie a dovedeni do falešné úřadovny polního důstojníka americké vojenské kontrarozvědky.\n\nZde byli v naaranžovaném prostředí údajné americké kanceláře podrobeni zpravodajskému výslechu, při kterém vypovídali o své činnosti proti režimu, o spolupracovnících při této činnosti žijících dosud v ČSR a předali případné zbraně. Po výslechu na úřadovně uprchlíci odcházeli do tábora, přitom však „zabloudili“ na území ČSR, nebo byli na „německém území“ přepadení hlídkou SNB, byli zatčeni a „uneseni“ do ČSR.\n\nPoté byli „uprchlíci“ vyšetřováni StB s využitím informací, které o sobě sami dobrovolně vypověděli na fingované úřadovně a odsuzováni k vysokým trestům odnětí svobody. Informace získané při akci pak StB dále využívala i proti lidem dosud žijícím v Československu. Příslušníci StB i jejich tajní spolupracovníci se při akcích Kámen obohacovali okrádáním zatčených, někdy na vlastní pěst organizovali i soukromé úniky tohoto druhu, přičemž docházelo i k vraždám uprchlíků.\n\nPodle dosavadních poznatků byly do akce Kámen zapojeny úřadovny StB především v Praze, Karlových Varech, Aši, Chebu, Mariánských Lázních, Plzni, Klatovech a Brně. V roce 2013 byl policii obviněn jako strůjce 92letý Evžen Abrahamovič (krycí jméno Dr. Breza), který ale rok na to zemřel, dřív než byl souzen. Zároveň byl obviněn i jeho komplic Emil Orovan, po kterém pátrá Interpol.\nV roli amerického důstojníka často vystupoval agent IV. Sektoru skupiny BAa Velitelství StB Amon Tomašoff.\n\nPočet provedených akcí Kámen jde pravděpodobně do stovek, ale dosud se podařilo doložit a zdokumentovat příběhy jen čtyř desítek obětí. Dosud nebyly objeveny informace StB obecnější povahy nebo souhrnné vyhodnocení.\n\n"}
{"id": "981970", "url": "https://cs.wikipedia.org/wiki?curid=981970", "title": "Lovci a oběti", "text": "Lovci a oběti\n\nLovci a oběti (2015) je český film režiséra Davida Beránka.\nFilm je inspirován skutečnými příběhy a životními situacemi. Hlavní hrdina Jakub (Martin Kraus) se ocitl v dluhové spirále a snaží se zbavit exekutora. Hledá způsoby, jak si poradit s partou gangsterů toho nejhrubšího zrna v čele s Jakubem Mohamedem Alim, před kterou nejde schovat žádné peníze. Řeší také problém s lichvářem Josefem Vránou a jeho asistentkou Evou Decastelo, jejichž půjčka má vysoké úroky. Jakub se obrátí s žádostí o pomoc na mafiána (Tomáš Hanák) a jeho právníka Marka VAšuta a syna Páju (Jaromír Nosek), záda jim kryje úplatný policista Zdeněk Mahdal a jeho kolega Miloš Vávra. Pod nátlakem vymahačů dluhů udělá Jakub krok vedle - za hranu zákona. Jakubovy problémy se dotknou i jeho rodičů Karla Heřmánka st. a Veroniky Freimanové. Pomocnou ruku se mu snaží podat jeho kamarádi Martin Písařík, Karel Heřmánek ml., zpěvačka EKI, raper JAY DIESEL, ale i psychiatr Zdeněk Podhůrský. A protože životní zoufalec Jakub je opravdu magnetem na problémy, sáhne si na dno i na poli lásky, a to s Nikol Kouklovou a Evou Marešovou.\n"}
{"id": "981971", "url": "https://cs.wikipedia.org/wiki?curid=981971", "title": "Ústava Slovenské republiky (1939)", "text": "Ústava Slovenské republiky (1939)\n\nÚstava Slovenské republiky z roku 1939 (někdy nazývaná též Ústava první Slovenské republiky) byla ústava Slovenského státu vydaná 21. července 1939.\n\nPo Mnichovské dohodě byl přijat ústavní zákon o autonomii Slovenska (č. 299/1938 Sb.). Dne 14. března 1939 přijal slovenský Sněm zákon o samostatném Slovenském státě (č. 1/1939 Sl.z.) a 21. července 1939 byla přijata ústava Slovenské republiky jako ústavní zákon č. 185/1939 Sl.z. Obsahovala 13 hlav a 103 paragrafů a definovala způsob řízení státu, vedoucí úlohu Hlinkovy slovenské ľudové strany (HSĽS), rozhodující vliv katolické církve, dále identifikovala státní orgány, tedy prezidenta, vládu a sněm Slovenského státu, a uváděla též povinnosti jednotlivce na úkor jeho práv a svobod.\n\nÚstava také uzákonila použití oficiálního názvu země – \"Slovenská republika\" namísto dříve používaného názvu \"Slovenský štát\".\n\n"}
{"id": "981972", "url": "https://cs.wikipedia.org/wiki?curid=981972", "title": "Svatopluk Pastyřík", "text": "Svatopluk Pastyřík\n\ndoc. PhDr. Svatopluk Pastyřík, Ph.D., (21. února 1944 Zlín) patří mezi významné české lingvisty. Zabývá se onomastikou, didaktikou českého jazyka a v současnosti působí jako vysokoškolský učitel.\n\nV roce 1966 vystudoval obor český jazyk – ruský jazyk na filozofické fakultě Univerzity Palackého v Olomouci. Po jednoroční vojenské prezenční službě, kterou absolvoval v Hradci Králové, učil na řadě škol ve východních Čechách: Střední škola průmyslová železniční v Letohradě, Střední průmyslová škola textilní ve Dvoře Králové nad Labem, Střední pedagogická škola v Seči a Střední odborné učiliště chemické v Pardubicích. Od roku 1979 působí na Katedře českého jazyka a literatury Pedagogické fakulty v Hradci Králové. Roku 2002 byl jmenován docentem pro obor český jazyk. Je členem Onomastické komise Akademie věd ČR.\n\nPublikoval odborné studie ve sbornících. Svými články přispíval do časopisů: Český jazyk a literatura, Češtinář, Komenský, Křen, Naše řeč, Odborná výchova, Onomastický zpravodaj ČSAV, Pochodeň, Učitelské noviny, Zpravodaj Šrámkovy Sobotky.\n\n\n\n\n"}
{"id": "981974", "url": "https://cs.wikipedia.org/wiki?curid=981974", "title": "Small Craft on a Milk Sea", "text": "Small Craft on a Milk Sea\n\nSmall Craft on a Milk Sea je studiové album britského ambientního hudebníka a hudební producenta Briana Ena, vydané v říjnu 2010 u vydavatelství Warp Records. Spolu s Enem se na albu podíleli také Jon Hopkins a Leo Abrahams. Album vyšlo v několika verzích: na CD s patnácti písněmi, v elektronické podobě z internetu se stejným počtem písní, v japonské verzi na CD s šestnácti písněmi, ve speciální sběratelské verzi na CD s devatenácti písněmi, ve verzi pro iTunes s šestnácti písněmi, na dvojité vinylové LP desce a s osmnácti písněmi ve speciální verzi prodávané v obchodech Rough Trade. Rovněž bylo natočeno na video sedm improvizovaných skladeb na propagaci alba.\n\nAutory všech skladeb jsou Brian Eno, Leo Abrahams a Jon Hopkins.\n"}
{"id": "981976", "url": "https://cs.wikipedia.org/wiki?curid=981976", "title": "Divadlo Esence", "text": "Divadlo Esence\n\nDivadlo Esence je amatérské divadlo, které vzniklo v dubnu 1982 spojením divadelního souboru \"Maryša\" (založen v roce 1973 při Jonáš–klubu v Praze) s divadelní skupinou \"Esence\", založenou v roce 1980 a působící v klubu Tesla Strašnice na Vinohradech. Mateřskou scénou divadla je od roku 1993 Dům dětí a mládeže „Karlínské Spektrum“ v Praze 8.\n\nU zrodu souboru Maryša v roce 1973 stály sestry Božena a Marie Kubrovy, které kolem sebe shromáždily především studenty z různých pražských vysokých škol. Soubor vystupoval příležitostně a nastudoval v letech 1973 až 1981 osm divadelních her. V roce 1982, když pražský soubor Esence opustil jeho zakladatel Martin Nezval, nabídli spolupráci režisérce Marii Kubrové a dalším členům souboru Maryša.\n\nZa dobu existence divadla se v souboru vystřídalo téměř 200 členů. Od samého počátku působí v souboru režisérka a umělecká vedoucí Marie Kubrová a její sestra Božena. Spolupracovníky a důležitými členy souboru jsou rovněž dramaturg a autor divadelních her Ivan Fried nebo výtvarníci Miroslav Bochňák (scéna a plakáty) a Dagmar Neumanová (kostýmy).\n\nSoubor divadla v roce 2014 čítá dvacet členů, z nich někteří jsou potomky nebo rodinnými příslušníky dřívějších či stávajících členů, kteří hráli již v dětské skupině Esence.\n\nRepertoár divadla tvořily resp. tvoří jednak zapomenuté, neznámé nebo málo hrané divadelní hry (Matěj poctivý, Mumraj, Brokát), dramatizace nedivadelních textů (Bulgakovův román Mistr a Markétka, epos Opičák Sun, Dostojevského Ves Stěpančikovo), autorské texty (Sindibád, Hrabě Špork, Nero, miláček Říma) ale i hry klasické (Purpurový ostrov, Jak se vám líbí, Hadrián z Římsů). Kromě her pro dospělé, uvedlo divadlo i několik her pro děti (dětská verze Opičáka Suna, Bonbony a hry). V posledních letech připravuje (hlavně pro turné) „rodinné“ hry (např. fantastické pohádky Carla Gozziho, romantická hra se zpěvy Bílá paní). V letech 1973 až 2013 divadlo nastudovalo celkem 37 divadelních inscenací a uskutečnilo více než 700 představení.\n\nDivadelní soubor vystřídal v průběhu své existence různé zřizovatele i prostory. Divadlo začínalo (pod jménem Maryša) v tělocvičně SOU stavební Zelený pruh v Praze 4 Krči, pak vystupovalo v různých pražských kulturních domech. Zkoušelo se doma nebo v učebnách ČVUT. V roce 1977 nakrátko zakotvilo v sále Ženských domovů pod hlavičku Závodního klubu ROH Tatra Smíchov. V roce 1982 získalo stálou scénu v Praze 3 na Vinohradech v sále ZK ROH Tesla Strašnice v Čáslavské ulici již jako divadlo Esence. Po revoluci 1989 byly závodní kluby zrušeny, soubor opět zkoušel v soukromí a v letech 1990–3 občas hrál v Městské knihovně v Praze 1. Od roku 1993 zkouší a hraje v Karlínském Spektru v Praze 8. Soubor vystupuje pohostinsky na mnoha dalších místech v Praze (Činoherní klub, Strašnické divadlo aj.) a v různých městech České republiky, ať již v rámci letní zájezdové činnosti, nebo na festivalech amatérských divadel (např. Karlínská tříska, Divadelní Třebíč), kde získal i řadu ocenění za režii, dramaturgii, kostýmy či herecké výkony. Soubor se účastnil i festivalů Mezi ploty (Praha, Brno, Dobřany) nebo Open Air Hradec Králové.\n\nV letech 1987 až 1989 pořádal soubor pravidelně v létě turné a tradice letních výjezdů pak byla obnovena v roce 1996. Jejich cílem byly a jsou především jižní Čechy – Vyšší Brod, Rožmberk, Český Krumlov, Zlatá Koruna.\n\nUveden vždy rok první premiéry:\n\n\n\n"}
{"id": "981978", "url": "https://cs.wikipedia.org/wiki?curid=981978", "title": "Hydrant", "text": "Hydrant\n\nHydrant (také požární hydrant) je zařízení umístěné na vodovodním potrubí, sloužící k napojení hasičské zásahové hadice a následnému hašení požáru.\n\nHydrant je primárně určen k zásahu proti požárům pro hasičské jednotky. Pro přístup k hydrantu je potřebný hydrantový klíč, který tvoří výbavu hasičských vozidel.\n\nJe dostupný z volného povrchu země, má tvar trubky s uzavírací armaturou a napojovacími hrdly. Je zpravidla nalakován výstražnou červenou barvou. Používají ho hasiči při likvidaci požáru. Hydranty v obcích a městech jsou napojeny na běžný rozvod pitné vody. Hydranty ve větších průmyslových závodech bývají napojeny na zvláštní požární vodovod. U moderních hydrantů je přírubový spoj mezi vlastním tělem hydrantu a podzemní částí proveden jako lámavý. Ulomením hydrantu (např. nárazem vozidla) dojde pouze ke zničení nahraditelného spoje. Samotný hydrant a podzemní rozvod zůstane nepoškozen.\n\nPodzemní hydrant se nachází pod úrovní země. Pro přístup k podzemnímu hydrantu je nutné sejmout kryt hydrantu (poklop), hydrant odemknout pomocí hydrantového klíče a napojit na něj nástavec na podzemní hydranty. Podzemní hydrant slouží primárně k zásahu hasičů při požárech. Nevýhodou podzemních hydrantů (zvláště ve městech) je, že často bývají znepřístupněny parkujícími automobily.\n\nTento typ hydrantu je umístěn v nástěnné skříňce hydrantu spolu s požární hadicí.\nSlouží k rychlému zásahu proti požáru, zejména do příchodu hasičské jednotky na místo požáru. Patří do základního\nvybavení protipožární ochrany budov. Hydrantová skříň může být i uzamčená, ale za podmínky příslušného klíče k zámku od hydrantové skříně např. v požární krabičce. Hydrantová skříň nemusí být na rozdíl od hasicího přístroje vybavena plombou, ale HZS tento postup doporučuje.\n\nDle právního řádu České republiky patří požární hydranty mezi požárně bezpečnostní zařízení a vztahuje se tak na ně povinnost provádět nejméně jednou ročně kontrolu provozuschopnosti. Kontrolu provozuschopnosti požárních hydrantů může provádět pouze osoba, která je držitelem platného oprávnění k provádění kontrol zařízení pro zásobování požární vodou a při své činnosti musí splňovat podmínky stanovené právními předpisy, normativními požadavky a průvodní dokumentací výrobce konkrétního typu požárně bezpečnostního zařízení.\n"}
{"id": "981979", "url": "https://cs.wikipedia.org/wiki?curid=981979", "title": "Květenná říše", "text": "Květenná říše\n\nKvětenná říše též floristická říše je ve fytogeografii určitá část povrchu Země s relativně jednotnou skladbou rostlinných druhů. Vymezuje ji tedy přítomnost význačných druhů, rodů nebo čeledí rostlin. Tato říše se pak dál dělí na menší květenné (floristické) oblasti. Sousedící květenné říše obvykle nemívají ostře vymezené hranice, na rozhraní spíš vzájemně prolínají, čímž se vytvářejí přechodné oblasti, v nichž se mnohé druhy z obou říší vzájemně překrývají. Tato území se nazývají vegetační tenzní zóny. \n\nGeografie rostlin rozděluje naši planetu na šest květenných říší, jež mají každá svůj osobitý soubor domácí květeny, který vznikl během odlišného vývoje flóry v různých částech Země. Některé říše, např. holoarktická, se rozkládají na vícero světadílech, naopak Kapská říše zabírá jen malou část jižní Afriky. Rozdělení světa na květenné říše souvisí s rozštěpením prakontinentu Pangea.\n\nZaujímá celou severní polokouli kromě tropů a subtropů, tedy Severní Ameriku a Eurasii. Domácími rostlinami jsou např. růže, bříza, brukev, prvosenka či lomikámen.\nRozprostírá se v nejjižnější oblasti Severní Ameriky, tedy v Mexiku, ve Střední Americe a většině Jižní Ameriky. Mezi typické druhy rostlin patří rody čeledi bromeliovité a kaktusy.\nPokrývá tropické oblasti Starého světa, tedy většinu Afriky a jižní Asie a dále Polynésii. Mezi domácí druhy patří zástupci rodu akácie a baobab.\nZaujímá celou Austrálii a Tasmánii. K domácím druhům patří například blahovičník. \nPokrývá část jižního cípu Jižní Ameriky, Antarktidu a přilehlé antarktické ostrovy a Nový Zéland. \nTato nejmenší ze všech šesti květenných říší pokrývá nevelkou, avšak velmi rozmanitou oblast v nejjižnější části Afriky v okolí mysu Dobré naděje v jižní Africe. Roste zde asi 9000 druhů rostlin.\n"}
{"id": "981981", "url": "https://cs.wikipedia.org/wiki?curid=981981", "title": "Alu (sopka)", "text": "Alu (sopka)\n\nAlu je název v současnosti neaktivní riftové zóny, nacházející se v Danakilské proláklině v Etiopii, severozápadně od stratovulkánu Dalaffilla. Zóna paralelních vulkanických zlomů má tvar eliptického hřebene, prodlouženého ve směru severozápad-jihovýchod. Hlavní vulkanická stavba je tvořena převážně čedičovými horninami. V oblasti je silná fumarolická aktivita.\n\n"}
{"id": "981982", "url": "https://cs.wikipedia.org/wiki?curid=981982", "title": "Dalaffilla", "text": "Dalaffilla\n\nDalaffilla nebo Gabuli je menší stratovulkán, nacházející se v Danakilské proláklině v Etiopii. Jeho tvar je dán složením láv (neboť jsou značně viskózní, výsledná morfologická forma nese znaky stratovulkánu). Lávové proudy čedičů obklopují základnu sopky a rozšiřují se východním směrem. V kráteru se nacházejí aktivní fumaroly.\n\n"}
{"id": "981984", "url": "https://cs.wikipedia.org/wiki?curid=981984", "title": "Amajtoli Tärara", "text": "Amajtoli Tärara\n\nAmajtoli Tärara (jiný přepis: Amajtoli Terara, jiné názvy: Ummuna, Ale Bagu) je nejvyšší (1031 m) vulkán v pohoří Irta’ale v Etiopii. Nachází se asi 10 km jihozápadně od masivní štítové sopky Irta’ale. Jeho stavbu tvoří převážně bazaltové pyroklastika a trachytové lávové proudy v kráteru.\n\n"}
{"id": "981989", "url": "https://cs.wikipedia.org/wiki?curid=981989", "title": "Bright Red", "text": "Bright Red\n\nBright Red je šesté studiové album avantgardní hudebnice Laurie Anderson, vydané v roce 1994 u vydavatelství Warner Bros. Records. Album produkoval britský hudebník Brian Eno a spolu s ním Laurie Anderson; Eno je rovněž spoluautorem několika skladeb. Mezi další hudebníky, kteří se na albu podíleli, patří například zpěvaččin pozdější manžel Lou Reed, kytaristé Marc Ribot, Adrian Belew a Arto Lindsay nebo perkusionisté Cyro Baptista a Joey Baron. Album bylo nahráno ve studiu The Lobby v New Yorku (některé pozdější nahrávky pocházejí z newyorského studia Skyline Studios a Westside Studios v Londýně). Zvukovým inženýrem při nahrávání byl Kevin Killen a o mastering se postaral Bob Ludwig.\n\n"}
{"id": "981991", "url": "https://cs.wikipedia.org/wiki?curid=981991", "title": "Asdaga", "text": "Asdaga\n\nAsdaga nebo Sork Ale je menší stratovulkán, nacházející se v Danakilské proláklině v Etiopii, nedaleko hranic s Eritreou. Jeho vrchol je ukončen kalderou o rozměrech přibližně 1 km a výškou stěn asi 300 m. Její západní stěny jsou tvořeny bazalty. Doba poslední aktivity vulkánu je předmětem diskusí, podle Mezinárodní asociace vulkanologie a chemie zemského nitra není starší než 2000 let, ale někteří autoři tvrdí, že sopka nebyla v holocénu aktivní.\n\n"}
{"id": "981993", "url": "https://cs.wikipedia.org/wiki?curid=981993", "title": "Joseph Henry", "text": "Joseph Henry\n\nJoseph Henry [\"džosef enry\"] (17. prosince 1797, Albany, New York – 13. května 1878 Washington, D.C.) byl americký fyzik a vynálezce, který se zabýval hlavně elektromagnetismem.\n\nNarodil se v rodině chudého skotského imigranta, nechodil do školy a naučil se sám číst, až když mu padla do ruky kniha, která ho zaujala. Vyučil se hodinářem a stříbrníkem a zabýval se různými pokusy, konstruoval elektromagnety a veřejně je předváděl ve svém rodném městě. Roku 1826 byl jmenován profesorem matematiky a přírodní filosofie na \"Albany Academy\" a ještě před pokusy Samuela Morse předvedl, jak lze pomocí telegrafu posílat zprávy na velkou vzdálenost a roku 1831 to publikoval v \"American Journal of Science\". \n\nV letech 1832-1837 byl profesorem přírodních věd na \"Princeton College\" (pozdější Princetonské univerzitě), roku 1846 se stal prvním tajemníkem Smithsonian Institution v hlavním městě Washingtonu a jeho programovým zakladatelem. Cestoval po Evropě a spřátelil se zvláště s Michaelem Faradayem. Zabýval se také pozorováním slunečních skvrn a počasí a vytvořil první meteorologickou pozorovací síť i první meteorologické mapy. Od roku 1852 byl členem \"majákové komise\" a staral se o lepší bezpečnost pobřežní plavby. Za občanské války byl poradcem presidenta Lincolna. Před svou smrtí patřil k nejslavnějším Američanům.\n\nHenry patří k zakladatelům věd o elektromagnetismu, objevil indukčnost (samoindukci) a významně zdokonalil elektromagnet, zkonstruoval první elektromagnetické relé a zapsal se i do dějin meteorologie. Publikoval \"Contributions to electricity and magnetism\". (\"Příspěvky k elektřině a magnetismu\", Filadelfie 1839) a zanechal po sobě neobyčejně rozsáhlé deníky, kde podrobně zaznamenával své experimenty, myšlenky i poznámky ke své době.\n\nRoku 1831 byl zvolen členem American Academy of Arts and Sciences, byl členem italské Accademia dei Lincei a Německé akademie věd Leopoldina. \nJe po něm pojmenován \"Henry\" (H), jednotka indukčnosti v soustavě SI a kráter Henry na Měsíci.\n\n\n\n"}
{"id": "981994", "url": "https://cs.wikipedia.org/wiki?curid=981994", "title": "Bilate Šet", "text": "Bilate Šet\n\nBilate Šet (také též \"Bilate Šät\") je menší vulkanické pole nacházející se v Etiopii, asi 30 km západně od jezera Awasa Hajko. Pole je tvořeno několika maary zalitými vodou a struskovými kužely. Polem protéká řeka Bilate.\n\nStáří hornin se odhaduje na pleistocén až holocén. V oblasti se nacházejí aktivní fumaroly.\n\n\n"}
{"id": "981996", "url": "https://cs.wikipedia.org/wiki?curid=981996", "title": "Bishoftu", "text": "Bishoftu\n\nBishoftu může být v Etiopii:\n\n"}
{"id": "981997", "url": "https://cs.wikipedia.org/wiki?curid=981997", "title": "Ahmed II.", "text": "Ahmed II.\n\nAhmed II. (25. února 1643 – 6. února 1695) byl sultánem Osmanské říše v letech 1691 – 1695.\n\nNarodil se v paláci Topkapi jako třetí syn sultána Ibrahima I. a do čela říše nastoupil v roce 1691 po svém zemřelém bratrovi Sulejmanovi II.; jejich nejstarším bratrem a předchůdcem byl Mehmed IV.\n\nNejznámějším Ahmedovým činem bylo ustanovení Mustafy Köprülü jako velkovezíra. Jenom pár týdnů poté však utrpěli Osmané další porážku v bitvě u Slankamenu, nacházejícího se přibližně na severozápadě dnešního Srbska, od rakouských vojsk vedenými markrabětem Ludvíkem Vilémem Bádenským. V této bitvě padnul i jmenovaný velkovezír.\n\nBěhem jeho čtyřleté vlády pak neštěstí v říši střídalo neštěstí a nakonec Ahmed zemřel v Edirne sužovaný nemocemi a depresemi. Na trůn po něm nastoupil jeho synovec Mustafa II., syn jeho nejstaršího bratra Mehmeda IV.\n"}
{"id": "981998", "url": "https://cs.wikipedia.org/wiki?curid=981998", "title": "Bishoftu (sopečné pole)", "text": "Bishoftu (sopečné pole)\n\nBishoftu je název vulaknického pole v Etiopii, sestávajícího z několika struskových kuželů a maar. Některé z maar jsou zalité vodou a slouží jako rekreační oblast blízkého hlavního města Addis Abeba. Sopečné krátery a kužely jsou orientovány ve směru severovýchod-jihozápad, paralelně se směrem etiopského riftového systému.\n\nV horninovém složení pole převládají ryolity.\n\n\n"}
{"id": "982001", "url": "https://cs.wikipedia.org/wiki?curid=982001", "title": "Kampé", "text": "Kampé\n\nKampé (řec. \"Κάμπη\" nebo taky \"καμπή\", pokřivená) je v řeckém bájesloví hrůzostrašné monstrum – drak s částí těla ženy.\n\nKampé byla dračice s ženskou hlavou a hrudí a ocasem škorpiona. Její nejpřesnější popis uvedl Nonnos z Panopole v \"Dionysiace\" (18.23-264). Joseph Eddy Fontenrose naznačil, že Kampé je podezřele podobná Tiamat a také že: „je to Echidna pod jiným jménem, jak napsal Nonnos, nazvat ji Echidnaean Enyo zavání přirovnáním jejích hadích noh k Echidniným“ a také „je to ženský protějšek Týfóna“. Ve svém lexikonu Hesychius z Alexandrie (K.614) poznamenal, že básník Epicharmos nazval Kampé jménem „Kétó“ nebo „Mořská nestvůra“. \n\nJe popisována takto: Horní část těla se skládá z krásné ženy a spodní část z draka. Má obrovský ocas podobný škorpionímu, napuštěný prudkým jedem, na nohou a kotnících ji visí obrovští jedovatí hadi, má 50 hlav různých tvorů (hadí, medvědí, lví, tygří…), má několik párů rukou a nohou se zahnutě kovovými, velkými drápy, podobající se srpu. Z některých údů chrlí oheň a některé hlavy mají mít na hlavě hady, na zádech má obrovská černá křídla a v rukou třímá meč, kosu nebo i vidle.\n\nJejí původ není znám, je možné, že vzešla z nějaké prvotní síly v antické mytologii, jako je Erebos, Nykta nebo Gaia. Říká se, že toto monstrum bylo jedno z nejoddanějších Titánu Kronovi. Když Kronos svrhl svého otce Úrana a ujal se vlády, vyhnal Hekatoncheiry – storuké obry s padesáti hlavami – do Tartaru a Kampé určil jako strážkyni, která měla dohlížet na to, aby neutekli z podsvětí. Když se všemohoucí Zeus – Kronův syn – připravoval na nadcházející boj mezi ním a jeho otcem, chtěl jako první osvobodit Hekatoncheiry, ale nejdříve však musel zahubit Kampé, což také učinil.\n\nV díle \"Percy Jackson a Olympané\" od Ricka Riordana Kampé střežila Briary v Alcatrazu. Kampée také přinesla Ariadně nit do Labyrintu. Je zde popisována jako velký, černý drak s opaskem z bestií a příšer, které se jí vzdaly, vlasy má hadí, křídla netopýrů a hady rovněž na chodidlech.\n\n"}
{"id": "982003", "url": "https://cs.wikipedia.org/wiki?curid=982003", "title": "Ču Jün-ming", "text": "Ču Jün-ming\n\nČu Jün-ming (, 1460–1526) byl kaligraf, básník a esejista mingské Číny známý především svým bláznivým konceptním písmem.\n\nČu Jün-ming používal zdvořilostní jméno Si-če () a pseudonymy Č’-šan () a Č’-č’-šan ().\n\nČu Jün-ming pocházel ze Su-čou, narodil se roku 1460. Byl vnukem učence a kaligrafa Sü Jou-čena (1407–1472) a zetěm Li Jing-čena (李应祯, 1431–1493), Měl šest prstů na pravé ruce (k nim se vztahovala jeho přezdívka Č’-č’-šan). Jak bylo v jeho společenské vrstvě obvyklé, vzdělával se v konfuciánské filozofii i uměních, přičemž jeho umělecký talent se ukazoval už od dětství. Roku 1492 složil provinční úřednické zkoušky, u metropolitních zkoušek v hlavním městě však opakovaně propadl. I tak se mu podařilo získat úřední jmenování, roku 1514 se stal přednostou okresu Sing-ning v jihočínské provincii Kuang-tung a roku 1522 byl povýšen na místo pomocníka prefekta Nankingu. Zde zůstal necelý rok a kvůli nemoci odešel na odpočinek.\nZvláště vynikal v kaligrafii, ale uznáván byl i pro svou učenost, eseje a poezii. Spolu s Wen Čeng-mingem, Tchang Jinem a Sü Čen-čchingem je počítán mezi „čtyři nadané učence z Wu“. Jako kaligraf vynikal ve všech typech písma, přičemž si za vzor bral mistry dynastií Ťin a Tchang, ceněné byly jeho texty v kurzivním a malém vzorovém písmu. Největší obdiv si získal svým „bláznivým konceptním písmem“, ke kterému se obrátil po neúspěchu ve zkouškách.\n"}
{"id": "982004", "url": "https://cs.wikipedia.org/wiki?curid=982004", "title": "Vilém X. Akvitánský", "text": "Vilém X. Akvitánský\n\nVilém X. Akvitánský (francouzsky \"Guillaume X de Poitiers\", okcitánsky \"Guilhèm X de Peitieus\"; 1099 - 9. dubna 1137) byl v letech 1126-1137 akvitánským vévodou, gaskoňským vévodou a hrabětem z Poitiers. Do historie se nejvíc zapsal jako otec francouzské a později anglické královny Eleonory Akvitánské.\n\nNarodil se roku 1099 ve městě Toulouse jako prvorozený syn akvitánského vévody Viléma IX. a jeho druhé manželky Filipy z Toulouse. Zde pobyl jen krátce, neboť jeho otec jej roku 1100 zastavil bratranci své ženy, Bertrandu ze Saint-Gilles.\n\nS otcem měl po dlouhou dobu špatný vztah kvůli vévodovo nevěře Vilémovo matce. Usmířili se až po svatbě s Eleonorou z Châtelleraultu, dcerou vévodovo milenky. Narodily se jim tři děti, a to syn Vilém, a dcery Petronila a Eleonora. Malý následník však ve věku čtyř let roku 1130 zemřel, stejně jako manželka v té době již vévody Viléma.\n\nPodle kronikářů byl milovnkem umění a lovu. Zároveň vynikal v boji, což dokázal vypleněním Normandie roku 1136. Zároveň se dostal do konfliktu i s Francií. Musel i potlačovat povstání na svém vlastním území, jako například vzpouru Lusignanů a Parthenayů. V mezinárodní politice podporoval vzodoropapeže Anakleta II. proti Inocenci II., avšak roku 1134 ho později svatořečený Bernard z Clairvaux přesvědčil, aby podpořil Inocence.\n\nRoku 1137 se připojil k pouti do Santiaga de Compostela. Cestu však nedokončil,neboť během ní 9. dubna na Velký pátek zemřel na otravu jídlem. Na smrtelné posteli měl prý požádat francouzského krále Ludvíka VI. o patronát nad jeho dcerou Eleonorou. Tu nakonec král provdal za vlastního syna, pozdějšího krále Ludvíka VII.\n"}
{"id": "982005", "url": "https://cs.wikipedia.org/wiki?curid=982005", "title": "LibreOffice Calc", "text": "LibreOffice Calc\n\nLibreOffice Calc je opensourcový, multiplatformní a mnohojazyčný tabulkový procesor z balíku LibreOffice. Vznikl jako fork OpenOffice.org Calcu, když se projekt LibreOffice odtrhl i s většinou komunity od původního projektu OpenOffice.org. Jako první verze vyšla verze 3.3.\n\nLibreOffice Calc podporuje mnoho tabulkových formátů od méně obvyklých až po například formáty svého největšího konkurenta, MS Excel (.xls, .xlsx). Jako nativní formát používá Open Document Format ve verzi 1.2 Extended.\n\nK roku 2019 podporoval LibreOffice 115 jazyků, kterými hovořilo 4,69 mld. lidí, což bylo mezi kancelářskými balíky prvenství jak v počtu jazyků, tak v počtu mluvčích.\n\n"}
{"id": "982007", "url": "https://cs.wikipedia.org/wiki?curid=982007", "title": "Alžběta Anna Setonová", "text": "Alžběta Anna Setonová\n\nElizabeth Ann Bayley Seton (28. srpna 1774, New York, USA - 4. ledna 1821, Emmitsburg, Maryland, USA) byla první americká řeholnice a svatá. Blahořečená byla papežem Janem XXIII dne 17. března 1963. Dne 14. září 1975 byla papežem Pavlem VI. svatořečená v slavnostním ceremoniálu na náměstí svatého Petra.\n\nJejí dětství bylo poznamenáno ztrátou matky, již v raném věku. Je zakladatelkou charitativního řádu řeholních sester v Marylandu a zároveň zakladatelkou první americké římskokatolické školy a sirotčince v Emmitsburgu. Tento řád dal postupem času vznik dalším šesti novým řádům sester římskokatolické církve, které po vzoru Svaté Elizabeth provozovaly také školy a sirotčince, kde se učilo mnoho dětí zdarma.\n\nSvůj život zasvětila pomoci potřebným a celoživotní prací zaměřenou na šíření církve, tím dala základ pro vznik dalších škol a nemocnic. Jednu z nich založil po její smrti, její synovec J.R. Bayley. Škola je známá pod názvem \"Seton Hall University\" a byla oficiálně založena dne 1. září 1856 arcidiecézí v Newarku biskupem Jamesem Rooseveltem Bayley, což byl bratranec prezidenta Theodore Roosevelta. Biskup Bayley pojmenoval instituci po ní.\n\nZemřela na tuberkulózu 4. ledna 1821. Dnes jsou její pozůstatky pohřbeny v národní svatyni \"Saint Elizabeth Ann Seton\" v Emmitsburgu. Po její smrti byly řádem sester zakládány stejné sirotčince a řeholní řády na severu Ameriky, v Cincinnati, v New Orleansu a také byla založena první nemocnice na západ od řeky Mississippi v St. Louis.\n"}
{"id": "982008", "url": "https://cs.wikipedia.org/wiki?curid=982008", "title": "Alexandrijský ritus", "text": "Alexandrijský ritus\n\nAlexandrijský ritus se užíval v křesťanské liturgii od prvních staletí našeho letopočtu zejména v Egyptě. Vznikl v Alexandrii, hlavním městě římské provincie Aegyptus. Liturgickým jazykem byla především řečtina, v Horním Egyptě později také koptština. U miafyzitů se z něho vyvinul koptský a etiopský ritus, melchité postupně přešli na byzantský ritus, který zcela převzali ve 12. století.\n"}
{"id": "982010", "url": "https://cs.wikipedia.org/wiki?curid=982010", "title": "Izotopová geochemie", "text": "Izotopová geochemie\n\nIzotopová geochemie se zabývá studiem izotopického složení chemických prvků v geologických materiálech – horninách, minerálech, zbytcích organismů, ale i v hydrosféře a atmosféře. S ohledem na odlišnou metodiku stanovení a různé aplikace se izotopová geologie tradičně dělí na dvě sféry.\n"}
{"id": "982017", "url": "https://cs.wikipedia.org/wiki?curid=982017", "title": "Suntribe", "text": "Suntribe\n\nSuntribe byla estonská dívčí skupina.\n\nV původní sestavě byli Mari-Leen Kaselaan, Rebecca Kontus, Laura Põldvere a Jaanika Vilipo. Později se k nim připojila pátá členka Daana Ots.\n\nV roce 2005 reprezentovala Estonsko na Eurovision Song Contest 2005, kde v semifinále na umístila 20. místě se 31 body.\n\nSkupina vyhrála estonské národní kolo — Eurolaul, s písní \"\"Let’s Get Loud\"\", kde získali 10 583 diváckým hlasů. Estonsko vystoupilo v semifinále Eurovision Song Contest 2005 jako dvanácté v pořadí, která se konala v hlavním městě Ukrajiny, Kyjevě. Dne 19. května 2005, kdy se konalo semifinále se nedostali do finále a skončili na 20. místě. Píseň \"\"Let’s Get Loud\"\" napsal Sven Lõhmus.\n\nSkupina se po soutěži Eurovision Song Contest 2005 rozpadla, protože členky chtěli pracovat na svých sólových kariérách.\n\nSkupina vydala pouhé dva singly:\n"}
{"id": "982018", "url": "https://cs.wikipedia.org/wiki?curid=982018", "title": "Mercedes F1 W05", "text": "Mercedes F1 W05\n\nMercedes W05 je vůz formule 1 týmu Mercedes AMG Petronas F1 nasazený pro rok 2014. Vozidlo pilotovali Němec Nico Rosberg a Brit Lewis Hamilton. Monopost byl představen 28. ledna 2014 v Jerezu.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "982019", "url": "https://cs.wikipedia.org/wiki?curid=982019", "title": "Řepovník vytrvalý", "text": "Řepovník vytrvalý\n\nŘepovník vytrvalý (\"Rapistrum perenne\") je žlutě kvetoucí bylina rostoucí na sušších slunných místech, je to jeden ze dvou druhů rodu řepovník které v České republice vyrůstají.\n\nEvropský druh který je původem z jižní a východní Evropy a byl zavlečen do střední a západní. Roste jako plevelná rostlina na mezích, úhorech, u cest, na výslunných travnatých svazích i na obdělávaných polích (ve vinicích, obilninách a okopaninách). Vyhovují mu půdy výhřevné, výživné, hlinité, písčité i sprašové a hlavně zásadité. Díky hluboko sahajícímu kořenu může dobře růst i na vysýchavých půdách. V Česku se vyskytuje jen v nejteplejších oblastech, hlavně severně a západně od Prahy až k Žatci a Litoměřicím a na střední a jižní Moravě.\n\nVytrvalá žlutozelená bylina obvykle dorůstající do výše 30 až 80 cm. Z velmi dlouhého vřetenovitého, často vícehlavého kořene vyrůstá u mladších jedinců jedna a u starších více šikmých lodyh. Jsou pevné, silně keříčkovitě rozvětvené a v dolní části porostlé bělavými, nazpět ohnutými jednoduchými chlupy. Listy jsou pouze lodyžní, vyrůstají střídavě a jsou tuhé až kožovité, v obrysu obvejčité a z obou stran srstnatě chlupaté. Spodní jsou řapíkaté, nerovnoměrně zpeřené, dělené do 5 až 7 párů s nestejně zubatými úkrojky, bývají 10 až 15 cm dlouhé a 3 až 6 cm široké. Střední a horní jsou přisedlé, mnohdy již nejsou dělené ale jen zubaté, směrem k vrcholu se zkracují a zužují. Konečky listů mají bělorezavé špičky. Taxon je velmi variabilní v dělení listů.\n\nČtyřčetné, jasně žluté květy na koncích větví vytvářejí bohaté hrozny které se při dozrávání plodů prodlužují. Stopky květů jsou 2 až 2,5krát delší než kališní lístky které jsou holé, úzce kopinaté a rostou vzpřímeně. Obvejčité korunní lístky s nehtíkem mívají dvojnásobnou velikost kališních, 7 × 2 mm, a barvu světle žlutou s tmavými žilkami. Řepovník vytrvalý je hemikryptofyt s ploidií 2n = 16 který kvete od června do srpna.\n\nPlody rostoucí na vzpřímených stopkách jsou lysé, ke vřetenu přitisklé, příčně zaškrcené nepukavé šešule 7 až 10 mm dlouhé. Jsou podélně žebrovaté a příčně rozdělené na dvě stejně dlouhé části. Spodní díl (dlouhý jako stopka) je úzce eliptický až válcovitý a obsahuje obvykle 1 semeno (někdy 0 až 2) shora zavěšené. Horní díl je na vrcholu postupně zúžený do kuželovité až 1 mm dlouhé trvalé čnělky, obsahuje 1 semeno na vztyčené stopečce a ve zralosti od spodního dílu odpadává. Tmavě hnědá, hladká, vejčitá semena jsou velká asi 2 mm.\n\nRostlina se šíří hlavně semeny která jsou roznášena člověkem a jeho činností nebo větrem. Horní část plodu se po dozrání snadno odděluje a zapleveluje tak půdu v místě kde rostlina vyrostla. Spodní část zůstává na lodyze která se po uschnutí odlamuje a bývá s ní přes zimu roznášena větrem i do vzdáleného okolí. Rozmnožuje se také výhonky vyrůstajícími z tlustého hlavního kořene. Kořen obsahuje hodně živin a v případě useknutí může z horní části vypouštět nové lodyhy a nashromáždit dostatek asimilátů pro další růst. Tato vlastnost umožňuje rostlině dobře prosperovat i na obdělávané půdě kde bývá často poškozená.\n\nTato vytrvalá bylina, která na svém stanovišti vytváří mohutné trsy, se v přírodě většinou vyskytuje jen ojediněle a s nástupem herbicidů a se zlepšením péče o ornou půdu se z naší přírody vytrácí. Řepovník vytrvalý je proto v \"Červeném seznamu cévnatých rostlin České republiky\" zařazen mezi ohrožené druhy (C3).\n\n\n \n"}
{"id": "982020", "url": "https://cs.wikipedia.org/wiki?curid=982020", "title": "Franz Stumpf (rakouský politik)", "text": "Franz Stumpf (rakouský politik)\n\nFranz Stumpf (30. března 1876 Záblatí – 28. února 1935 Innsbruck) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady, předseda Spolkové rady a zemský hejtman Tyrolska.\n\nVychodil národní školu a gymnázium v Salzburgu a Hallu. Vystudoval fyziku a chemii na Innsbrucké univerzitě, kde roku 1899 získal titul doktora filozofie. Kromě toho absolvoval studium elektrotechniky na vídeňské technice. Působil jako pedagog na učitelských ústavech v Mödlingu, Bolzanu a Innsbrucku. Angažoval se v Křesťansko sociální straně Rakouska. Od roku 1908 byl poslancem Tyrolského zemského sněmu. V období let 1918–1919 byl členem tyrolské zemské vlády.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Tyrolsko 8. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako profesor na dolnorakouském učitelském ústavu.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), pak od 4. března 1919 do 22. července 1919 v Ústavodárném národním shromáždění Rakouska. Od 14. dubna 1931 do 2. května 1934 byl členem rakouské Spolkové rady (horní komora rakouského parlamentu), přičemž od 1. prosince 1932 do 31. května 1933 byl jejím předsedou.\n\nV letech 1921–1935 působil jako zemský hejtman Tyrolska, předtím od roku 1919 do roku 1921 byl náměstkem hejtmana.\n"}
{"id": "982023", "url": "https://cs.wikipedia.org/wiki?curid=982023", "title": "Martin Thurnher", "text": "Martin Thurnher\n\nMartin Thurnher (7. září 1844 Dornbirn – 2. ledna 1922 Dornbirn) byl rakouský křesťansko sociální politik, na konci 19. a počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a nižší reálnou školu. Vystudoval učitelský ústav. Působil jako pedagog. Angažoval se politicky, později v Křesťansko sociální straně Rakouska. V letech 1882–1919 byl poslancem Vorarlberského zemského sněmu a v letech 1909–1918 působil jako náměstek zemského hejtmana. Byl členem úřadu zeměbrany Tyrolska a Vorarlberska.\n\nNa konci 19. století se zapojil i do celostátní politiky. Ve volbách do Říšské rady roku 1891 získal mandát v Říšské radě (celostátní zákonodárný sbor) za kurii venkovských obcí, obvod Feldkirch, Bludenz atd. Mandát ve svém obvodu obhájil ve volbách do Říšské rady roku 1897 a volbách do Říšské rady roku 1901. Uspěl i ve volbách do Říšské rady roku 1907, konaných již podle všeobecného a rovného volebního práva, kdy byl zvolen v obvodu Vorarlbersko 4. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako náměstek zemského hejtmana, člen zemského výboru a učitel na penzi.\n\nV listopadu 1895 přešel na Říšské radě do nové poslanecké frakce Katolické lidové strany. Po několika týdnech to ale dle sdělení tisku popřel. Po volbách roku 1907 usedl do poslanecké frakce Křesťansko-sociální sjednocení. Po volbách roku 1911 byl členem klubu Křesťansko-sociální klub německých poslanců.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "982024", "url": "https://cs.wikipedia.org/wiki?curid=982024", "title": "Johann Tomaschitz", "text": "Johann Tomaschitz\n\nJohann Tomaschitz (6. srpna 1866 Blumegg – 14. února 1942 Blumegg) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a působil jako majitel zemědělského hospodářství. Angažoval se v Křesťansko sociální straně Rakouska. Zasedal v obecní radě rodného Blumeggu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 16. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako majitel hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "982028", "url": "https://cs.wikipedia.org/wiki?curid=982028", "title": "Peter Unterkircher", "text": "Peter Unterkircher\n\nPeter Unterkircher (6. února 1858 Nikolsdorf – 23. dubna 1928 Innsbruck) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a reálné gymnázium. Působil jako úředník komory. Angažoval se v Křesťansko sociální straně Rakouska. Byl tajemníkem \"Tyrolského selského svazu\" v Innsbrucku a od roku 1908 poslancem Tyrolského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Tyrolsko 11. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a byl členem klubu Křesťansko-sociální klub německých poslanců. Ve vídeňském parlamentu setrval až do zániku monarchie. Profesně byl k roku 1911 uváděn jako zemský poslanec a komorní úředník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), pak od 4. března 1919 do 9. listopadu 1920 v Ústavodárném národním shromáždění Rakouska. Od 10. listopadu 1920 do 20. listopadu 1923 byl poslancem rakouské Národní rady.\n"}
{"id": "982029", "url": "https://cs.wikipedia.org/wiki?curid=982029", "title": "PFK Sumy", "text": "PFK Sumy\n\nProfesijnyj futbolnyj klub Sumy (ukrajinsky: Професійний футбольний клуб «Суми») je ukrajinský fotbalový klub sídlící ve městě Sumy.\n\nSvé domácí zápasy odehrává na stadionu Juvilejnyj s kapacitou 25 830 diváků.\n\nZdroj: \n\n\nZdroj: \n\n"}
{"id": "982030", "url": "https://cs.wikipedia.org/wiki?curid=982030", "title": "Prostorová analýza", "text": "Prostorová analýza\n\nProstorová analýza, nebo též prostorová statistika, zahrnuje některé z formálních technik, které studují entity pomocí jejich topologické, geometrické nebo geografické vlastnosti. Prostorová analýza zahrnuje řadu technik, mnoho ještě v rané fázi vývoje, které se využívají v různých analytických postupech a různorodých oblastech, například ve studiích o umístění galaxií ve vesmíru u astronomie, při výrobě čipu v inženýrství nebo k vytvoření algoritmu pro naplánování tras, při kterých dochází k vytváření složitých struktur. Zjednodušeně řečeno, prostorová analýza je metoda, která využívá struktury v běžném lidském měřítku a to zejména k analýze geografických dat.\n\nKomplexní problémy vznikající v prostorové analýze, z nichž mnohé nejsou ani jasně definovány, ani zcela vyřešeny, tvoří základ pro současný výzkum. Nejpodstatnější z těchto problémů je definování prostorového umístění entit, jež jsou studovány. Například studie o lidském zdraví by se dala popsat jako prostorová poloha člověka s bodem umístěným tam, kde daný člověk žije, a s body na místech, kde pracuje, nebo pomocí osy popisující jeho týdenní cesty, přičemž každá z těchto voleb má dramatický vliv na techniky, které mohou být použity pro prostorovou analýzu a závěry, které mohou být takto získány. Další záležitosti v prostorové analýze, které by měly být brány v potaz, zahrnují omezení matematických znalostí, předpoklady vyžadované pro existující statistické metody a problémy týkající se počítačem vypracovaných výpočtů.\n\nJe velmi obtížná klasifikace technik pro prostorovou analýzu, vzhledem k velkému počtu různých oblastí výzkumu, použití různých základních postupů nebo z důvodu mnoha podob dat, které souvisí s tím, jak byla data získána.\n\nProstorová analýza začala vznikat s prvními pokusy v kartografii a mapování, ale mnoho jiných oborů také posloužilo k jejímu růstu do momentální podoby. Biologie přispěla skrze botanické studie a distribuci světových, rostlinných a místních lokalit rostlin, etologické studie se zabývaly pohybem zvířat a krajin, ekologické studie zahrnovaly vegetační tvárnice, prostorovou populační dynamiku a studie biogeografie. Epidemiologie přispěla k práci na mapování onemocnění, zejména dr. Snow a jeho práce mapování propuknutí cholery, dále pak výzkumem na mapování šíření nemocí a místní studií pro poskytování zdravotní péče. Prostorová statistika sloužila velkou měrou k rozvinutí práce ve statistice. V ekonomii se projevily zejména prostřednictvím prostorové ekonometrie. Geografický informační systém je v současné době hlavním přispěvatelem prostorové analýzy, vzhledem k důležitosti zeměpisného softwaru a moderních analytických nástrojů. Dálkový průzkum přispěl značně morfometrickou a „clustering“ analýzou. Informatika značně využívá studium algoritmů, zejména ve výpočetní geometrii. Matematika nadále poskytuje základní nástroje pro analýzu a možnosti odhalit složitost prostorové oblasti, například nedávná práce s fraktály a měřítky invariance. Vědecké modelování produkuje užitečný rámec pro nové přístupy.\n\nProstorová analýza konfrontuje mnoho zásadních otázek v definici svých předmětů studia, v konstrukci analytických operací, které mají být použity, v používání počítačů k analýze, v omezení a zvláštností analýz, které jsou známy, a v prezentaci analytických výsledků. Mnohé z těchto problémů jsou aktivními subjekty moderního výzkumu.\n\nČasté chyby vznikají v prostorové analýze kvůli matematice prostoru, některé zase s ohledem na zvláštní způsoby, jakými jsou údaje prezentovány v prostoru, a některé kvůli nástrojům, které jsou k dispozici. Řadu statistických otázek vyvolávají údaje ze sčítání lidu, jelikož chrání individuální soukromí tím, že shromažďují údaje v místních jednotkách. Přesné měření délky fraktálního charakteru pobřeží je často velice obtížné, někdy dokonce nemožné. Počítačový software dosazuje rovné čáry na křivky pobřeží, čímž lze snadno vypočítat délku čar, jež pobřeží definují. Nicméně tyto přímky nemusí mít žádný konkrétní význam v reálném světě, jak bylo prokázáno u pobřeží Británie.\n\nTyto problémy představují výzvu pro prostorové analýzy, jako síla map či prezentace v mediích. Pokud jsou výsledky prezentovány jako mapy, pak prezentace kombinuje prostorová data, která jsou obecně přesnější, ale s analytickými výsledky, které mohou být nepřesné, což vede k dojmu, že analytické výsledky jsou přesnější, než údaje samy naznačují.\n\nDefinice prostorové přítomnosti subjektu omezuje možné analýzy, které lze použít k tomuto subjektu, a ovlivňuje konečné závěry, kterých může být dosaženo. I když tato vlastnost je v podstatě pravdivá, ze všech možných analýz je zvláště důležité, aby v prostorové analýze byly nástroje pro definování studie subjektů upřednostňovány konkrétní charakteristikou subjektů, které jsou studovány. Statistické metody upřednostňují prostorovou definici objektů, jako jsou body, protože existuje jen velmi málo statistických technik, které pracují přímo s liniemi, oblastmi nebo objemovými prvky. Počítačové nástroje podporují prostorovou definici objektů, jakožto homogenních a samostatných prvků, z důvodu omezeného počtu databázových prvků a výpočetních struktur a díky snadnosti s jakou mohou být tyto primitivní konstrukce vytvořeny.\n\nProstorová závislost je kovariance vlastností v geografickém prostoru: charakteristiky v proximálních lokalitách korelují, ať už pozitivně nebo negativně. Prostorová závislost vede k prostorové autokorelaci, což je problémem ve statistice, stejně jako časové autokorelace, jelikož porušují standardní statistické metody, které předpokládají nezávislost mezi pozorováními. Příkladem je regresní analýza, která nedokáže nahradit prostorovou závislost a tím pádem může mít nestabilní odhady parametrů, čímž nám může ukázat nespolehlivé významnosti testů. Naopak prostorové regresní modely (viz níže) netrpí těmito nedostatky a tyto vztahy zachycují. Je také příhodné vidět prostorovou závislost jako zdroj informací, spíše než jako něco, co musí být napraveno.\n\nMístní účinky se také projevují, jako prostorová heterogenita (různorodost) nebo jako zjevné změny v procesu s ohledem na umístění v geografickém prostoru. Není-li prostor jednotný a neomezený, bude mít každé místo svůj určitý stupeň jedinečnosti ve vztahu k ostatním místům. To ovlivňuje vztahy prostorových závislostí, a proto se tomu také říká „prostorový proces“. Prostorová heterogenita znamená, že všechny parametry stanovené pro celý systém nemusí dostatečně popisovat postup v určitém místě.\n\nProstorová měření stupnic jsou přetrvávajícím problémem v prostorové analýze. Krajinní ekologové vyvinuli řadu měřítek invariantních metrik z hlediska ekologie, kterými jsou například fraktály v přírodě. Obecně řečeno je bez měřítka nezávislé metody analýzy velice těžké se rozhodovat, jak v prostorové statistice dále postupovat.\n\nProstorové vzorkování zahrnuje stanovení omezeného počtu míst v geografickém prostoru pro přesné měření jevů, které jsou předmětem závislosti a různorodosti. Závislost naznačuje, že od jednoho umístění lze předpovědět hodnotu jiného umístění a tím pádem nepotřebujeme pozorování v obou místech. Heterogenita však naznačuje, že se tento vztah se může měnit v rámci prostoru, a proto nemůžeme věřit pozorované míře závislosti u oblasti, která je malá. Základní schémata prostorového odběru vzorků jsou náhodné, seskupené nebo systematické. Tyto základní systémy mohou být použity na více úrovních v určité prostorové hierarchii (např. městská oblast, město, „sousedství“). Je také možné využít doplňkové údaje, jako jsou například hodnoty vlastností, vodítko v režimu prostorového odběru vzorků nebo měření dosaženého vzdělání a příjmu. Prostorové modely, jako je autokorelační statistika, regrese a interpolace (viz níže) mohou také diktovat složení vzorku.\n\nZákladní problémy prostorové analýzy mohou vést ke zkreslení, k deformaci, a tím ke vzniku přímých chyb v dosažených výsledcích. Tyto problémy jsou často vzájemně propojeny, ale byly provedeny různé pokusy oddělit konkrétní problémy od sebe navzájem. \n\nBenoît Mandelbrot vytvořil dokument o pobřeží Británie, kde se ukázalo, že je ve své podstatě nesmyslné diskutovat o určitých prostorových konceptech i přes vlastní domněnky platnosti konceptu. Délky v ekologii jsou přímo závislé na rozsahu, ve kterém jsou naměřené, a na zkušenostech s měřením. Takže zatímco inspektoři běžně změří délku řeky, tato délka má význam pouze v kontextu významu měřicí techniky a v otázkách v rámci studie.\n\nLokalizační klam se týká chyb v důsledku určité prostorové charakteristiky, zvolené pro prvky studie, která závisí zejména na volbě umístění prostorové přítomnosti prvku.\n\nProstorová charakteristika může být zjednodušená nebo dokonce špatná. Studie lidí často snižuje jejich prostorovou existenci na jedno místo, například jejich domácí adresy. To může snadno vést k špatné analýze, například když se bere ohled na přenos onemocnění, které se může stát v práci nebo ve škole, a tím pádem daleko od domova.\n\nProstorová charakteristika může implicitně omezit předmět studia. Příkladem může být prostorová analýza dat kriminality, která se nedávno stala populární, ale u těchto studií lze pouze popsat jednotlivé druhy trestných činů, což je možné i prostorově. Téma napadení lze uplatnit v mnoha mapách, ale v méně mapách, například jedná-li se o zpronevěru s politickými důsledky v pojímání zločinu a politiky navrhovanému řešení tohoto problému.\n\nAtomický klam popisuje chyby ve zpracování prvků, jako oddělené „atomy“, které jsou mimo svoji prostorovou souvislost.\n\nEkologický klam popisuje chyby způsobené provedením analýz souhrnných údajů, které se snaží dosáhnout závěrů o jednotlivých jednotkách. Chyby se vyskytují v části od prostorové agregace. Například pixel reprezentuje průměrné povrchové teploty v prostoru. V ekologickém klamu by se předpokládalo, že by všechny body v této oblasti měly stejnou teplotu. Toto téma úzce souvisí s problémem modifikovatelných plošných jednotek.\n\nMatematický prostor existuje, když máme řadu pozorování a kvantitativních měření a jejich atributů. Například můžeme reprezentovat příjem nebo roky vzdělávání jednotlivců v určitém souřadnicovém systému, kde umístění každého jednotlivce může být stanoveno s ohledem na oba rozměry. Vzdálenosti mezi jednotlivci v rámci tohoto prostoru jsou kvantitativní měrou a bere se v potaz jejich rozdíly s ohledem na příjmy a vzdělání. Nicméně se v prostorové analýze zabýváme konkrétními typy matematických prostorů, a to konkrétně geografickým prostorem. Pozorování v geografickém prostoru odpovídají místu v rámci prostorového měření, které zachycuje jejich blízkost v reálném světě. Umístění v rámci prostorových měření často představují místa na povrchu Země, ale není to vždy nezbytně nutné. Rámec prostorového měření může také zachytit blízkosti s ohledem na vesmírný prostor nebo i v rámci biologické entity, jako jsou třeba játra. Základním principem je Toblerův první zákon v geografii: v případě, že se vzájemný vztah mezi subjekty zvyšuje s blízkostí v reálném světě, pak jsou zastoupení v geografickém prostoru a hodnocení pomocí metody prostorové analýzy vhodné.\n\nEuklidovská vzdálenost často představuje blízkost mezi umístěními, i když je to jen jedna z možností. Existuje nekonečné množství vzdáleností kromě Euklidovy, které mohou podporovat kvantitativní analýzu. Například „Manhattan“ vzdálenost, kde je pohyb omezen na cesty rovnoběžně s osami, může být významnější než euklidovské vzdálenosti třeba při práci v městském prostředí. Kromě vzdáleností existují i další geografické vztahy, jako je připojení (např. existence nebo stupně společných hranic) nebo směr, které také mohou ovlivnit vztahy mezi entitami. Je také možné spočítat minimální náklady cesty, k čemuž nám poslouží vzdálenosti mezi místy, přičemž bereme též v potaz, že se náklad musí pohybovat v celém členitém terénu.\n\nProstorová data přichází v mnoha variantách, a není proto snadné přijít na systém klasifikace, který je zároveň exkluzivní, vyčerpávající, nápaditý a uspokojující (G. Upton & B. Fingelton).\n\nMěstské a regionální studie se potýkají s velkým množstvím tabulek prostorových dat, získaných ze sčítání lidu a průzkumů. Je třeba zjednodušit obrovské množství podrobných informací za účelem získání hlavního trendu. Vícerozměrná analýza nebo též faktorová analýza umožňuje změnu proměnných. Například transformaci mnoha proměnných ve sčítání lidu, obvykle v přímém vztahu mezi sebou, do menšího počtu nezávislých „faktorů“ nebo „hlavních komponent“, kterými jsou v podstatě vektory datové korelační matice, vážená koeficientem inverzí vlastních hodnot. Tato změna proměnných má dvě hlavní výhody:\n\n\nFaktorová analýza je závislá na měření vzdáleností mezi pozorováními: výběr z významné metriky je rozhodující. Euklidovská vzdálenost (analýza hlavních komponent), „Chi-Square“ vzdálenost (korespondenční analýza) nebo zobecněné Mahalanobisova vzdálenost (diskriminační analýza) patří k širokému využití. Složitější modely byly navrženy pomocí rotace a společných rysů.\n\nPoužití vícerozměrných metod prostorové analýzy začaly už v roce 1950 (ačkoli některé příklady byly na počátku století) a vyvrcholily v roce 1970 s rostoucím výkonem a dostupností počítačů. Již v roce 1948 v klíčové publikaci dva sociologové, Bell a Shevky, ukázali, že většina městské populace v USA a ve světě by mohla být reprezentována třemi nezávislými faktory: 1. sociálně-ekonomický status – pokládá proti sobě bohaté a chudé čtvrti a rozděluje je do sektorů běžících podél silnic od centra města, 2. životní cyklus – tj. věková struktura domácností, rozdělená v soustředných kruzích a 3. rasa a etnický původ – identifikace území města zaplněného migranty. V roce 1961 byla v průkopnické studii britských geografů použita faktorová analýza ke klasifikaci britských měst. Brian J. Berry a jeho studenti z Univerzity v Chicagu široce využili tyto metody a uplatnili je na nejdůležitější města po celém světě a umožnili tak projev společné sociální struktury. Použití faktorové analýzy v geografii, která se dala snadno vytvořit pomocí moderních počítačů, bylo široké, ale ne vždy moudré.\n\nVzhledem k tomu, že získané vektory jsou určeny maticemi dat, není možné, aby tyto faktory byly získány z různých sčítání. Řešení spočívá ve spojení několika matic v jedinečné tabulce, která pak může být analyzována. Zde se však předpokládá, že definice proměnných se nemění v průběhu času a navíc se vytvářejí obrovské tabulky - pracuje se s tím velmi složitě. Lepší řešení navrhli psychometrici, a to skupiny dat v krychlových maticích se třemi položkami (například umístění, proměnné a lhůty). „Three-Way Factor Analysis“, jak se jí říká, vyrábí tři skupiny faktorů souvisejících s malými krychlovými jádry matice. Avšak tento způsob, který vykazuje vývoj dat v průběhu času, nebyl v geografii nijak široce využit. Ačkoliv v Los Angeles dostala část města, tzv. „Downtown“, svoji roli jakožto organizačního centra pro celé město na několika desetiletí, která však byla tradičně ignorována.\n\nProstorová autokorelační statistika nám opatřuje a analyzuje míru závislosti mezi pozorováními v geografickém prostoru. Klasické statistiky prostorové autokorelace jsou Moranova, Gearyho, Getisova a standardní odchylky elipsy. Tyto statistické údaje vyžadují měření, které závisí na prostorové matici, odráží intenzitu geografického vztahu pozorování v okolí, např. vzdálenosti mezi sousedy, jako je délka společné hranice, nebo spadají-li do zadané směrové třídy, jako třeba do třídy „západ“. Klasické statistiky prostorové autokorelace porovnávají váhu prostorového kovariančního vztahu v párových místech. O prostorovém vzoru podobnému šachovnici svědčí prostorová autokorelace, která je příznivější, než se kdy očekávalo od náhodně indikujících shlukování podobných hodnot napříč geografickým prostorem, zatímco významná negativní prostorová autokorelace naznačuje, že jsou sousední hodnoty jsou odlišné, než se očekávalo.\n\nProstorová autokorelační statistika, jako je Moranova nebo Gearyho, je globální v tom smyslu, že odhadne celkovou míru prostorové autokorelace pro určitou datovou sadu. Možnost prostorové heterogenity naznačuje, že odhadovaná míra autokorelace se může značně lišit v různých geografických prostorech. Lokální statistika prostorové autokorelace poskytuje odhady členěné na úrovně jednotek prostorové analýzy, což umožňuje posouzení vztahu závislosti napříč prostorem. Getisova statistika porovnává sousedství v globálním měřítku a určuje silu autokorelace lokálních regionů. Lokální verze Moranovy a Geryho statistiky jsou také k dispozici.\n\nProstorová interpolační metoda odhaduje proměnné v nesledovaných místech v geografickém prostoru na základě hodnot sledovaných míst. Základní metody zahrnují inverzní váhu vzdálenosti: to znamená, že proměnná s klesající vzdáleností ze sledovaného místa zeslabuje. Kriging je sofistikovanější metodou, která interpoluje prostor podle vztahu prostorového zpoždění, které má i systematické a náhodné složky. Tímto může obsáhnout širokou škálu prostorových vztahů pro skryté hodnoty mezi pozorovanými lokalitami. Kriging poskytuje optimální odhady vzhledem k předpokládanému zpoždění vztahu a odhady chyb, které mohou být mapovány pro zjištění, zda existují nějaké prostorové vzory.\n\nProstorová regresní metoda zachycuje prostorovou závislost v regresní analýze, vyhýbá se statistickým problémům, jako jsou nestabilní parametry a nespolehlivé významnosti testů, a taktéž poskytování informací o prostorových vztazích mezi zúčastněnými proměnnými. V závislosti na konkrétní technice může prostorová závislost vstoupit do regresního modelu jako vztahy mezi nezávislými proměnnými a závislou, mezi závislými proměnnými a prostorovým odstupem sama o sobě, nebo v chybových podmínkách. Geograficky vážená regrese (GWR) je místní verze prostorové regrese, která generuje parametry členěné podle prostorových analytických jednotek. To umožňuje posouzení prostorové heterogenity v předpokládaných vztazích mezi nezávislými a závislými proměnnými. Použití „Markov chain Monte Carlo“ (MCMC) metody může dovolit odhad komplexních funkcí, jako jsou například „Poisson-Gamma-CAR“, „Poisson-lognormal-SAR“ nebo „Overdispersed logit“ modely.\n\nProstorová interakce nebo též „gravitační modely“ odhadují pohyby osob, materiálů či informací mezi umístěními v geografickém prostoru. Faktory mohou zahrnovat původ pohonné proměnné, jako je počet dojíždějících v obytných oblastech, určení přitažlivosti proměnných, například množství kancelářských prostor v oblasti zaměstnanosti a bezdotykových vztahů mezi místy, která byla naměřená, dále pak jako je ujetá vzdálenost nebo doba jízdy. Mimo jiné, topologické nebo spojující vztahy mezi jednotlivými oblastmi musí být identifikovány, a to zejména s ohledem na často protichůdné vztahy mezi vzdáleností a topologií, ku příkladu dvě prostorově blízká sousedství nezobrazí žádné významné interakce, pokud jsou od sebe odděleny dálnicí. Po zadání funkční formy těchto vztahů, může analytik odhadnout parametry modelu, a to pomocí dat pozorovaných toků a standardní techniky odhadu, jako jsou metoda nejmenších čtverců nebo metoda maximální věrohodnosti. Konkurenční destinační verze modelů prostorových interakcí zahrnují blízkost mezi cíli (nebo původy) nebo též původ-cílovou blízkost, což zachycuje dopad určující shluky na tocích. Výpočetními metodami, jako jsou například umělé neuronové sítě, lze také odhadnout vztahy prostorové interakce mezi lokalitami a zároveň kvalitativní údaje a údaje o hlučnosti.\n\nProstorové modely interakce jsou souborem ze shora-dolů: uvádějí celkové řídící vztahy k proudům mezi lokalitami. Tuto vlastnost též sdílí městské modely, jako jsou ty, založené na základě matematického programování, proudící mezi hospodářskými odvětvími nebo teorií „bid-rent“. Cílem alternativního modelování perspektivy je systému na nejvyšší možné úrovni representovat členění, detailně studovat vznik složitých vzorců a vztahů z chování a interakce na individuální úrovni.\n\nZ teorie komplexních adaptivních systémů aplikované na prostorové analýzy vyplývá, že jednoduché interakce mezi blízkými subjekty mohou vést k složitým, trvalým a funkčním prostorovým subjektům na všech úrovních. Existují v zásadě dvě simulační metody, a to jsou buněčné automaty a „agent-based“ modelování. Buněčné automaty modelování ukládají pevný prostorový rámec, jako jsou mřížky buněk a určují pravidla, která tvoří stav buňky založené na stavech sousedních buněk. Jak čas postupuje, prostorové vzory se jeví jako buňky měnící své stavy na základě stavu jejich sousedních buněk, což mění podmínky pro budoucí časové období. Příkladem mohou být buňky představující umístění v městské oblasti a jejich stavy, které mohou být různého typu, dle využití půdy. Mezi vzory, které mohou vzniknout z jednoduchých interakcí místního využívání půdy, patří kancelářské obvody a rozrůstání měst. „Agent-based“ modelování používá softwarové subjekty (prostředky), které mají cílevědomé chování (cíle) a mohou reagovat, komunikovat a měnit své životní prostředí a zároveň se snažit dosáhnout svých cílů. Na rozdíl od buněk v buněčných automatech mohou být prostředky mobilní a jsou ohleduplné, pokud jde o prostředí. Například jeden by mohl modelovat dopravní zácpu a dynamiku pomocí prostředků, které představují jednotlivá vozidla, kvůli snaze minimalizovat čas mezi cestou z původního místa do místa určení. Zatímco sledují minimální čas cestování, musí také prostředky dávat pozor, aby nedocházelo ke kolizím s ostatními vozidly, a také se snaží i jinak minimalizovat dobu jízdy. Buněčné automaty a „Agent-based“ modelování jsou komplementární modelovací strategie. Mohou být integrovány do běžného geografického automatického systému, kde některé látky jsou pevné, zatímco jiné jsou mobilní.\n\nProstorová analýza koncepčního geologického modelu je hlavním cílem každého MPS algoritmu. Metoda analýzy prostorové statistiky geologického modelu, tzv. zkušební obraz, generuje realizaci z jevů, které ctí více vstupních bodů statistiky.\n\nSoučasný MPS algoritmus vyřešil úkol, vzorec je založen na metodě „Honarkhah“. V této metodě se přístup založený na vzdálenosti používá k analýze vzorů ve zkušebním obrazu. To umožňuje reprodukci statistik na více bodech a reprodukci složitých geometrických vlastností zkušebního obrazu. Každý výstup algoritmu MPS je realizace představující náhodné pole. Několik realizací může být společně použito pro kvantifikaci prostorové nejistoty.\n\nSoučasná MPS metoda, vytvořená Tahmasebi, využívá funkce vzájemné korelace pro zlepšení reprodukce prostorového vzoru. Této MPS simulační metodě říkají CCSIM algoritmus. Tato metoda je schopna kvantifikovat prostorová připojení, variabilitu a nejistotu. Kromě toho tato metoda není citlivá na jakýkoliv typ dat a je schopna simulovat jak kategorické, tak i nepřetržité scénáře.\n\nGeografické informační systémy (GIS) a základní věda geografických informací urychlují technologie, které mají silný vliv na prostorové analýzy. Zvyšující se schopnost zachytit a zpracovat geografické údaje znamená, že prostorová analýza probíhá v rámci stále více narůstajících, na data bohatých prostředí. Geografické systémy sběru dat zahrnují dálkově snímané obrazy, systémy monitorování životního prostředí, jakými jsou inteligentní dopravní systémy a lokalizační technologie, jako jsou mobilní telefony, které mohou nahlásit místo v téměř reálném čase. GIS poskytuje platformu pro správu těchto dat, výpočet prostorových vztahů (vzdálenost, konektivitu a směrové vztahy mezi prostorovými jednotkami) a vizualizaci jak surových dat, tak i prostorových analytických výsledků v rámci kartografického kontextu.\n\n\nGeovizualizace (GVis) kombinuje vědecké vizualizace s digitální kartografií k podpoře průzkumu a k analýze geografických dat a informací, včetně výsledků prostorové analýzy a simulace. GVis využívá lidské orientace k vizuálnímu zpracování informací v průzkumu, a analýzy a komunikace geografických dat a informací. Na rozdíl od tradiční kartografie je GVis typicky tří nebo čtyř-dimenzionální (později zahrnující i čas) uživatelský program.\n\nGeografické znalosti objevu (GKD) je člověkem usměrněný proces aplikování efektivních výpočetních nástrojů pro zkoumání masivních prostorových databází. GKD zahrnuje geografické dolování dat, ale také související činnosti, jako je výběr dat, čištění dat a přepracování a interpretace výsledků. GVis může sloužit také jako ústřední role v procesu GKD. GKD je založen na předpokladu, že masivní databáze obsahují zajímavé (platné, neotřelé, užitečné a srozumitelné) vzory, které standardní analytické metody nemohou najít. GKD může sloužit jako hypotéza generující proces pro prostorovou analýzu, produkující předběžné vzorce a vztahy, které by měly být potvrzeny za použití prostorových analytických technik.\n\nProstorové systémy pro podporu rozhodování (SDSS) berou existující prostorová dat a používají různé matematické modely, aby vytvořily projekci do budoucnosti. Toto poskytuje městským a regionálním plánovačům intervenční test a usnadňují rozhodování před jejich zavedením.\n"}
{"id": "982033", "url": "https://cs.wikipedia.org/wiki?curid=982033", "title": "Sarah Dawn Finer", "text": "Sarah Dawn Finer\n\nSarah Dawn Finer (narozena 14. září 1981 v Stockholmu) je švédská zpěvačka-skladatelka, moderátorka a herečka britsko-amerického původu.\n\nJe sestrou zpěvačky Zoie Finer a nevlastní neteří amerického hudebníka Erica Bibba.\n\nV letech 2007 - 2014 vydala pět studiových alb.\n\nSarah se narodila ve Stockholmu anglickému autoru lékařské literatury a americké psychoterapeutce. Jako sedmiletá se objevila v televizním pořadu \"Maskrosbarn\". Ve dvanácti si zahrála v komediálním seriálu \"Bert\", současně začal vystupovat se sborem \"One Voice\", v němž zůstala sedm let. Mihla se v řadě televizních projektů i v několika filmech. V dospívání studovala na Hudební škole Adolfa Fredrika.\nV roce 2005 vydala EP \"Sarah Dawn Finer\". Už v té době měla za sebou spolupráci s řadou věhlasných švédských interpretů včetně Petra Jöbacka, Agnethy Fältskog či Martina Stenmarcka.\n\nO dva roky později, počátkem roku 2007, se Sarah zúčastnila Melodifestivalenu, švédského národního výběru do Eurovision Song Contest. Soutěžní píseň \"\"I Remember Love\"\", balada, kterou napsala s Peterem Hallströmem, postoupila do finále a získala čtvrté místo - tuto příčku následně obsadila i ve švédské hitparádě singlů. Na tento úspěch zpěvačka navázala v květnu - vydala debutové album \"A Finer Dawn\", které dobylo vrchol žebříčku.\nV roce 2008 Sarah ztvárnila hlavní ženskou roli v muzikálu Jekyll & Hyde. Za svůj výkon byla nominována na Zlatou masku.\n\nZnovu Sarah soutěžila v Melodifestivalenu v roce 2009. S baladou \"\"Moving On\"\" postoupila do Druhé šance, a odtud do finále. Zde obdržela nejvyšší bodové ohodnocení od mezinárodní poroty, v celkovém součtu bodů porotců skončila druhá. Po přičtení hlasů diváků obsadila šesté místo. \"\"Moving On\"\" obsadilo třetí místo švédského žebříčku a objevilo se na stejnojmenném albu, které vyšlo koncem srpna. S ním se Sarah opět povedlo dostat se na první místo hitparády.\n\nNa Eurovizi 2009 v Moskvě Sarah zasedla v odborné porotě a vyhlašovala švédské body - pozornost si získala díky náhrdelníku s duhovou vlajkou - finále soutěže se konalo krátce po zásahu moskevské policie proti pochodu gayů. Gay komunitu v reakci na tento incident podpořila i švédská reprezentantka Malena Ernman a vítěz soutěže Alexander Rybak.\n\nV listopadu vyšel film \"Så olika\" Heleny Bergström. Autorkou hudby k filmu byla Sarah, která si zahrála i jednu z vedlejších rolí.\n\nV roce 2010 vydala vánoční album \"Winterland\", které obdrželo zlatou desku poté, co v žebříčcích obsadilo druhé místo. O rok později na něj navázala další vánoční nahrávkou En riktigt god jul, na níž se podílela Malena Ernman.\n\nPočátkem roku 2012 Sarah moderovala Melodifestivalen spolu s Helenou Bergström a Ginou Dirawi. V pořadu vytvořila komickou postavu Lyndy Woodruff, nadšené britské úřednice EBU - tuto roli, která nabyla značné popularity mezi diváky, si zopakovala během Eurovize 2012, kdy opět oznamovala výsledky švédského hlasování, a Eurovize 2013, která se konala v Malmö po vítězství zpěvačky Loreen - součástí pořadu bylo několik skečů s touto kuriózní postavičkou. Zpěvačka samotná pak ve finále vystoupila s coverem písně \"\"The Winner Takes It All\"\" od ABBA.\n\nBěhem Eurovize 2013 se zpěvačka nechala slyšet, že by zvážila reprezentaci Spojeného království na soutěži.\n\nZatím poslední album \"Sanningen kommer om natten\" vyšlo v roce 2012. Sarah za něj sklidila chválu hudebních kritiků a následně se vydala na turné.\n\n\n\n2007:\n2008:\n2009:\n2010:\n\"'2011\":\n\n"}
{"id": "982038", "url": "https://cs.wikipedia.org/wiki?curid=982038", "title": "Monte Carlo (rozcestník)", "text": "Monte Carlo (rozcestník)\n\nMonte Carlo může být:\n\n\n\n\n"}
{"id": "982046", "url": "https://cs.wikipedia.org/wiki?curid=982046", "title": "Boina (fumarolové pole)", "text": "Boina (fumarolové pole)\n\nBoina je fumarolové pole, nacházející se na březích jezera Abbé, na hranicích Etiopie a Džibutska. V okolí se nacházejí bazaltové horniny pliocénně-pleistocénního stáří, patřící do souvrství Afarské série.\n\n"}
{"id": "982047", "url": "https://cs.wikipedia.org/wiki?curid=982047", "title": "Abbé (jezero)", "text": "Abbé (jezero)\n\nAbbé ( \"Abhe Bid Hajk\", \"Lac Abbe\") je bezodtoké slané jezero ve východní Africe.\n\nNachází se na hranicích Etiopie a Džibutska v Danakilské proláklině. Jeho přítokem je řeka Awaš, jezero nemá přirozený odtok.\n\n\n"}
{"id": "982048", "url": "https://cs.wikipedia.org/wiki?curid=982048", "title": "Bora-Bericcio", "text": "Bora-Bericcio\n\nBora a Bericcio jsou italské názvy dvou struskových kuželů, nacházejících se v centrální Etiopii, ve východní části etiopského riftu. Bora se po amharsky jmenuje Borra.\n\nKráter Bory má průměr 1,5 km, kráter Bericcia je menší, ale na jeho jižním svahu se nachází větší - 1,5 km široký kráter. Na východních svazích komplexu se nachází několik menších pyroklastických kuželů. Stáří obou kuželů, jakož i všech vulkanických produktů oblasti se odhaduje na holocén. Neukončenou vulkanickou činnost dokládají četné aktivní fumaroly na obou sopkách.\n\n"}
{"id": "982049", "url": "https://cs.wikipedia.org/wiki?curid=982049", "title": "Borale Ale", "text": "Borale Ale\n\nBorale Ale je název stratovulkánu, nacházejícího se přibližně ve středu pohoří Irta’ale v Etiopii. Na jeho jihozápadní straně se nachází menší štítová sopka, jejíž vývoj byl přerušen sérií půlkruhových zlomů, podél kterých se nacházejí struskové kužely. Vrchol sopky je ukončen 300 m širokým kráterem, v němž je silná fumarolická aktivita.\n\n"}
{"id": "982050", "url": "https://cs.wikipedia.org/wiki?curid=982050", "title": "Borawli", "text": "Borawli\n\nBorawli (nebo Amarte) je název v současnosti neaktivního menšího stratovulkánu, nacházejícího se na východním břehu jezera Afrera v Etiopii. Stavba sopky je tvořena převážně trachytickými a čedičovými horninami, přičemž trachytické lávy jsou mladší. Absolutně nejmladší jsou obsidiánové dómy na jižní straně vulkánu, které jsou zdrojem oblázků pemzy, nacházejících se v okolí jezera Afrera.\n\n"}
{"id": "982053", "url": "https://cs.wikipedia.org/wiki?curid=982053", "title": "Boset-Beriča", "text": "Boset-Beriča\n\nBoset-Beriča (italský název Boseti) je název stratovulkanického komplexu, sestávajícího ze dvou vulkánů Boset Terara () a Beriča Terara (Boseti-Bariccia), jejichž erupční činnost je vzájemně ovlivňována. Komplex se nachází v centrální Etiopii, přibližně 100 km jihovýchodně od hlavního města Addis Abeba.\n\nV počátečním stádiu aktivity komplexu převažovaly erupce Čedičově-trachytických láv, po kterém následovaly explozivní erupce ryolitů a pozdější zformování kaldery. Postkalderové stádium aktivity přineslo produkci obsidiánových lávových dómů a přidružených lávových proudů, které zcela destruovaly kalderu. Zbytky jejích stěn se dají najít na severozápadním svahu sopky.\n\n"}
{"id": "982056", "url": "https://cs.wikipedia.org/wiki?curid=982056", "title": "Butadžiri-Silti", "text": "Butadžiri-Silti\n\nButadžiri-Silti je 80 km dlouhé vulkanické pole, nacházející se na západním okraji etiopského riftu, blízko města Däbrä Zäjit v Etiopii.\n\nPole je tvořeno několika dómy, struskovými kužely, maary a lávovými proudy. Ze starších hornin převládají ryolity, z mladších bazalty.\n\n\n"}
{"id": "982057", "url": "https://cs.wikipedia.org/wiki?curid=982057", "title": "Beru", "text": "Beru\n\nBeru (jiný přepis: Bäru) je menší vulkanické pole, které je tvořeno lávovými proudy převážně čedičového složení, a které se nachází v hlavním riftovém systému v centrální Etiopii, mezi vulkány Fäntale a Koni. Vzhled hornin poukazuje na relativně mladý stáří hornin, ale bližší údaje o sopečné aktivitě (ať už v minulosti nebo současné) nejsou známy.\n\n"}
