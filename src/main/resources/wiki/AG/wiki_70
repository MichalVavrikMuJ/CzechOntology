{"id": "1116502", "url": "https://cs.wikipedia.org/wiki?curid=1116502", "title": "Wimbledon 2015 – mužská dvouhra", "text": "Wimbledon 2015 – mužská dvouhra\n\nDo soutěže mužské dvouhry na londýnském Wimbledonu 2015 nastoupilo sto dvacet osm tenistů. Z kvalifikačního turnaje postoupilo sedmnáct hráčů, z toho šestnáct přímo a Luca Vanni jako šťastný poražený po Ferrerově odstoupení. Kvalifikace probíhala od 22. června. Hlavní soutěž se hrála mezi 29. červnem až 12. červencem 2015. Obhájcem titulu byla srbská světová jednička Novak Djoković, která opět zvítězila.\n\nVe druhém kole vypadl dvojnásobný wimbledonský vítěz Rafael Nadal, jenž na grandslamu startoval jako desátý hráč světa. Přehrál jej 102. muž žebříčku ATP a německý kvalifikant Dustin Brown. Již dříve mu podlehl na Gerry Weber Open 2014, konaném také na trávě v severoněmeckém Halle.\n\nJednalo se o čtvrtý ročník Wimbledonu v řadě, kdy Nadal opustil turnaj v rané fázi soutěže, a to vždy poražen od tenisty na 100. či nižším místě světové klasifikace. V předchozích letech tak postupně Španěla vyřadili Lukáš Rosol (100. ATP, 2012), Steve Darcis (135., 2013) a Nick Kyrgios (144., 2014).\n\nNejvýše nasazený Novak Djoković si v prvním semifinále poradil s francouzskou turnajovou jednadvacítkou Richardem Gasquetem bez ztráty sady, zvýšil aktivní bilanci vzájemných duelů na 14–1, a počtvrté postoupil do wimbledonského finále. Naopak ve čtvrtfinále proti Jihoafričanu Kevinu Andersonovi doháněl dvousetovou ztrátu, aby nakonec zvítězil 3–2 a postoupil do 25. čtvrtfinále grandslamu za sebou.\n\nDruhý nasazený Roger Federer neodešel z londýnského semifinále nikdy poražen a tuto sérii prodloužil proti světové trojce Andymu Murraymu, který si jedinou brejkovou, a nevyužitou, příležitost vypracoval v úvodní hře zápasu. Vrcholem se stala koncovka druhého dějství, když za stavu 4–5 v patnáctiminutovém gamu odvrátil podávající Skot pět setbolů. Federer ji komentoval slovy: „\"Uvnitř jsem řval. Já hrál skvěle, ale Andy se zvedl a bylo to tak těsné\",\" a k utkání dodal: „\"Byl to jeden z mých nejlepších zápasů v kariéře\".“ Bývalý švédský hráč Robin Söderling k desáté hře uvedl: „\"To byl asi nejlepší game, který se kdy hrál\".“ Švýcar vyhrál bez ztráty setu.\n\n33letý Federer se stal, ve svém desátém londýnském boji o titul, nejstarším finalistou od Australana Kena Rosewalla, jemuž v roce 1974 bylo 39 let. Stejně jako předešlém ročníku 2014 čelil 28leté světové jedničce Novaku Djokovićovi, který získal úvodní sadu v jasném tiebreaku poměrem míčů 7:1, když basilejský rodák v předchozím gamu nevyužil dva setboly. Druhá sada opět dospěla do zkrácené hry. Srb si vypracoval tři setboly vedením 6:3. Přesto Švýcar dokázal srovnat a v nejdelším vzájemném tiebreaku rozhodl využitím druhého setbolu a výsledkem 12:10. Djoković nevyužil pět šancí na ukončení sady.\n\nVe třetím setu Švýcar ztratil podání za stavu 1–1. O tři gamy později došlo k přibližně 20minutovému přerušení pro déšť. Střecha však zatažena nebyla. Po návratu na dvorec Srb udržel dvougamový náskok. Ve čtvrtém dějství pak Federerovi dvakrát prolomil servis, když druhá ztráta současně znamenala konec finále.\n\nDjoković se stal, po o Borgovi a Federerovi, třetím tenistou otevřené éry, jenž dokázal wimbledonský triumf obhájit proti stejnému finálovému soupeři. Celkový poměr vzájemných střetnutí vyrovnal na 20–20. Švýcar k finále uvedl: „\"Nehrál jsem špatně, ale on byl lepší v důležitých momentech a pevný jako skála … Měl jsem šance v prvním setu, se štěstím vyhrál druhý a pak nevyužil další příležitosti ve třetím. Strašně rád bych tady zase vyhrál, ale Novak byl příliš dobrý.\"“\n\nDjoković si také připsal třetí wimbledonský a devátý grandslamový titul, jenž představovoal padesáté čtvrté turnajové vítězství na okruhu ATP Tour. Do žebříčku ATP získal 2 000 bodů a obdržel částku 1 880 000 liber. V historických tabulkách se posunul na 8. místo před osm trofejí Freda Perryho, Kena Rosewalla, Jimmyho Connorse, Ivana Lendla a Andreho Agassiho.\n"}
{"id": "1116503", "url": "https://cs.wikipedia.org/wiki?curid=1116503", "title": "Wimbledon 2015 – ženská dvouhra", "text": "Wimbledon 2015 – ženská dvouhra\n\nDo soutěže ženské dvouhry londýnského grandslamu ve Wimbledonu 2015 nastoupilo sto dvacet osm tenistek. Z kvalifikačního turnaje postoupilo dvanáct hráček. Obhájkyní titulu byla česká světová dvojka Petra Kvitová, kterou ve třetím kole vyřadila Srbka Jelena Jankovićová.\n\nAmerická světová jednička Serena Williamsová vyhrála šestou trofej Venus Rosewater po finálovém vítězství nad Garbiñe Muguruzaovou. Ziskem čtvrtého grandslamu v řadě tak podruhé v kariéře zkompletovala nekalendářní Grand Slam. Jako první tenistka historie získala po šesti titulech na třech grandslamech (Australian Open, Wimbledonu a US Open). Do žebříčku WTA si připsala 2 000 bodů a získala částku 1 880 000 liber, finalistka pak poloviční prémii. V následné pondělní aktualizaci z 13. července 2015 dosáhla, jako první tenistka od zavedení žebříčku, v roli světové jedničky více než dvojnásobný počet bodů před druhou ženou v pořadí.\n\nNejpočetněji byly v pavouku zastoupeny reprezentantky Spojených států se 16 tenistkami, následovány byly Českou republikou s 11 hráčkami.\n\nV úvodním kole prohrála světová trojka Simona Halepová se 106. hráčkou žebříčku Janou Čepelovou, která ji za 2:14 hodin vrátila porážku z US Open 2014, kde na ni uhrála jen tři gamy. První zápas také nezvládla obhájkyně fnálové účasti Eugenie Bouchardová porážkou od čínské kvalifikantky a 117. ženy žebříčku Tuan Jing-jing. Kanaďanka tak po turnaji opustí elitní dvacítku klasifikace.\n\nV jednom z nejkratších wimbledonských zápasů vůbec Petra Kvitová, jak uvedla některá média – deklasovala 108. nizozemskou tenistku světa Kiki Bertensovou, když ji vyřadila za 35 minut po setech 6–1 a 6–0. Při vlastním podání soupeřce povolila jediný bod a to zahráním dvojchyby v poslední hře zápasu. Jednalo se o nejkratší zápas na okruhu WTA Tour za posledních pět let. Z královské lože centrálního dvorce duelu přihlíželi rodiče Kvitové, kteří na tento zápas obdrželi pozvání od pořadatelů.\n\nPřekvapením se také stala hladká prohra deváté nasazené Carly Suárezové Navarrové s 18letou Lotyškou Jeļenou Ostapenkovou v poměru 2–6 a 0–6. Lotyšce patřila až 147. příčka žebříčku a do turnaje obdržela divokou kartu, jakožto úřadující šampionka wimbledonské juniorky.\n\nNěmky Angelique Kerberová a Andrea Petkovicová nepovolily svým soupeřkám uhrát žádný game.\n\nSrbská turnajová osmadvacítka Jelena Jankovićová zdolala Rusku Jevgeniji Rodinovou. V zápase přišla o jediné podání a to ve třetím setu, když se po této ztrátě soupeřka ujala vedení 3–1 na gamy. Následně však získala zbylých pět her a postoupila do třetí fáze.\n\nPoprvé v kariéře postoupila 134. tenistka žebříčku Kristýna Plíšková do třetího kola grandslamu poté, co na prvním dvorci vyřadila dvacátou pátou nasazenou Světlanu Kuzněcovovou přes ztrátu úvodního setu. Výhru 23letá tenistka popsala jako „\"největší úspěch, protože v ženskejch jsem dosud nikoho takovýho neporazila\".“ Také ve druhém zápase docílila Petra Kvitová „kanára“, když japonskou 57. hráčku světa Kurumi Naraovou vyřadila 6–2 a 6–0. Na třetím grandslamu v řadě skončila Denisa Allertová ve druhém kole po prohře od dánské turnajové pětky Caroline Wozniacké. Ve druhé sadě již prohrávala poměrem 1–5. Následný uvolněnější herní styl znamenal zisk pěti gamů a vedení 6–5. Dánka však rozhodující dějství nepřipustila zvládnutou zkrácenou hrou.\n\nVe druhém kole dohrály sedmá a osmá nasazená. Srbka Ana Ivanovićová nenašla recept na deblistku z elitní desítky Bethanii Mattekovou-Sandsovou, jíž ve dvouhře patřila až 158. příčka. Američanka také kritizovala organizátory za pravidlo vyžadování bílého oděvu pro soutěžící. Jekatěrinu Makarovovou vyřadila Magdaléna Rybáriková. Slovenka, která zahrála 26 vítězných míčů a udělala jen 5 nevynucených chyb, měla před zápasem pasivní bilanci dohraných zápasů ve Wimbledonu 0:7.\n\nDruhá nasazená Petra Kvitová podlehla 28. hráčce turnaje Jeleně Jankovićové, když nevyužila vedení 6–3 a 4–2. Vyřazení ve třetím kole představovalo nejhorší wimbledonský výsledek Češky od roku 2009. Naopak 30letá Jankovićová dosáhla největšího vítězství na Grand Slamu a při své dvanácté wimbledonské účasti v hlavní soutěži vyrovnala osmifinálové maximum. Dohrály také všechny tři nasazené Němky Angelique Kerberová, Andrea Petkovicová i Sabine Lisická, pro niž se jednalo o nejčasnější vyřazení od Wimbledonu 2008.\n\nKristýna Plíšková vypadla ve dvou setech s Rumunkou Monicou Niculescuovou. Ve druhém dějství neproměnila pět setbolů. Do osmifinále pronikla jediná kvalifikantka, Běloruska Olga Govorcovová po výhře nad Slovenkou Magdalénou Rybárikovou.\n\nV osmifinále dohrály světová pětka i šestka. Dánka Caroline Wozniacká, která podlehla ve dvou setech Garbiñe Muguruzaové, obvinila pořadatele ze sexismu, když kritizovala preferenci nasazování mužů na hlavní kurty. Po zápase sdělila: \"„Ráda bych hrála na velkém dvorci. Myslím, že je to právě o tom, když tvrdě makáte a trénujete, abyste si zahrál na velkým kurtu. Ovšem ženy tady takovou šanci nedostávají.\"“ Česká dvojka Lucie Šafářová nezvládla tiebreakové koncovky obou setů s americkou 47. hráčkou žebříčku Coco Vandewegheovou a neobhájila tak semifinálovou účast.\n\nSesterský souboj pětinásobných šampionek Sereny a Venus Williamsových vyzněl za 67 minut pro úřadující světovou jedničku a mladší z nich. Serena Williamsová využila čtyři z devíti brejkových příležitostí a zvýšila aktivní poměr vzájemných duelů na 15–11. 18letá vítězka přípravného eastbournského turnaje Belinda Bencicová při první účasti ve čtvrtém kole podlehla bývalé první hráčce klasifikace Viktorii Azarenkové z Běloruska, která duel zakončila sérií 11 vítězných míčů. Obě hráčky se střetly poprvé v kariéře a švýcarská teenagerka dokázala uhrát pouze pět gamů.\n\nDvojnásobná wimbledonská semifinalistka Viktoria Azarenková získala ve čtvrtfinále úvodní sadu proti Sereně Williamsové. Ta však potřetí v sezóně Bělorusce nedovolila dovést zápas do vítězného konce. Azarenková již neproměnila mečbol ve vzájemném duelu na Madrid Open 2015 a na French Open 2015 si vypracovala také výhodu setu a brejku ve druhém, přesto v obou případech odešla poražena. Williamsová tak zvýšila vzájemnou bilanci na 16–3. Mezi poslední osmičkou dohrály dvě Američanky s výše postavenými tenistkami – turnajová jednadvacítka Madison Keysová a Coco Vandewegheová. Čtvrtfinále představovalo pro první z nich wimbledonské, a pro druhou grandslamové, maximum. Také patnáctá nasazená Timea Bacsinszká nenašla recept na Mugurazovou, která poprvé pronikla do semifinále majoru a stala se první Španělkou v této fázi Wimbledonu od výkonu Arantxy Sánchezové Vicariové v roce 1997.\n\nV semifinále vypadla čtvrtá nasazená Maria Šarapovová, kterou ve dvou setech přehrála Serena Williamsová. Úřadující světová jednička zvítězila v sedmém vzájemném duelu za sebou a na grandslamu dosáhla 27záposovou neporazitelnost. Ruska, jež si nevypracovala ani jednu brejkovou příležitost, ji naposledy porazila na Turnaji mistryň 2004. Celkově pak Američanka zvýšila bilanci výher na 18–2. Mezi poslední čtveřicí hráček turnaj opustila finalistka z roku 2012 a třináctá nasazená Agnieszka Radwańská, když nestačila na Garbiñe Muguruzaovou. Španělka vstoupila do utkání lépe, když vedla 6–2 a 3–1. Následovalo však šest získaných gamů Polky a rozhodující sada, v níž Muguruzaová doháněla ztracené podání. V dalším průběhu si venezuelská rodačka vypracovala vedení 5–3 a šla podávat na vítězství. V dané hře odvrátila dvě brejkové příležitosti a potřetí v sezóně soupeřku porazila.\n\nSerena Williamsová se probojovala do osmého wimbledonského finále a jako vítězka US Open 2014, Australian Open 2015 a French Open 2015 útočila na nekalendářní grandslam, tj. zisk všech čtyř majorů za sebou. Po finálovém vítězství nad 21letou Španělkou Garbiñe Muguruzaovou, jež hrála své první finále na Grand Slamu, jej podruhé v kariéře zkompletovala. První nekalendářní Grand Slam získala v letech 2002–2003. Španělská hráčka se po finále premiérově posunula do elitní desítky světového žebříčku na 9. místo. Vzájemnou zápasovou bilanci Američanka navýšila na 3–1. Poslední předchozí španělskou finalistkou majoru byla Conchita Martínezová na French Open 2000.\n\nZisk šesté mísy Venus Rosewater pro vítěznou Williamsovou znamenal její 21. grandslamový titul z dvouhry, čímž na druhém místě otevřené éry zaostávala o jednu trofej za Steffi Grafovou. Současně se ve věku 33 let a 289 dní stala nejstarší šampionkou Grand Slamu open éry, když překonala věkový rekord Martiny Navrátilové, jež vyhrála Wimbledon 1990 ve věku 33 let a 263 dní. Na okruhu WTA Tour vybojovala 68. trofej a dotáhla se na čtvrtou příčku Australanky Evonne Goolagongové. S počtem 280 vítězných zápasů na Grand Slamu figurovala na 3. místě open éry za Navrátilovou (306) a Chris Evertovou (299), když během turnaje překonala 278 výher Grafové.\n"}
{"id": "1116504", "url": "https://cs.wikipedia.org/wiki?curid=1116504", "title": "Wimbledon 2015 – mužská čtyřhra", "text": "Wimbledon 2015 – mužská čtyřhra\n\nDo soutěže mužské čtyřhry na londýnském grandslamu ve Wimbledonu 2015 nastoupilo šedesát čtyři párů. Z kvalifikačního turnaj postoupily čtyři dvojice. Obhájcem titulu byl třetí nasazený kanadsko-americký pár Vasek Pospisil a Jack Sock, který ve 3. kole ztroskotal na dvojici Jamie Murray a John Peers.\n\nPrvní společný grandslamový titul získali čtvrtí nasazení Jean-Julien Rojer z Nizozemska a Horia Tecău z Rumunska, když ve finále porazili britsko-australský pár Jamie Murray a John Peers ve třech setech. Pro oba se jednalo o první grandslamový titul z mužské čtyřhry na grandslamu, když měl předtím každý z nich ve své sbírce jeden titul ze smíšené soutěže. Rojer se stal prvním nizozemským vítězem čtyřhry na grandslamovém turnaji od roku 2002, kdy na French Open triumfoval Paul Haarhuis. Tecău uspěl ve wimbledonském finále až na čtvrtý pokus, když v letech 2010, 2011 a 2012 neuspěl společně se Švédem Robertem Lindstedtem.\n\nPři slavnostním ceremoniálu pak Tecău uvedl: „\"Jsem nesmírně šťastný. Bylo by těžké prohrát v tomhle finále, protože je to jeden z mých nejoblíbenějších turnajů\".“ Spoluhráč Rojer pak dodal: „\"Byl to jeden z největších, ne-li největší zápas, který jsem kdy hrál\".“\n\nV úvodní sadě si oba páry drželi své servisy a rozhodnout musel až těsný tiebreak, ve kterém poměrem 7–5 zvítězili Rojer a Tecău. V dalších dvou setech pak vždy vítězům stačilo jediné zaváhání soupeřů při podání.\n\nKaždý z vítězů si do žebříčku ATP připsal 2 000 bodů a dvojice si rozdělila částku 340 000 liber, poražený finálový pár pak poloviční finanční prémii.\n\nKvalifikace se hrála od 23. do 24. června 2015. Hlavní soutěž probíhala mezi 29. červnem až 11. červencem 2015.\n\n Bob Bryan / Mike Bryan \"(čtvrtfinále)\n"}
{"id": "1116505", "url": "https://cs.wikipedia.org/wiki?curid=1116505", "title": "Wimbledon 2015 – ženská čtyřhra", "text": "Wimbledon 2015 – ženská čtyřhra\n\nDo soutěže ženské čtyřhry na londýnském grandslamu ve Wimbledonu 2015 nastoupilo šedesát čtyři párů. Z kvalifikačního turnaj postoupily čtyři dvojice. Kvalifikace se hrála od 24. do 25. června 2015. Hlavní soutěž probíhala mezi 29. červnem až 11. červencem 2015. Obhájcem titulu byl italský pár Sara Erraniová a Roberta Vinciová, jehož členky nestartovaly společně. Erraniová se rozhodla deblové soutěže nezúčastnit. Spoluhráčkou Vinciové se stala krajanka Karin Knappová, se kterou ve 3. kole nestačila na australsko-kazašský pár Casey Dellacquová a Jaroslava Švedovová.\n\nSoutěž ovládly světové jedničky Švýcarka Martina Hingisová a Indka Sania Mirzaová, když ve finále zdolaly druhou nasazenou ruskou dvojici Jekatěrinu Makarovovou a Jelenu Vesninovou po bitvě ve třech sadách. Pro obě hráčky se jednalo o jejich první společnou grandslamovou trofej. Hingisová získala jubilejní desátý titul z ženské čtyřhry, když se naposledy z grandslamového vítězství ve čtyřhře žen radovala v roce 2002 na Australian Open, kde dokázala triumfovat společně s Annou Kurnikovovou. Pro Mirzaovou se jednalo o vůbec první grandslamový triumf v klasické čtyřhře na grandslamu, když dosud dokázala vyhrávat pouze v mixu. Navíc se stala historicky první Indkou, která kdy vyhrála grandslamovou soutěž.\n\nPři slavnostním ceremoniálu pak šťastná Hingisová uvedla: „\"Připadám si jako v dalším životě. Nikdy bych si nemyslela, že můj návrat dopadne takhle. Ale je potřeba vždycky věřit. Bez toho se nedá na takové úrovni hrát. Vždycky jsem si říkala: máš jeden z nejlepších volejů na světě, jeden z nejlepších bekhendů na světě. Prostě je potřeba v něco věřit, pokud chcete vyhrávat\".“ Spoluhráčka Mirzaová pak dodala: „\"Pro mě znamená vše, že tady dnes mohu být. Obzvlášť v Anglii jsem měla vždycky úžasnou podporu\".“\n\nV úvodní sadě byly úspěšnější Rusky, když dokázaly za stavu 5–5 sebrat podání Hingisové a set pak dopodávat. Po prohraném úvodním setu si pak dokázaly vítězky ve druhé sadě hlídat svá podání a v tiebreaku si poté výsledkem 7–4 vynutily rozhodující set. V něm se však do vedení dostaly Rusky, když byly za stavu 5–2 blízko triumfu v soutěži. Hingisová s Mirzaovou se nevzdaly, sebraly soupeřkám servis a srovnaly na 5–5. Následně byl duel kvůli šeru na dvacet minut přerušen a dohrávat se muselo pod zataženou střechou. Dohrávka zápasu však už dlouho netrvala, protože hned v další hře znovu sebraly Ruskám podání a Hingisová čistou hrou při svém servisu zápas zakončila.\n\nKaždá z vítězek si do žebříčku WTA připsala 2 000 bodů a dvojice si rozdělila částku 340 000 liber, poražené finalistky pak poloviční finanční prémii.\n\n Martina Hingisová / Sania Mirzaová (vítězky)\n"}
{"id": "1116507", "url": "https://cs.wikipedia.org/wiki?curid=1116507", "title": "Wimbledon 2015 – kvalifikace ženské dvouhry", "text": "Wimbledon 2015 – kvalifikace ženské dvouhry\n\nKvalifikace ženské dvouhry ve Wimbledonu 2015 probíhala před zahájením hlavní soutěže. Postoupilo z ní dvanáct tenistek po výhrách ve třech kolech.\n\n"}
{"id": "1116508", "url": "https://cs.wikipedia.org/wiki?curid=1116508", "title": "Wimbledon 2015 – kvalifikace mužské dvouhry", "text": "Wimbledon 2015 – kvalifikace mužské dvouhry\n\nKvalifikace mužské dvouhry ve Wimbledonu 2015 probíhala před zahájením hlavní soutěže od 22. června 2015. Postoupilo z ní sedmnáct tenistů, z toho šestnáct přímo po výhrách ve třech kolech a jeden jako tzv. šťastný poražený po odstoupení Davida Ferrera z hlavní soutěže.\n\n\n"}
{"id": "1116510", "url": "https://cs.wikipedia.org/wiki?curid=1116510", "title": "Statistika pohlavního styku", "text": "Statistika pohlavního styku\n\nStatistika pohlavního styku, tedy údaje týkající se pohlavního styku,v pochází obvykle z informací získaných sexuology a psychology.\n\nSexuální styk je pro jeho účastníky z evolučních důvodů zpravidla značně příjemný. Obvykle jej předchází milostná předehra, která navodí sexuální vzrušení partnerů a způsobí erekci (ztopoření) penisu a přirozenou lubrikaci (zvlhčení) vaginy. Ztopořený penis poté muž vsune do vaginy a jeden nebo oba partneři se doteky dále stimulují k dosažení ejakulace a orgasmu. Z pohledu oplodnění ženy není dosažení orgasmu podstatné, pro oplodnění vajíčka dostačuje pouze výron semene do oblasti pochvy a poté následné úspěšné spojení spermie s vajíčkem.\n\nV ČR první schůzky a polibky podle statistiky u mužů a žen začínají okolo 15. roku. Petting je udáván okolo 17. roku. Skutečné partnerské vztahy navazují muži i ženy kolem 18. roku, což se shoduje s průměrný věkem v době první soulože. Pouze 5 % žen má při prvním pohlavním styku orgasmus. Asi 11 % českých žen bylo někdy silou donuceno k pohlavnímu styku, 4% z tohoto množství cizím mužem. Promiskuita se nezvyšuje nebo klesá, muži v průměru 9,38 partnerek, ženy 5,11 partnerů. V ČR je se sexuálním životem spokojeno 72 % žen a a 68 % mužů, tendence je výrazně klesající. Asi 45 % mužů při prvním pohlavním styku nepoužilo antikoncepci. Významně se oproti konci 20. století zvýšilo používání hormonální antikoncepce u žen ve stálých vztazích, v roce 2008 používá pravidelně tuto antikoncepci již 52 % žen. Při náhodném pohlavním styku 88 % mužů používá kondom. Antikoncepci považuje za nepřípustnou 6 % žen a 5 % mužů.\n\nVe většině severoamerických a evropských statů platí, že mladí lidé mají svůj první pohlavní styk obvykle mezi 14 až 20 lety, průměrně okolo 17. roku. Podle výzkumů z ČR je průměrný věk prvního pohlavního styku 18 let.\n\nUdávaná frekvence orgasmu bývá u prvního styku dosti nízká, např. výzkum kanadské mládeže ukázal, že orgasmus mělo při prvním pohlavním styku jen 6 % žen a 62 % mužů. Velká většina (80 %) zažila svůj první pohlavní styk se svým dlouhodobějším přítelem či přítelkyní, 11 % s kamarádem/kamarádkou, 5 % se známým a 4 % s náhodnou osobou. Zkušenosti litovalo 26 % dotázaných, zvláště tehdy, pokud byla učiněna po posilnění alkoholem.\n\nJako následek ekonomického poklesu během posledních dvaceti let japonští muži ztratili sexuální sebedůvěru a odvahu najít si partnera. Polovina Japonců a 45 procent všech sezdaných lidí totiž připustilo, že v předchozím měsíci neměli pohlavní styk. Pohlavní styk vůbec nikdy nezažila čtvrtina třicetiletých Japonců. Z respondentů 21 procent dotázaných mužů uvádělo příliš velkou únavu po práci. Asi 25% žen uvedlo, že sex je otravný, 18 procent z pohlavního styku cítilo přílišnou únavu. Asi 16 procent mužů s pohlavním stykem přestalo, když jejich žena porodila. Pokles porodnosti a projevy asexuality v japonské společnosti v 21. století jsou v této souvislosti označovány syndrom celibátu.\n\nAlfred Kinsey ve svých proslulých studiích (Kinseyho zprávy) popsal v statistikách 1,5 % Američanů jako „kategorii X“, osoby, které nemají žádné sexuální kontakty.\n\nZa běžnou dobu trvání koitu se považuje 3-7 minut. Přesněji řečeno jde o dobu frikčních pohybů od zavedení penisu do pochvy až po výron semene označovanou zkratkou IELT (z anglického Intravaginal Ejaculation Latency Time). Trvání IELT nad 7 minut nemá za následek zvýšenou incidenci koitálního orgasmu.\n\nVe studii téměř 500 párů z Británie, USA, Španělska, Turecka a Dánska byly měřeny časy IELT pomocí elektronického zařízení obsahující stopky. Výsledky shrnuje následující tabulka:\nPrůzkumu názorů 50 sexuálních terapeutů z USA a Kanady ukázal, že za krátkou považují terapeuti délku styku pod 1-2 minuty (průměr 1,25 min), za dostatečnou 3-7 minut (průměr 4,91 min), za optimální 7-13 minut (průměr 8,00 min) a za příliš dlouhou 10-30 min (průměr 19,96 min).\n\nV dotazníkových šetřeních na české populaci odhadují muži i ženy délku soulože v průměru zhruba na 14 až 15 minut , ovšem v jiných studiích bylo porovnáním odhadů s reálnou dobou změřenou na stopkách zjištěno, že muži i ženy délku styku při odhadu nadsazují zhruba o jednu třetinu \nPodle studie z roku 2011 je frekvence sexu hlavním faktorem v celkové sexuální spokojenosti, a tato zase jedním z klíčových faktorů celkové spokojenosti se vztahem.\n\nDotazníková studie na velkém reprezentativním vzorku 2469 mužů a 5120 žen z USA ukázala, že muži i ženy mezi 25 a 45 lety souloží průměrně zhruba 5× až 7× za měsíc (95% konfidenční interval). Podle výzkumů sexuálního chování v ČR je to 8× za měsíc. Srovnáním počtu styků zaznamenávaných průběžně za určitou dobu s udaným počtem styků za tutéž dobu při retrospektivním odhadu však vyšlo najevo, že muži i ženy (a ženy více než muži) počty souloží nadsazují o 13-32 %. To znamená, že skutečné hodnoty mohou být zhruba o čtvrtinu nižší než v dotaznících udávané.\n\nPodrobnější data z finského výzkumu na vzorku 3189 mužů ve věku 18-48 let ukázal, že během posledních 2 let:\n\nČetnost pohlavních styků je nejvyšší v prvních dvou letech vztahu, poté klesá. Kromě délky vztahu má na pokles vliv také věk muže. Data z finského výzkumu zaměřeného na frekvenci soulože ve střední a pozdní dospělosti podává následující tabulka:\n\nŽeny měly méně pohlavních styků díky tomu, že podstatně častěji než muži byly bez partnera, příp. měly ve zkoumaném časovém období méně sexuálních parterů než muži.\n\n\n"}
{"id": "1116511", "url": "https://cs.wikipedia.org/wiki?curid=1116511", "title": "Gynekologické modely penilně vaginálního styku", "text": "Gynekologické modely penilně vaginálního styku\n\nGynekologické modely penilně vaginálního styku jsou fyziologicko psychologické modely reakce těla během penilně vaginálního styku.\n\nPodle Masterse a Johnsonové, jejichž práce se zabývala genitální anatomií a fyziologií pohlavního styku své poznatky a závěry, které pohlavní styk vyhodnotily jako  zdravou a zcela přirozenou činnost, která je vhodným zdrojem potěšení a intimity, lze pohlavní styk rozdělit na čtyři fáze:\n\nPsychické změny ženy vedoucí k sexuálnímu vzrušení jsou doprovázeny somatickými a fyziologickými změnami, které usnadňují pohlavní styk. Neurobiologie sexuálního vzrušení není zcela objasněna. Reakce těla je autonomní a projevuje se v průběhu několika sekund po sexuální stimulaci.\n\nFáze je charakterizována zvýšenou frekvencí tepu a vyšším krevním tlakem u obou pohlaví. Také, dechová frekvence je na zvýšené úrovni. Dochází k zvýšení sexuální potěšení zvýšenou stimulací a dalšímu zvýšení svalového napětí. Muži i ženy se mohou také začít mimovolně vokálně projevovat. Během této fáze muži mohou začít vylučovat tekutiny nebo preejakulační tekutinu a varlata začínají stoupat blíže k tělu.\n\nZmenšuje se průměr poševního vchodu a v dolní třetině pochvy vzniká orgastická manžeta. Dochází k dalšímu zduření malých stydkých pysků a klitorisu. V období před orgasmem se klitoris se stává velmi citlivým. Dostává ze své normální polohy před přední okraj symfýzy a je tedy více přístupný frikčním pohybům penisu. Intenzivnější kontakt s klitorisem je vyvolán přímým tlakem stydkých kostí partnerů. Bartholiniho žlázy zvyšují lubrikaci poševního vchodu a pochvy. Pokud delší čas setrvávají ve fázi plateau bez progrese do orgasmické fáze, může dojít k frustraci.\n\nPro osoby, které nikdy nedosáhnou orgasmu je to vrchol sexuálního vzrušení.\n\nPodle dostupných informací je orgasmus pro člověka nejintenzivnější a nejpříjemnější sexuální vjem. Je doprovázen rychlými cykly svalových kontrakcí v nižších pánevních svalech, které obklopují řitní otvor a primární pohlavní orgány. Jsou způsobeny náhlým uvolněním napětí nahromaděného v průběhu pohlavního styku. Ženy také uvádí zkušenosti s děložními a vaginálními kontrakcemi. Orgasmus je často spojen s jinými mimovolnými úkony včetně vokalizací a svalových křečí v jiných oblastech těla, a obecně euforickými pocity. Srdeční frekvence se dále zvyšuje. Při orgasmu dochází k zvýšení systolického tlaku o 30 – 80 mm Hg a diastolického o 20 – 40 mm Hg. Frekvence dechů je až 40/min. Pokožka těla v oblasti hrudníku a krku zčervená. U ženy se velikost ňader se v reakci na vyvrcholení zvýší o čtvrtinu a dochází k erekci prsních bradavek.\n\nU mužů je orgasmus obvykle spojen s ejakulací a vlnou sexuální rozkoše, zejména v oblasti penisu a beder. Může být výrazně pociťována také mezi dolní části páteře, nebo dolní části zad. Po ejakulaci muže, kdy dochází ke snížení velikosti penisu.\n\nOrgasmus u žen se může různit. Většina žen dosáhne snadněji orgasmu klitoridální stimulací. Celkový pocit je podobný jako u mužského orgasmu. Je obyčejně spojen s nárůstem vaginální lubrikace, ztuhnutím vaginální stěny a celkově rozkoší.  Některé ženy jsou schopny prožít několik orgasmů v krátkém časovém intervalu, během jednoho pohlavního styku.\n\nFáze uvolnění nastává po orgasmu a umožňuje uvolnění svalů. Krevní tlak klesá a dochází k náhlému uvolnění sexuálního napětí. V této fázi obvykle člověk není schopen opět orgasmu. Penis se zmenšuje než je v ochablém stavu.\n\nPodle Masterse a Johnsonové, ženy mají znovu schopnost orgasmu velmi rychle, pokud mají účinnou stimulaci. Jsou schopny mít více orgasmů v relativně krátkém časovém období. Pro některé ženy je klitoris po vyvrcholení velmi citlivý a další stimulace je zpočátku bolestivá. Po počátečním orgasmu následující orgasmy mohou být pro ženy také silnější nebo příjemnější jak se stimulace hromadí. \n\nKrátce poté, co Masters a Johnsonová publikovali svou knihu, několik učenců kritizovalo jejich model cyklu lidské sexuální odezvy. Například, Helena Kaplanová Singerová tvrdila, že Masters a Johnsonová pouze hodnotila sexuální odezvu z fyziologického hlediska, ale je třeba vzít v úvahu psychické, emocionální, a kognitivní faktory. Model biopsychosociální sexuální reakce je založen na představě, že velká část ženské sexuální touhy je spíše responzivní ve smyslu kladné reakce, než spontánní. Intimnost motivuje ženu, aby vyhledala sexuální stimuly, nebo se vůči nim stala responsivní, kladně reagující, přístupná. Tato situace vede ke vzrušení. Cílem pohlavního styku je uspokojení.\n\nRosemary Basson navrhla alternativní model sexuální odezvy. Tvrdí, že lineární model dobře vysvětluje mužskou sexuální odezvu, ale je to špatně vysvětluje sexuální reakce žen; takže vytvořila kruhový model, který je dále rozvíjen dalšími vědci.\n\n\n"}
{"id": "1116513", "url": "https://cs.wikipedia.org/wiki?curid=1116513", "title": "Střelba v kostele v Charlestonu", "text": "Střelba v kostele v Charlestonu\n\nStřelba v kostele v Charlestonu se odehrála 17. června 2015 v kostele Africké metodistické episkopální církve v Charleston v Jižní Karolíně ve Spojených státech amerických. Kostel patří jedné z nejstarších černošských církví a byl dlouho místem komunitní organizace kolem občanských práv. Devět lidí bylo zastřeleno včetně pastora a státního senátora Clementy C. Pinckneyho a devět lidí bylo postřeleno a přežilo.\n\nDen po útoku zadržela policie v Severní Karolíně podezřelého, který byl identifikován jako Dylann Roof. Ministerstvo spravedlnosti vyšetřovalo možnosti, že útok byl zločinem z nenávisti nebo aktem domácího terorismu. Dylann Roof byl státním zástupcem Jižní Karolíny obviněn z devítinásobné vraždy. V lednu 2017 byl usvědčen a odsouzen k trestu smrti.\n\nNásledující den útok odsoudil prezident spojených států Barack Obama. V neděli 21. června proběhl v Charlestonu pochod za oběti masakru, kterého se zúčastnilo více než 10 000 lidí. \nDne 25. června zapálil neznámý žhář černošský baptistický kostel ve městě Charlotte v Severní Karolíně.\n\nDen po útoku se guvernérka Jižní Karolíny Nikki Haleyová vyslovila prore stažení konfederační vlajky ze státních budov. \nVelké prodejní řetězce jako Amazon.com a Walmart zastavili prodej zboží obsahující konfederační vlajku. \nV reakci na útok stáhla Alabama jižanskou vlajku ze státních budov.\n\nDne 27. června 2015 byla zatčena aktivistka Bree Newsomeová bezprostředně poté, co v návaznosti na střelbu strhla jižanskou vlajku z devítimetrového stožáru před vládní budovou v Jižní Karolíně.\n\n9. července 2015 schválil státní parlament Jižní Karolíny zákon zakazující vyvěšování konfederační vlajky na vládních budovách.\n\n15. června 2016 schválila Jižní baptistická konvence, největší křesťanská denominace na americkém jihu dokument odsuzující užívání „jižanské vlajky“, jako symbolu rasistického rozdělení.\n"}
{"id": "1116515", "url": "https://cs.wikipedia.org/wiki?curid=1116515", "title": "Grexit", "text": "Grexit\n\nGrexit je akronym, kterým se označuje možný odchod Řecka z eurozóny. Vyvrcholila by jím dlouhodobá dluhová krize v zemi. Řecko by se poté vrátilo ke své původní měně, drachmě. Alespoň krátkodobě by ji však zřejmě výrazně znehodnotila inflace, která by zároveň vedla k vzrůstu cen. Situace by tak mohla vyústit i v politické a občanské nepokoje, provázené masovými výběry peněz z bank a nárůstem šedé ekonomiky. \n\nŘecká vláda by pak pravděpodobně nebyla schopna splácet zahraniční dluhy, které by zůstaly v eurech. Kvůli odchodu z eurozóny a neplacení dluhů by Řecko nakonec mohlo opustit i Evropskou unii.\n\nEvropský komisař Günther Oettinger 26. června 2015 uvedl, že pokud nebude řešení patové situace kolem řeckého dluhu nalezeno během pěti dnů, je odchod Řecka z eurozóny nevyhnutelný.\n\nPo jednání ministrů financí zemí eurozóny se veřejně vyjádřil šéf euroskupiny Jeroen Dijsselbloem, že Řecko v eurozóně setrvává. O dalším postupu budou ministři dále jednat, avšak bez řeckého ministra. Cílem by mělo být zachování stability eurozóny.\n\n\n \n"}
{"id": "1116518", "url": "https://cs.wikipedia.org/wiki?curid=1116518", "title": "Rememoried", "text": "Rememoried\n\nRememoried je nezávislá hra od Vladimíra Kudělky, vystupujícího jako Hangonit. Jedná se o first person adventuru. Vyšla 31. srpna 2015. Získala ocenění Česká hra roku 2015 v kategorii Umělecký přínos české herní tvorbě. Byla nominována v anketě Ceny hráčů 2015 v kategorii Česko-Slovenská hra roku.\n\nHlavní postava usne při sledování hvězd a ocitne se ve světě mezi sny a vzpomínkami. Hráč se musí dostat přes 20 úrovní, přičemž musí využít své schopnosti „zapomenout“ – různé elementy prostředí se mění v momentě, kdy odvrátí zrak, či se od nich vzdálí.\n\n"}
{"id": "1116519", "url": "https://cs.wikipedia.org/wiki?curid=1116519", "title": "Anton Búrik", "text": "Anton Búrik\n\nAnton Búrik (2. května 1948 – 3. května 2010) byl slovenský fotbalový brankář.\n\nV československé lize chytal v sezóně 1968/69 za Duklu Banská Bystrica. S fotbalem začínal v Belé nad Cirochou, jako dorostenec přestoupil do Tatranu Humenné a Vranova nad Topľou. Po vojně v Banské Bystrici hrál za Lokomotívu Bučinu Zvolen a Vagónku Poprad.\n\n"}
{"id": "1116521", "url": "https://cs.wikipedia.org/wiki?curid=1116521", "title": "Bojovnice novoanglická", "text": "Bojovnice novoanglická\n\nBojovnice novoanglická ( \"Modern Game fowl\") je anglické plemeno slepice, vyšlechtěné především pro výstavní účely. Je možné vidět jí i v miniaturní podobě, které se říká staroanglická zdrobnělá bojovnice.\n\nBojovnice novoanglická vznikala mezi lety 1850 až 1900. Vše začalo tím, že v Anglii byly zakázány kohoutí souboje, tím se zvětšil zájem o výstavy a výstavní jedince. Do tohoto šlechtění byli vybírány speciálně štíhlí a dlouhonozí jedinci zdrobnělé bojovnice indické a zdrobnělých malajek, ze kterých později vznikla současná bojovnice novoanglická. První oficiální standard byl v Anglii publikován roku 1866, v této době se ale ještě nerozlišovala miniaturní a standardní verze bojovnic. Poprvé byli jedinci plemene vystaveni koncem 19. století. Přestože názvy jsou zavádějící, bojovnice novoanglická je starší než miniaturní bojovnice staroanglická. Roku 1948 byl pak založen v Anglii chovatelský klub.\n\nV České republice se toto plemeno nechová, nejpočetnější je v Anglii, Nizozemsku, Belgii a USA.\nBojovnice novoanglická patří k plemenům středního rámce, má dobře osvalené tělo a ladné křivky. Jejich nejvýraznějším znakem jsou dlouhé nohy a dlouhé krky, které vznikly následkem křížení. Hmotnost samce v dospělosti je 2,6 až 3,3 kg, u samice je to méně, 2,1 až 2,8 kg. Na rozdíl od zdrobnělé varianty, tomuto plemeni se nesmí krátit laloky ani hřebeny. Hlava musí být dlouhá, úzká s mírně zakřiveným zobákem, který je nejčastěji oranžový až červený, vyskytují se ale i výjimky. Malé laloky i ušnice. Krátká a rovná záda, stejně tak ocas, který je nesený poměrně vysoko. Barva kůže je u většiny rázů žlutá, vyskytují se ale i bílé. Barvy se liší podle rázů, nejčastěji vidíme black red, birchen, brown red nebo ducwing and pyle. Od toho se odráží i barva běháků Opeření je krátké a tvrdé se slabě vyvinutou podsadou.\n\nStejně jako u jiných ušlechtilých plemen, i toto trpí určitými exteriérovými vadami. Nepřípustné jsou krátké krky, mohutné hřebeny, těžké hlavy nebo špatně utvářený ocas. Také kachní běháky jsou nežádané, stejně jako překřížená křídla v sedle.\n\nChov bojovnic novoanglických je vůči ostatním plemenům slepic poměrně náročný. Tyto slepice jsou zdatní letci, je tedy nutný vysoký plot, nejlépe zastřešení výběhu. Na druhou stranu, jsou tiché. Nejsou tak agresivní, jako jiná plemena s bojovými předky. Rychle přivyknout na určitý životní styl a hodí se i pro majitele žijící na předměstí. Nejvhodnější je chovat je ve volném výběhu, kde mají dostatek možnosti pohybu. Nesnášejí průvan a vlhko, čemuž je také nutné výběh přizpůsobit. Jako stelivo není příliš vhodná sláma nebo tráva, nejlepší jsou hobliny.\n\nBojovnice novoanglická je čistě výstavní plemeno, nese jen málo, za celý rok 80 vajec (standard u nosných slepic je 170-180 vajec). Maso bojovnic není špatné, ale živá bojovnice je vysoce ceněná a ve Střední Evropě i vzácná, proto se nechová jako masné plemeno.\n"}
{"id": "1116527", "url": "https://cs.wikipedia.org/wiki?curid=1116527", "title": "Karel Levý", "text": "Karel Levý\n\nKarel Levý (1. května 1897, Vysoké Mýto – 18. června 1980, Pardubice) je bývalý český fotbalista, pilot a vězeň koncentračního tábora.\n\nKarel Levý hrál fotbal převážně za klub SK Pardubice, kde od začátku dvacátých let nastupoval na pravém křídle. V roce 1923 si ho všimla pražská SK Slavia a strávil v ní půl sezóny, během které se zúčastnil i zájezdu do Turecka. Po návratu do Pardubic se podílel na dalších úspěších SK Pardubice, týmu, který patřil k nejlepším na českém venkově. V roce 1923 vyhrály Pardubice mistrovství Východočeské župy fotbalové, v roce 1928 se Levý podílel na vítězství v Poháru svobody, pro který věnoval cenu sám ministerský předseda František Udržal. Mezitím nastupoval v župních výběrech, což jen potvrzuje, že šlo o vynikajícího fotbalistu své doby.\n\nOtec Karla Levého vlastnil v Pardubicích obchod se šicími stroji a jízdními koly a snad proto si Karel oblíbil techniku natolik, že mu učarovalo letectví. Během 1. světové války stal pilotem. Na jejím konci, 28. září 1918, mu byl vystaven pilotní průkaz a stal se jedním z nejstarších českých diplomovaných letců. V poválečných letech se věnoval letectví dál, spolu se svým kamarádem Jaroslavem Lonkem stáli u vzniku Východočeského aeroklubu Pardubice (VAP). Karel Levý se stal jeho šéfpilotem, instruktorem, nicméně věnoval se i dalším činnostem. Například na 1. ročníku Memoriálu Jana Kašpara provedla trojice Lonek - Levý - Petr hromadný seskok padákem. Pravidelně se zúčastňoval i závodů sportovních letounů.\n\nV březnu 1938 absolvoval v Prostějově kurz pro učitele praktického létání v rámci předvojenské výchovy budoucích letců, nicméně pro vyšší věk se již nemohl stát vojenským pilotem. Během okupace byla pochopitelně jeho letecká činnost utlumena. Po válce absolvoval kurz instruktora praktického létání v Kralupech nad Vltavou, po roce 1948 mu bylo létání zakázáno.\n\nKarel Levý byl v průběhu 2. světové války dvakrát uvězněný. Jeho kamarád Jaroslav Lonek, se kterým zakládali Východočeského aeroklubu Pardubice, se po vzniku Protektorátu Čechy a Morava dostal přes Polsko do Sovětského svazu, kde byl internován a poté vycvičen jako agent NKVD a vyslán zpět do protektorátu se zpravodajskými úkoly. Vybudoval síť i na Pardubicku a v souvislosti s tím si gestapo přišlo 9. února 1941 i pro Karla Levého. Zadržený (a později popravený) Jaroslav Lonek však nepromluvil a tak byl Levý v červenci téhož roku propuštěný.\n\nPodruhé si gestapo pro Karla Levého přišlo 6. května 1944 a byl poslán do koncentračního tábora v německém Flossenbürgu, nedaleko českých hranic. Strávil zde téměř dva roky, na konci války se tehdy již téměř 48letý Levý se ocitl v jednom z pochodů smrti. V pondělí 23. dubna 1945 s několika ruskými spoluvězni z pochodu utekl. U své příbuzné v Kolíně získal civilní šaty a šel pěšky domů do Pardubic. Bydlel v Sakařově ulici číslo popisné 384.\n\n\n"}
{"id": "1116528", "url": "https://cs.wikipedia.org/wiki?curid=1116528", "title": "Vikev chlupatá", "text": "Vikev chlupatá\n\nVikev chlupatá (\"Vicia hirsuta\") je jednoletá plevelná bylina se světle fialovými květy, která je téměř celá drobně chlupatá. Rostlina je považována za původní druh v celé Evropě, mírném podnebném pásmu Asie i ve velké části Afriky. Hojně rozšířeným nepůvodním druhem je v Severní a Jižní Americe, Austrálii i na Novém Zélandu.\n\nV České republice je rostlinou vyskytující se roztroušeně až hodně, častější je v teplejších nížinných oblastech, v chladnějších horských částech je méně obvyklá. Nejvýše roste v Krkonoších v nadmořské výšce 1300 m.\n\nVyskytuje se na různorodých podkladech, ale upřednostňuje lehké písčité nebo hlinité půdy, které mohou být až slabě kyselé, sušší a jsou na dobře osluněných stanovištích. Neroste pouze na půdách silně kyselých, zasolených, trvale zamokřených a na místech silně zastíněných.\n\nObvykle se vyskytuje na loukách, v křovinách, podél okrajů lesů a na jejich mýtinách, na vřesovištích, naplaveninách, po okrajích obdělávaných polí, vinic, v sadech a zahradách. Poměrně drobné květy, otvírající se od května do července, nabízejí dostatek nektaru a jsou hojně navštěvovány opylujícím hmyzem. Ploidie druhu je 2n = 14.\n\nPopínavá nebo poléhavá, jednoletá rostlina s tenkou, větvenou lodyhou dlouhou 30 až 60 cm, která vyrůstá z tenkého kořene. Lodyha je čtyřhranná, olysala, nepevná a pokud roste samostatně bývá poléhavá, v případě dostupné opory se přidržuje rozvětvenými úponky. Je porostlá přisedlými sudozpeřenými listy 3 až 8 cm dlouhými, které jsou čtyř až osmijařmé a jejich vřetena jsou zakončená rozvětveným úponkem. Listy mají polostřelovité palisty, z nichž dolní bývá dvou až čtyřklaný. Lístky s krátkými řapíčky jsou čárkovité, 5 až 15 mm dlouhé.\n\nKvěty vytvářejí v počtu dva až šest dlouze stopkatá květenství, hrozny, vyrůstající z úžlabí listů. Oboupohlavné květy mají krátké stopky a jsou odstálé až nicí. Krátce chlupatý, 2 mm dlouhý, zelený, zvonkovitý kalich má pět šídlovitých cípů. Koruna je asi 4 mm dlouhá, bývá bělavá až světle modrofialová, má vejčitou pavézu a stejně velký člunek. Čnělka je pod bliznou, na rozdíl od ostatních druhů vikví, dokola jemně chlupatá.\n\nPlod je dvousemenný, podlouhlý, hnědý až hnědočerný lusk dlouhý 10 a široký 4 mm. Lusk je krátce chlupatý a v místech semen vypouklý. Semena jsou kulovitá i mírně vejčitá, 2,5 mm velká, žlutozelená až rezavě hnědá a mívají tmavší skvrny.\n\nRozmnožuje se pouze semeny, kterých na statné rostlině dozraje asi 200. Na poli za příznivých podmínek jich menší část vyklíčí ještě na podzim nebo brzy z jara příštího roku, většina semen je ale dlouze dormantní a klíčí velmi nepravidelně. Mají tvrdé oplodí špatně propouštějící vlhkost a zůstávají v půdě po dlouhou dobu životná, vzcházejí z hloubky až 5 cm, na teplo nejsou při klíčení náročná.\n\nVikev chlupatá se vyskytuje téměř ve všech užitkových plodinách, nejvíce v ozimech, jetelovinách a luskovinách ve kterých se projevuje jako nepříjemný plevel. Způsobuje škody splétáním lodyh okolních rostlin, které po namoknutí pod její váhou poléhají. Naopak je vítána v sečených pícninách, kde zvyšuje výživnou hodnotu krmiva. Při případném přisévání do krmných směsek se pro zajištění klíčení musí semena skarifikovat. Zralá semena jsou poživatelná, před vařením je však nutno je dlouho namáčet.\n\n"}
{"id": "1116529", "url": "https://cs.wikipedia.org/wiki?curid=1116529", "title": "Vartan Kechichian", "text": "Vartan Kechichian\n\nMons. Vartan Kechichian (13. září 1933, Kessab – 22. listopadu 2017) byl armenský kněz Arménské katolické církve, arcibiskup, emeritní koadjutor ordinář Východní Evropy a člen kongregace Mechitaristů\n\nNarodil se 13. září 1933 v Kessabu. Po střední škole vstoupil k Mechitaristům. Na kněze byl vysvěcen 8. září 1959.\n\nDne 17. února 2001 jej papež Jan Pavel II. jmenoval koadjutorem ordinářem Arménského ordinariátu Východní Evropy a titulárním arcibiskupem z Mardinu. Biskupské svěcení přijal 13. května 2001 z rukou patriarchy Nersésese Bédrose XIX. Tarmouniho a spolusvětiteli byli biskup Vartan Achkarian a biskup Jean Teyrouz.\n\nDne 2. dubna 2005 přijal papež Jan Pavel II. jeho rezignaci na post koadjutora ordináře.\n\n"}
{"id": "1116531", "url": "https://cs.wikipedia.org/wiki?curid=1116531", "title": "Děrsu Uzala", "text": "Děrsu Uzala\n\nDěrsu Uzala ( ) (asi 1849 – 1908) byl domorodý stopař a lovec z kmene Goldů (Nanajců) žijícího v povodí řeky Ussuri na Dálném východě. Jeho osobu zvěčnil ve svých knihách ruský sovětský etnograf, geograf, cestovatel a spisovatel Vladimir Klavdijevič Arseňjev.\n\nDěrsu Uzala se narodil kolem roku 1849. Území, na kterém žil, bylo až do roku 1860 součástí Číny. Jeho skutečné jméno bylo Derču Odžal, tj. Derču z rodu Odžal ( ) Poté, co mu žena a děti zemřeli na neštovice, žil v tajze pod širým nebem, jen v zimě si postavil dočasnou jurtu z kůry. Lovem si opatřoval potravu a také lovil kožešinovou zvěř (například soboly). Získané kožešiny vyměňoval za sůl, střelný prach, náboje a další potřebné věci. Podobně vyměňoval i kořen žeňšenu, když jej nalezl.\n\nRoku 1902 jej jako průvodce pro své expedice najal ruský vojenský zeměměřič etnograf Vladimir Klavdijevič Arseňjev (1872-1930). Mezi ním a stopařem vzniklo v letech 1902-1906 velké přátelství. Děrsu Uzala Arseňjeva zasvětil do všech tajemství divočiny a svou moudrostí, ušlechtilostí a statečností si získal jeho úctu a vřelou náklonnost. Také mu několikrát zachránil život.\n\nRoku 1907 se Děrsu Uzala zúčastnil další Arseňjevovy expedice, po jejímž skončení se pokoušel Arseňjev svého druha, kterému se stářím zhoršil zrak, přivyknout životu ve městě. Děrsu Uzala si však nemohl zvyknout na život mezi čtyřmi stěnami. Když zjistil, že v městském parku není dovoleno porážet stromy nebo si postavit chatrč a ohniště, rozhodl se na jaře roku 1908 odejít z Chabarovska do rodné tajgy u řeky Ussuri. Jako dárek na rozloučenou mu Arseňjev daroval novou pušku. Na cestě byl Uzala úkladně zavražděn (údajně právě pro tuto pušku) a pochován v neoznačeném hrobě v tajze. Podle Arseňjeva se to stalo u osady Korfovskij asi 30 kilometrů od Chabarovska (v současné době tam má Děrsu Uzala památník).\n\nZážitky z výprav z let 1902-1906, popsal Arseňjev ve své knize \"По Уссурийскому краю\" (1921, Ussuriským krajem). Zde vylíčil, jak se s domorodým lovcem a stopařem spřátelil a co spolu zajímavého i napínavého prožili. Kniha \"Дерсу Узала\" (1923, Děrsu Uzala) se týká výpravy v roce 1907 a končí stopařovou smrtí. Roku 1926 Arseňjev obě knihy přepracoval a vydal společně pod názvem В дебрях Уссурийского края (V hlubinách Ussurijského kraje). \n\nArseňjev v těchto knihách přinesl do ruské, ale i světové literatury obraz člověka, který žije v dokonalé symbióze s přírodou. Na jeho čistém vztahu k lidem, svérázné životní filozofii a schopnosti vnímat zvíře nebo strom jako rovnocenného partnera autor ukázal, jaká obrovská propast narůstá mezi světem panenské přírody a přetechnizované společnosti.\n\nDíky nesporným uměleckým kvalitám se vyprávění o ussurijském stopaři dočkalo dvou filmových adaptací:\n\nNa počest lovce byla vesnice v Přímořském kraji s čínským jménem Laul přejmenována roku 1972 na Děrsu. V osadě Korfovskij i ve městě Arseňjev byly lovci postaveny památníky. Jedna z planetek hlavního pásu nese jméno (4142) Dersu-Uzala. Po lovci se rovněž jmenuje kráter na Marsu.\n\n"}
{"id": "1116532", "url": "https://cs.wikipedia.org/wiki?curid=1116532", "title": "Vojcek", "text": "Vojcek\n\nVojcek může být:\n\n"}
{"id": "1116537", "url": "https://cs.wikipedia.org/wiki?curid=1116537", "title": "Vikev plotní", "text": "Vikev plotní\n\nVikev plotní (\"Vicia sepium\") je víceletá až vytrvalá popínavá jetelovina s modrofialovými květy. Tento v české přírodě původní druh bývá ojediněle pěstován ve směskách jako pícnina, mnohem častěji je vidět jako planě rostoucí bylina.\n\nDruh se vyskytuje téměř v celé Evropě, vyjma jihu Pyrenejského poloostrova a severních oblastí Skandinávie. Východním směrem je rozšířen přes Malou Asii, Kavkaz, Sibiř a Střední Asii až po severní území Mongolska a Číny. Druhotně se dostal do mírného podnebného pásu Severní Ameriky. V České republice je hojný od nížin po horské oblasti.\n\nRoste spíše na vlhčích a hlubokých, kyselých či zásaditých, písčitých až jílovitých půdách. Obsazuje louky, pastviny, světlé lesy a jejich okraje, zahrady, příkopy, okraje cest i různé skládky. Vikev plotní je poměrně náročná na zásobení půdy vláhou a živinami, hlavně fosforem a draslíkem, pouze dusík si rostlina zajišťuje ze vzduchu za pomoci hlízkových bakterií, které se již za dva měsíce po vysetí uchycují na jejich kořenech; vázání dusíku je podmíněno fotosyntézou.\n\nRostlina se bujně rozrůstá, soustava podzemních výběžků a nadzemních výhonů může v porostu mít až 3 m v průměru. Kvetení nastává v červnu nebo červenci, plody dozrávají v druhé polovině srpna a počátkem září. Brání se proti spásání listů býložravým hmyzem, na palistech má nafialovělé žlázky vylučující za teplých dnů sladkou šťávu, oblíbenou potravu mravenců, kteří pak \"svou\" rostlinu chrání před housenkami. Neubrání se však proti zrnokazným broukům, ti kladou vajíčka do květů a jejich housenky vyžírají semena zevnitř.\n\nVytrvalá bylina se slabými, vystoupavými až popínavými lodyhami dlouhými 30 až 70 cm, vyrůstající z dlouhého plazivého oddenků. Většinou větvené lodyhy jsou mírně hranaté, řídce chlupaté a porostlé řapíkatými, složenými listy s drobnými palisty. Sudozpeřené listy jsou čtyř až osmijařmé, jejich krátce řapíčkaté lístky bývají vejčité až kopinaté, dlouhé 1 až 3 a široké 0,5 až 1 cm. U báze jsou ostře zúžené a na vrcholu zaokrouhlené či vykrojené a ve výkrojku mají kratičký hrot; v mládí jsou lístky řasnatě složené. Vřeteno listu zakončuje rozvětvený úponek, který slouží k přichycení okolních rostlin, nejspodnější listy úponky nemají. Vejčité palisty mají spodní cíp zubatý a na horním mají nafialovělá extraflorální nektaria.\n\nZ úžlabí listů vyrůstá téměř přisedlý, hustý hrozen dvou až pěti červenofialových květů o velikosti asi 1,3 cm. Oboupohlavné květy motýlovitého vzhledu vyrůstají na krátkých, šikmo odstávajících stopkách. Zvonkovitý, lysý nebo chlupatý kalich má pět nestejně dlouhých trojúhelníkovitých lístků, které bývají zelené s modrým až černým zabarvením. Koruna bývá zbarvena modrofialově až fialově a po odkvětu modře, lysou pavézu má zaokrouhlenou či mělce vykrojenou a delší než křídla a krátký člunek se špičatým vrcholem; výjimečně bývá koruna světle modrá až bílá. V květu je deset tyčinek a svrchní semeník s jedním pestíkem. Ploidie druhu je 2n = 14.\n\nPlod je 2,5 až 3 cm dlouhý, tmavě hnědý až černý lusk, který se ve zralosti otevírá dvěma bočními švy. Lysý nebo jemně chlupatý lusk obsahuje tři až pět hladkých, nepravidelně kulovitých semen asi 4 mm velkých, olivově zelených až tmavě hnědých, která jsou jednobarevná nebo mají tmavé skvrny. Hmotnost tisíce semen je okolo 14 gramů.\n\nKromě běžného rozšiřování na stanovišti rozrůstáním oddenků se vikev plotní šíří semeny, která jsou prudkým zkroucením chlopní vymršťována z lusků. Lusky nezrají současně a semena z nich samovolně vypadávají v nestejnou dobu, proto pro získání semen nutno lusky sklízet alespoň týden před plnou zralostí.\n\nNěkterá semena však jen obtížně klíčí, jejich sklerenchymové pletivo brání prostupu vody a nabobtnání semen. Uměle se tato vrstvy porušuje skarifikaci, v přírodních podmínkách bývá narušena činnosti půdních organismů. U vikve bývá těchto \"tvrdých\" semen 20 až 60 %.\n\nDruh je dost variabilní a jen v české přírodě se rozlišují tři variety:\nHlavním rozlišujícím znakem vikve plotní chlumní jsou užší kopinaté lístky a u vikve plotní vlnaté to jsou dlouhé chloupky na kališní trubce.\n\nVikev plotní je považována za nekulturní jetelovinu a nebývá příliš často vysévána jako součást směsných pícnin. Přitom ve směskách zvyšuje jejich kvalitu, hlavně bohatým měkkým olistěním, vysokým obsahem stravitelných bílkovin a mnoholetou vytrvalostí na stanovišti. Její semena obsahují okolo 25 % dusíkatých látek. Po seči dobře obrůstá, nejlépe ji vyhovují ročně dvě seče, snese i částečnou pastvu. Je také významná medonosná rostlina.\n\nRostlina obsahuje pro lidi toxické látky, např. neproteinovou aminokyselinu kanavanin a kyanogenní glykosidy (např. vicianin). U semen je před požitím vhodná tepelná úprava, obsahují lektiny, látky zvyšující srážlivost červených krvinek.\n\nPatří k rostlinám s vysokým protierozivním účinkem na půdu, hustým pokryvem zpomaluje odtok dešťové vody a umožňuje tak lepší vsakování. Také zvyšuje obsah humusu v půdě, kde po ukončení vegetace zanechává velký objem kořenové hmoty.\n\n\n"}
{"id": "1116539", "url": "https://cs.wikipedia.org/wiki?curid=1116539", "title": "Debod", "text": "Debod\n\nChrám Debod ( ) je starověký egyptský chrám, který byl rozebrán a znovu sestaven ve španělském Madridu.\n\nChrám byl původně postaven 15 km jižně od Asuánu v jižním Egyptě, poblíž prvního nilského kataraktu a nedaleko od významného náboženského centra zasvěceného Eset, chrámu Philae. Stavba začala na počátku 2. století př. n. l., když Adikhalamani, kušitský král Meroe, nechal vybudovat malou svatyni zasvěcenou bohu Amonovi. Později, během vlády Ptolemaia VI., Ptolemaia VIII. a Ptolemaia XII., králů z ptolemaiovské dynastie, byla svatyně rozšířena do všech čtyř stran do podoby malého chrámu a ten byl zasvěcen Eset z Philae. Římští císaři Augustus a Tiberius dokončili výzdobu chrámu.\n\nOd místa původního přístaviště směřuje ke chrámu dlouhá procesní cesta, která vede ke kamenné zdi ohrazující chrám, skrze tři kamenné pylony s bránami a končí v chrámu samotném. Chrámová předsíň měla původně čtyři sloupy se složenými hlavicemi, ty se však roku 1868 zřítily a dnes jsou ztraceny. Za předsíní se nachází původní Amonova svatyně, místnost s obětním stolem a dále svatyně s četnými postranními místnostmi a se schody na střechu.\n\nV roce 1960 započala stavba Vysoké Asuánské přehrady a hrozilo, že jejími vodami bude zaplaveno mnoho památek a archeologických nalezišť v údolí Nilu. UNESCO proto vyhlásilo mezinárodní operaci na záchranu tohoto hodnotného historického dědictví. Egyptský stát roku 1968 věnoval chrám Debod Španělsku, jako symbol díku za španělskou pomoc při záchraně chrámů v Abu Simbelu.\n\nChrám byl poté znovu sestaven v jednom z madridských parků, Parque del Oeste, poblíž Královského paláce. Veřejnosti byl chrám otevřen roku 1972. Znovu složené brány se jeví, jako že byly umístěny v jiném pořadí, než jak byly původně postaveny. Při porovnání dnešního chrámu s fotografií původního místa lze zjistit, že brána, na jejímž vrcholu se nachází slunce ověnčené hady, nebyla nejblíže vlastnímu chrámu, jak je tomu dnes. Chrám představuje jednu z mála ukázek starověké egyptské architektury, kterou lze spatřit mimo Egypt a jedinou svého druhu ve Španělsku.\n\n"}
{"id": "1116541", "url": "https://cs.wikipedia.org/wiki?curid=1116541", "title": "Puijila", "text": "Puijila\n\nPuijila byl savec žijící v miocénu asi před 24 až 21 miliónem let, příbuzný recentním ploutvonožcům. Na rozdíl od nich ještě neměl končetiny přeměněny v ploutve a mohl běhat po souši, i když krátké silné nohy s plovacími blánami naznačují počínající adaptaci na vodní prostředí. Byl dlouhý okolo jednoho metru a vzhledem i způsobem života připomínal vydru.\n\nTéměř kompletní kostru puijily objevila v roce 2007 výprava vedená Natalií Rybczynskou na ostrově Devon v kanadské Arktidě. Fylogenetické výzkumy odhalily, že živočich tvoří spojovací článek mezi medvědovitými šelmami a ploutvonožci, proto dostal jméno puijila, což v inuktitutštině znamená tulení mládě. Dosud je popsán jediný druh rodu \"Puijila\", který dostal na památku Charlese Darwina název \"Puijila darwini\". Kostra je vystavena v Kanadském přírodovědném muzeu v Ottawě.\n\n"}
{"id": "1116542", "url": "https://cs.wikipedia.org/wiki?curid=1116542", "title": "Koloidní zlato", "text": "Koloidní zlato\n\nKoloidní zlato vzniká disperzí částic zlata v demineralizované vodě. Zlato je v podobě nanočástic rozloženo v různých koncentracích roztoku. Velikost částic se pohybuje od 0,13 do cca 120 nanometrů. Koloidní zlato je bezbarvé, bez chuti a zápachu. Při vyšší koncentraci a s vyšší velikostí částic v roztoku může získat lehce nafialovělý odstín.\n\nStejně jako u koloidního stříbra není koloidní zlato státními úřady ČR povolené pro vnitřní užití. Může být pouze součástí pleťové kosmetiky . \n\nKoloidní zlato se vyrábí obdobně jako koloidní stříbro – elektrolýzou. Do kapaliny se ponoří dvě elektrody z ryzího zlata. Následně na ně působí pulzy střídavého proudu o určitém napětí a dalších specifických fyzikálních hodnotách. Nejčastěji se při jeho výrobě využívá demineralizovaná voda.\n\nDalším možným způsobem výroby nanočástic stříbra je redukce solí Au a rozklad organokovových sloučenin. Samotný proces lze rozdělit na dva kroky, nukleace a následující nárůst. K nukleaci dochází díky redukční reakci a kolizi mezi ionty, atomy a klastry. Požadované velikosti a tvary jsou získávány v závislosti na chemické koncentraci, sufraktantu, pH, teplotě atd.\n\nKoloidní roztok zlata a jeho užívání má dlouhou historii. Souvisí se vznikem ájurvédské medicíny v Indii zhruba 5 000 let před naším letopočtem. Ájurvédská medicína používá tisíce léků připravených většinou z různých bylin a koření, mezi nimi i jedenáct léků, které obsahují zlato.\nOficiální použití zlata se datuje už v roce 1850 kdy se používalo jako lék proti alkoholovému návyku v USA. V 19. století se zlato používalo hlavně k léčení nervových poruch jako deprese, epilepsie a migrény a impotence. Koloidní zlato sloužilo jako nenávykové antidepresivum. Dále od roku 1935 bylo používáno u neoperovatelné rakoviny. \n\nRoztok je potřeba chránit před přímým světlem, musí být v neprůsvitné nádobě. Roztok by se také měl uchovávat při stabilní teplotě. \n\nZlato má nezastupitelnou roli pro svou vodivost a odolnost vůči prostředí. V medicíně má nezastupitelnou roli u zubních protéz nebo výplní pro svou nezávadnost. Nepodléhá korozi, protože je chemicky odolné a ani po mnohaletém působení jakkoliv agresivního prostředí nemění vlastnosti. Koloidní zlato má svou roli i v kosmetickém průmyslu. Je to účinné pleťové tonikum, čistí a regeneruje pleť.\n\nČástice zlata jsou pro své jedinečné fyzické, chemické a biologické vlastnosti hojně využívány v biomedicíně. Díky nanotechnologiím se staly její nedílnou součástí a slouží zejména pro diagnostiku, léčbu a přenos léčivých látek do organismu.\nKoloidní zlato pozitivně působí jak na fyzické tak psychické zdraví člověka. \n \nNanozlato může také přispět k léčení nádorů použitím fototermální terapie. Díky molekulárním próbám na povrchu nanočástic lze zajistit, že se budou selektivně vázat na nádorové buňky. Díky následnému ozáření laserem dojde k fototermálnímu efektu, který způsobí destrukci nádorových buněk. \n\nNanočástice zlata jsou také používána pro doručování léčiv do míst určení. Jejich výhodou je vysoká stabilita a možnost selektivně ovlivňovat intracelulární uvolňování přenášených léčiv a také možnost přepravovat nejen malé molekulární léky, ale i velké biomolekuly. \nBarva koloidního zlata je závislá na typu výroby, koncentraci a velikosti částic. Čím vyšší je koncentrace a větší částice – tím tmavší. U nízkých dávek monodisperzních zlatých nanočástic odráží povrchový plazmon (efekt způsobený dopadem fotonů na povrch kovové nanočástice) světle fialové a modré tóny, zatímco u vyšší koncentrace zlatých nanočástic reflektuje červenou barvu.\nPři čisté elektrolýze vznikne tekutina čirá nebo slabě červeně zabarvená. Při redukci solí zase světle až temně červená. Koncentrace vhodná pro vnitřní užití je většinou 10 – 20 mgAu/1 litr – pro čirou barvu.\n"}
{"id": "1116543", "url": "https://cs.wikipedia.org/wiki?curid=1116543", "title": "Grand Prix Velké Británie 2015", "text": "Grand Prix Velké Británie 2015\n\nGrand Prix Velké Británie 2015 (oficiálně 2015 Formula 1 British Grand Prix) se jela na okruhu Silverstone v Northamptonshire ve Velké Británii dne 5. července 2015. Závod byl devátým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1116546", "url": "https://cs.wikipedia.org/wiki?curid=1116546", "title": "1. česká futsalová liga 2009/10", "text": "1. česká futsalová liga 2009/10\n\nV soubojích 18. ročníku 1. české futsalové ligy 2009/10 se utkalo v základní části 12 týmů dvoukolovým systémem podzim - jaro. Do vyřazovací částí postoupilo prvních osm týmů v tabulce. Nováčky soutěže se staly týmy Bohemians 1905 Praha (vítěz 2. ligy - sk. Západ), FC Tango Brno (vítěz 2. ligy - sk. Východ), FC Balticflora Teplice (vítěz Divize A, odkup licence od Eco-Investmentu) a SK Slavia Praha (nově založený klub, odkup licence od SELPu). Vítězem základní části soutěže se stal tým FK ERA-PACK Chrudim. Sestupujícími se staly týmy 1. FC Delta Real Šumperk a SK Olympik Mělník. Vítězem soutěže se stal tým FK ERA-PACK Chrudim, který ve finále porazil tým FC Balticflora Teplice 3:2 na zápasy.\n\n\n\n"}
{"id": "1116552", "url": "https://cs.wikipedia.org/wiki?curid=1116552", "title": "Volvo S80", "text": "Volvo S80\n\nVolvo S80 je osobní automobil, který od roku 1998 vyrábí švédská automobilka Volvo.\n\nAutomobil se vyráběl ve švédském městě Torslanda a malajsijském městě Shah Alam. Poprvé byl představen v roce 1998.\n\nK dispozici jsou čtyři dieselové, tři benzinové a jeden flexifuel motor s možností spalování benzinu neb bioethanolu. Základní motorizaci 2.4 lze na trhu potkat také v továrně vyráběné dvoupalivové verzi schopné spalovat benzín i LPG (103 kW, 192 Nm) nebo benzín a zemní plyn (103 kW, 210 Nm). Obchodní označení těchto modelů zní Bifuel. Objemově nejmenší motorizací dodávanou na vybrané trhy je přeplňovaný zážehový motor 2.0 T (132 kW, 240 Nm). K dalším motorizacím patří 2.5 20V T (154 kW, 320 Nm) a novější verze turbodieselu 2.4 (120 a 96 kW) z produkce Volvo.\n\nSeznam naftových motorů.\n\n\nSeznam benzínových motorů.\n\n\n\nZa základní výbavu je považováno provedení Kinetic:\n\n\n"}
{"id": "1116553", "url": "https://cs.wikipedia.org/wiki?curid=1116553", "title": "1. česká futsalová liga 2008/09", "text": "1. česká futsalová liga 2008/09\n\nV soubojích 17. ročníku 1. české futsalové ligy 2008/09 se utkalo v základní části 12 týmů dvoukolovým systémem podzim - jaro. Do vyřazovací částí postoupilo prvních osm týmů v tabulce. Nováčky soutěže se staly týmy SK Olympik Mělník (vítěz 2. ligy - sk. Západ) a Helas Sunny Days Brno (vítěz 2. ligy - sk. Východ). Vítězem základní části soutěže se stal tým FK ERA-PACK Chrudim. Sestupujícími se staly týmy SK Kladno a VSK VŠB TU Ostrava. Vítězem soutěže se stal tým FK ERA-PACK Chrudim, který ve finále porazil tým Eco Investment Praha 3:0 na zápasy.\n\n\n\n"}
{"id": "1116556", "url": "https://cs.wikipedia.org/wiki?curid=1116556", "title": "Vidžaj Amritraž", "text": "Vidžaj Amritraž\n\nVidžaj Amritraž (anglicky \"Vijay Amritraj\", tamilsky விஜய் அம்ரித்ராஜ், * 14. prosince 1953 v Madrásu) je bývalý indický tenista. Profesionálními tenisty byli i jeho bratři Ánand Amritaž a Ašók Amritraž a syn Prakáš Amritraž.\n\nVyhrál šestnáct turnajů ve dvouhře a třináct ve čtyřhře, jeho nejlepším umístěním na žebříčku ATP bylo 16. místo, získal Cenu ATP pro hráče s nejlepším zlepšením roku v roce 1973. Nejlepším výsledkem na Grand Slamu bylo čtvrtfinále Wimbledonu v letech 1973 a 1981 a čtvrtfinále US Open v letech 1973 a 1974. V roce 1976 hrál s bratrem Ánandem semifinále čtyřhry na US Open. S daviscupovým týmem Indie postoupil do finále soutěže v roce 1974, kdy Indové vzdali zápas proti Jihoafrické republice na protest proti politice apartheidu, a v roce 1987, kdy podlehli ve Švédsku 0:5.\n\nVe filmu \"Chobotnička\" hrál vedlejší roli indického agenta. Roku 1983 obdržel státní vyznamenání Padma Šrí. Po skončení kariéry působil jako sportovní komentátor, založil dobročinnou nadaci \"Vijay Amritraj Foundation\". Účastní se také exhibičních zápasů, v roce 2008 postoupil s Gene Mayerem do finále veteránské čtyřhry ve Wimbledonu.\n\n"}
{"id": "1116558", "url": "https://cs.wikipedia.org/wiki?curid=1116558", "title": "Grand Prix Maďarska 2015", "text": "Grand Prix Maďarska 2015\n\nGrand Prix Maďarska 2015 (oficiálně Formula 1 Pirelli Magyar Nagydíj 2015) se jela na okruhu Hungaroring v Budapešti v Maďarsku dne 26. července 2015. Závod byl desátým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1116559", "url": "https://cs.wikipedia.org/wiki?curid=1116559", "title": "Lignières (Aube)", "text": "Lignières (Aube)\n\nLignières je francouzská obec v departementu Aube v regionu Grand Est. V roce 2012 zde žilo 239 obyvatel.\n\nObec leží u hranic departementu Aube s departementem Yonne, tedy i u hranic regionu Grand Est s regionem Burgundsko-Franche-Comté. Sousední obce jsou: Bernon, Coussegrey, Cheney (Yonne), Chessy-les-Prés, Marolles-sous-Lignières, Molosmes (Yonne) a Tronchoy (Yonne).\n\n\"Počet obyvatel\"\n"}
{"id": "1116560", "url": "https://cs.wikipedia.org/wiki?curid=1116560", "title": "Česká Olešná (zámek)", "text": "Česká Olešná (zámek)\n\nČeská Olešná je empírový zámek v Jihočeském kraji přibližně tři kilometry severně od obce Strmilov v okrese Jindřichův Hradec. V současné době (červen 2015) je zámek v soukromých rukou a není přístupný veřejnosti. Od roku 1963 je chráněn jako kulturní památka. Jedná se zároveň o vůbec nejzápadnější moravský zámek.\n\nPrvní zmínky o vesnici jsou z roku 1349. Ve druhé polovině patnáctého století je ve vsi doložena tvrz, ale nevíme, zda se dochovala až do počátku devatenáctého]] století. Roku 1810 koupil Českou Olešnou francouzský emigrant Josef Laboriette de Saisao, který přestavěl tehdejší renesanční zámek do empírové podoby, zámek si však i přesto uchoval renesanční ráz. Laboriette navíc přistavěl jedno patro zámku, nárožní věž a založil zámecký park.\n\nRoku 1892] koupil zámek společně s velkostatkem měšťan a továrník Karel Brdlík. V roce 1948 byl zámek i velkostatek znárodněn, pozemky rozparcelovány a rozděleny. V padesátých letech dvacátého století proběhla v České Olešné kolektivizace a polnosti, rybníky a lesy přešly pod státní správu. V zámku nejprve sídlila Správa státních statků a ta zde později zřídila internát pro ošetřovatelky dojnic a ubytovnu pro pracovníky lesů.\n\nAž do roku 1955 budova zámku chátrala, než bylo rozhodnuto o přestavbě na Domov důchodců. Ten byl zrušen roku 1967, kdy v něm byl zřízen ústav sociální péče. Po roce 1989 byl majetek vrácen a roku 1995 se zámek opět dostal do rukou inženýra Brdlíka. I přes snahu o zachování dosavadního využití zámku se roku 2000 ústav sociální péče z budovy vystěhoval. V posledních letech zde sídlí dřevozpracující firma.\n\nPo roce 2000 je zámek v dobrém stavu. Majitelé zámek udržují a využívají ho jako kanceláře pro dřevozpracující firmu. K zámku patří i 420 hektarů půdy, které již zmíněná firma využívá. Část areálu zámku má pronajatý velkostatek Česká Olešná.\nZámek Česká Olešná tvoří pětiboká stavba s nádvořím taktéž pětibokého půdorysu. Kromě dvou hlavních křídel zámku je budova přízemní, reprezentativní křídla jsou patrová. Na hraně ohybu hlavních křídel je umístěna nárožní hranolovitá věž s helmicovou střechou. Zámek je v celé ploše zastřešen mansardovou střechou. Jako střešní krytina je zde použit eternit a plech. Do dnešních dnů se zachovala empírová úprava fasády, která sjednotila její podobu po velkolepé přestavbě, která byla provedena po roce 1810, kdy zámek koupil francouzský šlechtic Josef Laboriette de Saisao. Během této přestavby byl tehdy renesanční zámek zvýšen o jedno poschodí a jednotně zastřešen mansardovou střechou.\n\nFasáda východního křídla je vertikálně rozdělena středovou římsou. V přízemí je umístěna brána do průjezdu se zdobeným portálem. Prostor průjezdu je v současné době neprůjezdný, protože byl ve druhé polovině dvacátého století upraven do podoby kuchyně. Dále tu najdeme hlavní vstup do budovy, který je přístupný po dvouramenném schodišti z předzahrádky. V přízemí můžeme nad okny najít volutový fronton. V patře je třináct oken s trojúhelníkovým empírovým frontonem. Na nároží zámku stojí hranolovitá věž s helmicovou střechou. V přízemí hranolovité věže byla dříve umístěna kaple. Věž zdobí ze tří stran hodiny.\n\nFasáda jižního křídla je velice podobná východní fasádě. V přízemí byl dříve situován vstup do zahrady, který byl v druhé polovině dvacátého století zazděn. Přízemí zdobí půlkruhové frontony. Uprostřed patra byla dříve umístěna veranda, která byla ve stejné době zrušena a její velká okna byla zmenšena. Nad všemi třinácti okny v patře je trojúhelníkový empírový fronton.\n\nSoučástí zámku byl velký dvůr a další hospodářské budovy. Mezi ně patřil například pivovar, lihovar, konírna, stáje, kovárna, truhlárna, chlévy, seníky, sýpka či ledárna. Na budově sýpky v zámeckém areálu stojí latinský nápis:\n\nNa starých chlévech se nachází erb rodiny de Saisao.\n\nJosef hrabě Trauttmansdorf, rastr červených husarů, muž velké postavy, zlého pohledu, nastěhovav se do České Olešné, žil velmi prostopášně. Radovánky byly na denním pořádku, hostů plný zámek. Nejzajímavější z nich byl ženatý zchudlý baron Franz Bittov von Leo, s jehož manželkou svobodný hrabě Trauttmansdorf žil v poměru důvěrném a to ne bez následků. Stupnivše svou prostopášnost oddával se hrabě chlípnosti a bezuzdnosti tou měrou, že zabitím vyhrožoval tomu, kdo by mu z poddaných služebníků nedal dceru, na niž si myslel. Životem takovým a zvláště vydržováním rodiny barona Leo, kteráž se zatím navždy v zámku uhostila, promarnil hrabě Trauttmansdorf spoustu peněz, jež mu zasílala jeho matka, dvorní palácová dáma. Když však tato, zbavivši se panství a nakoupivši za ně domy ve Vídni, potřeby svého syna více krýti nechtěla, odhodlal se týž prodati Českou Olešnou, aby nabytými penězi dále hýřit mohl. Než stalo se jinak. První den prodal Českou Olešnou panu Karlu Lenetovi, bývalému správci vesnického velkostatku za 145 000 zlatých. Druhý den se hrabě Trauttmansdorf, poslední potomek rodu, ve věku 60 let ve Vídni zastřelil.\n\nAž do roku 1952 byly na zámku obrazy poprsí členů rodu Trautmansdorforů v životní velikosti. Bohužel není známo, co se s obrazy stalo.\n\n15. prosince 1954 Státní památkový úřad oznamuje, že při kontrole zámku dne 30. 11. téhož roku bylo zjištěno, že statky v pokojích na parketách suší řepku olejku ve vrstvě 10–15 cm.\n\n"}
{"id": "1116563", "url": "https://cs.wikipedia.org/wiki?curid=1116563", "title": "Konrad Seidl", "text": "Konrad Seidl\n\nKonrad Seidl (1824 – 23. prosince 1884 Maribor) byl rakouský politik německé národnosti ze Štýrska, v 2. polovině 19. století poslanec Říšské rady.\n\nPůsobil v rakouské armádě, pak se zapojil do politiky. Od roku 1869 do roku 1878 zasedal jako poslanec Štýrského zemského sněmu. Patřil mezi hlavní postavy německého národního hnutí v etnicky převážně slovinském Dolním Štýrsku. Dlouhodobě působil jako starosta domovské obce Kamnica (německy Gams) u Mariboru a byl též předsedou okresního zastupitelstva v Mariboru.\n\nZemský sněm ho v roce 1870 zvolil i za poslance Říšské rady (celostátního parlamentu Předlitavska), tehdy ještě volené nepřímo zemskými sněmy. Opětovně ho zemský sněm delegoval do parlamentu roku 1871, za kurii venkovských obcí ve Štýrsku. Uspěl také v prvních přímých volbách roku 1873 za kurii venkovských obcí ve Štýrsku, obvod Maribor, Slovenske Konjice, Slovenj Gradec atd. V roce 1873 se uvádí jako Konrad Seidl, c. k. hejtman a majitel nemovitostí, bytem Kamnica. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální (mladoněmecké) skupině. V roce 1878 zasedal v poslaneckém Klubu pokroku. V roce 1875 byl nepřímo zapojen do kauzy svého poslaneckého kolegy a přítele Friedricha Brandstettera, který falšoval směnky a poškozoval své věřitele, přičemž směnky vypisoval právě na jméno Konrada Seidla.\n\nZemřel v prosinci 1884.\n"}
{"id": "1116564", "url": "https://cs.wikipedia.org/wiki?curid=1116564", "title": "Argo City", "text": "Argo City\n\nArgo City je fiktivní Kryptonské město v DC Universe a rodiště Supergirl.\n\nArgo City bylo jedno z největších měst planety Krypton. Bratr Jor-Ela, Zor-El varoval před hrozící zničení planety a přesvědčí vůdce Argo City postavit silové pole „Dome\" kolem obvodu města. „Dome“ štít umožní městu přežít zničení Kryptonu, a poskytuje kyslík a světlo pro obyvatele. Stejná řetězová reakce, která zničila Krypton , začínala mít vliv na povrch Argo City; a tak přežívající Kryptoňané umístí na povrch bariéry „Dome“ slabou vrstvu olova, která chrání každého obyvatele před smrtícími paprsky kryptonytu. Zor-El a jeho manželka mají později dceru Karu, budoucí Supergirl.\n\nAsi třicet let po zničení Kryptonu velký meteorický déšť prorazí bariéru „Dome“ čímž jsou jeho obyvatelé odsouzeni k pomalé smrti. V zoufalství, posílá Zor-El Karu v kosmické lodi k Zemi, kde je její bratranec Kal-El (Superman), který jí později pomůže stát se Supergirl. Zor-Elovi a Aluře se podaří přežít v „Zóně přežití“ podobné paralelní dimenze jako „Zóna přízraků“. Ostatní obyvatelé Argo City umírají.\n"}
{"id": "1116565", "url": "https://cs.wikipedia.org/wiki?curid=1116565", "title": "Lignières", "text": "Lignières\n\nLignières je název nebo součást názvu více míst:\n\n"}
{"id": "1116566", "url": "https://cs.wikipedia.org/wiki?curid=1116566", "title": "MacIntyre", "text": "MacIntyre\n\nMacIntyre nebo McIntyre [\"mekintajr\"] je skotské příjmení: \n\n"}
{"id": "1116567", "url": "https://cs.wikipedia.org/wiki?curid=1116567", "title": "Nellie Melba", "text": "Nellie Melba\n\nNellie Melba, vlastním jménem Helen Porter Mitchellová (16. května 1861 — 23. února 1931) byla australská operní pěvkyně, představitelka lyrického sopránu. Její pseudonym byl vytvořen zkrácením názvu města Melbourne.\n\nJejí otec David Mitchell, skotský přistěhovalec, byl zámožným stavitelem a umožnil jí studium hudby. V roce 1886 odešla do Evropy, kde byla žákyní Mathilde Marchesi a úspěšně vystupovala v bruselském La Monnaie, londýnském Royal Opera House, pařížské Opeře a Metropolitní opeře v New Yorku. Patřila k nejvýznamnějším pěvkyním své doby, byla také jednou z prvních, jejichž hlas byl zaznamenán na fonograf a vůbec první, jejíž vystoupení přenášelo rádio (Guglielmo Marconi v roce 1920). Její známé role byly Nedda v \"Komediantech\", Desdemona v \"Othellovi\", Mimi v \"Bohémě\", Markétka ve \"Faustovi\" a titulní role v \"Aidě\". V roce 1918 jí byl udělen Řád Britského impéria. Po ukončení pěvecké kariéry vyučovala na melbournské konzervatoři, která dnes nese její jméno.\n\nŠéfkuchař Auguste Escoffier podle ní pojmenoval svůj proslulý dezert broskve Melba.\n\n"}
{"id": "1116575", "url": "https://cs.wikipedia.org/wiki?curid=1116575", "title": "VSK VŠB TU Ostrava (futsal)", "text": "VSK VŠB TU Ostrava (futsal)\n\nVSK VŠB TU Ostrava je vysokoškolský futsalový klub ze slezské části Ostravy, hrající od sezóny 2009/10 druhou celostátní futsalovou ligu - sk. Východ. Klub patří pod VSK VŠB TU Ostrava a je pod patronátem Vysoké školy báňské - Technická univerzita Ostrava.\n\nKlub byl založen v roce 1996 fotbalovým trenérem a asistentem KVTS VŠB-TUO Mgr. Václavem Svobodou po dokončení stavby univerzitní sportovní haly. V sezóně 2000/01 klub vyhrál druholigovou skupinu Východ a postoupil tak poprvé v historii do nejvyšší soutěže. V níž klub obsadil dvanáctou pozici, ale kvůli reorganizaci soutěže na dvanáct týmů pro příští sezónu nakonec sestoupil. Návrat se klubu podařil o čtyři sezóny později, kdy se mu povedlo vyhrát podruhé druholigovou skupinu Východ. V nejvyšší soutěži se pak klub překvapivě udržel tři sezóny, v té poslední 2008/09 sestupuje z posledního místa zpátky do druhé ligy. Ve druhé lize se klub nadále drží stabilně od sezóny 2009/10.\n\nSvé domácí zápasy odehrává klub ve sportovní hale VŠB TU Ostrava s kapacitou 100 diváků.\n\nZdroj: \n\n\nZdroj: \n\n"}
{"id": "1116602", "url": "https://cs.wikipedia.org/wiki?curid=1116602", "title": "Lid versus Larry Flynt", "text": "Lid versus Larry Flynt\n\nLid versus Larry Flynt (v anglickém originále \"\") je americký životopisný film z roku 1996. Podle scénáře Scotta Alexandera a Larryho Karaszewskiho jej natočil režisér Miloš Forman. Věnuje se kariéře vydavatele pornografických magazínů Larryho Flynta, jehož postavu ve snímku ztvárnil Woody Harrelson (jako mladého pak Cody Block). Dále ve filmu vystupovali Courtney Love a Edward Norton, v dalších rolích Norm Macdonald, Brett Harrelson, James Carville a Jan Tříska. Menší roli zde měl také samotný Larry Flynt, který hrál soudce Morrisseye. Než byl do hlavní role obsazen Harrelson, uvažovalo se například o Billu Murrayovi a Tomu Hanksovi. Autorem hudby k filmu byl Thomas Newman. Film získal řadu ocenění, například Zlatého medvěda. Forman převzal Zlatý glóbus za nejlepší režii a scenáristé Zlatý glóbus za nejlepší scénář. Ve dvou kategoriích (režie a herec v hlavní roli) byl film také neúspěšně nominován na Oscara. Snímek byl dále oceněn na několika filmových festivalech.\n\n"}
{"id": "1116605", "url": "https://cs.wikipedia.org/wiki?curid=1116605", "title": "Newnan", "text": "Newnan\n\nNewnan je město v americkém státě Georgie, správní město okresu Coweta County. Nachází se v nadmořské výšce 296 m n. m. a v roce 2010 zde žilo 33 039 obyvatel. S celkovou rozlohou 48,3 km byla hustota zalidnění 696,5 obyvatel/km. Titul „“ město dostalo 20. prosince 1828. Město leží 64 kilometrů jihozápadně od Atlanty. Mezi významné rodáky patří například hudebník a skladatel Deantoni Parks či zpěvák Alan Jackson. Do tohoto města je situován děj filmu Šerif a mimozemšťan z roku 1979 s Budem Spencerem v hlavní roli.\n\n"}
{"id": "1116607", "url": "https://cs.wikipedia.org/wiki?curid=1116607", "title": "Římskokatolická farnost Velešín", "text": "Římskokatolická farnost Velešín\n\nŘímskokatolická farnost Velešín je územním společenstvím římských katolíků v rámci českokrumlovského vikariátu českobudějovické diecéze.\n\nPrvní zmínky o místní plebánii jsou z roku 1285. V místě byly původně dva kostely - farní kostel sv. Václava, a původně protestantský kostel sv. Filipa a Jakuba, po roce 1620 převzatý katolíky. Tento byl zrušen v roce 1785 (byly do něj vestavěny obytné domy, dodnes zachována věž a vnější architektura presbytáře) a jediným funkčním velešínským kostelem se stal kostel sv. Václava. Roku 1906 byla místní farnost povýšena na děkanství (titul se v současné době nepoužívá).\n\nFarnost má dodnes sídelního duchovního správce, který je zároveň administrátorem ex currendo ve farnostech Besednice, Soběnov (vikariát Český Krumlov) a Svatý Jan nad Malší (vikariát České Budějovice-venkov). V letech 2006 až 2016 to byl R. D. Martin Bětuňák. Toho od února 2016 vystřídal R.D. Jan Mikeš.\n\nVe farnosti bývají pravidelně slouženy bohoslužby uzpůsobené rodinám s dětmi, konají se ministrantské schůzky a další akce.\n\n"}
{"id": "1116608", "url": "https://cs.wikipedia.org/wiki?curid=1116608", "title": "Klokan páskovaný", "text": "Klokan páskovaný\n\nKlokan páskovaný (\"Lagostrophus fasciatus\") je ohrožený vačnatec z čeledi klokanovitých, žijící většinou v menších skupinkách, na malých ostrovech západně od Austrálie, Je jediným žijícím živočichem zařazený do rodu \"Lagostrophus.\" Je to noční tvor, přes den se skrývá v houštinách a mezi keři a v noci vylézá na lov. Živí se různými travinami, ovocem a další vegetací. Jsou velmi společenští. Hnízdění probíhá v houštinách, tedy na zemi. Samci jsou velmi agresivní a probíhají mezi nimi souboje o jídlo i o samice. Dožívá se až 15 let.\n\nKdysi bychom tento druh našli na pevnině v jihozápadní části západní Austrálie a jižní Austrálii. Tam byli ale vyhlazeni lidmi, ti šťastní se na lodích dostali na menší ostrůvky podél západní Austrálie. Dle všeho se tak stalo v roce 1963, ale poslední záznamy se datují jen do roku 1906. Krom toho, že je likvidovali lidé, stál za jejich úbytkem také úbytek potravy a vegetace. Klokana páskovaného nenajdeme v žádné evropské zoo, tedy ani v těch českých.\nDělí se na další dva málo známé a ohrožené poddruhy:\n\nPrůměrná váha samce klokana páskovaného je 1,7 kg, samice jsou o něco lehčí, není zde výrazný pohlavní dimorfismus. Měří asi 800 mm od hlavy ke konci ocasu, s ocasem téměř stejnou délku (v průměru 375 mm), jako tělo, je to tedy velmi malý klokan. Mají poměrně krátký nos, díky čemuž nemusí vůbec připomínat klokany. Dlouhá, šedá srst je skvrnitá, většinou se žlutými nebo světle hnědými znaky, mizí do světle šedou na podbřišku. Neexistuje žádná barva variace na obličeji nebo hlavy, zbarvení je pevná šedá. Tmavé, vodorovné pruhy kožešiny začínají na uprostřed zad a zastaví na kořene ocasu.\n\nPáření začíná v prosinci a končí v září. V době páření bojují samci o samice tak, že se snaží dostat svého soupeře na lopatky. Často se při tom opírají i o své ocasy. Klokan páskovaný je pohlavně zralý do jednoho roku věku, samice dříve, ale před dovršením 1 roku se nepáří. Většinou se narodí jedno mládě, které je velmi malé, holé a slepé. Pomocí drápků na předních nohách se mládě doplazí srstí matky až do vaku, kde se přisaje k prsní bradavce. Bradavka se prodlouží, její konec zduří a mláděti srostou ústní koutky, takže visí pevně na bradavce. Mládě ještě nemůže samo sát a samice mu sama několikrát za den vstříkne mléko do tlamičky. Mláďata zůstávají v matčině vaku do šesti měsíců a odstaveni od mléka jsou za další tři měsíce. Pokud dojde k oplození dalšího vajíčka ještě během doby kdy je mládě ve vaku, nové embryo zůstává v děloze v klidu do chvíle, než předešlé mládě opustí vak. Mláďata poté začnou žít sama. Samci se nijak o své potomky nestarají.\n\n"}
{"id": "1116610", "url": "https://cs.wikipedia.org/wiki?curid=1116610", "title": "Valmont", "text": "Valmont\n\nValmont může být:\n\n"}
{"id": "1116611", "url": "https://cs.wikipedia.org/wiki?curid=1116611", "title": "Valmont (film)", "text": "Valmont (film)\n\nValmont je francouzsko-americký film z roku 1989. Jeho režisérem byl Miloš Forman, který také společně se svým dlouholetým spolupracovníkem Jean-Claude Carrièrem napsal scénář. Předlohou k filmu byl román \"Nebezpečné známosti\" francouzského spisovatele Choderlose de Laclose z roku 1782. V hlavních rolích se ve filmu představili Colin Firth, Annette Beningová a Meg Tilly. Autor kostýmů Theodor Pištěk byl za svůj výkon nominován na Oscara, Forman na Césara pro nejlepšího režiséra.\n"}
{"id": "1116615", "url": "https://cs.wikipedia.org/wiki?curid=1116615", "title": "Jaromír Baxa", "text": "Jaromír Baxa\n\nJaromír Baxa (* 25. února 1982 Chomutov) je český ekonom, VŠ učitel, vědecký pracovník a politik, od roku 2012 zastupitel Libereckého kraje, od roku 2010 zastupitel města Liberce (z toho v letech 2010 až 2011 náměstek primátora), člen Strany zelených.\n\nV letech 2001 až 2004 vystudoval bakalářský obor ekonomie na Institutu ekonomických studií FSV Univerzity Karlovy v Praze a v letech 2004 až 2006 navazující magisterský obor ekonomie tamtéž. K tomu v letech 2001 až 2005 studoval magisterský obor ekonomie-historie na Filozofické fakultě UK v Praze, toto studium však nedokončil. Během vysokoškolského studia absolvoval studijní pobyt na Friedrich-Schiller-Universität v německém městě Jena (2003–2004).\n\nV letech 2006 až 2013 si udělal doktorát na Institutu ekonomických studií FSV UK v Praze (získal tak titul Ph.D.). Od roku 2006 na stejném pracovišti vyučuje a je interním členem Katedry makroekonomie a ekonometrie. Jeho výzkum se soustřeďuje na makroekonomii a institucionální ekonomii.\n\nOd roku 2006 působí také na Ústavu teorie informace a automatizace Akademie věd ČR, v roce 2010 absolvoval stáž na odboru fiskální politiky Evropské centrální banky.\n\nŽije v Liberci, konkrétně v místní části Vesec.\n\nJe členem Strany zelených. V politice se začal angažovat, když se v roce 2008 stal předsedou osadního výboru liberecké místní části Vesec. V komunálních volbách v roce 2010 byl jako člen SZ zvolen zastupitelem města Liberce, když kandidoval za subjekt \"Změna pro Liberec\" (tj. SZ a nezávislí kandidáti). Na konci listopadu 2010 se stal náměstkem primátora pro ekonomiku. Po rozpadu koalice však byl dne 16. dubna 2011 z této funkce odvolán. V roce 2011 krátce působil jako člen a později i místopředseda představenstva akciové společnosti Sportovní areál Ještěd. V komunálních volbách v roce 2014 pozici zastupitele města obhájil, když opět kandidoval jako člen SZ za subjekt \"Změna pro Liberec\" (tentokrát hnutí Změna a SZ). V tomto volebním období působí jako místopředseda Komise Rady města pro veřejné zakázky.\n\nV krajských volbách v roce 2012 byl jako člen SZ zvolen za subjekt \"Změna pro Liberecký kraj\" (tj. hnutí Změna a SZ) zastupitelem Libereckého kraje. Od roku 2012 je členem dozorčí rady akciové společnosti Nemocnice s poliklinikou Česká Lípa. V krajských volbách v roce 2016 se mu podařilo mandát krajského zastupitele obhájit, když kandidoval opět jako člen SZ za subjekt \"Změna pro Liberecký kraj\" (tj. hnutí Změna a SZ). Na kandidátce byl původně na 6. místě, ale vlivem preferenčních hlasů skončil čtvrtý.\n\nV roce 2017 ohlásil odchod od Změny pro Liberec. V komunálních volbách v roce 2018 kandidoval na kandidátce subjektu \"\"Liberec otevřený lidem - LOL!\"\" (tj. hnutí Tak jo! a nezávislí kandidáti) do zastupitelstva města Liberec a znovu post zastupitele obhájil.\n"}
{"id": "1116616", "url": "https://cs.wikipedia.org/wiki?curid=1116616", "title": "Kostel Povýšení svatého Kříže (Bělá pod Bezdězem)", "text": "Kostel Povýšení svatého Kříže (Bělá pod Bezdězem)\n\nŘímskokatolický kostel Povýšení svatého Kříže v Bělé pod Bezdězem je gotická, později barokizovaná, sakrální stavba ve spodní části Masarykova náměstí. Je chráněn jako kulturní památka České republiky.\n\nKostel byl založen v první třetině 14. století zároveň s městem. Z období založení se do dnešní doby zachoval jen presbytář se sakristií a v půdoryse i ostatní části stavby. Po požáru v roce 1635, který poškodil loď kostela i věž, došlo v letech 1650–1655 k raně barokní úpravě. Byla přestavěna loď s věží a kostelu byla dána dnešní podoba. Větší oprava proběhla pak v roce 1881. Ve vnější zdi kostela je zazděno několik starých náhrobníků pocházejících ze 17.–19. století. K rozsáhlé úpravě interiéru kostela došlo po roce 2000. Byl při této úpravě restaurován barokní mobiliář (soubor oltářů a kazatelny) a rovněž k restaurování vnitřní výmalby z konce 19. století. Vzhledem k rozsáhlosti a náročnosti prací bylo restaurování rozvrženo do několika částí. Do roku 2009 bylo provedeno v pěti ročních etapách restaurování maleb celého presbytáře a vítězného oblouku. Další restaurátorské práce pokračují.\n\nKostel je jednolodní. Má obdélný pětiboce uzavřený presbytář. Po severní straně presbytáře se nachází rozlehlá čtvercová sakristie. Po severní straně lodi je předsíň, která má zevně opěráky a okna hrotitě uzavřená bez kružeb. Okna v lodi jsou půlkruhově uzavřená. V západní a severní stěně jsou raně barokní portály.\n\nPresbytář má v klenbě dvě pole křížové žebrové klenby. V závěru presbytáře je klenba paprsčitá s žebry hruškového profilu vedoucími na konzoly. K jejich úpravě došlo zřejmě až roku 1881. Dvě žebra v závěru kostela za hlavním oltářem se sbíhají na přípory. Sakristie představuje architektonicky vzácný prostor. Pochází z období kolem poloviny 14. století. V klenbě má čtyři pole křížové žebrové klenby vedoucí na osmiboký hranolový střední pilíř a konzoly. Upravena byla v roce 1732. Loď má valenou klenbu s lunetami na polopiliřích. V presbytáři se nacházely fresky, které byly zabílené v roce 1787. Kostel byl pak v roce 1894 vymalován A. Klosem.\n\nHlavní oltář je raně barokní, zřejmě z roku 1689. K jeho obnově došlo v roce 1881 a také v letech 2003–2004. Je portálový s boltcovým ornamentem. V dolní části je obraz \"Nalezení sv. Kříže\", domalovaný 27. května 1676. V nástavci je obraz \"Korunování Panny Marie\". Po stranách nad brankami jsou sochy sv. Barbory a sv. Kateřiny z první poloviny 18. století. Po stranách hlavního oltáře stojí dvě sochy andělů s nástroji Kristova umučení. Pravý boční oltář je portálový. Je zasvěcen sv. Jiří a pochází z roku 1671. Jeho autorem je malostranský řezbář J. Boháč. V dolní části je obraz sv. Jiří a v nástavci se nachází kvalitní obraz sv. Kateřiny. Oba obrazy byly namalovány v době vzniku oltáře. J. Boháč je patrně i autorem levého oltáře, který vznikl v téže době jako pravý oltář. Na levém oltáři je obraz Panny Marie Bolestné z roku 1881 od Václava Šebeleho z Písku. V nástavci se nachází obraz sv. Barbory ze 17. století. V presbytáři je boční oltář zasvěcený sv. Janu Nepomuckému. Je pseudoempírový a pochází z poloviny 19. století. Obraz na něm jehož autorem je F. Anděl pochází z roku 1884. Jeho dvě sochy andělů pocházejí z poloviny 18. století. Kazatelna pochází z roku 1679, avšak zcela byla obnovena v roce 1881. Proti kazatelně se nachází replika gotické řezby Piety tzv. krásného stylu z období kolem roku 1400. Originál byl objeven na půdě sakristie v roce 1946 a je uložen v Litoměřicích. V lodi kostela se nachází obraz \"Ukřižování\" namalovaný v 18. století, dále cechovní (krejčovský) obraz evangelisty sv. Matouše, který byl obnoven v roce 1799 a cechovní obraz (osmera řemesel) z roku 1799 zpodobňujícího evangelistu sv. Jana. Křtitelnice je kamenná, pozdně gotická, z období kolem roku 1500, stojící na tordovaném (šroubovitém) sloupku. Do místa byla přemístěna z Kuřívod. Na kruchtě se nachází obraz \"Panny Marie Karlovské\" a obraz sv. Pavla z období kolem roku 1700. \"Patronátní lavice\" v presbytáři kostela jsou raně barokní. Pocházejí z období kolem roku 1660 a jsou bohatě zdobené boltcovým ornamentem.\n\nVarhany jsou provedeny v pseudorománském stylu. Pocházejí z roku 1900 a jsou z dílny firmy \"Rejna a Černý\" z pražských Vinohrad. Po straně hlavního portálu se nacházejí náhrobníky z let 1690, 1817 a 1811; ve věži z roku 1696 a v presbytáři z roku 1657.\n\nKostel slouží především ke konání bohoslužeb a dalších duchovních úkonů, spjatých se životem místních obyvatel. Výroční poutní slavnost v tomto kostele se koná vždy v neděli v blízkosti svátku \"Povýšení sv. Kříže\" (tj. 14. září) od 10.00 hodin. Příležitostně se tu však konají i koncerty a prohlídky doprovázené výkladem. Kostel je rovněž každoročně prezentován v rámci Dnů evropského dědictví a několikrát do roka bývá i místem zastavení uměleckých a literárních historiků při odborných sympóziích, exkurzích a kolokviích. Od roku 2014 se zde pořádá i Noc kostelů.\n\nKolem kostela se rozkládá starý hřbitov se zajímavými empírovými náhrobky a umělecky kovanými nebo litými kříži. Po necitlivých zásazích ve druhé polovině 20. století zde však zůstala jen část původních náhrobků. Zvláště zajímavé jsou náhrobník učitele přírodních věd na někdejší lesnické škole v Bělé, která byla první svého druhu v tehdejším Rakousko-Uhersku Dr. Emanuela Purkyněho a pozdně empírová zděná hrobka z 1. poloviny 19. století MUDr. Josefa Tieftrunka, osobního lékaře císaře Ferdinanda I. Dobrotivého a dobrodince zdejšího kostela.\n\nU kostela stojí pozdně barokní farní budova z roku 1807. Je obdélná, jednopatrová s mansardovou střechou. Průčelí je zdobeno střídmě. Okna jsou se šambránami s klenáky.\n\nNa prostranství před kostelem stojí pískovcová socha sv. Jana Nepomuckého s latinským chronogramem, uvádějícím, že ji nechal v roce 1722 postavit bělský farář \"Václav Vít Ignác Cippel\".\n\n\n"}
{"id": "1116617", "url": "https://cs.wikipedia.org/wiki?curid=1116617", "title": "DJ Shadow", "text": "DJ Shadow\n\nDJ Shadow, vlastním jménem Joshua Paul Davis (* 29. června 1972) je americký diskžokej, hudební producent a hudební skladatel. Narodil se ve městě San José a již na střední škole začal experimentovat s hudbou. Své první album nazvané \"Endtroducing...\" vydal v roce 1996, později následovala řada dalších. V roce 1999 složil hudbu k filmu \"Wisconsin Death Trip\". Během své kariéry spolupracoval s mnoha dalšími hudebníky, mezi které patří například Cut Chemist a Thom Yorke.\n\n\n"}
{"id": "1116620", "url": "https://cs.wikipedia.org/wiki?curid=1116620", "title": "Horní Nové Město", "text": "Horní Nové Město\n\nHorní Nové Město je jižní část pražského Nového Města, kterou od Dolního Nového Města odděluje Václavské náměstí. Kromě něj sousedí také se Starým Městem, Smíchovem, Vyšehradem, Nuslemi a Vinohrady a jeho centrem je Karlovo náměstí (dřívější Dobytčí trh). Do roku 1926 mělo Horní Nové Město svůj okresní soud.\n\n\n"}
{"id": "1116621", "url": "https://cs.wikipedia.org/wiki?curid=1116621", "title": "Taylor McFerrin", "text": "Taylor McFerrin\n\nTaylor McFerrin je americký diskžokej, nejstarší syn zpěváka Bobbyho McFerrina. Roku 2002 přispěl beatboxem na album \"Beyond Words\" svého otce. Své první sólové album nazvané \"Early Riser\" vydal v roce 2014 a vedle jeho otce na něm hostovali například César Camargo Mariano, Thundercat a Robert Glasper. Během své kariéry spolupracoval i s dalšími hudebníky, mezi které patří například José James a Deantoni Parks.\n\n"}
{"id": "1116622", "url": "https://cs.wikipedia.org/wiki?curid=1116622", "title": "Dolní Nové Město", "text": "Dolní Nové Město\n\nDolní Nové Město je severní část pražského Nového Města, kterou od Horního Nového Města odděluje Václavské náměstí. Kromě něj sousedí také se Starým Městem, Karlínem, Žižkovem a Vinohrady a jeho centrem je Senovážné náměstí (dřívější Senný trh). Do roku 1926 mělo Dolní Nové Město svůj okresní soud.\n\n\n"}
{"id": "1116626", "url": "https://cs.wikipedia.org/wiki?curid=1116626", "title": "Okres Łowicz", "text": "Okres Łowicz\n\nOkres Łowicz (polsky \"Powiat łowicki\") je okres v polském Lodžském vojvodství. Rozlohu má 988,17 km² a v roce 2007 zde žilo 81 784 obyvatel. Sídlem správy okresu je město Łowicz.\n\nMěstské:\n\nVesnické:\n\n"}
{"id": "1116628", "url": "https://cs.wikipedia.org/wiki?curid=1116628", "title": "Júnior Caiçara", "text": "Júnior Caiçara\n\nUilson de Souza Paula Júnior známý jako Júnior Caiçara (* 27. dubna 1989, São Paulo, Brazílie) je brazilský fotbalový obránce, který v současné době hraje za klub FC Schalke 04 v německé Bundeslize.\n\nMá i bulharský pas a nevyloučil možnost reprezentovat Bulharsko.\n\nNa klubové úrovni hrál v Brazílii za EC Santo André, CS Alagoano a América FC (SP). Od léta 2010 do ledna 2012 hostoval v portugalském klubu Gil Vicente FC, poté byl do června 2015 hráčem bulharského týmu Ludogorec Razgrad, v jehož dresu posbíral řadu trofejí. V červnu 2015 přestoupil za 4,5 milionu eur do německého bundesligového celku FC Schalke 04.\n\n"}
{"id": "1116629", "url": "https://cs.wikipedia.org/wiki?curid=1116629", "title": "FK Avízo Město Albrechtice", "text": "FK Avízo Město Albrechtice\n\nFK Avízo Město Albrechtice je slezský fotbalový klub z Města Albrechtic na Bruntálsku, který byl založen roku 1946. Klubovými barvami jsou žlutá a černá. Od sezony 2011/12 hraje I. B třídu Moravskoslezského kraje - sk. A (7. nejvyšší soutěž).\n\nV sezoně 1992/93 klub postoupil ze 2. místa Hanáckého župního přeboru (vítězem bylo mužstvo VTJ Hranice) do Divize E a nastalo nejúspěšnější období klubu, kdy se ve Městě Albrechticích nepřetržitě po šestnáct let hrála divizní soutěž (1993/94 – 2008/09). Na konci sezony 2008/09 klub přenechal svoje divizní místo Opavě a od sezony 2009/10 startoval v Okresním přeboru Bruntálska. Od sezony 2011/12 hraje I. B třídu Moravskoslezského kraje - sk. A (7. nejvyšší soutěž).\n\nNejznámějším odchovancem klubu je Jaroslav Zápalka, bývalý prvoligový brankář Vítkovic (mistr ligy 1985/86) a rakouského Kremser SC. Dále k nim patří Leonidas Pavlidis (druholigový hráč VOKD Poruba v 80. letech), René Formánek (prvoligový hráč), Gustav Santarius st. (prvoligový rozhodčí) a Antonín Mura (fotbalový trenér). Rodáky z Města Albrechtic, kteří zde začali s fotbalem, jsou rovněž bývalý policejní prezident Tomáš Tuhý či bývalý řecký reprezentant Loukas Vyntra (narozen jako Lukáš Vydra).\n\nZdroj: \n\n\n\n"}
{"id": "1116631", "url": "https://cs.wikipedia.org/wiki?curid=1116631", "title": "Jakob Syz", "text": "Jakob Syz\n\nJakob Syz (??? – 14. února 1891 Vídeň) byl rakouský podnikatel a politik německé národnosti ze Štýrska, v 2. polovině 19. století poslanec Říšské rady.\n\nNarodil se ve Švýcarsku. Působil jako podnikatel. Byl ředitelem papírenské akciové společnosti Leykam-Josephstal.\n\nZasedal dlouhodobě jako poslanec Štýrského zemského sněmu. Zemský sněm ho v roce 1871 zvolil i za poslance Říšské rady (celostátního parlamentu Předlitavska), tehdy ještě volené nepřímo zemskými sněmy. Zastupoval kurii obchodních a živnostenských komor ve Štýrsku. Uspěl také v prvních přímých volbách roku 1873, opět za kurii obchodních a živnostenských komor ve Štýrsku, obvod Štýrský Hradec. Rezignaci oznámil na schůzi 19. října 1876. V roce 1873 se uvádí jako Jakob Syz, majitel továrny, bytem Štýrský Hradec. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k staroliberální (staroněmecké) skupině. Zasedal jako jeden z 67 členů staroliberálního Klubu levice, vedeného Eduardem Herbstem.\n\nZemřel ve věku 63 let v únoru 1891 ve Vídni. Pohřeb se konal na evangelickém hřbitově ve Štýrském Hradci.\n"}
{"id": "1116634", "url": "https://cs.wikipedia.org/wiki?curid=1116634", "title": "Wimbledon 2015 – smíšená čtyřhra", "text": "Wimbledon 2015 – smíšená čtyřhra\n\nDo soutěže smíšené čtyřhry na londýnském grandslamu ve Wimbledonu 2015 nastoupí čtyřicet osm párů. Soutěž byla hrána od pátku 3. července 2015. Obhájcem titulu byla dvojice Nenad Zimonjić ze Srbska a Australanka Samantha Stosurová, jejíž členové nestartovali společně. Stosurová se rozhodla mixové soutěže nezúčastnit. Spoluhráčkou Zimonjiće se stala další Australanka Jarmila Gajdošová, se kterou nestačil ve 3. kole na švédsko-španělskou dvojici Robert Lindstedt a Anabel Medinaová Garriguesová.\n\nVítězem čtyřhry se stal sedmý nasazený indicko-švýcarský pár Leander Paes a Martina Hingisová, který ve finále za 40 minut hladce zdolal rakousko-maďarské turnajové pětky Alexandra Peyu s Tímeu Babosovou 6–1 a 6–1.\n\nHingisová si tak připsala double, když vyhrála i ženskou čtyřhru. Po titulech na Australian Open 2006 a 2015 se jednalo o její třetí grandslamovou trofej z mixu. Paes dosáhl na čtvrtou wimbledonskou trofej ze smíšené soutěže, když na londýnském pažitu již vyhrál v letech 1999, 2003 a 2010. Celkově to byl v této disciplíně jeho osmý grandslam. Do žebříčku ATP a WTA nezískali žádné body a rozdělili si částku 100 000 liber, finalisté pak poloviční prémii\n\nVšechny nasazené páry obdržely volný los do druhého kola.\n"}
{"id": "1116636", "url": "https://cs.wikipedia.org/wiki?curid=1116636", "title": "Josef Pospíšil (překladatel)", "text": "Josef Pospíšil (překladatel)\n\nJosef Pospíšil (30. května 1912 - ) byl český překladatel z angličtiny, francouzštiny a němčiny. \n\nUpozornil na sebe moderním překladem verneovky \"Cesta kolem světa za osmdesát dní\", která vyšla s ilustracemi Adolfa Hoffmeistera.\n\n\n\n\n\n"}
{"id": "1116637", "url": "https://cs.wikipedia.org/wiki?curid=1116637", "title": "Alexander Kisch", "text": "Alexander Kisch\n\nAlexander Kisch (5. října 1848 Praha – 8. prosince 1917 Praha) byl rabín a teolog, který pocházel z významné pražské německo-židovské rodiny a který patřil k vůdčím postavám pražské židovské obce přelomu 19. a 20. století. \n\nJméno rodiny je odvozeno zřejmě od obce Chyše, která se nachází nedaleko Karlových Varů a ve které měla rodina své kořeny. V Praze je rodina prokazatelně doložena již v 17. století a řada jejich členů se věnovala hlavně medicíně. \n\nOtcem Alexandra Kische byl Joseph Enoch Kisch a matkou Marie Kischová. Mezi jeho sourozence patřil mj. lékař Enoch Heinrich Kisch. S manželkou Charlottou Kischovou měl Alexandeer Kisch jednu dceru a čtyři syny, mj. právníka Guida Kische a lékaře Bruna Kische. Synovcem Alexandra Kische v druhé linii byl literát a žurnalista Egon Erwin Kisch. \n\nAlexander Kisch studoval nejdříve židovský teologický seminář v Breslau (nyní část polské Vratislavi), kde pak nastoupil i na univerzitu. Poté pokračoval ve studiích na univerzitě v Tübingen, kde získal doktorát z filosofie. Poté žil a studoval v Paříži, kde zároveň pracoval jako vychovatel v rodině barona Horace de Günzburg. Následně se stal rabínem v Brně (1874), Curychu (1877) a nakonec působil v Praze v Maiselově synagoze (1885- 1917). Měl též funkci polního (armádního) rabína, ve které se roku 1899 dočkal audience u císaře Františka Josefa I. \n\n\n\n"}
{"id": "1116638", "url": "https://cs.wikipedia.org/wiki?curid=1116638", "title": "UniCredit Czech Open 2015", "text": "UniCredit Czech Open 2015\n\nUniCredit Czech Open 2015 byl tenisový turnaj pořádaný jako součást mužského okruhu ATP Challenger Tour, který se hrál na antukových dvorcích tenisového areálu TK Agrofert Prostějov. Konal se mezi 31. květnem až 6. červnem 2015 v českém Prostějově jako 22. ročník turnaje.\n\n\n\n Oficiální stránky UniCredit Czech Open 2015\n"}
{"id": "1116639", "url": "https://cs.wikipedia.org/wiki?curid=1116639", "title": "Gerta Pospíšilová", "text": "Gerta Pospíšilová\n\nGerta Pospíšilová (29. srpna 1918 – 13. června 1994) byla překladatelka z angličtiny, organizátorka výstav.\n\n\n"}
{"id": "1116646", "url": "https://cs.wikipedia.org/wiki?curid=1116646", "title": "Josip Vošnjak", "text": "Josip Vošnjak\n\nJosip Vošnjak (4. ledna 1834 Šoštanj – 21. října 1911 Visole) byl rakouský spisovatel a politik slovinské národnosti působící v Štýrsku a Kraňsku, v 2. polovině 19. století poslanec Říšské rady a předák mladoslovinské strany.\nVystudoval obecnou školu v rodné Šoštanji, pak tři třídy hlavní školy a dvě třídy gymnázia v Celje. V letech 1846–1850 chodil na gymnázium ve Štýrském Hradci a pak v letech 1850–1852 ve Vídni. Od podzimu 1852 studoval na Vídeňské univerzitě medicínu. 1. března 1858 tam byl promován na doktora lékařství a 30. července 1858 na doktora chirurgie. Působil pak jako lékař, v letech 1858–1859 v Šoštanji, v roce 1859 jako vojenský lékař (během služby v Lublani), pak od září 1859 do února 1861 v Kranji, v roce 1861 opět v Lublani jako sekundář na tamním chirurgickém oddělení. V letech 1861–1870 byl okresním lékařem v Slovenské Bistrici, v letech 1870–1872 v Šmarje pri Jelšah. Následně se přestěhoval do Lublaně, kde v roce 1872 krátce provozoval lékařskou praxi a od března 1872 dlouhodobě zastával funkci primáře. Patřil mezi nejznámější lékaře v Kraňsku a působil jako funkcionář tamního spolku lékařů. Roku 1895 odešel na penzi do Visole.\n\nByl veřejně i politicky aktivní. Do politiky se ovšem zapojil relativně pozdě a ještě během studií ve Vídni nebyl uvědomělým Slovincem. K národnímu hnutí se připojil až během lékařského působení. Spisovnou psanou slovinštinu se naučil až v Kranji, předtím například své dopisy psal německy. Pak se podílel na slovinské agitaci a podporoval národní petice. Společně s Radoslavem Razlagem byl jedním z předáků slovinského hnutí ve Štýrsku. V roce 1868 se v Praze účastnil pokládání základního kamene Národního divadla. V lednu 1867 byl zvolen na Štýrský zemský sněm za kurii venkovských obcí, obvod Maribor. Mandát obhájil v roce 1870 a 1871, nyní za obvod Celje. Zemským poslancem ve Štýrsku byl až do roku 1877. Počátkem 70. let se odklonil od politiky Janeze Bleiweise a připojil se k radikálnějšímu křídlu slovinské politiky, tzv. mladoslovinci. V letech 1877–1895 byl poslancem Kraňského zemského sněmu, kde působil ve zdravotním referátu. Zastupoval kurii venkovských obcí, obvod Postojna.\n\nZasedal i jako poslanec Říšské rady (celostátního parlamentu), kam usedl v prvních přímých volbách do Říšské rady roku 1873 za kurii venkovských obcí v Štýrsku, obvod Celje, Brežice atd. Mandát zde obhájil ve volbách do Říšské rady roku 1879. V roce 1873 se uvádí jako Dr. Josef Vošnjak, primář, bytem Lublaň. V roce 1873 zastupoval v parlamentu slovanský opoziční blok. V roce 1878 se uvádí jako člen tzv. Hohenwartova klubu, který sdružoval konzervativní a federalisticky orientované poslance.\n\nRoku 1873 byl členem ústředního volebního výboru mladoslovinské strany. Staroslovinci dokonce občas své konkurenty označovali za Vošnjakovce. V době vlády Eduarda Taaffeho byl hlavním politickým představitelem Slovinců, zatímco Janez Bleiweis už tehdy hrál spíše symbolickou roli. V 90. letech prosadil u vlády Alfreda Windischgrätze zřízení slovinského gymnázia v Celje, přičemž implementace tohoto kroku se následně stala předmětem ostré debaty na Říšské radě, jejímž výsledkem byla ztráta podpory německých liberálů a pád Windischgrätzovy vlády.\n\nByl též literárně činný. Psal beletrii, divadelní hry a obsáhlé memoáry.\n\nZemřel v říjnu 1911.\n\nJeho bratrem byl politik Mihael Vošnjak, další bratr Franz Woschnagg převzal po otci živnost a poněmčil se.\n"}
{"id": "1116649", "url": "https://cs.wikipedia.org/wiki?curid=1116649", "title": "Richard Davies", "text": "Richard Davies\n\nRichard Davies může být:\n\n"}
{"id": "1116650", "url": "https://cs.wikipedia.org/wiki?curid=1116650", "title": "Alice Smith", "text": "Alice Smith\n\nAlice Smith (* 1978) je americká zpěvačka. Studovala historii na Fordham University a své první album nazvané \"For Lovers, Dreamers & Me\" vydala v roce 2006. Následujícího roku byla neúspěšně nominována na cenu Grammy. Roku 2011 přispěla písní „Baby“, na které se s ní podílel zpěvák Aloe Blacc, na kompilaci \"Red Hot + Rio 2\". V roce 2013 vydala své druhé sólové album s názvem \"She\".\n\n"}
{"id": "1116652", "url": "https://cs.wikipedia.org/wiki?curid=1116652", "title": "Taking Off (film)", "text": "Taking Off (film)\n\nTaking Off (nebo také \"Odcházím…\") je americká filmová komedie z roku 1971. Je to první americký film českého režiséra Miloše Formana. Autory scénáře jsou spolu s režisérem John Guare, Jon Klein a jeho později dlouholetý spolupracovník Jean-Claude Carrière. Jde o příběh skupiny rodičů, jejichž děti opustily domov. Ve filmu vystupovaly například zpěvačky Carly Simon, Kathy Batesová a Tina Turner.\n"}
{"id": "1116653", "url": "https://cs.wikipedia.org/wiki?curid=1116653", "title": "Taking Off", "text": "Taking Off\n\nTaking Off může být:\n\n"}
{"id": "1116656", "url": "https://cs.wikipedia.org/wiki?curid=1116656", "title": "Kleomenés I.", "text": "Kleomenés I.\n\nKleomenes I. nebo Kleomenés I. ( ) byl král Sparty přibližně od roku 520 př. n. l. do roku 490 př. n. l.. Pocházel z královského rodu Agiovců. Jeho spolukrály z rodu Eurypontovců byly Aristón (vládl cca 550–515 př. n. l.), Démaratos (vládl 515–491 př. n. l.) a Leótychidas II. (Vládl 491–469 př. n. l.).\n\nKleomenes byl nejstarším synem krále Anaxandrida, kterému se s první manželkou nedařilo zplodit potomka. S návrhem Eforie, aby se s ní kvůli hrozbě vymření dynastie Agiovců rozvedl, nesouhlasil. Navrhli mu proto uzavřít další manželství. Oženil se tedy s Prinetidou a z tohoto manželství se narodil Kleomenes. S odstupem času se však i první manželce narodily děti Darieus, Kleombrotos a Leónidas.\n\nJeho nástupu na trůn předcházel spor s nevlastním bratrem Darieom o následnictví. Eforie dala přednost pravidlu jmenovat za krále nejstaršího králova syna. Uražený Darieus proto demonstrativně opustil Spartu a se svými přívrženci založil město v Libyi.\n\nSpartské vojsko pod vedením krále Kleomena vyhnalo v roce 510 př. n. l. z Athén tyrana Hippia. S Kleomenovou pomocí se do čela větší části athénské aristokracie dostal Isagoras, který vyhnal svého soupeře Kleisthena, reprezentanta lidu, ale když muselo opustit Athény dalších pět set rodin a Isagoras se pokusil obnovit starou ústavu, Athéňané povstali a Kleomenes byl nucen opustit Atény. Zanedlouho vyhnali z Athén i Isagora a Kleisthenes se vrátil a začal uskutečňovat rozsáhlou státní reformu. Kleomenes ještě zorganizoval vojenskou výpravu proti Athénám, ale pro neshody se spojenci a se svým spolukrálem Demaratem se nakonec neuskutečnila a výprava se vrátila domů. V Spartě po návratu obou králů vydali zákon, který do budoucna zakazoval vést vojenskou výpravu současně oběma králi.\n\nV roce 499 př. n. l. vypuklo v Malé Asii povstání tamních Řeků proti perské nadvládě. Původně se vztahy mezi Řeky a Peršany mohly označit jako přátelské, ale po pádu Lýdie v roce 546 př. n. l., když se obě země staly bezprostředními sousedy, jejich přátelské vztahy postupně ochladly a netrvalo dlouho a změnily se na nepřátelské. Peršané si po bojích nakonec jejich území podmanili. Po vypuknutí povstání, jehož vůdcem se stal Milétský tyran Aristagoras požádali o pomoc Řeky na pevnině. Kleomenes pomoc odmítl, neboť Sparta si uvědomovala vážnost situace. Nechtěli Peršany vyprovokovat, a proto se snažili vést politiku nezasahování do perských zájmů. Athény poskytly povstalcům dvacet lodí a Eretria pět lodí. Byla to malá pomoc, ale povstalci přesto bojovali se střídavými úspěchy až do roku 494 př. n. l., kdy v bitvě u Ladé utrpěli porážku. Jónské povstání skončilo úplným zničením Milétu. Peršané zapálili i jiné jónské města a odvlekli do otroctví velké množství jejich obyvatelstva. Po těchto událostech se perský král Dareios I. již netajil úmyslem podmanit si celé Řecko.\n\nNejvětším vojenským úspěchem Kleomena byla výprava proti Argu v roce 494 př. n. l. Vojsko Argu porazil v bitvě u Sepeji. Po bitvě se zbytek vojska Argu a jeho spojenců ukryl v blízkém posvátném háji. Zde podle popisu historika Herodota našlo smrt 6000 bojovníků poté, co tento háj na rozkaz Kleomena zapálili.\n\nV roce 492 př. n. l. Peršané dobyli Thrákii a Makedonii. Maiandres, nástupce Polykrata na ostrově Samos, utekl z obavy před Peršany do Sparty, kde požádal Kleomena o azyl, ale on jeho prosbu odmítl z obavy před Peršany. Postupem času však rostla odhodlanost Sparty čelit perské hrozbě. Když Peršané vyslali vyslance do řeckých států s požadavkem o zem a vodu (symbol kapitulace,) ve Spartě dva vyslance s touto žádostí rozzlobený dav hodil do studny. Zavraždění vyslanců bylo pro Spartu podle jejich zákonů nečestné, proto do Persie odešli dobrovolně dva Sparťané, aby tam za tento čin zaplatili svými životy. Když se nedaleký ostrov Aigina podřídil žádosti perských vyslanců, Kleomenes se tentokrát rozhodl je potrestat za kapitulaci, ale jeho spolukrál Démaratos s tímto krokem nesouhlasil.\n\nVe sporu, který mezi nimi vznikl, Kleomenes obvinil Demarata, že vládne neprávem, neboť není synem krále. Důkaz o tom si pořídil v delfské věštírně, kde to potvrdila Pýthie a Démaratos poté utekl k Peršanům. Jeho místo zaujal Leótychidas II.. Po čase však vyšlo najevo, že Pýthie byla podplacená a tentokrát musel utéci Kleomenes.\n\nKleomenes našel útočiště v Thesálii, pak v Arkádii. Pokusil se vrátit, když to nešlo po dobrém, sháněl spojence a vojsko. Sparťané Kleomena v roce 490 př. n. l. zavolali zpět, ale hned po příchodu ho zajali a zde se verze jeho dalšího osudu podle antických historiků rozcházejí. Podle jedné verze spáchal ve vězení sebevraždu, podle druhé spáchal také sebevraždu, ale po kamenování spartského davu, když ho Eforie vyhlásili za šíleného. Jelikož neměl potomka po meči jeho nástupcem se stal nevlastní bratr Leónidas.\n\n"}
{"id": "1116658", "url": "https://cs.wikipedia.org/wiki?curid=1116658", "title": "Robert Walterskirchen", "text": "Robert Walterskirchen\n\nRobert Wilhelm von Walterskirchen (20. února 1839 Prešpurk – 12. června 1920 Klagenfurt) byl rakouský politik německé národnosti ze Štýrska, v 2. polovině 19. století poslanec Říšské rady.\n\nPocházel ze šlechtického rodu von Walterskirchen. Narodil se roku 1839 jako první ze tří dětí svých rodičů. V letech 1856–1858 sloužil u armády u dragounů. V roce 1866 se účastnil tažení v Čechách během prusko-rakouské války.\n\nZasedal jako poslanec Říšské rady (celostátního parlamentu Předlitavska), kam usedl v prvních přímých volbách roku 1873 za kurii městskou ve Štýrsku, obvod Judenburg, Neumarkt, Murau atd. Mandát obhájil ve volbách roku 1879. Slib složil 14. října 1879, rezignoval dopisem 20. března 1882. 6. května 1882 po znovuzvolení opětovně složil slib a 5. prosince 1882 následovala nová rezignace. V roce 1873 se uvádí jako baron Robert von Walterskirchen, statkář, bytem Kapfenberg. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální (mladoněmecké) skupině. V roce 1878 zasedal v poslaneckém Klubu pokroku. Kvůli vnitrostranickým neshodám se pokusil o založení nové politické strany, ale nezískal větší podporu. Následně se stáhl z politického života. Počátkem 80. let se podílel na zakládání Německé nacionální strany, která měla mít přátelské vazby na liberální politické strany neněmeckých národností v Rakousku.\n\nV květnu 1882 koupil statek v Krumpendorfu am Wörthersee. Provedl zde značné stavební a sadařské úpravy a roku 1895 zřídil park. Angažoval se v dobročinných aktivitách. Zemřel v červnu 1920 v sanatoriu v Klagenfurtu. Pohřben byl v Pirku.\n"}
{"id": "1116659", "url": "https://cs.wikipedia.org/wiki?curid=1116659", "title": "Efor", "text": "Efor\n\nEfor byl pravidelně každoročně volený úředník v starověké Spartě. Vedle gerúsie a lidového shromáždění (apella) to byla jedna z nejvýznamnějších politických institucí starověké Sparty. \n\nEforové tvořili sbor pěti úředníků, kteří měli především kontrolní funkci. Kontrolovali veškerý život ve Spartě, počínaje výchovou dětí, kontrolovali výcvik a způsob života spartských občanů. Rovněž kontrolovali krále, zda dodržují tzv. Lykurgovu ústavu, zda se v boji, kam dva efoři provázeli krále, chovali statečně. V případě, že zjištěny nedostatky, mohli na místě trestat občany holí. Pokud zjistili, že král se choval v boji zbaběle, mohli ho dát soudit a odsoudit i na trest smrti.\n\nÚřad efora měl zpočátku demokratický charakter. Byli voleni ze všech plnoprávných občanů každý rok. Jejich funkce byla především kontrolní, ale kromě toho jednali s cizími vyslanci, dohlíželi na právo, svolávali lidové shromáždění a řídili je. Ve 4. a především ve 3. století před Kristem vzrostla jejich moc a někteří tehdejší autoři označují jejich moc jako tyranskou.\n"}
{"id": "1116660", "url": "https://cs.wikipedia.org/wiki?curid=1116660", "title": "Apella", "text": "Apella\n\nApella byla v starověké Spartě lidovým shromážděním občanů.\n\nApella svolávali pravidelně spartští úředníci eforové. Scházeli se na nich spartští občané (řecky \"Spartiatai\"), kteří dovršili alespoň třicet let. Apella mohla rozhodovat pouze o těch záležitostech, které na jednání sněmu připravila gerúsia. Právo řečnit na apellu měli jen králové nebo úředníci, občané jen rozhodovali. Hlasování bylo jednoduché: občané se buď rozdělili na dvě skupiny, podle toho, kdo podporoval nebo nepodporoval nějaký návrh, nebo údery mečů na štíty vyjadřovali svou spokojenost či nespokojenost.\n"}
{"id": "1116661", "url": "https://cs.wikipedia.org/wiki?curid=1116661", "title": "Křídlok vakovitý", "text": "Křídlok vakovitý\n\nKřídlok vakovitý (\"Pterocarpus marsupium\") je tropický listnatý strom, jeden z mnoha druhů rodu křídlok. Pochází ze smíšených lesů střední, západní a jižní Indie, Nepálu a Srí Lanky. Jeho počty v přírodě klesají a je podle IUCN zařazen mezi ohrožené druhy.\n\nOpadavý, listnatý strom, často s pokrouceným nebo zdvojeným kmenem, rostoucí až do výšky 30 m. Kůra kmene je až 1,5 cm tlustá, šedá až tmavě hnědá, drsná a hluboce podélně rozpraskaná. Střídavě vyrůstající listy, dlouhé 7 až 11 cm, jsou lichozpeřené a mívají pět až sedm řapíkatých, střídavě vyrůstajících lístků. Jejich podlouhlé až eliptické čepele jsou na bázi klínovité, na vrcholu obvykle tupé a po obvodě celistvé, jsou tmavě zelené, kožovité a oboustranně lysé.\n\nŽluté, vonné, oboupohlavné květy na krátkých stopkách bývají velké asi 1 cm, mají malé listeny, dva listence a vyrůstají ve velkých koncových nebo úžlabních latách. Kalich se zvonkovitou trubkou má pět krátkých laloků, dva horní bývají srostlé. Vystouplá dvoupyská koruna, dvakrát delší než kalich, má pět lístků s dlouhými nehty a vlnitým okrajem, pavézu okrouhlou, křídla šikmá a člunek tupý. Květ má deset tyčinek srostlých po pěti, stejně dlouhé nitky nesou kulovité prašníky. Spodní jednodílný semeník obsahuje dvě vajíčka, zakřivená čnělka je zakončená hlavičkovitou bliznou. Rozkvetlé květy se objevují od června do října, plody dozrávají od prosince do března a zůstávají na stromě až po květen.\n\nPlody jsou okrouhlé, ploché a široce křídlaté, nepukavé lusky, 3 až 5 cm dlouhé a červenohnědě zbarvené. Obsahují po jednom semeni ledvinovitého tvaru, která si rok podržují schopnost vyklíčit. Stromy se rozmnožují výhradně semeny, ta se vysazují v březnu do teplé půdy po několikadenním namáčení ve vodě.\n\nDřevo stromu je kvalitní, tvrdé, odolává vlhkosti, používá se pro výrobu nábytku, stavební účely i na železniční pražce. Jádro dřeva je zlatožluté, běl je světle žlutá až téměř bílá. Při styku s vlhkostí nebo vápnem však dřevo dostává rezavohnědou barvu.\n\nJiž ve starověké ájurvédské medicíně byly všechny části stromu používány jako léky proti různým nemocem. Kůra se např. požívá při bolestech břicha, choleře, úplavici a bolesti zubů, květy zlepšují chuť k jídlu. Při léčbě diabetu se pije voda, která stála přes noc v nádobce zhotovené ze dřeva křídloku vakovitého. Vědecké studie s vodným extraktem z jádrového dřeva prokázaly skutečnou účinnost při snižování hladiny glukózy v krvi u laboratorních krys.\n\nZ kmene stromů se získává tzv. „Malabarské kino“ ( Malabar Kino). Ze zářezů přes kůru kmene až do kambia vytéká krvavě červená klejopryskyřice, která po vysušení ztvrdne a rozdrolí se. Má svíravou chuť (obsahuje až 80 % tříslovin, hlavně ve formě kinotanninové kyseliny) a používá se hlavně v léčitelství, např. jako adstringens, anthelmintikum, antipyretikum a tonikum. Dále je užíváno k přibarvování vín (vermutů) a vydělávání jemných kůží, je rozpustné v alkoholu.\n"}
{"id": "1116665", "url": "https://cs.wikipedia.org/wiki?curid=1116665", "title": "Laura Siegemundová", "text": "Laura Siegemundová\n\nLaura Siegemundová, rodným jménem Laura Natalie Siegemund, (* 4. března 1988 Filderstadt) je německá profesionální tenistka. Ve své dosavadní kariéře na okruhu WTA Tour vyhrála dva turnaje ve dvouhře, když první z nich získala na antuce ve švédském Båstadu. K tomu přidala tři deblová vítězství. V rámci okruhu ITF získala dvanáct titulů ve dvouhře a dvacet ve čtyřhře. Po boku Chorvata Mateho Paviće triumfovala ve smíšené čtyřhře US Open 2016, když společně odehráli první turnaj v kariéře.\n\nNa žebříčku WTA byla ve dvouhře nejvýše klasifikována v srpnu 2016 na 27. místě a ve čtyřhře pak v dubnu téhož roku na 40. místě.\n\nV německém fedcupovém týmu debutovala v roce 2017 havajským čtvrtfinálem světové skupiny proti Spojeným státům, v němž za rozhodnutého stavu skrečovala s Carinou Witthöftovou závěrečnou čtyřhru. Američanky zvítězily 4:0 na zápasy. Do roku 2018 v soutěži nastoupila ke dvěma mezistátním utkáním s bilancí 0–0 ve dvouhře a 0–2 ve čtyřhře.\n\nNěmecko reprezentovala na Letních olympijských hrách 2016 v Riu de Janeiru, kde se v ženské dvouhře probojovala jako nenasazená do čtvrtfinále, v němž ve dvou setech podlehla portorické tenistce Mónice Puigové. Do ženské čtyřhry nastoupila s Annou-Lenou Grönefeldovou. Soutěž opustily po prohře v úvodním kole od ruského páru Darja Kasatkinová a Světlana Kuzněcovová.\n\nPrvní ženský turnaj na okruhu ITF odehrála v roce 2002, když startovala na malé antukové události v Makarské. K úvodnímu zápasu na okruhu WTA Tour nastoupila v kvalifikaci posledního ročníku zářijového Sparkassen Cupu 2003, konaného na tvrdém povrchu v Lipsku. V následujících sezónách se neúspěšně pokoušela přejít kvalifikační fázi. Debutovým startem v hlavní soutěži WTA se stal až båstadský Collector Swedish Open 2010, kde v prvním kole podlehla Nizozemce Arantxe Rusové.\n\nDo premiérového finále na okruhu WTA Tour se probojovala v deblové soutěži Grand Prix SAR La Princesse Lalla Meryem 2015, probíhající v dubnu na marrákešské antuce. Po boku Maryny Zanevské podlehly maďarsko-francouzské dvojici Tímea Babosová a Kristina Mladenovicová po dvousetovém průběhu. Na počátku června pak na této úrovni získala první titul, když s Američankou Asiou Muhammadovou překvapivě vyhrály travnatý Topshelf Open 2015 v 's-Hertogenboschi, když ve finálovém duelu zdolaly zkušený srbsko-ruský pár Jelena Jankovićová a Anastasija Pavljučenkovová poměrem 6–3 a 7–5.\n\nDruhou deblovou trofej si odvezla z antukového Brasil Tennis Cupu 2015, hraného ve Florianópolisu, kde s krajankou Annikou Beckovou ve finále přehrály argentinsko-polskou dvojici María Irigoyenová a Paula Kaniová výsledkem 6–3 a 7–6.\n\nNa nejvyšší grandslamové úrovni prošla kvalifikací do hlavní soutěže poprvé během Wimbledonu 2015, když v rozhodujícím třetím kvalifikačním kole přehrála Lucemburčanku Mandy Minellaovou.\n\nDo premiérového finále dvouhry túry WTA Tour prošla jako kvalifikantka dubnového Porsche Tennis Grand Prix 2016. Poprvé v kariéře si zahrála semifinále a na cestě do finále dokázala vyřadit tři členky elitní světové osmičky – Simonu Halepovou, Robertu Vinciovou a druhou hráčku žebříčku Agnieszku Radwaňskou. V boji o titul podlehla favorizované obhájkyni trofeje Angelique Kerberové ve dvou setech 4–6 a 0–6. Bodový zisk jí v následném pořadí zajistil dosavadní kariérní maximum, když 25. dubna 2016 figurovala na 42. místě.\n\nDo druhého finále se probojovala na antukovém Swedish Open 2016 v Båstadu postupně přes ukrajinskou kvalifikantku Katerynu Kozlovovou, další hráčku z kvalifikace Lucii Hradeckou, Španělku Laru Arruabarrenovou, krajanku Julií Görgesovou a v rozhodujícím utkání zvítězila nad Kateřinu Siniakovou po výsledku 7–5 a 6–1, což znamenalo premiérový singlový titul.\n\nVe svém rodišti obdržela divokou kartu na halový Porsche Tennis Grand Prix 2017, kam zavítala v roli obhájkyně finálové účasti. Formu zužitkovala výhrami nad třemi hráčkami první světové desítky, když dokázala postupně vyřadit devítku Světlanu Kuzněcovovou, trojku Karolínu Plíškovou ve čtvrtfinále a poté pětku Simonu Halepovou. V boji o titul přehrála Francouzsku z druhé desítky Kristinu Mladenovicovou až v tiebreaku rozhodující sady. Na silně obsazeném turnaji, kde startovalo osm z deseti hráček elitní desítky, tak dosáhla na druhou singlovou trofej. Následně se posunula na 30. místo žebříčku WTA, tři příčky za kariérní maximum. Vyjma finanční odměny si odvezla také červený sportovní vůz Porsche 911, model Carrera GTS Cabriolet. Na květnovém Nürnberger Versicherungscup 2017 v Norimberku utrpěla v utkání druhého kola, proti české kvalifikantce Barboře Krejčíkové, zranění kolene a dvorec opustila na nosítkách. K poranění v důsledku pádu došlo v závěru druhé sady za vedení Němky 6–4 a 5–5. Diagnostikováno bylo přetržení předního zkříženého vazu. Z navazujícího French Open se tak musela odhlásit.\n\n"}
{"id": "1116669", "url": "https://cs.wikipedia.org/wiki?curid=1116669", "title": "Římskokatolická farnost Besednice", "text": "Římskokatolická farnost Besednice\n\nŘímskokatolická farnost Besednice je územním společenstvím římských katolíků v rámci českokrumlovského vikariátu českobudějovické diecéze.\n\nVes Besednice se poprvé připomíná v roce 1396 jako majetek příslušející ke kostelu sv. Víta v Českém Krumlově. Jednalo se tehdy o filiálku farnosti Soběnov. Kostel, zasvěcený sv. Prokopu, byl postaven v roce 1738. Při něm byla v roce 1786 zřízena lokálie, povýšená roku 1857 na samostatnou farnost. Ve 20. století přestal být do farnosti ustanovován sídelní duchovní správce.\n\nFarnost Besednice je administrována ex currendo z Velešína.\n\n\n"}
{"id": "1116671", "url": "https://cs.wikipedia.org/wiki?curid=1116671", "title": "Rim Rim Rim", "text": "Rim Rim Rim\n\nRim Rim Rim byl časopis, který vycházel v terezínském ghettu v průběhu roku 1944. Vydávaly ho dvě desítky chlapců skupiny \"Jestřábi\" (Nešaril) z domu L 417, šéfredaktory byli Pavel Lion (24.7.1930 Příbram – po 12. 10.1944 Osvětim) a Pavel Heller. Časopis měl řadu vědecko-naučných rubrik, reportáže, povídky, věnoval se i aktuálnímu dění a otiskoval básně a další prozaická díla na téma života v Terezíně. Jednalo se o týdeník. První číslo vyšlo 25. února 1944. Celkem vyšlo 21 čísel. Časopis byl psán na německém psacím stroji v českém jazyce na formát papíru A5 v jediném vydání, měl ilustrace. Speciální čísla vycházela u příležitosti transportů do Birkenau nebo do Osvětimi. \n\n"}
{"id": "1116675", "url": "https://cs.wikipedia.org/wiki?curid=1116675", "title": "Enoch Heinrich Kisch", "text": "Enoch Heinrich Kisch\n\nEnoch Heinrich Kisch (6. května 1841 Praha – 24. srpna 1918 Mariánské Lázně) byl balneolog, gynekolog a vysokoškolský pedagog, který pocházel z významné pražské německo-židovské rodiny.\n\nJméno rodiny je odvozeno zřejmě od obce Chyše, která se nachází nedaleko Karlových Varů a ve které měla rodina své kořeny. V Praze je rodina prokazatelně doložena již v 17. století a řada jejich členů se věnovala hlavně medicíně.\n\nOtcem Enocha Heinricha Kische byl Joseph Enoch Kisch a matkou Marie Kischová. Mezi jeho sourozence patřil mj. teolog a rabín Alexander Kisch. Synovcem Alexandra Kische v druhé linii byl literát a žurnalista Egon Erwin Kisch.\n\nV duchu rodinné tradice vystudoval v Praze medicínu a v roce 1863 začal pracovat jako balneolog v Mariánských Lázních, k jejichž lázeňskému rozvoji přispěl. Od roku 1674 přednášel v Praze na univerzitě jako soukromý docent a o rok později se zde stal profesorem balneologické léčby. Ve stejném roce začal též editovat časopis \"Allgemeine Balneologische Zeitung\" a autorsky se podílel i na publikaci \"System of Physiologic Therapeutics\", která vyšla ve Filadelfii. Balneologie ho také přivedla k výzkumu ženské sexuality a k bádání na poli gynekologie. K tomuto tématu napsal též řadu odborných prací.\n\n\n\n"}
{"id": "1116677", "url": "https://cs.wikipedia.org/wiki?curid=1116677", "title": "Chrémonidova válka", "text": "Chrémonidova válka\n\nChrémonidova válka (267-261? př. n. l.), byl konflikt řeckých států, nazvaný podle Athénského politika Chrémonida, Eteoklova syna, proti Makedonii, kde tehdy vládl Antigonos II. Gonatás. Na jedné straně bojovala Makedonie, na straně druhé početná koalice, kterou tvořily Athény, Sparta, Élida, Achaia, dále pět arkadských obcí a Kréta, případně ještě další spojenci. Tuto koalici podporoval i egyptský panovník Ptolemaios II., který chtěl především oslabit pozice Antigona Gonata v Řecku. Jeho pomoc řeckým státům neměla velký význam. Koaliční státy vytvořily i spojeneckou radu (\"synedrion\"). Na vytváření protimakedonské koalice měl podíl i Chrémonidův bratr Glaukón a Aristeides, Mnésitheův syn.\n\nMakedonci měli v pevnostech na území Attiky rozmístěny své vojenské posádky, které kontrolovaly Peiraieus (Pireus). Rovněž kontrolovali Akrokorint (Korintskou šíji), takže Sparťané nemohli přijít na pomoc Athéňanům. Ve Spartě byl tehdy králem Areus I., který se pokoušel pomoci Athéňanům, ale neúspěšně. V roce 265 př. n. l. (Nebo 264) utrpěli Sparťané při Korintu porážku a Areus padl v boji. Když Antigonos zpustošil Athénský venkov, Athéňané nebyli schopni dále odolávat a vzdali se. Válka skončila makedonským vítězstvím v r. 262 př. n. l. (Nebo 261). Antigonos dosadil v Athénách v Músaione makedonskou posádku a rovněž kontroloval i další pevnosti.\n\nPorážka ve válce znamenala politický, hospodářský i kulturní úpadek Athén, které již nemohly pomýšlet na obnovu své bývalé slávy a významného postavení v rámci Řecka.\n\n"}
{"id": "1116678", "url": "https://cs.wikipedia.org/wiki?curid=1116678", "title": "Sociální zemědělství", "text": "Sociální zemědělství\n\nSociální zemědělství popisuje „inovativní přístup sdružující dva koncepty: multifunkční zemědělství a sociální služby / zdravotní péči na místní úrovni“. Jedná se o souhrn činností využívající zemědělské zdroje za účelem vytváření integračního zaměstnávání, sociálních služeb a vzdělávacích aktivit ve venkovských nebo příměstských oblastech.\n\nSociální zemědělství zastřešuje souhrnný pojem \"green care\", který označuje vše co se dotýká přírody a jejího terapeutického vlivu na člověka, má předem určený plán a vymezené cíle. Vychází z toho, že interakce mezi člověkem a přírodou přináší člověku útěchu a má pozitivní dopady na jeho celkové blaho. Green care je aktivní složkou péče o jedince, jejím cílem je zlepšit jeho zdravotní a psychický stav, nebo alespoň udržet stávající stav jedince. (Mezi další „zelené“ terapeutické činnosti řadíme sociální a terapeutické zahrady, animoterapie, zoorehabilitace, ekoterapie, cvičení v přírodním prostředí jako součást léčebné procedury atd.)\n\nSociální zemědělství, jako nejkomplexnější složka green care, představuje možnosti integrace do společnosti prostřednictvím zaměstnávání, služeb rehabilitační a terapeutické péče (sociální služby), volnočasových a vzdělávacích aktivit v prostředí zemědělských farem a dalších organizací účelně působících při vytváření zdravých komunit ve venkovském a příměstském prostředí. Koncept sociálního zemědělství rozvíjí a inovuje zemědělskou produkční oblast o její další složky a zároveň podporuje ostatní subjekty působící ve venkovských oblastech v diverzifikaci jejich činností. Představuje také příležitosti pro osoby se speciálními potřebami i širokou veřejnost zapojit se a aktivizovat ve společnosti a lokální komunitě a posílit tak vlastní možnosti a hodnotu sebe sama, a to na úrovni pracovního uplatnění, užívání služeb sociální a rehabilitační péče i vzdělávacích a seberozvíjejících aktivit.\n\nSociální zemědělství je v České republice realizováno již několik let na vybraných zemědělských farmách a některými nevládními organizacemi, které také stojí v počátcích rozvoje tohoto konceptu v Česku. V současnosti se ze svého pionýrského období posouvá díky finančním i nefinančním podporám zemědělského sektoru i osvěty u veřejnosti do další fáze rozvoje, protože je tato praxe rozpoznána jako přínosná a s velkým potenciálem pro společnost i venkovský prostor.\n\nMultifunkční zemědělství\n\nPředstavuje pohled na zemědělství, které akcentuje jako důležité i jiné složky než produkci dostatečného množství potravin pro obyvatelstvo. Např. ochranu a údržbu přírodních zdrojů (environmentální funkce), udržování kulturního rázu krajiny (krajinotvorná funkce), rozvoj rekreačního potenciálu prostředí (rekreativní a turistická funkce), udržování a rozvoj lokálních tradic (kulturní funkce), udržování venkovské sídelní struktury (sídlotvorná funkce), produkce biomasy (energetická funkce) a v neposlední řadě možnosti pro sociální inkluzi, což představuje sociální funkci zemědělství.\n\nSociální integrace\n\nSociální zemědělství vnímá sociální integraci jako snahu o zmírňování či odbourávání sociální nerovnosti, která se objevuje ve spotřebě a životním stylu, ve statusové nerovnosti, nerovnosti ve schopnostech, vzdělání, nerovnosti na trhu práce, nerovnosti na politické participaci a v nerovnosti životních podmínek. Cílem sociálního zemědělství je začlenění marginalizovaného jedince nebo skupiny do společnosti a zároveň přijetí tohoto člověka (skupiny) společností. Jedinec je veden k tomu, aby v prostředí zemědělské farmy vykonával smysluplné aktivity a práci, které vedou k jeho zplnomocnění, k větší nezávislosti, k odpovědnosti a k lepšímu sociálnímu statusu.\n\nKomunitou vedený místní rozvoj\nSociální zemědělství se stává důležitým partnerem v koncepci komunitou vedeného místního rozvoje, která používá znalostí místního prostředí a potenciálu dané lokality a realizuje akce, které mohou nejlépe reagovat na konkrétní místní problémy. Sociální zemědělec jako důležitý aktér místní komunity se zapojuje do oblasti komunitní péče, ve které má své místo rodina zaměstnance a další instituce, na které jsou zaměstnanci sociální farmy navázáni. Může se jednat o některá zařízení sociálních služeb, zařízení pro výkon trestu odnětí svobody, institucionální zařízení náhradní výchovné péče atp.\n\nSociální ekonomika\n\nSociální zemědělství představuje nástroj sociální ekonomiky, jejímž cílem je aktivně reagovat na konkrétní problémy i potřeby občanů v daném místě, například sociální exkluzi a nezaměstnanost. Zároveň musí splňovat některé podmínky, jako jsou veřejně prospěšný cíl formulovaný v zakládacích dokumentech, provozování aktivity prospívající společnosti či specifické skupině lidí, demokratický princip v oblasti řízení organizace, zisk používaný přednostně k rozvoji podniku, vykonávání soustavné ekonomické aktivity, nezávislost v rozhodování a řízení na externích zakladatelích nebo zřizovatelích, environmentální prospěch a využívání přednostně místních zdrojů.\n"}
{"id": "1116684", "url": "https://cs.wikipedia.org/wiki?curid=1116684", "title": "Kleisthenova ústava", "text": "Kleisthenova ústava\n\nKleisthenova ústava byla demokratická ústava starověkých Athén, kterou svými reformami zavedl athénský politik Kleisthenés v roce 509 nebo 508 př. n. l. \n\nKleisthenova ústava znamenala završení vývoje aténské demokratické ústavy od vlády rodové aristokracie přes Drakontovo sepsání zákonů, Solónovu timokratickú ústavu a tyranidu Peisistratovců. Reformu provedl Kleisthenés po vyhnání Hippia, Peisistratova syna (z Athén ho vyhnali v roce 510 př. n. l.).\n\nPodstatou Kleisthenovy reformy bylo rozdělení území Attiky na tři části (ř. Trittýs): \n\nZ každé části vzal jednu menší část, kterou spojil s dalšími dvěma částmi a tři menší jednotky vytvářely tzv. územní fýlu, která tvořila základ politického systému. Definitivně odstranil vliv rodové aristokracie, protože pokud si chtěla nová fýla prosadit své politické požadavky, musely se dohodnout všechny tři rozdílné části. \n\nKleisthenes vytvořil nový politický orgán - radu 500. Každá fýla v ní měla 50 členů, kteří se každoročně losovali (nazývali se Prytanové). Každá fýla si vylosovala 1/10 roku, během níž úřadovali její členové. Takové období se nazývalo prytaneia. Během Prytaneie konkrétní fýly se každý den vylosoval jeden člen fýly, který představoval nejvyššího představitele státu. Athénský občan mohl takovou funkci zastávat jen jednou za život. Rada 500 zasedala v budově, která se nazývala prytaneion, přičemž tam musely být přítomny neustále 3/5 členů prytaneie. Za svou neustálou přítomnost dostávali stravu na účet státu.\n\nV čele územní fýly stál každoročně volen vojenský velitel (stratég), takže sbor deseti stratégů tvořil nejvyšší výkonný orgán státu. Stratég musel během úřadování své fýly svolat alespoň jednou zasedání lidového shromáždění (ekklesia) a další jeho zasedání tři - čtyřikrát dle potřeby, takže lidové shromáždění se scházelo prakticky jednou za týden. \n\nKleisthenes zavedl i střepinový soud (ostrakismos), na jehož základě mohl být z Atén vypovězen občan, který ohrožoval demokratickou ústavu.\n\n"}
{"id": "1116690", "url": "https://cs.wikipedia.org/wiki?curid=1116690", "title": "Ferdinand Hasoň", "text": "Ferdinand Hasoň\n\nFerdinand Hasoň (8. června 1935 Bratislava, Československo – 22. června 2015 Dallas, USA), ve Spojených státech amerických uváděn jako Frank Hason, byl slovenský fotbalový brankář, který většinu své kariéry strávil ve Slovanu Bratislava.\n\nJeho dva synové Peter a Paul jsou fotbaloví trenéři.\n\nHasoň začínal s fotbalem v klubu Spoje Bratislava, ale ještě v mládežnickém věku přestoupil do Slovanu Bratislava, kde strávil většinu své kariéry. Se Slovanem vyhrál titul v československé lize v sezóně 1955, dvakrát získal československý fotbalový pohár (1961/62 a 1962/63) a zachytal si v Poháru vítězů pohárů 1963/64. Dvě sezóny hrál i ve východoslovenském celku TJ Jednota Košice.\n\nV neděli 16. června 1957 odchytal jedno utkání za reprezentační „B“ mužstvo, které v Rostocku podlehlo „B“ mužstvu NDR 1:3.\n\nRoku 1968 po invazi vojsk Varšavské smlouvy do Československa emigroval do USA. V roce 1970 se nastálo usadil v Dallasu, kde v závěru kariéry odchytal za tým Dallas 5 utkání v NASL.\n\nPo skončení kariéry působil v Texasu jako trenér mládeže. Roku 1970 založil v Dallasu brankářskou akademii \"Dallas Goalkeeper Academy\", kterou převzal jeho syn Paul.\n\n"}
{"id": "1116692", "url": "https://cs.wikipedia.org/wiki?curid=1116692", "title": "Ludwig Zschock", "text": "Ludwig Zschock\n\nLudwig von Zschock (21. dubna 1839 Štýrský Hradec – 20. března 1890 Štýrský Hradec) byl rakouský politik německé národnosti ze Štýrska, v 2. polovině 19. století poslanec Říšské rady.\n\nPocházel z vojenské rodiny. Jeho praděd Christian Zschock byl jako nadporučík povýšen roku 1738 do rytířského stavu. Jistý Otto von Zschock se zase vyznamenal roku 1793 při dobývání La Wantzenau. Otec poslance Ludwiga, Ludwig von Zschock starší, rovněž působil na důstojnických postech v rakouské armádě. Ludwig studoval normální školu v Bochnii a Štýrském Hradci, gymnázium ve Vídni a Štýrském Hradci a pak studoval práva na Univerzitě ve Štýrském Hradci a Karlo-Ferdinandově univerzitě v Praze. Po skončení školy nastoupil v březnu 1862 do státních služeb. Působil jako konceptní praktikant na místodržitelství v Štýrském Hradci. V letech 1867–1868 byl zaměstnán u okresního úřadu v Bruck an der Mur, následně jako okresní komisař u okresního hejtmanství v Liezenu, v letech 1869–1872 v Leobenu. V letech 1872–1873 zastával úřad koncipisty na místodržitelství v Štýrském Hradci.\n\nByl aktivní i politicky. Od roku 1870 zasedal jako poslanec Štýrského zemského sněmu, kde zastupoval kurii venkovských obcí, obvod Leoben. V roce 1871 tu mandát obhájil. V roce 1873 odešel z úřednického postu na místodržitelství, aby se mohl plně věnovat politické práci. Byl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873, za kurii obchodních a živnostenských komor ve Štýrsku, obvod Leoben. Mandát zde obhájil ve volbách roku 1879 a volbách roku 1885. Poslancem byl až do své smrti roku 1890. V roce 1873 se uvádí jako baron Ludwig von Zschock, soukromník, bytem Štýrský Hradec.\n\nV roce 1873 zastupoval v parlamentu provládní blok Ústavní strany (liberálně, centralisticky a provídeňsky orientované), v jehož rámci patřil k mladoliberální (mladoněmecké) skupině. V roce 1878 zasedal v mladoliberálním poslaneckém Klubu pokroku. Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nZemřel náhle v březnu 1890 na srdeční onemocnění.\n"}
{"id": "1116695", "url": "https://cs.wikipedia.org/wiki?curid=1116695", "title": "Felix Ivanovič Čujev", "text": "Felix Ivanovič Čujev\n\nFelix Ivanovič Čujev (4. dubna 1941 – 2. dubna 1999) byl sovětský básník, novinář a spisovatel. Pocházel z rodiny letce a tematika letectví se často objevuje v jeho textech. Mnohé jeho básně byly zhudebněny, zpívali je například Jevgenij Dmitrijevič Doga nebo Vladimir Jakovlevič Šainskij.\n"}
{"id": "1116696", "url": "https://cs.wikipedia.org/wiki?curid=1116696", "title": "Carlo Bertolini di Monte Planeta", "text": "Carlo Bertolini di Monte Planeta\n\nCarlo Bertolini di Monte Planeta (??? – 10. března 1889 Rovereto) byl rakouský právník a politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nZasedal jako poslanec Tyrolského zemského sněmu, kde předsedal italskému poslaneckému klubu.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873, za kurii městskou a obchodních a živnostenských komor v Tyrolsku, obvod Roveredo, Mori atd./Roveredo. Rezignaci oznámil dopisem 23. června 1877 z politických důvodů, 27. listopadu 1877 opětovně složil slib. Mandát zde obhájil ve volbách roku 1879 a volbách roku 1885. Poslancem byl až do své smrti roku 1889. Pak ho v parlamentu nahradil Giovanni Battista Debiasi. V roce 1873 se uvádí jako Dr. Carl Bertolini, advokát, bytem Trento.\n\nV roce 1873 usedl do parlamentu za blok ústavověrných. Uvádí se tehdy coby jeden z 67 členů staroliberálního Klubu levice, vedeného Eduardem Herbstem. V roce 1878 zasedal v pětičlenném italském poslaneckém klubu. V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho. Za člena Coroniniho klubu se uvádí i po volbách do Říšské rady roku 1885.\n\nPatřil mezi hlavní politiky italských národních liberálů v Tyrolsku. Byl předsedou klubu Trentino ve Vídni. Založil také spolek Pro Patria.\n\nZemřel v březnu 1889. Příčinou úmrtí byla plicní choroba.\n"}
{"id": "1116697", "url": "https://cs.wikipedia.org/wiki?curid=1116697", "title": "Pavol Ruskovský", "text": "Pavol Ruskovský\n\nPavol Ruskovský (* 11. února 1985, Michalovce) je slovenský fotbalový brankář, který působí od března 2015 v klubu FC Lokomotíva Košice.\nMimo Slovensko působil na klubové úrovni v ČR a Polsku.\n\nNa Slovensku působil v klubech Zemplín Michalovce, HFC Humenné (hostování), FK Slavoj Trebišov (hostování). V roce 2012 odešel do moravského FC Zlín, odkud v lednu 2014 zamířil do polského mužstva GKS Tychy. V březnu 2015 se vrátil na Slovensko a posílil tým FC Lokomotíva Košice.\n\n"}
{"id": "1116698", "url": "https://cs.wikipedia.org/wiki?curid=1116698", "title": "Florian Blaas", "text": "Florian Blaas\n\nFlorian Blaas (8. dubna 1828 Brixen – 22. prosince 1906 Innsbruck) byl rakouský právník, malíř a politik německé národnosti z Tyrolska, v 2. polovině 19. století poslanec Říšské rady.\n\nNarodil se v Brixenu, kde vystudoval gymnázium a pak studoval na Innsbrucké univerzitě. Během revolučního roku 1848 působil v studentské legii. Po studiích nastoupil k zemskému soudu v Innsbrucku jako praktikant. Následně byl soudním adjunktem v Reutte, pak zase nastoupil do Innsbrucku, kde se později stal radou vrchního zemského soudu, kterým byl až do svého odchodu na penzi.\n\nOd roku 1862 až do roku 1897 byl členem městské rady v Innsbrucku. Zasadil se o vznik lékařské fakulty na místní univerzitě a o vypracování obecního statutu. Vykonával rovněž funkci předsedy městské spořitelny. Zasedal dlouhodobě jako poslanec Tyrolského zemského sněmu, kam poprvé nastoupil v prosinci 1862 poté, co zemřel poslanec Hieronymus von Klebelsberg zu Thumburg. Zastupoval městskou kurii, obvod Innsbruck. V květnu 1863 se stal náhradníkem zemského výboru. V zemských volbách roku 1867 ho porazil notář Rapp, ale již v roce 1869 mandát získal zpět poté, co zemřel poslanec Johann Haßlwanter. Zemským poslancem pak byl nepřetržitě až do července 1901, kdy rezignoval s poukazem na vysoký věk. Roku 1870 se opětovně stal i náhradníkem zemského výboru a pak v letech 1875–1882 byl jeho řádným členem. Město Innsbruck mu roku 1887 udělilo čestné občanství a při odchodu do penze získal Řád železné koruny.\n\nByl také poslancem Říšské rady (celostátního parlamentu Předlitavska), kam nastoupil v doplňovacích volbách roku 1875, za kurii městskou a obchodních a živnostenských komor v Tyrolsku, obvod Bolzano, Merano, Glurns atd./Bolzano. Slib složil 26. února 1875. V roce 1875 se uvádí jako Dr. Florian Blaas, c. k. rada zemského soudu, bytem Innsbruck. V parlamentu i zemském sněmu zastupoval tzv. Ústavní stranu (liberálně, centralisticky a provídeňsky orientovanou).\n\nV soukromém životě se zabýval na vysoké úrovni malováním.\n\nZemřel po krátké nemoci v prosinci 1906.\n"}
{"id": "1116703", "url": "https://cs.wikipedia.org/wiki?curid=1116703", "title": "Hajer FC", "text": "Hajer FC\n\nHajer FC (arabskyːنادي هجر) je saúdskoarabský profesionální fotbalový klub založený roku 1950. Letopočet založení je i v klubovém emblému. Klub hraje druhou nejvyšší saúdskoarabskou ligu Saudi First Division. Klub hraje na stadionu Prince Abdullah bin Jalawi Stadium, klubové barvy jsou bílá a černá.\n\n"}
{"id": "1116705", "url": "https://cs.wikipedia.org/wiki?curid=1116705", "title": "Đorđe Đikanović", "text": "Đorđe Đikanović\n\nĐorđe Đikanović uváděný i jako Djordje Djikanović [džordže džikanovič] (, * 18. srpna 1984, Igalo, SFR Jugoslávie) je černohorský fotbalový obránce, který je v současnosti bez angažmá.\nMimo Černou Horu působil na klubové úrovni v Albánii, Kataru a Saúdské Arábii.\n\n"}
{"id": "1116706", "url": "https://cs.wikipedia.org/wiki?curid=1116706", "title": "Křížová cesta (Železná Ruda)", "text": "Křížová cesta (Železná Ruda)\n\nKřížová cesta v Železné Rudě na Klatovsku vede z centra města na severovýchod na Hladový vrch ke kapli Svaté Anny.\n\nKřížová cesta je tvořena čtrnácti žulovými sloupky s nikou a kaplí Svaté Anny. Byla postavena z iniciativy železnorudského faráře J. W. Konečka, obrázky v nikách namaloval Johan Georg Wittmann. Poprvé byla vysvěcena roku 1815. Od poloviny 20. století cesta chátrala. Zůstaly z ní jen poškozené žulové sloupky bez obrázků a bez křížků, kaple zanikla.\n\nOd roku 1992 probíhala rekonstrukce křížové cesty a stavba nové kaple z iniciativy paní Mileny Vobrové ze Železné Rudy a paní Helgy Huttner-Hasenkopf z bavorského Zwieselu, rodačky ze Železné Rudy. Financována byla z prostředků shromážděných sbírkou převážně v Bavorsku. Kaple Svaté Anny byla postavena v původní podobě a na původním místě, k tomu byly použity staré fotografie. Při odkrytí základů byla nalezena nepoškozená dlažba, která je součástí i nově postavené kaple. Obrázky na zastaveních křížové cesty jsou kopie originálů. Tyto i oltářní obraz v kapli namalovala paní Helga Huttner-Hasenkopf olejovými barvami na hliníkový plech. Zhotovila i okna z barevných segmentů spojených olovem.\n\n30. září 1995 byly obnovená křížová cesta a kaple Svaté Anny na Hladovém vrchu v Železné Rudě slavnostně vysvěceny. \n\n\n"}
{"id": "1116709", "url": "https://cs.wikipedia.org/wiki?curid=1116709", "title": "Křížová cesta (Znojmo)", "text": "Křížová cesta (Znojmo)\n\nKřížová cesta ve Znojmě se nachází v severozápadní části města na ostrohu nad údolím Gránického potoka a vede na Hradiště ze dna údolí potoka až ke kostelu Svatého Antonína Paduánského.\n\nKřížová cesta je tvořena čtrnácti raně-barokními kamennými výklenkovými kaplemi se sedlovou stříškou, ve výklenku je obrázek s pašijovými výjevy. Cesta byla postavena ve druhé polovině 17. století za probošta Tomáše Sclessina (1653–1675).\n\nGránické údolí odděluje kopec Hradiště svatého Hippolyta od areálu středověkého města Znojma. Bývalo až do druhé poloviny 19. století ze strategických důvodů odlesněno. Na plošině nejvíce vysunuté k městu Znojmu nechal před rokem 1662 křižovnický probošt od svatého Hippolyta Tomáš ze Šlesinu postavit kostelík svatého Antonína Paduánského s kupolí. Slavnostní vysvěcení kostela celebroval pražský arcibiskup a kardinál Ernest Adalbert hrabě Harrach. Z kostelíka se stalo poutní místo, pěší stezka v příkrém skalnatém srázu z Gránického údolí ke kostelíku byla upravena do křížové cesty se čtrnácti zastaveními.\n\nRoku 1992 byla křížová cesta obnovena a osazena moderními pašijovými výjevy.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1116710", "url": "https://cs.wikipedia.org/wiki?curid=1116710", "title": "Aloe Blacc", "text": "Aloe Blacc\n\nAloe Blacc, vlastním jménem Egbert Nathaniel Dawkins III (* 7. ledna 1979, Laguna Hills, Kalifornie, USA) je americký zpěvák a rapper. Narodil se panamským rodičům v Orange County, vyrůstal v Laguna Hills a studoval na Univerzitě Jižní Kalifornie. Hudbě se věnoval již od dětství, prvním nástrojem mu byla trubka. V roce 1995 začal s producentem Exilem vystupovat v duu nazvaném Emanon. Své první sólové studiové album \"Shine Through\" vydal v roce 2006, následovala alba \"Good Things\" (2010) a \"Lift Your Spirit\" (2013).\n\n"}
{"id": "1116712", "url": "https://cs.wikipedia.org/wiki?curid=1116712", "title": "Kyffin Williams", "text": "Kyffin Williams\n\nKyffin Williams, celým jménem John Kyffin Williams (9. května 1918 – 1. září 2006) byl velšský malíř.\n\nNarodil se ve městě Llangefni na ostrově Anglesey v severozápadním Walesu. V roce 1937 se stal poručíkem v šestém praporu Royal Welch Fusiliers. V roce 1941 měl nastoupit do Britské armády, kam se však z důvodu epilepsie nedostal. Lékař mu doporučil, aby se věnoval umění. Téhož roku se zapsal na londýnskou uměleckou školu Slade School of Fine Art. Později se věnoval také pedagogické činnosti, mezi jeho žáky patřili historik Martin Gilbert, skladatelé John Tavener a John Rutter nebo výtvarník Patrick Procktor. V roce 1968 získal stipendium Winstona Churchilla a odjel studovat a malovat do Y Wladfa, velšské oblasti v Patagonii. V letech 1969 až 1976 byl prezidentem Royal Cambrian Academy of Art. Roku 1995 získal cenu Glyndŵr. Roku 1982 se stal důstojníkem Řádu britského impéria, roku 1999 byl povýšen na rytíře. Ke konci života trpěl rakovinou plic. Zemřel v roce 2006 ve věku 88 let v obci Llanfairpwllgwyngyll. Velšský zpěvák James Dean Bradfield mu věnoval píseň „Which Way to Kyffin“ ze svého alba \"The Great Western\".\n\n"}
{"id": "1116719", "url": "https://cs.wikipedia.org/wiki?curid=1116719", "title": "Vstupní draft NHL 2015", "text": "Vstupní draft NHL 2015\n\nVstupní draft NHL 2015 byl 53. vstupním draftem v historii NHL. Konal se od 26. června do 27. června 2015 v BB&T Center v Sunrise, na Floridě, ve Spojených státech amerických (v domácí aréně Floridy Panthers). Sunrise hostilo vstupní draft podruhé, když se zde zatím jediný předhozí draft konal v roce 2001. Nejlepšími třemi draftovanými hráči byli Kanaďan Connor McDavid, Američan Jack Eichel a Kanaďan Dylan Strome.\n\nNárok na výběr v draftu měli lední hokejisté narození v období od 1. ledna 1995 do 15. září 1997. Kromě toho, nedraftování hráči, kteří se narodili mimo Severní Ameriku v roce 1994, mohli být rovněž vybráni v draftu. Navíc hráči, kteří byli draftováni v roce 2013, ale nepodepsali do draftu žádnou profesionální smlouvu v NHL, a kteří se narodili po 30. červnu 1995, byli rovněž oprávnění být znovu draftováni.\n\nVýběr kol draftu:\n\nVstupní draft NHL 2015 na stránkách National Hockey League \n"}
{"id": "1116720", "url": "https://cs.wikipedia.org/wiki?curid=1116720", "title": "Plaka (most)", "text": "Plaka (most)\n\nPlaka byl kamenný jednoobloukový most na řece Arachthos. Ležel na hranicích prefektur Arta a Ioannina v Řecku a jeho výstavba byla dokončena roku 1866. Jeho stavitelem byl Konstantinos Bekas. Již v minulosti, v letech 1860 a 1863, se o jeho stavbu neúspěšně pokoušeli jiní stavitelé. Jeho oblouk dosahoval délky 40 metrů, výška mostu byla 21 metrů. Byl největším jednoobloukovým kamenným mostem v Řecku a třetím v Evropě. Malá část mostu byla zničena během druhé světové války, ale brzy byla opravena. Dne 1. února 2015 se most kvůli povodním zřítil.\n"}
{"id": "1116722", "url": "https://cs.wikipedia.org/wiki?curid=1116722", "title": "The Batman (filmový seriál)", "text": "The Batman (filmový seriál)\n\nThe Batman je americký dobrodružný filmový seriál z roku 1943 režiséra Lamberta Hillyera, vyrobený studiem Columbia Pictures. Snímek vznikl na motivy komiksů o Batmanovi od vydavatelství DC Comics. Černobílý filmový seriál, který byl rozdělen do patnácti částí, měl premiéru 16. července 1943, v titulní roli se představil Lewis Wilson.\n\nSeriál byl v roce 1965 opětovně uveden do kin pod názvem \"An Evening with Batman and Robin\".\n\nBatman a Robin bojují proti doktoru Dakovi, japonskému vědci a Hirohitovu agentovi, jenž vynalezl zařízení, kterým dokáže změnit lidi na pseudo-zombie. Dakova základna se nachází v zábavním domě hrůzy v japonské čtvrti.\n\n\n"}
{"id": "1116730", "url": "https://cs.wikipedia.org/wiki?curid=1116730", "title": "Cölestin Brader", "text": "Cölestin Brader\n\nCölestin Brader, křestním jménem Johann Baptist Brader (10. dubna 1824 Algund – 31. prosince 1894 Stams), byl rakouský římskokatolický duchovní a politik německé národnosti z Tyrolska, v 2. polovině 19. století poslanec Říšské rady.\n\nPůsobil jako opat cisterciáckého kláštera v Stamsu. 20. září 1845 vstoupil do kláštera v Stamsu. 29. července 1849 byl v Brixenu vysvěcen na kněze. Působil pak v dominikánském klášteře Maria Steinach v Algundu. Byl kooperátorem na klášterní faře. Vyučoval náboženství v Mehrerau. Od roku 1860 byl kooperátorem v Maisu. 7. listopadu 1867 se stal opatem kláštera v Stamsu.\n\nZasedal jako poslanec Tyrolského zemského sněmu. Zemský sněm ho roku 1868 zvolil i za poslance Říšské rady (celostátního parlamentu Předlitavska), tehdy ještě nepřímo volené zemskými sněmy. Nastoupil 20. října 1868 místo Pirmina Pockstallera zasedal v kurii virilistů. Na mandát v Říšské radě rezignoval 27. ledna 1870 v rámci hromadného složení mandátu několika poslanců za Tyrolsko, poté co na předchozí schůzi nebylo přijato usnesení, že Tyrolané nejsou Rakušany. Opětovně byl zemským sněmem delegován do vídeňského parlamentu roku 1870 a roku 1872, za kurii biskupů, prelátů, univerzit, šlechty a velkostatkářů v Tyrolsku. Složil slib 13. ledna 1872. Rezignaci oznámil na schůzi 15. února 1873. Uspěl i v prvních přímých volbách roku 1873, za kurii velkostatkářskou, 1. voličský sbor. Slib složil 13. listopadu 1873. V roce 1873 se uvádí jako Cölestin Brader, opat cisterciáckého kláštera v Stamsu, bytem Stams. V roce 1873 zastupoval v parlamentu opoziční blok. V roce 1878 zasedal v poslaneckém Hohenwartově klubu (tzv. (Strana práva), která byla konzervativně a federalisticky orientována. V parlamentu patřil mezi méně aktivní poslance.\nZemřel náhle v prosinci 1894.\n"}
{"id": "1116731", "url": "https://cs.wikipedia.org/wiki?curid=1116731", "title": "Catherine Destivelle", "text": "Catherine Destivelle\n\nCatherine Destivelle (* 24. července 1960) je francouzská horolezkyně a sportovní lezkyně, trojnásobná vítězka závodů Sportroccia a autorka knih o lezení.\n\nNarodila se v alžírském městě Oran francouzským rodičům. Později se s rodinou přestěhovala do Francie, kde studovala v obci Savigny-sur-Orge. Později studovala fyzioterapii v Paříži a v tomto oboru následně i pracovala.\n\nJiž jako teenager se začala věnovat horolezectví, absolvovala například několik výstupů v Dolomitech. V roce 1986 vyhrála mezinárodní horolezeckou soutěž Sportroccia. V roce 1992 se stala první ženou, která provedla sólový výstup severní stěnou na alpský vrchol Eiger. V roce 1994 absolvovala neúspěšnou expedici na himálajský vrchol Šiša Pangma. Roku 2003 vydala autobiografickou knihu nazvanou \"Ascensions\".\n\nV roce 1996 vydal Heinz Zak knihu \"Rock Stars\", kde je mezi nejlepšími skalními lezci světa i Catherine Destivelle.\n\n\n\n\n"}
{"id": "1116733", "url": "https://cs.wikipedia.org/wiki?curid=1116733", "title": "Giovanni Carpini", "text": "Giovanni Carpini\n\nGiovanni Carpini, plným jménem Giovanni da Pian del Carpine (* asi 1182, hrad Carpini, nyní Magione u Perugie - 1. srpen 1252) byl italský cestovatel a františkánský mnich (žák Františka z Assisi). Roku 1245 byl vyslán jako papežský legát k mongolskému chánovi. Do hlavního města mongolské říše dorazil roku 1246. Slavným se stal jeho deník, kde zaznamenal řadu podrobností o národech východní Evropy, Ruska a Mongolska.\n\nPocházel ze šlechtického rodu a stal se jedním z prvních žáků zakladatele minoritského řádu Františka z Assisi. Ve 20. letech 13. století působil v Německu, později ve Španělsku a v Polsku. Všude se věnoval misijní činnosti, ale možná již pomýšlel na diplomacii, neboť podle některých historiků by mohl být \"bratrem Janem\", který roku 1235 stál v čele poselstva k tuniskému králi Zakaríju el-Hassanovi.\n\nJisté je, že nakonec vstoupil do diplomatických služeb papeže Inocence IV. (na stolci 1238–1246), sídlícího v Lyonu. Ten usiloval o navázání diplomatických kontaktů s tatarskými (mongolskými) nájezdníky, kteří v té době ohrožovali Evropu. Vyslal tři poselstva. První tvořilo šest dominikánů (Ascelin, Alexander, Albert, Simon de Saint-Quentin, Guichard z Cremony a André z Longjumeau), kteří dorazili na dvůr vojevůdce Batua v Persii, kde však diplomaticky ničeho nedosáhli. Druhé poselstvo vedl portugalský františkán Vavřinec, jeho cesta však skončila předčasně v Arménii. Třetí poselstvo, nakonec nejúspěšnější, vedl právě Carpini. Dne 5. března 1245 odevzdal Inocenc IV. Carpinimu latinsky psaný dopis adresovaný mongolskému chánovi. Na cestu Carpini vyrazil roku 1245, kdy mu bylo již přes šedesát let. Kuriózní bylo, že byl rovněž robustní postavy, což se na dlouhé cestování nehodilo. Pro český kontext je zajímavé, že jeho nejbližším spolupracovníkem a zpočátku i průvodcem byl český františkán Štěpán z Čech.\n\nVýprava vyrazila z Lyonu. Zamířila do Německa, a poté do Českého království. V Praze bylo poselstvo přijato a obdarováno českým králem Václavem I. Podle svědectví Carpiniho to byl osobně Václav I., který poselstvu poradil, aby se vydali přes Polsko. Výprava tedy zamířila do Vratislavi, kde se k ní přidal další františkán, Polák Benedikt, ovládající dobře jazyky a sloužící na další cestě jako tlumočník. Výprava se pak vydala přes Krakov a odtud zamířila do Kyjeva, kde vyměnila koně. Dále cestovatelé překročili Dněpr a pokračovali k Donu a Volze. Carpini je první Evropan, který užíval moderní jména těchto řek. Ve vsi Kaněv je pro nemoc opustil Čech Štěpán a dále o něm nejsou žádné zprávy.\n\nNa Volze tábořil Batu, vnuk Čingischánův a vrchní velitel mongolského západního vojska, který poselstvo poslal ke dvoru mongolského chána. Carpini a zbylí cestovatelé byli sice tak unaveni, že se sotva udrželi na koni, přesto zamířili do kazašské stepi. Postupovali severně od Kaspického a Aralského jezera. U řeky Syrdarja, jejíž jméno Carpini neznal, narazili na islámské kmeny. Dále Carpini hovoří o zemi „černých Kitajů“ (zřejmě oblast mezi Altajem a Ťan-šanem). Zde byla expedice přijata ve městě Omyl jakýmsi mongolským předákem. Poté zamířili na území mongolských Najmanů a odtud do centrálního Mongolska.\n\nCarpiniho výprava ujela asi 4800 km za 106 dní a do centra chanátu dorazila, právě když vyvrcholily nástupnické spory po smrti chána Ögedeje. V době příchodu poselstva zvítězil Ögedejův syn Güjük a ujmul se vlády (vládl 1246–1248). Poselstvo se zúčastnilo i slavnostní korunovace, která byla dle Carpiniho líčení velkolepou událostí, jíž se zúčastnilo 4000 zahraničních hostů, včetně panovníků z Ruska, Gruzie, Číny a Koreje. Chán papežské posly přijal 11. listopadu 1246. Na papežův list odpověděl, šlo však spíše o zdvořilé odmítnutí. Poslové odpověď přijali, 13. listopadu se vydali na krušnou a nebezpečnou zimní zpáteční cestu (po stejné trase, jakou přišli) a 9. července 1247 vstoupili do Lyonu.\n\nPo návratu působil Carpini na papežském dvoře. Později se stal arcibiskupem v dalmatském Antibari (Baru), v závěru života pak papežským legátem u krále Ludvíka IX.\n\nSepsat zprávu o výpravě k chánovi měl za úkol Benedikt. Vypracoval však jen stručný souhrn, který byl navíc vydán až s větším časovým odstupem. Mnohem podrobnější a zajímavější však byl Carpiniho deník, který psal během putování, a který v letech 1247–50 přivedl k definitivní verzi jako \"Ystoria Mongalorum\" (\"Tartarorum\"). V osmi kapitolách popisuje Mongolsko, jeho polohu, obyvatele, náboženské zvyky, morální normy, vypisuje historii Mongolské říše (od Čingischána) i její fungování. Zajímavé je, že Carpini v deníku věnuje pozornost i válečné taktice Mongolů a doporučuje, jak je porazit v bitvě (bojiště má ležet v rovině, v týle nebo po straně má být rozlehlý les, nemá se tvořit jediný útvar, ale několik vzájemně oddělených armád stojících nedaleko od sebe apod.) Cenný je však i Carpiniho popis východní Evropy a Ruska, který historici považují za poměrně věrný. Jeho spis se stal ve středověku velmi populárním a důležitým zdrojem informací a byl hojně opisován, i když jen ve stručném výtahu v encyklopedii Vincenta z Beauvais, která vyšla 1473 poprvé tiskem. Úplný text vyšel tiskem až roku 1839.\n\n\n"}
{"id": "1116734", "url": "https://cs.wikipedia.org/wiki?curid=1116734", "title": "Batman and Robin (filmový seriál)", "text": "Batman and Robin (filmový seriál)\n\nBatman and Robin je americký dobrodružný filmový seriál z roku 1949 režiséra Spencera Gordona Benneta, vyrobený studiem Columbia Pictures. Snímek vznikl na motivy komiksů o Batmanovi od vydavatelství DC Comics, zároveň se jedná o sequel k seriálu \"The Batman\". Černobílý filmový seriál, který byl rozdělen do patnácti částí, měl premiéru 26. května 1949, v titulní roli se představil Robert Lowery.\n\nBatman a Robin musí čelit záhadnému Wizardovi, jenž disponuje elektronickým zařízení, které dokáže ovládat automobily.\n\n\n"}
{"id": "1116735", "url": "https://cs.wikipedia.org/wiki?curid=1116735", "title": "Jakub Zbořil", "text": "Jakub Zbořil\n\nJakub Zbořil (* 21. února 1997, Brno) je český hokejový obránce momentálně hrající v týmu Providence Bruins v AHL. Jeho mateřským klubem je tým HC Kometa Brno, kde působil v juniorských letech. Dne 27. června 2015 byl draftován již v prvním kole draftu 2015 jako 13. celkově týmem Boston Bruins.\n\n"}
{"id": "1116737", "url": "https://cs.wikipedia.org/wiki?curid=1116737", "title": "Salmán Faradž", "text": "Salmán Faradž\n\nSalmán Mohammed Faradž (arabsky سلمان الفرج; narozen 1. srpna 1989) je saúdskoarabský fotbalový záložník a reprezentant, který momentálně působí v saúdskoarabském klubu Al-Hilal.\n\nGóly Salmána Faradže v A-mužstvu saúdskoarabské reprezentace\n\n"}
{"id": "1116738", "url": "https://cs.wikipedia.org/wiki?curid=1116738", "title": "Příbuzenský výběr", "text": "Příbuzenský výběr\n\nPříbuzenský výběr je evoluční strategie, která podporuje reprodukční úspěch příbuzných organismu i za cenu vlastního života a vlastní reprodukce. Příbuzenský altruismus může vypadat jako altruistické chování, jehož evoluce je řízena příbuzenským výběrem. Příbuzenský výběr je příkladem inkluzivního fitness, který kombinuje počet vlastních produkovaných potomků s počtem potomků, které jednotlivec může zajistit tak, že podporuje namísto sebe jiné jednotlivce, například sourozence.\n\nCharles Darwin diskutoval o teorii příbuzenského výběru ve svém díle \"O původu druhů\" z roku 1859. Hádanku pro něj představovaly kolonie společenského hmyzu, jako dělnice včel medonosných, které obětují vlastní možnost se rozmnožovat na úkor svých matek. Vyslovil, že altruizmus může být podporován na úrovni pokrevního příbuzenství. Ve 30. letech a 50. letech 20. století dva vědci Ronald Fisher a J. B. S. Haldane vytyčili ranou matematiku příbuzenského výběru, přičemž Haldane pronesl slavný žert, že položí život za dva bratry nebo osm bratranců. Haldaneova poznámka poukázala na skutečnost, že jestliže jedinec obětuje svůj život, aby zachránil dva sourozence, čtyři synovce nebo osm bratranců, jedná se v evolučním pojetí o „spravedlivé řešení”, protože sourozenci jsou si vzájemně příbuzní z 50 %, synovci z 25 % a bratranci z 12,5 %.\n\nKoncept zformuloval vědec W. D. Hamilton:\n\na vešel do známosti jako Hamiltonovo pravidlo.\n"}
{"id": "1116739", "url": "https://cs.wikipedia.org/wiki?curid=1116739", "title": "Mistrovství světa v biatlonu 2009 – sprint žen", "text": "Mistrovství světa v biatlonu 2009 – sprint žen\n\nSprint žen na Mistrovství světa v biatlonu 2009 se konal v sobotu 14. února jako zahajovací ženský závod biatlonu v lyžařském středisku v Pchjongčchangu. Zahájení sprintu proběhlo v 8:45 hodin středoevropského času.\n\nZávodnice absolvovaly trať o délce 7,5 km se dvěma střeleckými položkami – první vleže, druhou vestoje; za každý nezasažený terč absolvovaly trestné kolo.\n\nStartovalo 108 závodnic ze 33 zemí / všechny dokončily.\n"}
{"id": "1116741", "url": "https://cs.wikipedia.org/wiki?curid=1116741", "title": "Barton Fink", "text": "Barton Fink\n\nBarton Fink je americký film z roku 1991. Děj filmu se odehrává v roce 1941 a hlavní role hrají John Turturro (mladý newyorský dramatik, který se snaží nalézt úspěch psaním scénářů pro hollywoodské filmy) a John Goodman (obchodní cestující, jeho soused). Autory scénáře jsou bratři Coenové. Hlavní hrdina filmu má problém dokončit scénář, což bylo inspirováno skutečností, že scénářisté Joel a Ethan Coenovi měli podobný problém při psaní scénáře k předchozímu filmu \"Millerova křižovatka\". Scénář vznikal po dobu tří týdnů. Snímek měl premiéru na 44. ročníku Filmového festivalu v Cannes v květnu 1991, do kin byl uveden v srpnu téhož roku. Autoři filmu se později vyjádřili, že by rádi natočili sequel filmu.\n\n"}
{"id": "1116742", "url": "https://cs.wikipedia.org/wiki?curid=1116742", "title": "Křížová cesta (Chudčice)", "text": "Křížová cesta (Chudčice)\n\nKřížová cesta v Chudčicích v okrese Brno-venkov vede z Chudčic východním směrem k brněnské čtvrti Kníničky na poutní místo U Tří křížů severně od Brněnské přehrady, na kopci nad obcí Chudčice. \n\nKřížová cesta je tvořena 14 výklenkovými kaplemi, z nichž 10 se nachází na katastrálním území Kníniček a 4 v Chudčicích.\n\nCesta byla postavena roku 1856 podle projektu architekta Eduarda Svobody. Stavbu financovali majitelé nejbohatších chudčických usedlostí. Začíná na jihovýchodním okraji Chudčic a je lemovaná jírovcovou alejí až k okraji lesa. Poté pokračuje nahoru do Podkomorských lesů nad Brněnskou přehradou. Končí v poutním místě zvaném U Tří křížů, kde stávala kaple svatého Kříže, pravděpodobně z 13. století, zrušená roku 1784 za reforem císaře Josefa II. Na jejím místě byly později vztyčeny tři dřevěné kříže, podle nichž dostalo poutní místo své jméno. Na místě starých dřevěných křížů nechali roku 1902 vystavět nové kamenné manželé Perkovi z Chudčic, další kříž nechali postavit manželé Navrátilovi.\n\nV lese poblíž křížové cesty se nachází kaple Panny Marie Pomocnice nad pramenem pitné vody. Kapličku s obrazem Panny Marie Pomocnice nechal roku 1856 vystavět Josef Kotovic.\n\nKřížová cesta je chráněna jako nemovitá kulturní památka České republiky. Poutě se konají na Květnou neděli a poslední neděli v červnu.\n\n"}
{"id": "1116743", "url": "https://cs.wikipedia.org/wiki?curid=1116743", "title": "Římskokatolická farnost Kapličky", "text": "Římskokatolická farnost Kapličky\n\nŘímskokatolická farnost Kapličky je územním společenstvím římských katolíků v rámci českokrumlovského vikariátu českobudějovické diecéze.\n\nPlebánie byla zřízena v roce 1377. Duchovní správu zde převzali od roku 1642 vyšebrodští cisterciáci. Farní kostel sv. Jana a Pavla byl postaven jako novostavba v roce 1896. Obec Kapličky byla po druhé světové válce administrativně zrušena a později včetně kostela zbourána. Název Kapličky byl druhotně přenesen na část zástavby obce Loučovice na území farnosti Kapličky s gotickým filiálním kostelem sv. Oldřicha.\n\nFarnost je spravována ex currendo z Vyššího Brodu.\n\n\n"}
{"id": "1116744", "url": "https://cs.wikipedia.org/wiki?curid=1116744", "title": "Gökçeada", "text": "Gökçeada\n\nGökçeada neboli Imbros je největší ostrov Turecka. Leží v Thráckém moři 15 km západně od poloostrova Gallipoli a má rozlohu 279 km². Administrativně tvoří jeden distrikt v rámci provincie Çanakkale. Mys İncirburnu je nejzápadnějším bodem celého Turecka. Na ostrově žije přes osm tisíc lidí, téměř dvě třetiny z nich ve stejnojmenném hlavním městě. Na Gökçeadě se pěstuje vinná réva, olivovníky, ovoce a zelenina. Vnitrozemí je kopcovité (nejvyšší bod má 693 metrů nad mořem), porostlé piniovými lesy. Pobřeží je lemováno písčitými plážemi, využívanými pro vodní sporty. Na ostrov dosud nepronikla masová turistika, vyhledávají ho proto milovníci klidu a zachované přírody.\n\nNázev Imbros pochází od pelasgického boha úrody Imbrassa, převzali ho i Řekové (\" Ίμβρος\") a další národy. Turci mu původně říkali \"İmroz Adasi\", v červenci 1970 byl oficiálně přejmenován na \"Gökçeada\", což doslova znamená „Ostrov modré oblohy“.\n\nOstrov byl ve starověku součástí Athénského námořního spolku, později ho ovládali Byzantinci, Janovská republika a Osmanská říše. V roce 1912 ho zabralo Řecko, za 1. světové války byl vzhledem ke strategické blízkosti průlivu Dardanely britskou vojenskou základnou. Námořní bitva u Imbrosu proběhla 20. ledna 1918 a vedla k oslabení tureckého námořnictva v oblasti. Lausannská smlouva přiřkla roku 1923 ostrov Turecku, ačkoli přes devadesát procent obyvatel tvořili Řekové. Následovalo potlačování volené řecké samosprávy, likvidace řeckých škol, po druhé světové válce vláda začala na ostrov stěhovat Turky z pevniny. Diskriminační politika vedla od šedesátých let k odchodu většiny Řeků. Patriarcha Bartoloměj I., který je rodákem z Imbrosu, prohlásil, že turecké úřady dosud utajují informace o tehdejším porušování lidských práv a uvedl, že počet řeckých obyvatel ostrova se snížil z téměř šesti tisíc počátkem 60. let na tři sta většinou starých osob. Evropský parlament vyzval v březnu 2014 tureckou vládu, aby v rámci jednání o vstupu země do EU umožnila návrat řeckých vystěhovalců včetně majetkových kompenzací a zřízení řecké školy.\n\n"}
{"id": "1116749", "url": "https://cs.wikipedia.org/wiki?curid=1116749", "title": "Krycí jméno Holec", "text": "Krycí jméno Holec\n\nKrycí jméno Holec (2016) je česko-rakouský film režiséra Franze Novotny. Příběh by měl být smyšlený založený na skutečných událostech z roku 1968.\n\nFilm se natáčel v Rakousku a v Česku. Dne 5. října 2014 se v Praze na Vinohradské třídě před budovou Českého rozhlasu natáčela velká scéna odehrávající se 21. srpna 1968.\n\nKoproducentem filmu jsou ORF a Česká televize.\n\n"}
{"id": "1116750", "url": "https://cs.wikipedia.org/wiki?curid=1116750", "title": "Římskokatolická farnost Dobrá Voda u Českých Budějovic", "text": "Římskokatolická farnost Dobrá Voda u Českých Budějovic\n\nŘímskokatolická farnost Dobrá Voda u Českých Budějovic je územním společenstvím římských katolíků v rámci českobudějovického městského vikariátu českobudějovické diecéze.\n\nVes Dobrá Voda vznikla v 18. století. V letech 1733-1739 postaven poutní kostel podle projektu Kiliána Ignáce Dientzenhofera a od roku 1779 sem býval ustanovován lokální kaplan. V roce 1786 zřízena lokálie, povýšená v roce 1858 na samostatnou farnost. Roku 1911 byla vystavěna nová fara v podobě secesní vily. V roce 1995 byla z farnosti vyjmuta část území, na kterém byla následně zřízena samostatná farnost České Budějovice-Suché Vrbné.\n\nFarnost Dobrá Voda je administrována ex currendo z Českobudějovického děkanství.\n\n\n"}
{"id": "1116751", "url": "https://cs.wikipedia.org/wiki?curid=1116751", "title": "Blaas", "text": "Blaas\n\nPříjmení Blaas nosí více osob:\n\n"}
{"id": "1116753", "url": "https://cs.wikipedia.org/wiki?curid=1116753", "title": "Občina Velike Lašče", "text": "Občina Velike Lašče\n\nObčina Velike Lašče je jednou z 212 občin ve Slovinsku. Její rozloha je 103,2 km² a v lednu 2014 zde žilo 4206 lidí. V občině je celkem 90 vesnic. Správním centrem je vesnice Velike Lašče.\n\nObčina Velike Lašče je jednou z 25 občin Středoslovinském regionu. Nachází se zhruba 25 km jižně od slovinského hlavního města Lublaně (slovinsky, Ljubljana) v tradičním regionu Dolenjska. Vzhledem k tomu, že se území občiny rozkládá převážně v krasové oblasti, jsou její vesnice většinou malé, spíše jsou to osady nebo samoty.\n\nSousedními občinami jsou: Ig a Škofljica na severu, Grosuplje na severovýchodě, Videm - Dobrepolje na východě, Ribnica a Sodražica na jihu, Bloke na jihozápadě, Cerknica na západě. \n\nAdamovo, Bane, Bavdek, Borovec pri Karlovici, Boštetje, Brankovo, Brlog, Bukovec, Centa, Četež pri Turjaku, Dednik, Dolenje Kališče, Dolnje Retje, Dolščaki, Dvorska vas, Gorenje Kališče, Gornje Retje, Gradež, Gradišče, Grm, Hlebče, Hrustovo, Jakičevo, Javorje, Kaplanovo, Karlovica, Knej, Kot pri Veliki Slevici, Krkovo pri Karlovici, Krvava Peč, Kukmaka, Laporje, Laze, Logarji, Lužarji, Mački, Mala Slevica, Male Lašče, Mali Ločnik, Mali Osolnik, Marinčki, Medvedjek, Mohorje, Naredi, Opalkovo, Osredek, Pečki, Plosovo, Podhojni Hrib, Podkogelj, Podkraj, Podlog, Podsmreka pri Velikih Laščah, Podstrmec, Podulaka, Podžaga, Polzelo, Poznikovo, Prazniki, Prhajevo, Prilesje, Purkače, Pušče, Rašica, Rob, Rupe, Sekirišče, Selo pri Robu, Sloka Gora, Srnjak, Srobotnik pri Velikih Laščah, Stope, Strletje, Strmec, Ščurki, Škamevec, Škrlovica, Tomažini, Turjak, Ulaka, Uzmani, Velika Slevica, Velike Lašče, Veliki Ločnik, Veliki Osolnik, Vrh, Zgonče, Žaga\n\n\nSlovinské regiony v číslech 2014\n"}
{"id": "1116754", "url": "https://cs.wikipedia.org/wiki?curid=1116754", "title": "Fabiana Claudinová", "text": "Fabiana Claudinová\n\nFabiana Marcelino Claudinová (* 24. ledna 1985 Belo Horizonte) je brazilská volejbalistka.\n\nS brazilskou reprezentací se zúčastnila tří olympijských her, na OH 2008 a OH 2012 získala zlaté medaile, v Londýně 2012 byla kapitánkou týmu a získala cenu pro nejlepší blokařku. Na mistrovství světa ve volejbale žen skončila s brazilským týmem druhá v letech 2006 a 2010 a třetí v roce 2014. Má také zlatou medaili z Panamerických her 2011 a z FIVB Volleyball World Grand Prix 2004, 2006, 2008, 2009, 2013 a 2014, v roce 2006 byla vyhlášena nejlépe smečující hráčkou turnaje. Vyhrála FIVB Volleyball World Grand Prix v letech 2013 a 2014, v roce 2014 byla zvolena nejlepší hráčkou.\n\nZačínala v klubu Minas v Belo Horizonte, odkud přestoupila do Rexony Rio de Janeiro, s níž vybojovala pět titulů brazilských mistryň. Sezónu 2011/12 strávila ve Fenerbahçe Istanbul, kde vyhrála Ligu mistryň CEV. pak se vrátila do Brazílie do klubu SESI São Paulo, v jehož dresu získala třetí místo na mistrovství světa ve volejbale klubů 2014.\n\n"}
{"id": "1116755", "url": "https://cs.wikipedia.org/wiki?curid=1116755", "title": "Anna Stropnická", "text": "Anna Stropnická\n\nAnna Stropnická (* 6. května 1989 Praha) je česká herečka, dcera herce a politika Martina Stropnického a sestra Matěje Stropnického.\n\nČást dětství strávila v Portugalsku a Itálii, kde její otec pracoval jako diplomat. Odmaturovala na Akademickém gymnáziu Štěpánská, v roce 2011 absolvovala Vyšší odbornou školu hereckou.\n\nPoprvé hrála v seriálu Ordinace v růžové zahradě, kde ztvárnila dceru doktora Dalibora Frynty (Jan Šťastný), Aničku. Během studia hostovala v Městském divadle Mladá Boleslav. Od září 2012 je členkou Divadla pod Palmovkou.\n\n\n\n\n\n"}
{"id": "1116757", "url": "https://cs.wikipedia.org/wiki?curid=1116757", "title": "Velká vlastenecká válka (dokumentární seriál)", "text": "Velká vlastenecká válka (dokumentární seriál)\n\nVelká vlastenecká válka (v ruském originále Великая война) je ruský dokumentární cyklus z roku 2010. Vypráví o nejdůležitějších událostech a důstojnících na východní frontě během druhé světové války. Dokument byl tak oblíbený, že v roce 2011 vznikla druhá série s názvem Sovětská bouře, která se vracela k méně důležitým událostem na východní frontě. \n\n\n\n"}
{"id": "1116758", "url": "https://cs.wikipedia.org/wiki?curid=1116758", "title": "Old Money", "text": "Old Money\n\nOld Money je sólové studiové album hudebníka Omara Rodrígueze-Lópeze. Vydalo jej dne 10. listopadu 2008 hudební vydavatelství Stones Throw Records (jde o první album tohoto umělce vydané touto společností). Rodríguez-López naznačil, že \"Old Money\" mělo být následovníkem alba \"Amputechture\" jeho skupiny The Mars Volta. Na albu také hraje několik členů této kapely, například Juan Alderete, Cedric Bixler-Zavala, Adrián Terrazas-González a Marcel Rodríguez-López.\n\n"}
{"id": "1116759", "url": "https://cs.wikipedia.org/wiki?curid=1116759", "title": "Solar Gambling", "text": "Solar Gambling\n\nSolar Gambling je sólové studiové album hudebníka Omara Rodrígueze-Lópeze. Vydalo jej dne 1. prosince 2009 hudební vydavatelství Rodriguez Lopez Productions. Na albu zpívá mexická zpěvačka Ximena Sariñana, Lópezova přítelkyně.\n\n"}
{"id": "1116762", "url": "https://cs.wikipedia.org/wiki?curid=1116762", "title": "Žentour (hudební skupina)", "text": "Žentour (hudební skupina)\n\nŽentour je česká popová hudební skupina.\n\nV roce 1981 jazzman Jan Šulc hledal na Pražské konzervatoři spoluhráče, aby založil novou jazzovou skupinu. Přidal se baskytarista Jan Černý, klávesista Petr Ackermann, bubeník Václav Kabát a kytarista a zpěvák Janek Ledecký. Šulc kapele ponechal původní jméno \"Hemenex\", neboť se domníval, že se budou věnovat jazzu. Ovšem mladí členové se přiklonili k rocku. Kapela dostala název Žentour podle titulu jedné z prvních vlastních písní. Šulc místo kláves začal hrát na kytaru. Skupina se přihlásila k tzv. nové vlně. První vystoupení absolvovala jako předskokan Abraxasu na podzim 1982 Na Chmelnici. V únoru 1983 odešel zakladatel skupiny Jan Šulc. Toho s kytarou nahradil Ackermann, lídrem skupiny se stal Jan Černý. Pod hudbu a texty se podepisovali kolektivním pseudonymem Žentour. V letech 1983–1984 se představili na dvou ročnících Vokalízy, přehlídek Hudba mladé generace a Rockového maratónu 2.\n\nV roce 1984 tehdejší student režie na DAMU, Petr Poledňák, angažoval skupinu do svého absolventského projektu – \"Pomyslná reportáž o americkém pop festivalu\", kde skupina adaptovala Poledňákovy písně a doprovázela herce na pódiu, členové se dokonce objevili na jevišti. V roce 1985 se bubeník Václav Kabát nepohodl s Janem Černým a odešel, jeho místo zaujal David Koller, který působil vedle Ledeckého jako druhý zpěvák. V roce 1986 skupina natočila první desku, \"Žentour 001\", kde se jako host objevila např. Ivana Chýlková. S koncertním programe \"Múzy v presu\" vyjeli do Západního Německa na festival \"Ost-West Rock Treff\". V lednu 1987 byl založen fan klub skupiny, v dubnu 1987 začali vydávat vlastní občasník \"Žentour revue\".\n\nKromě koncertu v Československu hráli v Polsku (např. na Dnech Prahy ve Varšavě), Švédsku a SSSR. V říjnu odešel kytarista Michal Šenbauer a vystřídal jej na krátkou dobu Jiří Šedivý. Na konci roku odešel David Koller, následoval jej Petr Ackermann. Dva roky v kapele působil, také bubeník Jaromír Kašpar, kterého v roce 1989 nahradil Pavel Skala a přidaly se dvě zpěvačky Ája Suková a Helena Dlasková. V roce 1992 se skupina rozpadla, když odešel Janek Ledecký, který se začal věnovat sólové dráze.\n\nV roce 2009 se skupina znovu sešla a odehrála turné na Slovensku. V roce 2014 vyšlo nové album, \"Žentour 007\", pro které hudbu napsal Jan Černý a texty Janek Ledecký. Dalšími členy skupiny jsou bubeník Štěpán Smetáček, kytarista Lukáš Martinek a klávesista Jára Bárta.\n\n\n"}
{"id": "1116767", "url": "https://cs.wikipedia.org/wiki?curid=1116767", "title": "Případ Moberlyové a Jourdainové", "text": "Případ Moberlyové a Jourdainové\n\nPřípad Moberlyové a Jourdainové (\"The Moberly–Jourdain incident\", také \"Les fantômes du Trianon\", Duchové z Trianonu) je událost, k níž došlo 10. srpna 1901 ve Versailles a která bývá řazena mezi paranormální jevy. Dvě seriózní anglické profesorky se podle vlastní výpovědi měly na několik hodin přenést v čase více než o sto let zpátky.\n\nCharlotte Anne Moberlyová (1846—1937), ředitelka oxfordské ženské koleje svatého Hugha, a její zástupkyně Eleanor Jourdainová (1863—1924) podnikly 10. srpna 1901 výlet do Versailles. Cestou k zámku Malý Trianon v parku zabloudily a podle svědectví obou pocítily na jedné z cestiček podivnou změnu v ovzduší, předměty okolo byly náhle ploché a rozmazané jako ve snu. Pak potkaly několik osob v oblečení připomínajícím 18. století: skupinu vojáků v uniformě Švýcarské gardy, venkovskou ženu s dítětem, muže se zjizvenou tváří a nepřítomným pohledem, který seděl v altánku, a dalšího muže, vysokého a snědého, který je poslal nejkratší cestou k Malému Trianonu. Před zámkem pak seděla na trávníku žena v rokokových světlých šatech a něco kreslila. Když Moberlyová s Jourdainovou vešly do zámku, narazily na výpravu turistů, svých současníků, a od té doby bylo všechno zase normální.\n\nO zážitku se Moberlyová zmínila v dopise své sestře, nedokázala si ho však nijak vysvětlit. V roce 1911 pak obě ženy pod falešnými jmény vydaly knihu \"An Adventure\", v níž popsaly události onoho dne. Záhada vzbudila velkou pozornost, zabývala se jí londýnská Society for Psychical Research. Objevily se detaily, které dodaly vyprávění obou žen věrohodnost: popisovaly například zchátralý statek a lávku přes potok, které v roce 1901 neexistovaly, ale podle dobových pramenů ve Versailles koncem 18. století skutečně byly. Objevila se proto spekulace o možném cestování časem, kterou posílila skutečnost, že 10. srpna bylo výročí dne, kdy proběhl Útok na Tuilerijský palác. Dámou v šatech tedy mohla být královna Marie Antoinetta a zjizveným mužem hrabě de Vaudreuil. V roce 1981 uvedla anglická televize ITV film \"Miss Morison's Ghosts\", který byl pokusem o hranou rekonstrukci událostí. \n\nObjevilo se několik možných vysvětlení případu. Spisovatel Philippe Jullian připomněl osobnost výstředního umělce Roberta de Montesquiou, který si liboval v pořádání večírků v dobových kostýmech. Není vyloučeno, že obě turistky se náhodou staly nezasvěcenými svědky jednoho z nich. Podle jiné teorie si obě ženy všechno vymyslely, zpočátku asi jako žert, který se jim vymkl z rukou. Tváří v tvář neočekávané publicitě nechtěly přiznat pravdu, aby neohrozily svoji akademickou kariéru, a proto si přidávaly podrobnosti, které mohly mezitím nastudovat v historické literatuře. Například popis dámy před zámkem byl zprvu velmi neurčitý, v pozdějších verzích se nápadně podobal známému Wertmüllerovu obrazu Marie Antoinetty. Výpovědi obou žen se ostatně v řadě ohledů lišily. Objevila se také svědectví o tom, že mezi Moberlyovou a Jourdainovou existoval milenecký poměr. Silná vzájemná citová závislost (ve své době navíc společensky nepřijatelná) může vést ke sdíleným halucinacím, známým jako \"folie à deux\". Spisovatel Terry Castle v této souvislosti zmiňuje, že obě ženy i v jiných případech mluvily o věcech, které nikdo kolem nich neviděl.\n"}
{"id": "1116802", "url": "https://cs.wikipedia.org/wiki?curid=1116802", "title": "Batman (seriál)", "text": "Batman (seriál)\n\nBatman je americký akční televizní seriál natočený na motivy komiksu o Batmanovi vydavatelství DC Comics. Premiérově byl vysílán v letech 1966–1968. Ve třech řadách vzniklo celkem 120 dílů – první série měla 34 epizod, druhá 60 dílů a poslední 26 epizod. Seriál byl na DVD a BD vydán v letech 2014 a 2015.\n\nPodle seriálu \"Batman\" byl v roce 1966 natočen stejnojmenný celovečerní film. V roce 2003 vznikl komediální televizní film \"\", ve kterém se hrdinové i herci vrátili do svých rolí ze 60. let.\n\nSeriál je zaměřen na dobrodružství Batmana a jeho pomocníka Robina při boji se zločinem ve městě Gotham City, přičemž ve třetí řadě jim pomáhá i Batgirl. Mezi jejich nejvýznamnější protivníky patří Catwoman, Riddler, Joker či Penguin. Zatímco první dvě sezóny seriálu sestávají výhradně z dvoudílných epizod (výjimkou jsou dvě třídílné epizody ve druhé sezóně), třetí série většinou obsahuje příběhově samostatné díly.\n\n\n"}
{"id": "1116803", "url": "https://cs.wikipedia.org/wiki?curid=1116803", "title": "Giovanni Ciani", "text": "Giovanni Ciani\n\nGiovanni Ciani (9. března 1833 Trento – 2. října 1914 Trento) byl rakouský politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady a starosta Trenta.\n\nOpakovaně byl volen jako člen italských národních liberálů do funkce starosty tyrolského Trenta. Starostou byl v období let 1866–1872 a znovu 1880–1885. Zasedal i jako poslanec Tyrolského zemského sněmu.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873, za kurii velkostatkářskou v Tyrolsku, 2. voličský sbor. Rezignaci oznámil dopisem 23. června 1877 z politických důvodů, 27. listopadu 1877 opětovně složil slib. Mandát obhájil ve volbách roku 1879, nyní za městskou kurii v Tyrolsku, obvod Trento, Cles, Fonde atd. Slib složil 9. října 1879. Opětovně zde byl zvolen i ve volbách roku 1885, volbách roku 1891 a volbách roku 1897. Rezignaci oznámil na schůzi 18. října 1899. Pak ho v parlamentu nahradil Vittorio de Riccabona. V roce 1873 se uvádí jako baron Johann von Ciani, statkář, bytem Trento.\n\nV roce 1873 usedl do parlamentu za blok ústavověrných. Uvádí se tehdy coby jeden z 67 členů staroliberálního Klubu levice, vedeného Eduardem Herbstem. V roce 1878 zasedal v pětičlenném italském poslaneckém klubu. V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho. Za člena Coroniniho klubu se uvádí i po volbách do Říšské rady roku 1885.\n\nCísař ho povýšil do baronského stavu. Zemřel v říjnu 1914.\n\nJeho syn Tito Ciani byl zemským poslancem v Tyrolsku.\n"}
{"id": "1116806", "url": "https://cs.wikipedia.org/wiki?curid=1116806", "title": "Křížová cesta (Dobrá Voda u Českých Budějovic)", "text": "Křížová cesta (Dobrá Voda u Českých Budějovic)\n\nKřížová cesta v Dobré Vodě u Českých Budějovic se nachází v centru obce v okolí kostela Panny Marie Bolestné.\n\nKřížová cesta je tvořena čtrnácti zděnými výklenkovými kaplemi postavenými v letech 1837–1839. Vede okolím kostela Panny Marie Bolestné ulicemi Miloše Zachara, Na stráni, Na Kopečku, Hornická a Požárníků ke kapli Božího hrobu, která stojí za kostelem. Obrazy s pašijovými výjevy ve výklencích byly původně malovány na plechových tabulích. Poprvé byla cesta obnovena roku 1880.\n\nRoku 1996 byla křížová cesta opravena a doplněna moderně pojatými obrazy od akademické malířky Renaty Štolbové z Dobré Vody.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1116810", "url": "https://cs.wikipedia.org/wiki?curid=1116810", "title": "Jiří Král (youtuber)", "text": "Jiří Král (youtuber)\n\nJiří Král (* 5. ledna 1990 Brno) je bývalý český youtuber a někdejší účastník reality show televize Nova \"Farma\" (2012).\n\nVystudoval střední školu v Brně, v roce 2009 se odstěhoval do Prahy, kde pracoval v Tiscali Media jako administrátor reklamního prostoru. \n\nV létě 2012 absolvoval reality show Farma na TV Nova. Po odchodu z reality show se vrátil do své původní práce v Tiscali, založil si profil na YouTube. Sem nejprve umístil video ze zákulisí Farmy, poté se začal věnovat natáčení videí let's play, ale i spotů ze svého života. V únoru 2015 odešel z práce, aby se mohl věnovat pouze svým aktivitám.\n\nV roce 2015 patřil mezi nejznámější české youtubery, měl přes 490 tisíc odběratelů na YouTube, jeho videa měla měsíčně přes 5 milionů zhlédnutí, dle vlastních slov vydělává desítky tisíc korun za měsíc a třikrát až čtyřikrát více než ve své předchozí práci. Videa točil denně, za měsíc vytvořil až 30 videí, z nichž byla dvě až tři reklamní. Byl aktivní i na dalších sociálních sítích – v polovině roku 2015 měl na Facebooku 160 tisíc fanoušků, na Twitteru 25 tisíc followerů a na Instagram přes 63 tisíc.\n\nV listopadu 2015 uspořádal charitativní 24hodinový stream, při němž vybral pro Dětskou nemocnici v Brně 307 724 Kč. V plánu měl vybrat prostředky na dva přístroje v hodnotě 80 000 Kč. Přenos zaznamenal dohromady 735 tisíc zhlédnutí, v jednu chvíli se na něj dívalo skoro 20 tisíc lidí. V září 2016 akci zopakoval a během 700 minut se podařilo vybrat na Masarykův onkologický ústav 475 000 Kč. Onkologický ústav zvolil proto, že se tam dříve léčila jeho matka. O rok později už to bylo pro stejnou nemocnici 732 000 Kč, tentokrát během 11hodinového streamu.\n\nOd 16. listopadu 2016 provozuje v obchodním domě Kotva Zetko v Kotvě, což je kavárna, herna s herními konzolemi Xbox One, nahrávací studio a prodejna vlastních propagačních materiálů a propagačních materiálů dalších vybraných youtuberů. Zetko v Kotvě provozuje společně se svým bratrem Petrem pod hlavičkou společné firmy Blue Milk. Interiér prostor navrhovala architektka Nikola Netušilová. Od zahájení provozu Zetka v Kotvě a dokončení nahrávacího studia Jiří naprostou většinu studiových videí nahrával v tomto studiu.\n\nPod hlavičkou firmy Blue Milk od května 2016 také vydává měsíčník \"Jirka : komiks Jirky Krále\". V roce 2018 soubor 35 příběhů vyšel i knižně (ISBN 978-80-7617-138-1).\n\nV březnu 2018 spustil společně s firmou Avast vzdělávací program pro žáky základních škol s názvem Buď Safe Online, který učí děti, jak se chovat bezpečně na internetu a sociálních sítích. \n\nDne 11. února 2018 dosáhl hranice 1 milionu odběratelů. Dne 29. srpna 2018 vydal na YouTube trailer k dokumentu \"Byl jsem Youtuber\". Dokument byl vysílán živě 2. září 2018 a v jeden moment ho živě sledovalo téměř 50 tisíc diváků, což je vůbec největší sledovanost živého přenosu na českém YouTube. Video, nadále dostupné veřejnosti, mělo za první den od vydání přes 1 milion přehrání. Dokument posloužil jako poděkování za překročení hranice 1 milionu odběratelů. V dokumentu Král současně odhalil, že na YouTube oficiálně končí, ale na Instagramu zůstává aktivní.\n\nJeho přítelkyní je cestovatelka a blogerka Karolína Benešová, vystupující pod přezdívkou \"Little Kao\" (či jen \"Kao\").\n\nJeho sestra Kateřina Králová provozuje youtube kanál \"Svět podle Katky\".\n\nJeho starším bratrem je Petr Král, marketingový odborník, který Jiřímu pomáhal v začátcích youtuberské kariéry, režíroval a natáčel také dokument \"Byl jsem Youtuber\".\n\n"}
{"id": "1116811", "url": "https://cs.wikipedia.org/wiki?curid=1116811", "title": "Johann Baptist Blobner", "text": "Johann Baptist Blobner\n\nJohann Baptist Blobner (10. září 1850 Pořejov – 19. května 1931 Vídeň-Meidling), byl rakouský pedagog, sbormistr a skladatel českého původu.\n\nJohann Baptist Blobner se narodil 10. září 1850 v Pořejově (\"Purschau\") v rodině hostinského. V roce 1868 absolvoval učitelský ústav v Chebu. Celý svůj život působil jako učitel ve 12. vídeňském okrese Meidling.\nJohann B. Blobner zemřel 19. května 1931 ve svém bytě na Wilhelmstrasse 30. Na budově je umístěna pamětní deska. Na jeho počest byla pojmenována ve vídeňské čtvrti Meidling ulice, která nese název Johann Baptist Blobnerstraße.\n\n\n"}
{"id": "1116812", "url": "https://cs.wikipedia.org/wiki?curid=1116812", "title": "Klokan uzdičkový", "text": "Klokan uzdičkový\n\nKlokan uzdičkový (\"Onychogalea fraenata\") je ohrožený druh vačnatce z čeledi klokanovitých, vyskytující se pouze ve třech malých, izolovaných oblastech v Queenslandu v Austrálii. Jeho populace stále rychle klesá. Celkový počet jedinců ve volné přírodě se odhaduje na méně než 1100 kusů.\n\nV době evropské kolonizace Austrálie byl klokan uzdičkový běžné zvíře, vyskytující se podél východního pobřežní Austrálie. Obzvláště se vyskytoval podél řeky Murray, přes Nový Jižní Wales, až po Charters Towers v Queenslandu.\n\nPočet jedinců začal výrazně klesat ke konci 19. a na počátku 20. století; mezi lety 1937 a 1973 se dokonce spekulovalo o tom, že klokan uzdičkový zcela vymřel. Bylo to způsobeno přeměnou luk a lesů, kde klokani žili, na pastviny pro ovce a dobytek. Po přečtení článku v časopise o vyhynulých druzích v Austrálii se ozvalo několik obyvatel oblasti Dingo v Queenslandu, kteří tvrdili, že zde pořád žijí. To bylo později potvrzeno a pro zachování klokana uzdičkového připadly tyto pozemky národnímu parku Taunton. Současný rozsah oblasti výskytu tohoto klokana je méně než 5 % z původního rozsahu. \n\nOd svého znovuobjevení byl klokan uzdičkový chráněn pro obnovení životaschopné populace. Mnoho jedinců bylo odchyceno a byli chováni a rozmnožováni v zajetí. Chov v zajetí umožnil vytvoření tří větších skupinek; dvě byly umístěny do národního parku, ta třetí byla soukromá. Přestože je zvíře stále ohrožené, je často hubeno jako škůdce nebo pro svoji kožešinu. Za snižování jejich počtů může i predace.\n\nTento klokan malého vzrůstu je pojmenován po charakteristické bílé „uzdě“, linii, která mu začíná na krku, pokračuje kolem ramen a končí téměř na břiše. Mezi další charakteristické vzhledové vlastnosti patří černý pruh běžící dolů mezi lopatkami, velké oči a bílé pruhy na tvářích, které je možné vidět i u jiných druhů klokanů. Srst je na hřbetě tmavě šedá, téměř černá a po bocích směrem dolů světlá, až na břiše je téměř bílá.\n\nKlokan uzdičkový může dorůst až jednoho metru na délku, z čehož polovinu tvoří ocas. Váží 4\"–\"8 kg. Samice jsou o něco menší než samci, přesto je zde jen nevýrazný pohlavní dimorfismus.\n\n„Nail-tail“ je zvláštnost charakteristická pro dva další druhy klokanů: klokana hrotochvostého (\"Onychogalea unguifera\") a vyhynulého klokana měsíčitopásého (\"Onychogalea lunata\"). Jedná se o zvláštní útvar na konci ocasu, který zdánlivě připomíná hřebík.\nKlokani uzdičkoví jsou nejaktivnější během noci a za soumraku. Den obvykle stráví spaním v dutinách stromů nebo schovaní mezi keři a vysokými travinami. Jsou to plachá zvířata, která nevyhledávají kontakt s člověkem a jen těžko se dají ochočit. Tvoří malé skupiny okolo čtyř jedinců, ale jsou schopní žít i samotářsky. Pokud je klokan uzdičkový odchycen, lehne si a nehýbe se, čímž vytváří dojem, že je mrtvý.\n\nSamice jsou březí okolo 23 dnů a rodí se jedno mládě, které zůstává v matčině vaku po čtyři měsíce. Samci se nijak o své potomky nestarají.\n\nZa snižování populace klokana uzdičkového můžou i predátoři, jsou to hlavně dingové, lišky a divoké kočky.\n\n"}
{"id": "1116813", "url": "https://cs.wikipedia.org/wiki?curid=1116813", "title": "Křížová cesta (Ivančice)", "text": "Křížová cesta (Ivančice)\n\nKřížová cesta v Ivančicích v okrese Brno-venkov vede z města východním směrem na Krásnou horu ke kapli svatého Jakuba.\n\nKřížová cesta je tvořena čtrnácti zděnými výklenkovými kaplemi a vede na Krásnou horu od nového hřbitova. Byla zřízena v letech 1861–1863 nákladem katolického spolku „Sv. Klement“. Jednotlivé kaple postavili Ignác Hüpsch a Jan Kratochvíl. Každá kaple měla hliněný kříž, který zhotovili zdarma hrnčíři Josef a Václav Královi z Ivančic. Roku 1890 daroval František Kočí místo sešlých, na plátně malovaných obrazů křížové cesty, nové vypuklé a polychromované obrazy z litiny, které byly posvěceny 5. srpna téhož roku.\n\nNeschůdné cesty se ujala Občanská záložna v Ivančicích: „Vždyť touto „křížovou cestou“ šly také dějiny války, protož ji necháme v tom stavu, jak byla před válkou světovou.“\n\nKřížová cesta je chráněna jako nemovitá kulturní památka České republiky.\n"}
{"id": "1116814", "url": "https://cs.wikipedia.org/wiki?curid=1116814", "title": "Batman (film, 1966)", "text": "Batman (film, 1966)\n\nBatman je americká akční filmová komedie z roku 1966, kterou natočil Leslie H. Martinson podle komiksových příběhů o Batmanovi vydavatelství DC Comics. Snímek byl odvozen ze stejnojmenného televizního seriálu, jehož herci ve filmu také hrají. Do amerických kin byl snímek uveden 30. července 1966, mezi první a druhou řadou seriálu.\n\nV roce 2003 vznikl komediální televizní film \"\", ve kterém se hrdinové i herci vrátili do svých rolí ze 60. let.\n\nSkupina největších zločinců města Gotham City se spojí a chystá se ovládnout svět. Tučňák (v originále \"The Penguin\"), Kočičí žena (v originále \"Catwoman\"), Šprýmař (v originále \"The Joker\") a Rébus (v originále \"The Riddler\") unesou vynálezce komodora Schmidlappa a nalíčí past pro své úhlavní nepřátele – Batmana a jeho pomocníka Robina. Pomocí Schmidlappova vynálezu, dehydrátoru, se rovněž chystají unést členy Rady bezpečnosti Spojeného světa.\n\n\n"}
{"id": "1116818", "url": "https://cs.wikipedia.org/wiki?curid=1116818", "title": "Inna Čurikovová", "text": "Inna Čurikovová\n\nInna Čurikovová (rusky: \"И́нна Миха́йловна Чу́рикова\", \"Inna Michajlovna Čurikova\"; * 5. října 1943 Belebej, SSSR) je sovětská a ruská divadelní a filmová herečka, národní umělkyně Sovětského svazu, držitelka státního vyznamenání Ruska. Nejslavnější filmové role: Marfuška (Mrazík/\"Морозко\"), Johanka z Arku (\"Začátek\"/\"Начало\"), Jakobína von Dutten (\"Týž Baron Prášil\"/\"Тот самый Мюнхгаузен\"), generálka Jepančina (\"Idiot\"/\"Идиот\") a další.\nNarodila se 5. října 1943 v baškirském městě Belebej v Sovětském svazu. V roce 1965 absolvovala Divadelní učiliště M. S. Ščepkina a v témž roce byla přijata do souboru moskevského Divadla mladého diváka. V roce 1968 z divadla odešla a působila na volné noze. Od roku 1973 získala angažmá v moskevském Divadle leninského komsomolu (od roku 1990 – divadlo Lenkom).\n\nVe filmu debutovala v roce 1960 (\"Mraky nad Borskem\"/\"Тучи над Борском\"), dále následovaly komicky laděné epizodní role ve filmech režisérů G. Daněliji, E. Keosajana a dalších. Z těchto menších rolí je nejslavnější především postava Marfušy v pohádce Mrazík (1964), kterou režíroval Alexandr Rou.\n\nSvých prvních velkých rolí se však dočkala až v letech 1967–1970, kdy byl natočen \"Začátek\" a další filmy režiséra a později manžela Čurikovy Gleba Panfilova. Dalšími společnými filmy se později staly: \"Vassa\"/\"Васса\" (1983), \"Matka\"/\"Мать\" (1990) – ceny Felix a Nika a také ocenění na MFF v Cannes. Další důležité filmové role: \"Týž Baron Prášil\"/\"Тот самый Мюнхгаузен\" režiséra M. Zacharova, \"Válečná romance\"/\"Военно-полевой роман\" režiséra P. Todorovského, \"Kurýr\"/\"Курьер\" od K. Šachnarazova, \"Slepička Rjaba\"/\"Курочка Ряба\" od A. Končalovského.\nV letech 2007–2009 byla předsedkyní Mezinárodního filmového festivalu Andreje Tarkovského \"Zrcadlo\" (\"Зеркало\"), který se každoročně koná v ruském městě Ivanovo. Je též členkou ruské Akademie filmového umění Nika.\n\nZa roli Marfuši obdržela od českého velvyslance Jaroslava Bašty stříbrnou Masarykovu medaili.\n\n\n\n\nV roce 2013 byl k 70. narozeninám herečky natočen film \"Inna Čurikova. Princezna ne, ty jsi královna!\" (rusky) (režisér Andrej Lukov, Rusko)\n\n"}
{"id": "1116819", "url": "https://cs.wikipedia.org/wiki?curid=1116819", "title": "Callum", "text": "Callum\n\nCallum je mužské křestní jméno. Pochází ze starého latinského jména znamenající \"holub\". Nazývalo se tak několik světců i světic. Nejslavnější z nich je irský mnich Columba (či Colum), který pocházel ze 6. století.\nDalší varianty jsou Colum, Colm a Colombine. Jmeniny slaví 20. května (Columba Rietská), 9. červen (svatý Kolumba) a 31. prosinec (svatá Kolumba). Za českou podobu se dá považovat Koloman.\n\n\n\n\n"}
{"id": "1116820", "url": "https://cs.wikipedia.org/wiki?curid=1116820", "title": "Georg Ossian Sars", "text": "Georg Ossian Sars\n\nGeorg Ossian Sars (20. dubna 1837 Kinn – 9. dubna 1927 Oslo) byl norský mořský biolog.\n\nGeorg Ossian Sars se narodil 20. dubna 1837 v Kinn (nyní část Flory), jako syn Michaela Sarse a Maren Sarsové; historik Ernst Sars byl jeho starší bratr a zpěvačka Eva Nansen byla jeho mladší sestra. Vyrůstal v Mangeru v Hordalandu, kde jeho otec působil jako místní kněz. Od roku 1852 do roku 1854 studoval na bergenské katedrální škole, od roku 1854 studoval na kristiánské katedrální škole, a v roce 1857 se dostal na univerzitu v Kristiánii. Zatímco studoval medicínu, věnoval se přírodopisu; s Lilljeborgovými pracemi sbíral „vodní blechy“ z místních jezer, objevil nové druhy, to vyústilo v jeho první vědeckou publikaci. Georg Ossian Sars měl dobrou paměť a vynikající kreslířské schopnosti, ilustroval i některé otcovy zoologické práce.\n\nGeorg Ossian Sars byl prvním výzkumníkem ichthyoplanktonu. V roce 1864 byl pověřen norskou vládou výzkumem rybářských oblastí kolem norského pobřeží. K prvním objevům patřilo zjištění, že jikry tresky obecné jsou pelagické, to znamená, že se volně vznášejí ve vodním sloupci. Dále pokračovala jeho kariéra pod záštitou vlády. Sarsův hlavní výzkumný zájem představovali korýši a jejich systematika. Sars popsal mnoho nových druhů, jeho \"magnum opus\" je \"An Account of the Crustacea of Norway\". V roce 1910 byl oceněn Zlatou medailí Linného společnosti.\n\nGeorg Ossian Sars se nikdy neoženil, zemřel 9. dubna 1927 v Oslo. Je připomínán v odborných názvech několika mořských bezobratlých, jakož i v názvu časopisu \"Sarsia\", ale i v názvu vlajkové lodi norských výzkumných plavidel \"RV G.O.Sars\".\n\n\nSarsovy ilustrace z knihy \"Contributions to the knowledge of the fresh-water Entomostraca of New Zealand\"\n"}
{"id": "1116821", "url": "https://cs.wikipedia.org/wiki?curid=1116821", "title": "Jakub Giertl", "text": "Jakub Giertl\n\nJakub Giertl (* 16. března 1986) je slovenský fotbalový brankář, který působí od roku 2012 v klubu FC Lokomotíva Košice.\nMimo Slovensko působil na klubové úrovni v Polsku.\n\n"}
{"id": "1116822", "url": "https://cs.wikipedia.org/wiki?curid=1116822", "title": "Pietro Consolati", "text": "Pietro Consolati\n\nPietro Consolati (29. června 1845 Trento – 23. června 1905 Trento) byl rakouský politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nZasedal jako poslanec Tyrolského zemského sněmu. V roce 1875 sem byl zvolen za město Trento.\n\nByl i poslancem Říšské rady (celostátního parlamentu Předlitavska), kam nastoupil v doplňovacích volbách roku 1877 za kurii velkostatkářskou v Tyrolsku, 2. voličský sbor. Slib složil 19. října 1877. Mandát obhájil v řádných volbách roku 1879. Rezignaci oznámil na schůzi 14. listopadu 1881. V roce 1873 se uvádí jako hrabě Peter Consolati, c. k. komoří a koncipista na místodržitelství, bytem Trento. V roce 1879 byl řazen mezi ústavověrné poslance. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Patřil mezi předáky strany takzvaných austriacantů, tedy etnických Italů v Tyrolsku, kteří ale byli loajální k Rakousku a odmítali autonomistické a separatistické italské hnutí.\n\nZemřel po dlouhé nemoci v červnu 1905.\n"}
{"id": "1116823", "url": "https://cs.wikipedia.org/wiki?curid=1116823", "title": "Franz Xaver Riepl", "text": "Franz Xaver Riepl\n\nFranz Xaver Riepl (29. listopadu 1790, Štýrský Hradec – 25. dubna 1857, Vídeň) byl rakouský geolog, stavitel železnic a hutní odborník.\n\nPo ukončení studia na gymnáziu ve Štýrském Hradci v letech 1803–1809 studoval na univerzitě ve Vídni od 1809 a od 1810 absolvoval báňskou akademii v Báňské Štiavnici (Slovensko), kde složil závěrečnou zkoušku v roce 1813. V roce 1814 byl učitelem matematiky na gymnáziu v Štýrském Hradci. Mineralogii studoval ve Štýrském Hradci u Fridricha Moshe (1773–1839). V letech 1817–1819 byl hutním technikem u knížete Fürstenberga v Novém Jáchymově. V období 1819 až 1839 byl profesorem zbožíznalectví a přírodních věd na vídeňské polytechnice. V roce 1820 byl jmenován řádným profesorem zbožíznalectví a přírodních věd. V roce 1819 nakreslil první geologickou mapu Čech (Geognostische Karte von Böhmen). 1828 provedl průzkum plaského panství a doporučil rozšíření železáren. Od roku 1838 se věnoval výhradně stavbě železnic.\n\nNa základě pověření arcibiskupského hofmistra hraběte Troyera, který vydal pověřovací listinu 9. prosince 1828, s ředitelem frýdlantských hutí F. Kleinpeterem, vybudoval pudlovací pec ve Vítkovicích na náklady arcibiskupa Rudopha Johanna.\n\nV roce 1828 předložil návrh na vybudování parní železnice z Haliče přes Vídeň do Terstu. Až s podporou Salomona Mayera Rothschilda (1774–1855) byla zahájená v roce 1836 stavba Severní dráhy císaře Ferdinanda (SDCF) z Vídně do Bochně.\n\nV roce 1831 vypracoval projekt koksových vysokých pecí ve Vítkovicích. V roce 1836 byla první koksová vysoká pec uvedena do provozu. Vyrobené železo splňovalo podmínku výroby kvalitních kolejnic pro výstavbu železnice, především pro SDCF.\n\nF. X. Riepl zemřel 25. dubna 1857 ve Vídni.\n\n\n"}
{"id": "1116829", "url": "https://cs.wikipedia.org/wiki?curid=1116829", "title": "Simone Cresseri", "text": "Simone Cresseri\n\nSimone Cresseri (3. září 1800 Trento – 29. srpna 1880 Castel Pietra) byl rakouský politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nPůsobil jako rada krajského soudu v Trentu. Politicky byl liberálně orientován. Zasedal jako poslanec Tyrolského zemského sněmu, kde zastupoval údolí Valsugana. Zemským poslancem byl v letech 1874–1880 za kurii měst, obvod Riva. V závěru života již se ovšem aktivně schůzí sněmu kvůli nemoci neúčastnil.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii velkostatkářskou v Tyrolsku, 2. voličský sbor. Rezignaci oznámil dopisem 23. června 1877 z politických důvodů. 27. listopadu 1877 ovšem opětovně složil slib. V roce 1873 se uvádí jako baron Simon von Cresseri, statkář, bytem Trento. V roce 1873 zastupoval v parlamentu ústavověrný blok. Patřil do staroliberálního Klubu levice, vedeného Eduardem Herbstem.\n\nZemřel v srpnu 1880 v Castel Pietra u Trenta.\n"}
{"id": "1116830", "url": "https://cs.wikipedia.org/wiki?curid=1116830", "title": "Kralupy u Chomutova", "text": "Kralupy u Chomutova\n\nKralupy u Chomutova (dříve \"Německé Kralupy\", ) jsou zaniklá obec v okrese Chomutov. Stávala asi 8 km jihozápadně od Chomutova a 6 km severovýchodně od Kadaně. Zanikla v roce 1976 v důsledku těžby hnědého uhlí v lomu Nástup. Dosud existuje katastrální území \"Kralupy u Chomutova\" s rozlohou 7,03 km², které spadá pod obec Málkov.\n\nNázev vesnice je odvozen od procesu loupání kůry (kralupové jsou lidé, kteří \"koru loupali\"). V historických pramenech se jméno vyskytuje ve tvarech: Cralupech (993), Cralup (1207), in Kralob (1361), Cralup (1352), Kralup (1405), w Cralupiech (1431), Kralupy (1638), Kralup a Kralupy (1787), Kralupy a Kralupp (1854) nebo Německé Kralupy a Deutsch-Kralup (1872).\n\nUvádí se, že první písemná zmínka o Kralupech pochází z roku 993. Daná listina (týkající se práva výběru cla na zdejší obchodní stezce) je považována za falzum ze třináctého století.\n\nPrvní hnědouhelný důl Josef (plným jménem Josef Terezie Bedřich a Augustin) u Kralup existoval od čtyřicátých do padesátých let devatenáctého století. Kromě uhlí se v něm těžily také kamenečné břidlice. Od konce devatenáctého století se na severním okraji obce nacházel důl Elsa (později Ludmila), který v roce 1920 získala Poldina huť. Pracovalo zde 100 až 180 horníků, kteří těžili 6 až 12 m mocnou sloj uloženou v hloubce kolem 110 metrů. Uhlí se odváželo vlečkou ke kralupskému nádraží, odkud se dopravovalo do provozů mateřského podniku. Celková produkce dolu v období 1899 až 1940 činila 1 500 000 tun uhlí.\n\nPři sčítání lidu v roce 1921 zde žilo 1351 obyvatel (z toho 657 mužů), z nichž bylo patnáct Čechoslováků, 1319 Němců a sedmnáct cizinců. Kromě třinácti evangelíků, čtyř židů a tří lidí bez vyznání patřili k římskokatolické církvi. Podle sčítání lidu z roku 1930 měla vesnice 1281 obyvatel: 63 Čechů, 1202 Němců a šestnáct cizinců. Devět se jich hlásilo k evangelickým církvím, sedm k církvi československé, šest k jiné (neuvedené) církvi, jedenáct bylo bez vyznání a ostatní byli římskými katolíky.\n\nDne 22. května 1938 se konaly volby do obecních zastupitelstev. Z rozdělených 840 hlasů v Kralupech získaly 716 hlasů Sudetoněmecká strana, 67 hlasů Německá sociální demokracie, KSČ nezískala žádný hlas a 57 hlasů dostaly jiné české strany.\n\nDominantou obce byl barokní kostel svatého Jakuba Většího zbořený v roce 1976. Naproti němu bývala přízemní fara s valeně zaklenutými a plochostropými prostorami postavená po požáru v roce 1796. Před farou stávala malá výklenková kaple. Dalšími významnými budovami byly pozdně klasicistní radnice z roku 1848, škola z období 1780–1800 a několikrát přestavovaný hostinec U Čápa z první poloviny osmnáctého století s valeně zaklenutým průjezdem. Kromě nich ve vesnici bývala řada drobných památek:\n\n\n\n"}
{"id": "1116832", "url": "https://cs.wikipedia.org/wiki?curid=1116832", "title": "Pione Sisto", "text": "Pione Sisto\n\nPione Sisto Ifolo Emirmija (* 4. února 1995, Uganda) je dánský fotbalový záložník a mládežnický reprezentant, hráč španělského klubu Celta de Vigo.\nNarodil se v Ugandě jihosúdánským rodičům.\n\nV profesionální kopané debutoval v dresu dánského klubu FC Midtjylland. V sezóně 2014/15 vyhrál s týmem dánskou nejvyšší ligu Superligaen. Koncem července 2016 přestoupil do Španělska do klubu Celta de Vigo.\n\nZúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti. V zápase základní skupiny proti reprezentaci České republiky (výhra 2:1) vstřelil vítězný gól.\n\nV A-mužstvu Dánska debutoval 4. 9. 2015 v kvalifikačním utkání v Kodani proti reprezentaci Albánie (remíza 0:0).\n\n\n"}
{"id": "1116833", "url": "https://cs.wikipedia.org/wiki?curid=1116833", "title": "Players Championship Grand Final", "text": "Players Championship Grand Final\n\nPlayers Championship Grand Final je profesionální bodovaný turnaj ve snookeru. Je každoročním završením událostí Players Tour Championship. Úřadujícím šampiónem je Joe Perry.\n\nPlayers Tour Championship Grand Finals se poprvé konal v Dublinu v roce 2011. Účastnilo se ho nejlepších 24 hráčů ze žebříčku Order of Merit, kteří se museli účastnit alespoň šesti událostí Players Tour Championship ve Velké Británii a v Evropě.\n\nNásledující dva roky turnaj zůstal v Irsku, ale Dublin byl vystřídán Galway.\n\nV roce 2013 počet hráčů, kteří mohli vstoupit do této události, vzrost na 32 (25 hráčů bylo z UK/European Order of Merit, čtyři z Asian Order of Merit a tří vítězové z událostí APTC v Asii). Hráči, aby se mohli kvalifikovat pro Grand Final, museli odehrát pět událostí PTC (tři v Evropě a dvě v UK).\n\nV roce 2014 byl turnaj přejmenován na Players Championship Grand Final a přestěhoval se do Prestonu v Anglii. Původně bylo plánováno, že se turnaj uskuteční v Bangkoku, ale kvůli politickým nepokojům v Thajsku rozhodla World Professional Billiards and Snooker Association, že se turnaj přestěhuje do Velké Británie. V tomto roce byla také změněna kvalifikační kritéria, kdy 24 hráčů bylo z European Tour Order of Merit a 8 hráčů z Asian Tour Order of Merit.\n\nV roce 2015 se turnaj již v Thajsku uskutečnil při stejném počtu 32 hráčů z Order of Merit.\n\nPrvní ročník vyhrál Shaun Murphy, který ve finále porazil Martina Goulda 4-0. V roce 2012 získal titul Stephen Lee, který vyhrál nad Neilem Robertsonem 4-0. O rok později byl v Irsku úspěšný Ding Junhui, když porazil ve finále Neila Robertsona 4-3. Dingovi se ve čtvrtfinálovém zápase proti Marku Allenovi podařila pátá 147 v jeho profesionální kariéře. V roce 2014 Barry Hawkins zvítězil nad Gerardem Greeneem 4-0. V roce 2015 se stal vítězem Joe Perry, který porazil Marka Williamse 4-3.\n"}
{"id": "1116834", "url": "https://cs.wikipedia.org/wiki?curid=1116834", "title": "Kniha Abrahamova", "text": "Kniha Abrahamova\n\nKniha Abrahamova (česky též \"Kniha Abraham\") je dokument, který v roce 1835 napsal mormonský prorok Joseph Smith a který prý přeložil z egyptštiny. Tvoří součást mormonského svatého Písma a nachází se v sekci zvané Drahocenná perla. Dokument je předmětem mnoha kontroverzí. Přibližně ve stejné době Jean-François Champollion rozluštil sice egyptské hieroglyfy, o čemž však Smith netušil. \"Překlad\" se tak prokázal jako podvrh, protože původní text papyru pojednává o úplně jiné tématice. Kniha silně ovlivnila mormonský obřad Obdarování.\n\nJoseph Smith o Knize Abraham napsal, že jde o „překlad určitých dávných záznamů, jež se nám dostaly do rukou z egyptských katakomb“. Podle církevní historie se Smith dostal k papyrům skrze potulného obchodníka s egyptskými starožitnostmi. Překlad byl vydáván na pokračování v Times and Seasons počínaje 1. březnem 1842 v Nauvoo ve státě Illinois.\n\nKniha Abraham sestává z 5 kapitol a 4 různých tematických celků.\n\nPrvní část (kapitoly 1–2) se týká samotného starozákonního proroka Abraháma. Abrahám usiluje o požehnání patriarchálního řádu a je v chaldejské zemi pronásledován kněžími faraonova kultu. Má být obětován, ale je zázračně zachráněn Jehovou. Abrahám poté opouští Ur, aby šel do Kanaánu, ale v Háranu se mu ukazuje Jehova a nasměruje ho dál do Egypta.\n\nDruhá část (první polovina kapitoly 3) je astronomická lekce, kterou Jehova přednáší Abrahámovi, když jej učí o vesmíru. Abraham se prostřednictvím Urimu a Thumimu učí o Slunci, Měsíci a hvězdách.\n\nTřetí část (druhá polovina kapitoly 3) popisuje tzv. předsmrtelnou existenci. Jehova učí Abraháma o věčné povaze duchů, o plánu na stvoření Země, o vyvolení Spasitele a o Luciferově první vzpouře.\n\nČtvrtá část (kapitoly 4 a 5) je přepracováním prvních 2 kapitol knihy Genesis.\n\nSoučástí Knihy Abraham jsou také 3 faksimilie (neboli egyptské obrazy), jejichž význam je vysvětlen v textu i poznámkách Josepha Smithe.\n\nPrvní egyptský obraz v knize se týká obětování Abraháma. Je na něm chaldejský kněz, který je v textu knihy popsán takto: \"\"Nyní, v tomto čase bylo zvykem kněze Faraona, krále egyptského, obětovati na oltáři, který byl postaven v zemi kaldejské, jako oběti těmto cizím bohům muže, ženy a děti.\"\" Badatelé dnes zkoumají chaldejský vliv na biblickou literaturu, postavu Abraháma a informace, které Joseph Smith ve své době o chaldejcích měl.\n\nPříběh o obětování Abraháma připomíná některé jiné apokryfy. Představa o tom, že sám Bůh sestoupil na zem, aby zachránil Abraháma, byla na blízkém východě poměrně častá. V textu Knihy Abrahamovy popisuje záchranu sám Jehova slovy: \"\"Abrahame, Abrahame, viz, jméno mé je Jehova a já jsem tě slyšel a sestoupil jsem, abych tě vysvobodil a odvedl tě z domu otce tvého a od všech příbuzných tvých do cizí země, o níž nevíš\".\" Vedoucí CJKSPD se k lidské oběti vegyptském kontextu vyjádřili několikrát.\n\nV textu je zmíněno konkrétní místo, kde oltář údajně stál (\"\"kněz Faraonův obětoval na oltáři, který stál u pahorku zvaného Putifarův pahorek, na začátku planiny Olišem\"\"). Tato pláň je dochovaná v akkadštině na jednom z nápisů Naram-Sína, o němž se mnozí domnívají, že je biblickým Nimrodem. Islámská mytologie taktéž vypráví o tom, že měl být Abrahám obětován na příkaz stavitele babylonské věže, Nimroda. Obětování Abraháma se nachází i v Koránu (Súra 21 - Proroci). Židovské abrahámovské tradice zmiňují další příběhy o Abrahámovo obětování Nimrodem, stavitel babylonské věže. Všechny 3 konkrétní verze obětování (židovská, islámská a mormonská) se od sebe liší ve způsobu obětování.\n\nMísto Abrahamova obětování je také popsáno v knize veršem: \"\"Vizte, Putifarův pahorek byl v zemi Ur v Kaldei\"\". Badatelé debatují kvůli zmínce mezopotámského města Ur o vlivu Egypta na starověkou Mezopotámii a její kulturu. Někteří zkoumají fakt, že víme o 2 různých městech v Mezopotámii, která byla nazývána Ur.\n\nObětovávání lidí ve starověkém Egyptě sloužilo často k náboženským rituálů. Je doložené, že k němu docházelo i v oblastech, ovlivěných egyptskou kulturou. \n\nFaksimilie 1 zobrazuje kněze držícího obětní dýku. Tento typ rituálních nožů byl ve starověkém Egyptě používán a nalezen (viz například dýka Gebel el-Arak, pocházející z doby výše zmíněného Naram-Sína). Rituální nože se používaly k obětovávání zvířat nebo lidí (popřípadě jiné rituální úkony, jako obřízku), jak bývá patrné na rukojetích těchto nožů (v případě Gebel el-Arak se jedná o zobrazení válečných zajatců nebo otroků, kteří jsou nejspíš vedeni k rituální popravě).\n\nObětovávaný Abahám leží na obětním oltářu, který je na Faksimilii 1 zpodobněn jako tzv. \"lví sedačka\". Ta byla ve starověkém Egyptě častou součástí veřejných i soukromých obřadů (ať se týkaly živých nebo mrtvých). Egyptské lví sedačky měly většinou podobu kovových stolů, jak ukazuje nález z \"antechamber\" v Tutanchámonově hrobě. V případě Abrahámova příběhu jde spíš o kamenný oltář, na němž je vyrytý obraz lví sedačky (podobný oltář byl nalezen v Memphisu jako pozůstatek Apisova chrámu). Existují i jiné egyptské obrazy se lví sedačkou podobnou té z faksimilie 1; některé z těchto obrazů obsahují Abrahámovo jméno.\n\nSedačka je popsána i v textu Knihy Abrahamovy ve verších 12 a 13: \"\"A abyste mohli míti znalost o tomto oltáři, odkazuji vás na znázornění na začátku tohoto záznamu. Byl učiněn podle tvaru lože, takového, jaké bývalo mezi Kaldejskými, a stál před bohy Elkenovým, Lebnovým, Mamakrovým, Korášovým, a také bohem podobným bohu Faraona, krále egyptského.\"\"\n\nLví sedačka byla egyptskou podobou blízkovýchodních oltářů. Měla podobu \"lože\" neboli postele, jelikož se pojila k příběhu posledního spočinutí a oslavení boha Usira. Ten si podle egyptských mýtů lehl do zlatého sarkofágu, kde jej však uvěznil jeho zlý bratr Sutech.\n\nUsire byl později v egyptském příběhu vzkříšen a stal se bohem mrtvých (bohem podsvětí/egyptského pekla i nebe). Jeho rituální oběť (skrze kterou se stal později vzkříšeným bohem) však v egyptské kultuře zůstala. Faraoni každoročně prováděli veřejné náboženské obřady, při nichž procházeli Usirovým příběhem oni sami. V některých dobách se namísto faraona používal lidský \"obětní beránek\", který byl při rituálu skutečně zabit. Podobu vzkříšeného boha pak nabíral pouze faraon, jako zástupce bohů na zemi.\n\nPodle badatelů je možné, že Abrahám měl být obětován při speciálním náboženském svátku jako součást rituálních obětí. Tomu by nasvědčovaly i další oběti, které chaldejský kněz (podle textu Knihy Abrahamovy) předložil na oltáři. Nejprve je zmínka o oběti malého dítěte (\"\"Vpravdě děkovnou oběť dítěte obětoval kněz Faraonův na oltáři, který stál u pahorku zvaného Putifarův pahorek, na začátku planiny Olišem.\"\"), poté o oběti 3 panen (\"\"Nyní, tento kněz obětoval na tomto oltáři současně tři panny, jež byly dcerami Onitovými, jednoho z královské linie, přímo z ledví Chama.\")\" a na konci o oběti Abraháma samotného. Podle badatelů je možné, že sled obětí (nemluvně, 3 panny, dospělý muž) měl náboženský účel v egyptských nebo mezopotámských příbězích.\n\nLví sedačka se ve starověkém Egyptě užívala také jako všeobecný symbol lože, na němž dochází mrtvý člověk vzkříšení a oslavení. Z těchto důvodů byla sedačka užívána při mumifikaci mrtvých nebo jiných rituálech, které se zemřelými souvisely.\nExistují také obrazy lvích sedaček, kde je pouze mumifikovaný člověk a andělský/božský pták, který má mrtvého vzkřísit z mrtvých. Jde o mytologickou ozvěnu Usirova mýtu, v němž byl bůh vzkříšen svou manželkou/sestrou Eset, která naněj dosedla v podobě holubice. V pozdní době byla holubice někdy chápána jako duše mrtvého, která se vrací do vzkříšeného těla.\n\nNa faksimilii 1 se také nachází ptačí posel. Byl popsán Josephem Smithem jako \"Anděl Páně\" a v textu jej údajný Abrahám zmiňuje při obětní scéně: \"\"A když pozdvihli na mne ruce své, aby mne mohli obětovati a mne připraviti o život, vizte, pozdvihl jsem hlas svůj k Pánu, Bohu svému, a Pán poslouchal a slyšel a naplnil mne viděním Všemohoucího a stál při mně anděl z přítomnosti jeho a ihned mi rozvázal pouta\".\"\n\nMotiv anděla, vystupujícího při záchraně Abraháma, je ve starověké literatuře obvyklý - ať již jde o židovskou, islámskou nebo raně křesťanskou literaturu. Egyptská mytologie dokládá podobný příběh, týkající se Usira, který leží bezmocně na lví sedačce a volá k andělům o pomoc. Andělé však v příběhu nemají potřebnou pravomoc, a tak musí dojít pro pomoc k samotnému Bohu všech. Podle některých badatelů je možné, že jde o egyptizovaný příběh, vzatý z abrahámovských apokryfů.\n\nNa faksimilii 1 se pod oltářem nachází čtveřice sošek. Jde o egyptské kanopy, užívané při mumifikaci a obětování. Každá z nádob reprezentovala jednoho ze synů egyptského boha Horuse a reprezentovala orgán, který je nutné ze zemřelého vyjmout a zachovat pro jeho vzkříšení.\n\nNěkteří badatelé vidí spojitost mezi 4 symbolickými zvířaty egyptských kanop a 4 zvířecími bytostmi, které se nachází v některých částech Bible. Tyto bytosti podle knihy Ezechiel a Zjevení Janova stojí pod Božím trůnem. Mormonský archeolog Hugh Nibley vyslovil tezi, že Lví sedačka v egyptském prostředí symbolizuje faraonův božský (exaltační) trůn a tudíž obsahuje stejnou symboliku, jako Jehovův trůn v Bibli. Biblický příběh o Abrahámovi obsahuje podobnou symboliku, spojenou s blízkovýchodním pojetí obětních oltářů a zvířat.\n\n4 zvířecí postavy pod trůnem se nachází také v Apokalypse Abrahámově (XVIII), apokryfu z 1.století n.l., kde je taktéž zmíněný andělský pták, sestupující k Abrahámovi (viz ptačí duch).\n\nJako první z \"modlářských bohů\" na Faksimilii 1 je zmíněn Elkenah. Tento bůh reprezentuje v Abrahámově knize nejen jednu z kanop, ale také boha chladejského kněze (který je v textu popsán slovy \"A kněz boha Elkenah byl taktéž knězem Faraóna\"). Jde pravděpodobně o kanaanského boha El, který byl ztotožněn s egyptským božstvem (Kebehsenufem) a převzat chaldejským kultem.\n\nNa Faksimilii 1 je jeho jméno zmíněno třikrát, v textu první kapitoly Knihy Abrahamovy sedmkrát (nejčastěji ze všech bohů). Je vždy jmenován jako první. V textu knihy není občas zcela jasné, zda je Elkenah pouze jméno modlářského boha, nebo zda je také pojmenováním konkrétního místa, odkud daný bůh pocházel (v angličtině, v níž Joseph Smith Knihu Abrahamovu zapsal, se jedná o lingvistický rozdíl mezi \"the god Elkenah\" a \"the god of Elkenah\"). V záznamech Josepha Smithe bylo jméno tohoto boha nejprve zapsáno jako \"Elkkeen\", \"Elk-kener\"a \"Elk-Keenah\". Při pozdější revizi bylo jméno upraveno do dnešní podoby (Elkenah).\n\nV Bibli nacházíme několik postav s podobným jménem. V základním překladu toto jméno (El-qanah) znamená něco jako \"(bůh) El to zajistil\". Jiní badatelé uvádí, že jméno El-qanah znamená \"bůh stvořil\". Samotné slovo \"el\" znamená v překladu bůh\" (ačkoliv je zároveň samostatným názvem kanaanského boha) a bylo podobně jako v případě boha Elkenah používáno jako součást teoformních jmen (Eleazar, Ezechiel, Daniel...). Jméno Boží (\"EL\") můžeme najít i v samotném pojmenování národa Izrael (\"ten, kdo zápasí s bohem\").\n\nNěkteří badatelé spojují toto jméno s bohem El-kuni-irsa (\"bůh, který stvořil zemi\"), kterého nacházíme v chetitském textu a který je pravděpodobně totožný s fénickým \"(e)´l qen´rs\" (\"bůh, stvořitel země\") a akkadským \"il-gi-na\" a \"Ilu-qana\". V izraelských textech je tentýž božský titul zapsán hebrejsky jako Elyon konei shamayim va-aretz (\"Nejvyšší Bůh bohů, stvořitel nebe a země\").\n\nPodle egyptologů by se slovo \"qen\" nebo \"qeni\" v syropalestinském prostředí četlo jako \"ken/y\". Egyptský kořen \"qen\" znamená v překladu \"mocný\" a je užíván ve jménech mnoha blízkovýchodních králů. Koncovka \"ah\" ve jménu Elkenah je typickým přenosem egyptského jména do kanaanských jazyků. Kanaan byl egyptskými nazýván \"Kinahhi\", a proto nazývali boha kanaanu jednoduše jako \"boha kenah\" - \"El-kenah\" (viz úvodní odstavec o možnosti, že Elkenah je název místa, odkud modlářský bůh pocházel).\n\nStředověký židovský učenec (konvertita ke křesťanství) Bar-Hebraeus tvrdil, že podle židovské tradice přijali během života Abrahámova otce Teraha egypťané chaldejský kult, pro nějž Terah vytvořil modlu hlavního boha \"Kena\" (nebo také \"Kenose\"). Islámská historie taktéž tvrdí, že Terah byl výrobce model pro svůj lid. V Knize Abrahamově se v první kapitole píše o tom, že Abrahámův otec svého syna předal kněžím chaldejského kultu.\n\nIzraelský národ měl od počátku své historie časté kontakty s Egyptem. Nejen Abrahám navštívil podle Bible Egypt, ale také Jákob a jeho 12 synů (zvláště Josef, kterého egypťané někdy ztotožňují s Imhotepem). Mojžíš žil v Egyptě 40 let svého života a vyrůstal na faraonově dvoře. Po dobytí Jeruzaléma babylonským králem Nabuchodonozorem utekla do Egypta část Židů spolu s prorokem Jeremjášem. Podle legend byla tehdy do Egypta odnesena Archa úmluvy.\n\nPosledním egyptským kontaktem v Bibli je exil \"Boží rodiny\", kdy Josef s Marií a nově narozeným Ježíšem museli na několik let utéct do Alexandrie. Právě v egyptském prostředí poté vznikly a také byly nalezeny apokryfní příběhy o Ježíšově dětství (např. Tomášovo evangelium dětství a další...).\n\n\n"}
{"id": "1116835", "url": "https://cs.wikipedia.org/wiki?curid=1116835", "title": "Galina", "text": "Galina\n\nGalina je ženské křestní jméno. Dle českého kalendáře slaví svátek 2. října a 16. října.\n\nJméno zřejmě pochází z latinského slova \"Gallina\", jež znamená slepice, může ale též pocházet z řeckého výrazu \"Galena\", tedy neklidná panna.\n\nJméno je velmi oblíbené v zemích východní Evropy, v České republice je jeho výskyt spíše vzácný.\n\nPodobná jméno jest Halina, či Halyna.\n\nKe dni 31. 12. 2010 byla četnost tohoto jména v ČR 1055, ke dni 31. 12. 2013 byla četnost tohoto jména 523. \n\nPercentuální pokles obliby tohoto jména činí -49.6%, což svědčí o velmi prudkém úbytku obliby tohoto jména, protože její nositelky narozené většinou po konci 2. světové války postupně umírají.\n\nGalinka, Galča, Galuška, Gala, Galka, Galinečka.\n\n"}
{"id": "1116837", "url": "https://cs.wikipedia.org/wiki?curid=1116837", "title": "Johannes Geis", "text": "Johannes Geis\n\nJohannes Geis (* 17. srpna 1993, Schweinfurt, Německo) je německý fotbalový záložník a mládežnický reprezentant, v současnosti hraje v německém klubu FC Schalke 04.\n\nGeis začal s fotbalem na profesionální úrovni v klubu SpVgg Greuther Fürth. V letech 2013–2015 hrál za 1. FSV Mainz 05. V červnu 2015 podepsal čtyřletý kontrakt s FC Schalke 04.\n\nMax Meyer reprezentoval Německo v mládežnických kategoriích U16, U17, U18, U19, U20 a U21.\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n\n"}
{"id": "1116839", "url": "https://cs.wikipedia.org/wiki?curid=1116839", "title": "Juval Noach Harari", "text": "Juval Noach Harari\n\nJuval Noach Harari (* 24. února 1976, Haifa) je izraelský historik, profesor na katedře historie Hebrejské univerzity v Jeruzalémě, který se proslavil mezinárodním bestsellerem o historii lidstva: \"Sapiens: od zvířete k božskému jedinci\".\n\nJuval Noach Harari se narodil v Haifě a vyrůstal v nedalekém městě Kirjat Ata. Střední vzdělání získal ve Vzdělávacím centru Leo Baecka v Haifě, které se hlásí k Světové unii progresivního judaismu. V letech 1993–1998 studoval historii na Hebrejské univerzitě v Jeruzalémě, kde získal bakalářský a magisterský titul za své práce o středověké logistice a zásobování. Jeho doktorát z roku 2002 na Jesus College Oxfordské univerzity pod vedením historika Stephena Gunna věnovaný srovnání vzpomínek vojáků 15.–16. století se vzpomínkami vojáků století dvacátého (\"History and I. War and the Relations between History and Personal Identity in Renaissance Military Memoirs, c. 1450–1600\", tj. \"Dějiny a já. Válka a vztahy mezi dějinami a osobní identitou v renesančních válečných memoárech, c. 1450–1600\") byl zároveň jeho první vědeckou publikací. Postdoktorskému studiu historie pod záštitou Rothschildovy nadace \"Yad Hanadiv\" se Harari věnoval v letech 2003–2005. V roce 2005 byl jmenován odborným asistentem na Hebrejské univerzitě, kde od té doby vyučuje, v roce 2008 se stal docentem a v září 2014 pak profesorem. V letech 2003–2011 byl koordinátorem programu světových dějin, konečně v roce 2012 byl spolu s 25 dalšími vědci zvolen do nově ustavené organizace mladších členů Izraelské akademie věd.\n\nV současné době se Harari zabývá světovými dějinami a makrohistorickými procesy. Jeho dosud nejslavnější knihou přeloženou do téměř třiceti jazyků je popularizačně pojatá stručná historie lidstva \"Sapiens: od zvířete k božskému jedinci\", která vyšla již ve dvou českých vydáních (podruhé pod názvem \"Sapiens : úchvatný i úděsný příběh lidstva\"). Originální hebrejské vydání se stalo v Izraeli bestsellerem, k čemuž přispěly také Harariho pravidelné sloupky v deníku \"Haaretz\" a videopřednášky o světových dějinách na YouTube, které zhlédlo přes 400 000 diváků. Spolu se zájmem akademické obce se Harari okamžitě stal izraelskou celebritou. Své nejslavnější makrohistorické teze vyučuje v bezplatném anglojazyčném kurzu \"A Brief History of Humankind\", tj. MOOC (Massive Open Online Course), jehož se zúčastnilo více než 100.000 lidí. V roce 2009 a 2012 získal Harari Polonskyho cenu za kreativitu a originalitu. V roce 2011 mu potom byla udělena cena Společnosti pro vojenskou historii \"Moncado Award\" za články z této oblasti.\n\nPři výzkumu zemědělské a průmyslové revoluce v souvislosti s psaním knihy \"Sapiens: od zvířete k božskému jedinci\" se rozhodl pro veganský životní styl. Ekonomika, společnost, politika a náboženství jsou podle něho postaveny na masovém využívání hospodářských zvířat, o jejichž utrpení se nemluví. V prosinci 2013 se podílel na aktivitách Hnutí za práva zvířat, spolu s Garym Yourofskym se zúčastnil dvou konferencí o právech zvířat držených v Tel Avivu a Ramat Gan. V květnu 2015 na toto téma s Alexem Hershaftem spoluorganizoval konferenci, která se konala na Hebrejské univerzitě.\n\nJuval Noach Hariri žije se svým manželem Icikem Jahavem v mošavu Mesilat Cijon poblíž Jeruzaléma.\n\nVe svém díle specializovaném na světové, středověké a vojenské dějiny si Harari klade otázky typu: Jaký je vztah mezi historií a biologií? V čem tkví zásadní rozdíl mezi rodem Homo sapiens a ostatními zvířaty? Existuje v historii nějaká spravedlnost? Má historie nějaký směr? Popřípadě je dnešní člověk šťastnější než lidé v minulosti? Osobitým rysem jeho historického myšlení je důraz na kulturu jako hlavního činitele lidského vývoje, a zvláště schopnost aktualizace a promýšlení překvapivých analogií, podle nichž by např. dosavadní princip přírodního výběru mohl být v blízké budoucnosti nahrazen lidskou tvořivostí směřující k produkci kyborgů stejně jako k vytvoření zcela anorganických forem života.\n\n\n\n"}
{"id": "1116841", "url": "https://cs.wikipedia.org/wiki?curid=1116841", "title": "Seznam čeledí pavouků", "text": "Seznam čeledí pavouků\n\nŘád pavouci (Araneae) je členěn na tři podřády a dále na 114 čeledí.\n\nV tabulce níže jsou uvedeny i počty rodů a druhů spadajících pod jednotlivé čeledi, tato čísla je však třeba brát orientačně. Nemohou být zcela přesná, protože taxonomie pavouků, podobně jako u mnoha jiných skupin organismů, rozhodně není uzavřenou záležitostí a stále se objevují nové poznatky:\n\nNa území České republiky bylo doposud nalezeno více než 860 druhů pavouků spadajících přibližně do 40 čeledí.\n\n"}
{"id": "1116850", "url": "https://cs.wikipedia.org/wiki?curid=1116850", "title": "Jaroslav Foltýn (ekonom)", "text": "Jaroslav Foltýn (ekonom)\n\nDoc. Ing. Jaroslav Rudolf Foltýn, DrSc., (23. srpna 1936 Náchod – 15. června 2015 Praha) byl český ekonom, specialista v oboru světová ekonomika a mezinárodní ekonomické vztahy se zaměřením na rozvojové země.\n\nV letech 1951–1955 navštěvoval Vyšší hospodářskou školu (Obchodní akademii) v Náchodě a poté pokračoval ve studiu na Vysoké škole ekonomické v Praze (Ing. 1960). Tam také v letech 1963–67 absolvoval externí vědeckou aspiranturu (CSc. 1967). V letech 1969–70 byl vyslán na studijní a pracovní pobyt na Massachusettském institutu technologie (MIT) a Harvardově univerzitě zakončený diplomem. Další studijní pobyt absolvoval 1979–80 na Institutu světové ekonomiky a mezinárodních vztahů (IMEMO) Akademie věd SSSR v Moskvě (DrSc. 1986). Roku 1991 byl na základě habilitačního řízení a obhajoby habilitačního spisu před vědeckou radou Fakulty obchodní VŠE v Praze jmenován docentem. \n\nK zájmu o problematiku východních zemí jej přivedla příprava diplomové práce o pokusech plánování v Indii (1960). Po krátkém zaměstnání v podniku ZVÚ Škoda, kde se mj. zabýval i marketingem cukrovarnických zařízení a jejich dodávek do Indie, a po absolvování vojenské služby, se vrátil v roce 1962 na VŠE, kde působil jako odborný asistent na katedře ekonomiky rozvojových zemí Obchodní fakulty. Na podzim 1964 odjel na stáž na Indian Statistical Institute v Kalkatě, kde výzkumně a pedagogicky působil, ale pobyt 1965 předčasně ukončil pro vážné infekční onemocnění. Roku 1966 přešel na Pracoviště světové ekonomiky při Výzkumném ústavu národohospodářského plánování, z něhož 1969 vznikl Ústav světové ekonomiky ČSAV. Po jeho zrušení 1971 přešel na Ekonomický ústav ČSAV, kde působil až do roku 1991 jako vědecký pracovník. Pokračoval v pedagogické spolupráci s VŠE, byl členem redakční rady časopisu Archív orientální, hlavního výboru Československé společnosti orientalistické při ČSAV a jejího předsednictva. Absolvoval řadu stáží a pracovně studijních pobytů krátkodobějšího charakteru (z RZ Egypt, Libye, Indie). Roku 1991 přešel na katedru světové ekonomiky VŠE, pracoval jako poradce v Investiční bance a od 1993 působil v Centru vnějších ekonomických vztahů při Ministerstvu průmyslu a obchodu ČR, které bylo nedávno reorganizováno do České agentury pro podporu obchodu MPO ČR, kde pracoval v odboru zahraničně-obchodních analýz a evropských politik.\n\nZabýval se širokým spektrem problémů ekonomického rozvoje Rozvojových zemí, z nichž největší pozornost věnoval procesu jejich ekonomické diferenciace, regionálními aspekty rozvoje a měnícím se postavením v mezinárodní dělbě práce v nových globálních podmínkách vzhledem k vědeckotechnickému pokroku. Je autorem mnoha odborných publikací a článků.\n\n"}
{"id": "1116852", "url": "https://cs.wikipedia.org/wiki?curid=1116852", "title": "Sólista (film)", "text": "Sólista (film)\n\nSólista (v anglickém originále \"\") je britsko-americký dramatický film z roku 2009. Byl inspirován příběhem hudebníka Nathaniela Ayerse, který přestal studovat na Juilliard School kvůli psychickým potížím. Později se usadil v Los Angeles, kde hrál hudbu na ulicích. Zde jej potkal novinář Steve Lopez, který o něm začal psát sloupky do \"Los Angeles Times\" a spřátelil se s ním. Mezi filmem a skutečností je několik změn, ve skutečnosti Ayers hrál na kontrabas, zatímco ve filmu na violoncello. Režisérem snímku byl Joe Wright, který jej natočil podle scénáře Susannah Grant. Inspirován byl Lopezovou knihou o Ayersovi. V hlavních rolích se zde představili Jamie Foxx a Robert Downey Jr., dále zde hráli například Catherine Keener, Tom Hollander a Lisa Gay Hamilton. Foxx si nechal pro svou roli poškodit přední zuby, aby vypadal více jako bezdomovec. Ve Spojených státech amerických měl snímek premiéru 24. dubna 2009, ve Spojeném království pak 11. září téhož roku.\n"}
{"id": "1116854", "url": "https://cs.wikipedia.org/wiki?curid=1116854", "title": "Občina Trzin", "text": "Občina Trzin\n\nObčina Trzin je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 8,6 km² a v lednu 2014 zde žilo 3851 lidí. Občina zahrnuje pouze vesnici Trzin.\n\nPo občině Odranci je druhou nejmenší občinou ve Slovinsku. Rozkládá se zhruba 9 km severně od centra Lublaně.\n\nSousedními občinami jsou : Mengeš na severu, Domžale na východě a Lublaň (slovinsky Ljubljana) na jihozápadě. Nadmořská výška území je zhruba od 290 m na východě až do 430 m v západní části.\n"}
{"id": "1116857", "url": "https://cs.wikipedia.org/wiki?curid=1116857", "title": "Amin Younes", "text": "Amin Younes\n\nAmin Younes (* 6. srpna 1993, Düsseldorf, Německo) je německý fotbalový záložník a mládežnický reprezentant libanonského původu, v současnosti hráč klubu AFC Ajax.\n\nV profesionální kopané debutoval v dresu německého klubu Borussia Mönchengladbach. V srpnu 2014 odešel na roční hostování do 1. FC Kaiserslautern.\nV létě 2015 přestoupil do AFC Ajax.\n\nYounes reprezentoval Německo v mládežnických kategoriích.\n\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n"}
{"id": "1116858", "url": "https://cs.wikipedia.org/wiki?curid=1116858", "title": "Junior Eurovision Song Contest 2015", "text": "Junior Eurovision Song Contest 2015\n\nJunior Eurovision Song Contest 2015 je v pořadí 13. ročník této soutěže pro účastníky ve věku od 8 do 15 let. Soutěž se bude konat ve dne 21. listopadu v bulharské Sofii. Soutěž se měla původně konat v Itálii, která vyhrála minulý ročník, ale státní Italská televizní stanice RAI odmítla práva na konání soutěže. Jako další možné místa konání bylo Bulharsko, které bylo druhé, a Malta, ve které se konala soutěž v minulém roce. 26. ledna 2015 bylo oznámeno že se soutěž bude konat v Bulharsku.\n\nZemě označené hvězdičkou se neúčastní soutěže\n\n"}
{"id": "1116869", "url": "https://cs.wikipedia.org/wiki?curid=1116869", "title": "Talat Paša", "text": "Talat Paša\n\nMehmed Talat Paša (1874 – 15. března 1921) byl turecký politik, jeden z hlavních představitelů Mladoturků, který během první světové války spolu s Enverem Pašou a Džamalem Pašou v rámci triumvirátu „Tří pašů“ de facto ovládal celou tehdejší Osmanskou říši.\n\nJeho politická kariéra začala v roce 1908 jako zástupce města Edirne. Posléze se brzy stal ministrem financí, ministrem vnitra a v roce 1917 dokonce velkým vezírem (funkce odpovídající evropskému ministerskému předsedovi). Jako ministr vnitra zosnoval dne 24. dubna 1915 zatčení arménských intelektuálů, z nichž většina byla nakonec popravena. Dne 30. května 1915 prosadil zákon o dočasné deportaci obyvatel, kterým začala arménská genocida. Právě on je považován za jejího hlavního strůjce.\n\nPo porážce Osmanské říše musel v noci 2.– 3. listopadu 1918 uprchnout spolu s Enverem a Džamalem z Turecka, kde byli všichni tři poté odsouzeni k trestu smrti. Nakonec ho v roce 1921 v Berlíně v rámci operace Nemesis zavraždil arménský uprchlík, který přežil genocidu.\n"}
{"id": "1116874", "url": "https://cs.wikipedia.org/wiki?curid=1116874", "title": "Simon Tibbling", "text": "Simon Tibbling\n\nSimon Hjalmar Friedel Tibbling (* 7. září 1994, Stockholm, Švédsko) je švédský fotbalový záložník a mládežnický reprezentant, který v současné době hraje v nizozemském klubu FC Groningen.\n\nV profesionální kopané debutoval v roce 2012 v dresu švédského klubu Djurgårdens IF. V lednu 2015 přestoupil do nizozemského týmu FC Groningen, s nímž vyhrál v sezóně 2014/15 nizozemský fotbalový pohár.\n\nSimon Tibbling nastupoval za švédské mládežnické reprezentace.\n\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\n"}
{"id": "1116876", "url": "https://cs.wikipedia.org/wiki?curid=1116876", "title": "Adil Hermach", "text": "Adil Hermach\n\nAdil Hermach (arabsky: عادل حرماش‎, narozen 27. června 1986 v Nîmes) je marocký fotbalista, který momentálně působí v klubu Al Dhafra FC. Přestože se narodil ve Francii, hrál za marockou reprezentaci.\n\n"}
{"id": "1116880", "url": "https://cs.wikipedia.org/wiki?curid=1116880", "title": "Luhovaný Vincent", "text": "Luhovaný Vincent\n\nLuhovaný Vincent je multižánrový festival. Koná se vždy na přelomu června a července v lázeňském městě Luhačovice. První ročník se konal v roce 2010. Každoročně se v největších lázních na Moravě setkají stovky příznivců nezávislé kultury.\n\nFestival nabízí přednášky, promítání, vernisáže, besedy, workshopy a koncerty.\n\nFestival pořádá sdružení LUHOvaný Vincent o.s. ve spolupráci s místními spolky. Každoročním sponzorem festivalu je také lázeňský pramen Vincentka.\n\n"}
{"id": "1116881", "url": "https://cs.wikipedia.org/wiki?curid=1116881", "title": "Richard Dušek", "text": "Richard Dušek\n\nRichard Dušek (9. listopadu 1910 Ústí nad Orlicí – 13. ledna 1977 Vlašim) byl český výtvarník a učitel.\n\nRichard Dušek pocházel z rodu orlickoústeckých hrnčířů a kamnářů. Kořeny tohoto rodu nalezneme v Dolní Dobrouči nedaleko Ústí nad Orlicí. Zde v č.p. 152 žil Jan Dušek a Anna roz. Moravcová, rodiče Tomáše Duška. Ten je uváděn jako mistr hrnčířský v Ústí nad Orlicí č.p. 327 spolu s manželkou Annou Barborou roz. Ryšavou narozenou v Dolní Dobrouči č.p. 255. Hrnčířská a keramická linie pokračuje v Ústí nad Orlicí č.p.327 Antonínem Duškem (13.6.1855 - 13.7.1915) mistrem hrnčířským a kamnářským a dále jeho synem, keramikem Antonínem Duškem (13.8.1881 - 10.9.1970). Ten si vzal za manželku Marii Pacholíkovou (10.8.1881 - 6.9.1948) majitelku knihkupectví a papírnictví v Ústí nad Orlicí v Barcalové ulici čp. 143. \nV roce 1910 se jim pak narodil syn Richard. \n\nRichard Dušek žil zpočátku v Ústí nad Orlicí, kde vychodil obecnou školu a v letech 1922-1925 měšťanskou chlapeckou školu. Následně absolvoval v r. 1926 jednoroční učební kurs při měšťanské chlapecké škole v Ústí nad Orlicí a též v Litomyšli. V letech 1926-1930 studoval na státním koedukačním ústavě učitelském v Litomyšli. Zde mu bylo dne 20.6.1930 uděleleno \"Vysvědčení dospělosti pro školy obecné\" opravňující jej vyučovat na veřejných školách obecných. Později přesídlil do okresu benešovského a v letech 1933-1935, kdy byl čekatelem učitelským ve Václavicích, absolvoval \"Kursy pro přípravu učitelstva k odborným zkouškám pro měšťanské školy při státní československé pedagogické akademii v Praze, 3. odbor\". Obdržel frekventační vysvědčení od okresního školního výboru v Benešově u Prahy. Díky tomuto vzdělání působil dále jako odborný učitel matematiky, rýsování a výtvarné výchovy. Učil ve Václavicích, Divišově, Trhovém Štěpánově a Vlašimi, kde prožil většinu svého života. Malířství studoval u prof. Oldřicha Blažíčka v Praze. Toto studium bylo také hlavním důvodem jeho přestěhování blíže k Praze. Nakonec se přímo v Praze v kostele v Emauzích na Praze 2 dne 3.7.1937 oženil s Marií roz. Lukášovou (7.9.1916 - 30.10.1973), dcerou zahradníka Rudolfa Lukáše z Vysoké Lhoty nedaleko Libže. Společně pak zakotvili ve Vlašimi, kde v listopadu 1937 zakoupili stavební parcelu, na které byl postaven dům podle Richardova návrhu. \n\nK jeho učitelskému působení kromě výše uvedených škol existují ještě další doklady. V letech 1930-1933 byl výpomocným učitelem na obecné dívčí škole v České Třebové, na 2. obecné smíšené škole v Čermné u Kynšperka a na obecné škole smíšené v Hnátnici. Po přestěhování začínal v r.1933 ve Václavicích na obecné smíšené škole. Tam se stal v r.1934 učitelským čekatelem a v r.1935 definitivním učitelem. Následně působil na měšťanských (později základních) školách v Divišově, Vlašimi a Trhovém Štěpánově. Učitelské povolání se dále objevuje v tomto rodu v dalších dvou generacích. Richard Dušek zemřel ve Vlašimi 13. ledna 1977. Jeho urna je uložena na Vlašimském hřbitově.\n\nVe své tvorbě Richard Dušek upřednostňoval akvarel, rád se věnoval také dřevorytu a linorytu. Početné jsou i jeho kresby a perokresby, často využívané též jako ilustrace v časopisech. Litemotivem jeho tvorby byla mizející architektura Podblanicka. Věnoval se i krajinomalbě, modeloval drobnou figurální plastiku. Byl také autorem četných Ex libris, plakátů, diplomů aj. Své práce vystavoval již v roce 1924 na školské výstavě v Londýně, kde získal 2. cenu. V roce 1936 uspořádal výstavu v Benešově. V roce 1946 vydal Český svaz malířů formou pohlednic jeho 25 kreseb různých objektů Podblanicka. Poslední výstava jeho malířské tvorby se uskutečnila ve Vlašimi a připravilo ji tamní městské muzeum. Svému rodnému městu zanechal několik dřevorytů a perokreseb s názvem \"Z rodného kraje\". V ústeckém zpravodaji vycházel seriál „A léta běží přátelé…“, ve kterém byly na pokračování otiskovány dřevoryty a perokresby Richarda Duška. Ve sbírkách městského muzea je uložena série deseti kusů pohlednic s jeho perokresbami, které vyšly nákladem jeho otce, keramika Antonína Duška. Pro jeho vlašimské působení je zásadní cyklus dvaadevadesáti kolorovaných linorytů „Ze staré Vlašimě“ členěný do 14 sešitů po šesti nebo osmi linorytech. V cyklu zachytil mnoho míst města Vlašimi, která vzápětí vzala za své. Tyto kolorované linoryty vznikaly ve spolupráci s vlašimským tiskařem Miroslavem Drtinou. Richard mu předával své linoryty, ten je v malém nákladu tiskl a autor je posléze koloroval zpravidla u pracovního stolu v kuchyni svého domu.\n"}
{"id": "1116882", "url": "https://cs.wikipedia.org/wiki?curid=1116882", "title": "Kroniky lovců stínů", "text": "Kroniky lovců stínů\n\nKroniky lovců stínů jsou skupinou médií zahrnující dvě románové série, jedenáct krátkých povídek, jeden grafický román, jeden film, televizní seriál a další média.\n\nV roce 2009 začala Cassandra Clareová psát Spin-off trilogii Pekelné stroje. Jedná se o knihy: \"Mechanický anděl\", \"Mechanický princ\" a \"Mechanická princezna\". V Česku první titul série vyjde koncem roku 2015 a zbylé dva v roce 2016. Hlavní hrdinkou je šestnáctiletá Tereza (Tessa) Grayová, která roku 1878, po smrti své tety, přijela do Londýna z New Yorku kvůli svému bratrovi. Brzy ale zjistí, že není obyčejný člověk a že svět není takový jaký myslela. Má zvláštní schopnosti, které chce využít člověk, který si nechává říkat Magister. Setkává se s tajemnými Lovci stínů, kteří jí berou do svého Institutu, kde postupně dostává odpovědi na své otázky. Mimo to se musí také vypořádat se svými city k panu Williamu Herondalovi a Jamesi Carstairsovi.\n\nV roce 2016 vyjde další Spin-off trilogie Dark Artificies. Jedná se o knihy: \"Lady Midnight\", \"Prince of Shadows\" a \"The Queen of Air and Darkness\". Příběh začíná 5 let po událostech v sérii Nástroje smrti. Hlavní hrdinkou je Emma Carstairsová, která je nejlepší Lovec stínů od dob Jace Waylanda. Zamiluje se do svého parabataie Juliana Blackthora, což je ve světě Lovců stínů zakázané...\n\nThe Last Hours je ohlášená trilogie plánovaná na přelom let 2016/2017. Chronologicky navazuje na události ze série Pekelné stroje. Trilogii budou tvořit titulky: \"Chain of Gold\", \"Chain of Iron\" a \"Chain of Thorns\" s jejich hlavními postavami budou Lucie a James Herondalovi.\n\nDěj trilogie bude zasazen do počátku 20. století. Will Herondale působí coby hlava londýnského Institutu, kde žije se svou ženou Tessou. Hlavní pozornost bude ale v příběhu věnována jejich dětem Jamesi a Lucii a jejich parabataiům Matthew Fairchildovi and Cordelii Carstairsové.\n\nBez jakýchkoliv dalších informací byla také oznámená další Spin-off série The Wicked Powers\n"}
{"id": "1116883", "url": "https://cs.wikipedia.org/wiki?curid=1116883", "title": "Chorvatská liga ledního hokeje 1997/1998", "text": "Chorvatská liga ledního hokeje 1997/1998\n\nChorvatská liga ledního hokeje 1997/1998 byla sedmou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo odehrálo 12 zápasů (2x venku a 2x doma). Tým, který se umístil na prvním a druhém místě postoupil přímo do finále playoff, které se hrálo na tři vítězné zápasy. Týmy, umístěné na třetím a čtvrtém místě odehrály souboj o třetí místo, které se hrálo na dva vítězné zápasy.\n\n\n\n"}
{"id": "1116885", "url": "https://cs.wikipedia.org/wiki?curid=1116885", "title": "Nersès Bédros XIX. Tarmouni", "text": "Nersès Bédros XIX. Tarmouni\n\nNersès Bédros XIX. Tarmouni (17. ledna 1940, Káhira - 25. června 2015, Bejrút) byl egyptský kněz Arménské katolické církve a patriarcha Kilíkie.\n\nNarodil se 17. ledna 1940 v Káhiře jako pátý z osmi dětí. Své základní a středoškolské vzdělání získal na \"Les Collèges des Frères des Écoles Chrétiennes\" ve svém rodném městě. Jako velmi mladý cítil povolání ke kněžství a roku 1958 byl poslán do \"Collège Pontifical Léonien Arménien de Rome\" kde na Papežské Gregoriánské univerzitě studoval filosofii a teologii. Na kněze byl vysvěcen 15. srpna 1965 biskupem Raphaëlem Bayanem. Po vysvěcení sloužil jako kněz farnosti katedrály v Káhiře. V letech 1968-1990 byl knězem farnosti Heliopolis (Káhira) kde povzbuzoval různé náboženské hnutí.\n\nDne 21. srpna 1989 byl jmenován biskupem Iskanderiye. Biskupské svěcení přijal 18. února 1990 z rukou patriarchy Hovhannèse Bédrose XVIII. Kaspariana a spolusvětiteli byli biskup André Bedoglouyan a biskup Vartan Achkarian.\n\nDne 7. října 1999 byl Svatým synodem biskupů Arménské katolické církve zvolen novým patriarchou Kilíkie. Dne 13. října 1999 získal od papeže Jana Pavla II. \"církevní společenství\" (uznání úřadu).\n\nBěhem šesti šesti let navštívil několik zemí: Austrálii, Polsko, Švédsko, Jordánsko, Ukrajinu, Írán, Sýrii, Izrael, Brazílii, Uruguay a Argentinu.\n\nZemřel 25. června 2015 v bejrútské nemocnici na srdeční zástavu.\n\n"}
{"id": "1116889", "url": "https://cs.wikipedia.org/wiki?curid=1116889", "title": "Chorvatská liga ledního hokeje 1996/1997", "text": "Chorvatská liga ledního hokeje 1996/1997\n\nChorvatská liga ledního hokeje 1996/1997 byla šestou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo neodehrálo stejný počet zápasů. Všechny týmy po skončení základní části postoupily do playoff. Semifinále se hrálo na 2 vítězná utkání. Postupující do finále hráli na tři vítězná utkání.\n\n\n\n"}
{"id": "1116891", "url": "https://cs.wikipedia.org/wiki?curid=1116891", "title": "Ludwig Augustinsson", "text": "Ludwig Augustinsson\n\nHans Carl Ludwig Augustinsson (* 21. dubna 1994, Stockholm, Švédsko) je švédský fotbalový obránce a reprezentant, který v současné době hraje v německém klubu Werder Brémy.\nLudwig Augustinsson nastupoval za švédské mládežnické reprezentace.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 15. ledna 2015 v přátelském utkání v Abú Dhabí proti týmu Pobřeží slonoviny (výhra 2:0).\n\n"}
{"id": "1116892", "url": "https://cs.wikipedia.org/wiki?curid=1116892", "title": "Chorvatská liga ledního hokeje 1995/1996", "text": "Chorvatská liga ledního hokeje 1995/1996\n\nChorvatská liga ledního hokeje 1995/1996 byla pátou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo odehrálo 15 zápasů. Tým, který se umístil na prvním a druhém místě postoupil přímo do finále playoff, které se hrálo na tři vítězné zápasy. Týmy, umístěné na třetím a čtvrtém místě odehrály souboj o třetí místo, které se hrálo na dva vítězné zápasy.\n\n\n\n"}
{"id": "1116894", "url": "https://cs.wikipedia.org/wiki?curid=1116894", "title": "Anton Di Pauli", "text": "Anton Di Pauli\n\nAnton di Pauli von Treuheim, uváděn též Dipauli (9. června 1828 Padova – 10. března 1883 Kaltern), byl rakouský politik z Tyrolska (respektive z dnešního Jižního Tyrolska), v 2. polovině 19. století poslanec Říšské rady.\n\nPůsobil v rakouské armádě a účastnil se jejího tažení v roce 1859 i 1866. Následně byl aktivní zejména v politice. Vykonával úřad starosty tyrolského Kalternu. Zasedal jako poslanec Tyrolského zemského sněmu. Patřil mezi jeho nejvlivnější postavy a stál za klíčovými deklaracemi, které sněm vydával.\n\nSněm ho roku 1870 zvolil i za poslance Říšské rady (celostátního parlamentu Předlitavska), tehdy ještě nepřímo volené zemskými sněmy. Opakovaně pak byl zemským sněmem do Říšské rady delegován roku 1871, za kurii obchodních a živnostenských komor a městskou. Nesložil ale slib a rezignaci na mandát oznámil na schůzi 15. února 1873. Uspěl i v prvních přímých volbách roku 1873 za kurii městskou v Tyrolsku, obvod Brixen, Sterzing atd. Rezignaci na mandát oznámil na schůzi 30. října 1874. Po znovuzvolení se bez omluvy nedostavil do sněmovny, čímž byl jeho mandát 15. března 1875 prohlášen za zaniklý. V roce 1873 se uvádí jako baron Anton Dipauli, statkář, bytem Kaltern.\n\nV roce 1873 zastupoval v parlamentu opoziční blok. Patřil k federalistické parlamentní opozici (tzv. Hohenwartův klub neboli Strana práva). V roce 1875 se tyrolská státoprávní opozice rozdělila na dva tábory. Oba se shodovaly v zájmu setrvat na zemském sněmu, ale lišily se v otázce, zda vykonávat mandáty na Říšské radě. Anton Di Pauli reprezentoval skupinu, která účast na Říšské radě odmítala. Opačnou skupinu vedl Josef Greuter. Polemika rezonovala i v českých zemích, kde se podobně lišili staročeši a mladočeši. Greuter dokonce napsal obsáhlý článek do staročeského listu \"Politik\".\n\nZemřel v březnu 1883. Příčinou úmrtí byl akutní zánět plic.\n"}
{"id": "1116898", "url": "https://cs.wikipedia.org/wiki?curid=1116898", "title": "Divize A 1969/70", "text": "Divize A 1969/70\n\nV soubojích 5. ročníku České divize A 1969/70 se utkalo 14 týmů dvoukolovým systémem podzim - jaro. Tento ročník začal v srpnu 1969 a skončil v červnu 1970.\n\nZ 2. ligy - sk. A 1968/69 nikdo nesestoupil. Z krajských přeborů ročníku 1968/69 postoupila mužstva TJ Jiskra Domažlice, TJ Dynamo ZČE Plzeň a VTJ Dukla Domažlice ze západočeského krajského přeboru, TJ Dynamo České Budějovice, TJ Škoda České Budějovice a VTJ Dukla Jindřichův Hradec z jihočeského krajského přeboru. Také sem bylo přeřazeno mužstvo TJ Spartak Radotín z Divize C.\n\nZdroj: \n\nPoznámky:\n\n"}
{"id": "1116899", "url": "https://cs.wikipedia.org/wiki?curid=1116899", "title": "Taron Egerton", "text": "Taron Egerton\n\nTaron Egerton celým jménem Taron David Egerton (* 10. listopadu 1989 Birkenhead, Merseyside, Anglie) je britský herec.\n\nRodiče pocházejí z Liverpoolu, babička je z Walesu. Křestní jméno je zkomolenina slova \"\"Taran\"\", což je ve velštině výraz pro \"\"blesk\"\". Většinu svého dětství (12 let) strávil v atraktivní turistické destinaci Llanfairpwllgwyngyll, otec tehdy provozoval motely s rychlým občerstvením, matka byla sociální pracovnicí, pak se rodina přestěhovala do Aberystwyth ve Walesu. Taron Egerton dosud často měnil v rámci\nbritských ostrovů svoje bydliště, často cestoval, proto ve svých filmových rolích mluví plynně a obratně několika dialekty, v konverzaci však používá výhradně velštinu, protože se považuje za ryzího Velšana. Absolvoval všeobecnou školu \"\"Ysgol Penglais\"\", v roce 2012 dokončil studium herectví na \"\"The royal academy of dramatic actors\"\" bakalářskou zkouškou - díky tomu je jeho umělecké vzdělání často zkráceně označováno jako \"\"RADA-trained\"\". Věnuje se také zpěvu (tenor) a tanci, také se specializuje na jevištní bojové souboje a jejich muzikálně-taneční formy, k jeho zájmům patří literatura a cestování. Je fanoušek fotbalového klubu Manchester United FC.\n\nJako filmový herec debutoval v roce 2011 malou rolí ve dvou epizodách televizního seriálu \"Lewis as Liam Jay\". V dalším období byl obsazen do seriálu \"The Smoke\". V roce 2014 byl obsazen do hlavních role filmu \"\". V roce 2018 bude uveden remake filmu \"Billionaire Boys Club\" z roku 1987, kde byl obsazen do hlavní role vedle slavného Kevina Spaceyho. V roce 2017 mělo premiéru pokračování britského akčního filmu ve stylu bondovek s názvem \"\".\n\nV roce 2016 se sám dočkal hlavní role v animovaném americkém muzikálu \"Zpívej\", ve stejném roce byl v nejužším výběru pro roli Kyklopa ve filmu , nakonec ji nedostal.\n\nV roce 2015 a v roce 2016 byl vyhlášen jedním z nejlépe oblékaných britských mužů. V roce 2018 získal roli Eltona Johna v připravovaném filmu \"Rocketman.\"\n\n"}
{"id": "1116901", "url": "https://cs.wikipedia.org/wiki?curid=1116901", "title": "Divize B 1969/70", "text": "Divize B 1969/70\n\nV soubojích 5. ročníku České divize B 1968/69 se utkalo 14 týmů dvoukolovým systémem podzim–jaro. Tento ročník začal v srpnu 1969 a skončil v červnu 1970.\n\nZ 2. ligy – sk. A 1968/69 nesestoupil do Divize B nikdo. Z krajských přeborů ročníku 1968/69 postoupila mužstva TJ Slovan Varnsdorf, TJ Spartak Roudnice nad Labem a TJ SZ Česká Lípa ze Severočeského krajského přeboru, TJ SK Modřany, TJ Slavoj Vyšehrad z Pražského přeboru a TJ ČKD Slaný ze Středočeského krajského přeboru. Také sem byla přeřazena mužstva TJ Admira Praha 8 a TJ Slavia IPS Praha \"B\" z Divize C.\n\nZdroj: \n\nPoznámky:\n\n"}
{"id": "1116903", "url": "https://cs.wikipedia.org/wiki?curid=1116903", "title": "Victor Lindelöf", "text": "Victor Lindelöf\n\nVictor Nilsson-Lindelöf (* 17. července 1994, Västerås, Švédsko) je švédský fotbalový obránce a reprezentant, od léta 2017 hráč anglického klubu Manchester United.\nHraje na postu stopera (středního obránce).\n\nVictor Lindelöf nastupoval za švédské mládežnické reprezentace od kategorie U17.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 24. 3. 2016 v přátelském zápase v Antalyi proti domácí reprezentaci Turecka (porážka 1:2).\n\n"}
{"id": "1116904", "url": "https://cs.wikipedia.org/wiki?curid=1116904", "title": "Västerås IK", "text": "Västerås IK\n\nVästerås IK byl švédský sportovní klub z města Västerås založený v roce 1913. Provozoval sporty jako fotbal, lední hokej, atletiku, bandy, házenou.\nV roce 1980 se z klubu vyčlenily jednotlivé sportovní úseky do samostatných struktur, včetně:\n"}
{"id": "1116905", "url": "https://cs.wikipedia.org/wiki?curid=1116905", "title": "Římskokatolická farnost Kaplice", "text": "Římskokatolická farnost Kaplice\n\nŘímskokatolická farnost Kaplice je územním společenstvím římských katolíků v rámci českokrumlovského vikariátu českobudějovické diecéze.\n\nV roce 1257 byla v původní trhové vsi, patřící Bavorům ze Strakonic, zřízena plebánie. V letech 1771-1777 byl místním farářem Ferdinand Kindermann, pozdější litoměřický biskup. Roku 1788 byla kaplická farnost povýšena na děkanství (tento titul není v současnosti používán) a o dva roky později byl zřízen \"Kaplický vikariát\", zrušený v roce 1952. V letech 1838-1876 zde působil český vlastenecký církevní spisovatel, autor a překladatel náboženských spisů, biskupský konzistorní rada, okresní vikář a arcikněz František Dobromil Kamarýt. V letech 1940-1945 farnost nuceně podléhala lineckému biskupství, po roce 1945 byla navrácena do Českobudějovické diecéze.\n\nFarnost Kaplice je centrem kollatury, zahrnující ex currendo spravované farnosti Blansko u Kaplice, Cetviny, Dolní Dvořiště, Malonty, Omlenice, Pohorská Ves, Pohoří na Šumavě, Rožmitál na Šumavě a Rychnov nad Malší.\n\n"}
{"id": "1116906", "url": "https://cs.wikipedia.org/wiki?curid=1116906", "title": "Cameo (rozcestník)", "text": "Cameo (rozcestník)\n\nCameo, (hovorově „štěk“), je krátké účinkování známé osobnosti v divadelní hře, filmu či televizi. Další významy jsou uvedeny níže:\n\n"}
{"id": "1116908", "url": "https://cs.wikipedia.org/wiki?curid=1116908", "title": "Divize C 1969/70", "text": "Divize C 1969/70\n\nV soubojích 5. ročníku České divize C 1969/70 se utkalo 14 týmů dvoukolovým systémem podzim - jaro. Tento ročník začal v srpnu 1969 a skončil v červnu 1970.\n\nZ 2. ligy - sk. A 1968/69 nesestoupil do Divize C nikdo. Z krajských přeborů ročníku 1968/69 postoupila mužstva SK Turnov, TJ Sparta Úpice a TJ Lokomotiva Trutnov z Východočeského krajského přeboru a TJ Xaverov Horní Počernice a TJ Tatra Smíchov ze Pražského přeboru a TJ Kosmos Čáslav ze Středočeského krajského přeboru. Také sem byla přeřazena mužstva TJ Motorlet Praha z Divize A a TJ Bohemians ČKD Praha \"B\", TJ Tesla Žižkov z Divize B.\n\nZdroj: \n\nPoznámky:\n\n"}
{"id": "1116911", "url": "https://cs.wikipedia.org/wiki?curid=1116911", "title": "Carlo Dordi", "text": "Carlo Dordi\n\nCarlo Dordi (15. srpna 1815 Borgo Valsugana – 16. října 1892 Borgo Valsugana) byl rakouský politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nPůsobil jako právník, národovec a spisovatel. Od roku 1848 byl veřejně a politicky aktivní v rámci italského národního hnutí v Tyrolsku.\n\nByl předsedou advokátní komory v Trentu. Působil na postu náměstka starosty Trenta. Zasedal i jako poslanec Tyrolského zemského sněmu, kde setrval až do své smrti.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873, za kurii venkovských obcí v Tyrolsku, obvod Trento, Cembra, Borgo atd. Rezignaci oznámil dopisem 23. června 1877 z politických důvodů, 27. listopadu 1877 opětovně složil slib. V roce 1873 se uvádí jako Dr. Carl Dordi, advokát, bytem Trento. V roce 1873 usedl do parlamentu za blok ústavověrných. Uvádí se tehdy coby jeden z 67 členů staroliberálního Klubu levice, vedeného Eduardem Herbstem. Patřil k Italské liberální straně v Tyrolsku a roku 1873 na Říšské radě neúspěšně navrhl společně s poslancem Giovannim a Pratem oddělení etnicky italských částí Tyrolska do samostatné korunní země. Stejný návrh podal i na zemském sněmu, ale byl odmítnut jak německými konzervativci tak německými liberály. Následovalo období italské pasivní rezistence (bojkotu) sněmu, který italští liberálové praktikovali ještě počátkem 90. let, kdy Dordi zemřel. Trvale zastával názor, že italská populace Tyrolska má obdržet autonomní status.\n\nZemřel v říjnu 1892. Příčinou úmrtí byl záchvat mrtvice. Pohřben byl v Trentu.\n"}
{"id": "1116912", "url": "https://cs.wikipedia.org/wiki?curid=1116912", "title": "Římskokatolická farnost Blansko u Kaplice", "text": "Římskokatolická farnost Blansko u Kaplice\n\nŘímskokatolická farnost Blansko u Kaplice je územním společenstvím římských katolíků v rámci českokrumlovského vikariátu českobudějovické diecéze.\n\nPlebánie byla v Blansku založena v roce 1359. Původně gotický kostel sv. Jiří byl upravován v 16. století a následně v roce 1735. V letech 1940–1945 farnost nuceně podléhala lineckému biskupství, po roce 1945 byla navrácena do Českobudějovické diecéze. V současné době je bez sídelního duchovního správce a je administrována ex currendo z Kaplice.\n\n\n"}
{"id": "1116913", "url": "https://cs.wikipedia.org/wiki?curid=1116913", "title": "Alexander Milošević", "text": "Alexander Milošević\n\nGoran Alexander Sjöström Milošević (* 30. ledna 1992, Sundbyberg, Švédsko) je srbsko-švédský fotbalový obránce, který v současné době hraje v tureckém klubu Beşiktaş JK. V mládežnických reprezentacích nastupoval za Srbsko a Švédsko, v seniorské kategorii reprezentuje Švédsko.\nZa srbskou reprezentaci do 17 let odehrál Alexander Milošević pět zápasů.\n\nPoté nastupoval za švédské mládežnické reprezentace U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 26. ledna 2013 na thajském turnaji King's Cup proti týmu Finska (výhra 3:0).\n\n"}
{"id": "1116916", "url": "https://cs.wikipedia.org/wiki?curid=1116916", "title": "Luigi Gentilini", "text": "Luigi Gentilini\n\nLuigi Gentilini (23. února 1812 Vezzano – 18. ledna 1900 Calavino) byl rakouský římskokatolický duchovní a politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nPůsobil jako děkan v obci Calavino. Zasedal i jako poslanec Tyrolského zemského sněmu, kde zastupoval volební obvod Tione di Trento. Zemským poslancem byl od roku 1874 do roku 1896, s přestávkou v roce 1883.\n\nByl také poslancem Říšské rady (celostátního parlamentu Předlitavska), kam nastoupil v doplňovacích volbách roku 1877 za kurii venkovských obcí v Tyrolsku, obvod Roveredo, Riva, Tione atd. Slib složil 23. října 1877. Mandát obhájil v řádných volbách roku 1879. Slib složil 6. listopadu 1879. Opětovně byl zvolen i ve volbách roku 1891. Slib složil 28. září 1885. V roce 1877 se uvádí jako Dr. Luigi Gentilini, děkan, bytem Calavino. Ve volbách tehdy získal 130 hlasů a porazil protikandidáta Marchettiho, který obdržel jen 92 hlasů. Byl klerikálním kandidátem. Na práci Říšské rady se zpočátku fakticky nepodílel. V roce 1879 se uvádí jako konzervativec. Po volbách v roce 1879 je zmíněn jako jeden z poslanců, kteří přistoupili do tzv. Strany práva (Hohenwartův klub), která byla konzervativně a federalisticky orientována.\n\nZemřel v lednu 1900.\n"}
{"id": "1116920", "url": "https://cs.wikipedia.org/wiki?curid=1116920", "title": "Josselin", "text": "Josselin\n\nJosselin je ženské a mužské křestní jméno germánského původu. Původně to bylo germánské mužské jméno, dříve psané jako Gaudelenus, Gautselin, Gauzlin… Je odvozeno ze slova \"Gaut\", který pochází ze názvu jednoho germánského kmene Gautů nakombinované s latinskou zdrobnělou příponou. Seveřané to jméno přivezli do Anglie ve formě Goscelin či Joscelin a až do 14. století bylo velmi běžné. Ve 20. století se to hlavně užívá jako jméno ženské.\n\nJoscelin, Jocelyn, Joseline, Joslin, Joselyn, Josslyn, Joselin\n\n\n\n\n"}
{"id": "1116921", "url": "https://cs.wikipedia.org/wiki?curid=1116921", "title": "Sebastian Schipper", "text": "Sebastian Schipper\n\nSebastian Schipper (* 8. května 1968) je německý herec a režisér. Narodil se v Hannoveru a studoval na filmové škole Otto Falckenberga v Mnichově. Svou první filmovou roli dostal v roce 1992, kdy hrál ve filmu \"Kleine Haie\" režiséra Sönke Wortmanna. Jako režisér debutoval v roce 1999 filmem \"Gigantický\".\n\n\n"}
{"id": "1116924", "url": "https://cs.wikipedia.org/wiki?curid=1116924", "title": "Stolová hora u Klentnice (archeologická lokalita)", "text": "Stolová hora u Klentnice (archeologická lokalita)\n\nStolová hora u obce Klentnice v Jihomoravském kraji je polykulturní archeologickou lokalitou - výšinným opevněným sídlištěm. Nalézá se na území národní přírodní rezervace Tabulová, Růžový vrch a Kočičí kámen v dominantní poloze vrcholové plošiny Stolové hory v oblasti Mikulovské vrchoviny (maximální nadmořská výška 459 m). V prostoru je doloženo osídlení v neolitu, eneolitu a zejména v době bronzové, kdy zde ve střední a mladší době bronzové stálo hradiště kultury mohylové a velatické. Lokalita byla zaznamenána již v 19. století, zjišťovací archeologický výzkum provedl v letech 1952 a 1958 Jiří Říhovský. Lokalita je chráněna jako kulturní památka České republiky.\n\nLokalita zaujímá vrcholovou plošinu Stolové hory asi 0,5 km jihozápadně od středu obce Klentnice v oblasti Mikulovské vrchoviny. Vrcholová plošina v nadmořské výšce asi 458 m zaujímá plochu přibližně 7,2 hektaru, bezprostřední okolí převyšuje o 100 až 150 metrů, a přístup na ni je ze západu, jihozápadu a severovýchodu chráněn skalními výchozy.\n\nHradiště oválného půdorysu o rozloze 7,2 ha bylo pravděpodobě chráněno opevněním po celém svém obvodu, ale v současné době jsou jeho zbytky nejlépe patrné na jižní a jihovýchodní straně. Vstupy do hraditě vedly ze severní a jižní strany. Prozkoumaný byl prostor jižního vstupu a přilehlého opevnění, které bylo tvořeno hradbou a příkopem.\n\n"}
{"id": "1116925", "url": "https://cs.wikipedia.org/wiki?curid=1116925", "title": "Diana Iljine", "text": "Diana Iljine\n\nDiana Iljine (* 13. září 1964) je ředitelka filmového festivalu Filmfest München. Do této pozice nastoupila v roce 2011, kdy zde nahradila Andrease Ströhla. Narodila se ve Frankfurtu nad Mohanem a studovala komunikační vědy na Mnichovské univerzitě. Již během studia se podílela na produkci několika filmů.\n\n"}
{"id": "1116926", "url": "https://cs.wikipedia.org/wiki?curid=1116926", "title": "Friedrich Graf von Gaderthurn", "text": "Friedrich Graf von Gaderthurn\n\nFriedrich Graf von Gaderthurn, občanským jménem Friedrich Graf (16. července 1835 San Martin de Tor – 22. srpna 1921 Sankt Lorenzen), byl rakouský politik německé národnosti z Tyrolska (respektive z dnešního Jižního Tyrolska), v 2. polovině 19. století poslanec Říšské rady.\n\nVystudoval práva, získal titul doktora práv. Působil v letech 1861–1870 jako redaktor listu \"Tiroler Stimmen\".\n\n20. července 1870 byl zvolen za poslance Tyrolského zemského sněmu za soudní okresy Bruneck, Taufers, Enneberg, Buchenstein a Ampezzo. V období let 1870–1895 byl rovněž členem zemského výboru a po dvanáct let zastával funkci náměstka zemského hejtmana. V zemském výboru vedl zemědělský referát. Zasloužil se o zřízení zemědělského ústavu a o rozvoj silniční sítě. Organizoval zemskou pomoc po katastrofálních záplavách roku 1882. Patřil ke konzervativnímu politickému směru a často se ocital ve sporech s ústřední vládou.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Tyrolsku, obvod Bruneck, Brixen, Lienz, Ampezzo. Rezignaci oznámil dopisem 15. března 1875, ale již 21. října 1875 po znovuzvolení opětovně složil slib. Mandát obhájil ve volbách roku 1879. Rezignaci oznámil na schůzi 4. prosince 1883. V roce 1873 se uvádí jako Dr. Friedrich Graf, advokátní koncipista, bytem Innsbruck. V roce 1873 zastupoval v parlamentu opoziční blok. V roce 1878 zasedal v poslaneckém Hohenwartově klubu (tzv. (Strana práva), která byla konzervativně a federalisticky orientována. Po volbách v roce 1879 opětovně přistoupil ke klubu Strany práva.\n\nOd roku 1895 žil na svém statku.\n"}
{"id": "1116927", "url": "https://cs.wikipedia.org/wiki?curid=1116927", "title": "Gerard David", "text": "Gerard David\n\nGerard David (asi 1460, Oudewater — 13. srpen 1523, Bruggy) byl vlámský malíř zejména výjevů ze života Ježíšova a krajin.\n\nTakřka celý život strávil v Brugách (dnes Belgie), kde se v roce 1484 stal členem malířského cechu sv. Lukáše. Roku 1494 byl jmenován hlavním městským malířem na místo zemřelého Hanse Memlinga, roku 1501 děkanem cechu. V roce 1496 se oženil s Cornelií Cnoopovou, dcerou děkana městského cechu zlatníků. V roce 1515 David navštívil Antverpy, kde obdivoval díla Quentina Massyse, jenž ho pak velmi ovlivnil.\n\nProslul pozorností, kterou věnoval detailům a zejména obrazy ze života Ježíše Krista, byl však též průkopníkem malby krajin. K jeho nejslavnějším obrazům patří: \"Cambysův soud\", \"Klanění králů\", \"Marie s dítětem a dvěma anděly hrajícími na hudební nástroje\", \"Oplakávání\", \"Odpočinek na útěku do Egypta\", \"Panna s dítětem a čtyřmi anděly\", \"Panna s dítětem s krupičnou kaší\", \"Svatba v Káni\", \"Svaté ženy a sv. Jan na Golgotě\", \"Ukládání do hrobu\", \"Ukřižování\", \"Narození Páně\" nebo \"Zvěstování\".\n\n"}
{"id": "1116928", "url": "https://cs.wikipedia.org/wiki?curid=1116928", "title": "Oscar Lino Lopes Fernandes Braga", "text": "Oscar Lino Lopes Fernandes Braga\n\nMons. Oscar Lino Lopes Fernandes Braga (* 30. září 1931, Malanje) je angolský římskokatolický kněz a emeritní biskup Benguely.\n\nNarodil se 30. září 1931 v Malanje. Na kněze byl vysvěcen 26. července 1964.\n\nDne 20. listopadu 1974 jej papež Pavel VI. ustanovil diecézním biskupem Benguely. Biskupské svěcení přijal 2. února 1975 z rukou arcibiskupa Manuela Nunese Gabriela a spolusvětiteli byli biskup Eduardo André Muaca a biskup Zacarias Kamwenho.\n\nOd 31. července 2003 do 3. května 2004 byl apoštolským administrátorem arcidiecéze Huambo.\n\nDne 18. února 2008 přijal papež Benedikt XVI. jeho rezignaci na post biskupa Benguely z důvodu dosažení kanonického věku 75 let.\n\n"}
{"id": "1116931", "url": "https://cs.wikipedia.org/wiki?curid=1116931", "title": "Nikolaj Vladimirovič Toman", "text": "Nikolaj Vladimirovič Toman\n\nNikolaj Vladimirovič Toman (; , Orel – 6. srpna 1974, Moskva) byl ruský sovětský spisovatel.\n\nNarodil se roku 1911 ve městě Orel v rodině řemeslníka Anisimova. Jméno Toman přijal později podle svého adoptivního otce. Roku 1929 absolvoval železniční učiliště. Pracoval jako technik a později jako strojní inženýr v železničním depu v Moskvě. V letech 1937–1938 vystudoval literaturu a pak působil jako novinář. Aktivně se účastnil sovětsko-finské i Velké vlastenecké války. Po válce žil v Moskvě, kde také roku 1974 zemřel a je zde na Vvedenském hřbitově pochován.\n\nLiterárně činný byl od roku 1928, svou první knihu, \"Машинист Громов\" (Strojvůdce Gromov), vydal roku 1933. Je autorem mnoha detektivních a vědeckofantastických románů i povídek. Byl členem Svazu sovětských spisovatelů a působil v redakční radě almanachu \"Мир приключений\" (Svět dobrodružství).\n\n\n\n"}
{"id": "1116933", "url": "https://cs.wikipedia.org/wiki?curid=1116933", "title": "Luigi Hippoliti", "text": "Luigi Hippoliti\n\nLuigi Hippoliti di Paradiso e Montebello, v německých pramenech též Alois Hippoliti (1843 Borgo Valsugana – 17. ledna 1910 Borgo Valsugana), byl rakouský politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nByl statkářem. Působil jako starosta v rodném Borgo Valsugana. Zasedal jako poslanec Tyrolského zemského sněmu, kde působil v letech 1877–1889 za volební obvod Borgo Valsugana, přičemž v letech 1886–1889 byl náměstkem zemského hejtmana.\n\nByl také poslancem Říšské rady (celostátního parlamentu Předlitavska), kam nastoupil v doplňovacích volbách roku 1877 za kurii venkovských obcí v Tyrolsku, obvod Trento, Cembra, Borgo atd. Slib složil 19. října 1877. Mandát obhájil v řádných volbách roku 1879. Slib složil 14. října 1879. V roce 1877 se uvádí jako baron Luigi von Hippoliti, starosta a statkář, bytem Borgo Valsugana.\n\nDo Říšské rady byl zvolen v roce 1877 v době, kdy mezi etnickými Italy v Tyrolsku došlo k roztržce ohledně otázky, zda se vůbec podílet na činnosti vídeňského parlamentu. Hippoliti získal 155 hlasů a porazil stoupence bojkotu Říšské rady Carla Dordiho, jenž získal jen 63 hlasů. Co se týče stranické příslušnosti je v roce 1877 zmiňován jako konzervativně-klerikální kandidát, v roce 1879 jako konzervativní kandidát. V jiném zdroji z roku 1879 je ovšem zmiňován jako ústavověrný poslanec. Po roce 1879 nicméně zasedal v tzv. Straně práva (Hohenwartův klub), která byla konzervativně a federalisticky orientována. V roce 1881 se v tisku uvádělo, že je nespokojen s politikou klubu a uvažuje o založení nového katolického poslaneckého klubu, do kterého by vstoupili i poslanci Josef von Dipauli a Franz Zallinger-Stillendorf.\n\nZemřel v lednu 1910.\n"}
{"id": "1116935", "url": "https://cs.wikipedia.org/wiki?curid=1116935", "title": "Bhágavata Sandarbha", "text": "Bhágavata Sandarbha\n\nŠrí Bhágavata Sandarbha známá také jako Šat Sandarbha (translit\". Śrī Bhāgavata-sandarbha,\" dévanágarí षटसंदर्भ \"Ṣaṭ-sandarbha -\" šest sandarbh) je sanskrtský spis ze 16. století, který sepsal velký vaišnavský světec a filozof Šrí Džíva Gósvámí, jeden ze skupiny šesti slavných Gósvámích z Vrindávanu. Podle samotného Džívy Gósvámího již dříve Gópála Bhatta Gósvámí předběžně načrtl osnovu Bhágavata Sandarbhy, kterou Džíva později rozpracoval a dílo rozdělil do šesti částí (\"sandarbh\"). Džíva Gósvámí prezentuje gaudíja-vaišnavskou filozofii Čaitanji Maháprabhua a pomocí důkazů z védských písem (šástry) potvrzuje pravost jejích závěrů.\n\nDžíva Gósvámí k tomuto dílu napsal komentář \"Sarva-samvádiní\", ve kterém komentuje všech šest \"sandarbh\".\n\nŠríla Džíva Gósvámí (1513 – 1598) byl synovec slavného Rúpy a Sanátany Gósvámích a stejně jako oni následovník Čaitanji Maháprabhua. Od svého útlého věku se zajímal o \"Šrímad Bhágavatam.\" V Navadvípu studoval sanskrt a obešel celou oblast známou jako Navadvíp-dhám, což je posvátné místo narození Šrí Čaitanji. Poté sanskrt studoval ve Váránasí pod vedením Madhusúdany Vačáspatiho. Po dokončení studií odešel do \nVrindávanu, kde přijal útočiště u svých slavných strýců, Rúpy a Sanátany Gósvámích. Šrí Džíva Gósvámí byl filozofem a učitelem a je řečeno, že sestavil nejméně dvacet pět knih mezi nimiž je nejznámější právě Šat Sandarbha (\"Šrí Bhágavata Sandarbha\"). \n\nDalšími významnými literárními díly Džívy Gósvámího jsou Gópála-čampú, které popisuje Kršnovy zábavy a Hari-námámrta-vjákarana což je kniha gramatiky. Džíva Gósvámí také napsal komentáře k \"Brahma-samhitě\", k \"Bhakti-rasámrta-sindhu\" od Rúpy Gósvámího, k \"Udžvala-nílamani\" (také od Rúpy) a velice známý podrobný komentář ke \"Šrímad Bhágavatamu\" známý jako Krama Sandarbha. (přezdívaný jako \"\"sedmá sandarbha\"\")\n\nVe svém komentáři k \"Tattva-sandarbě\" (\"anuccheda 7\") Áčárja Šrí Baladéva Vidjábhúšana cituje následující verš, který definuje pojem \"sandarbha:\"\n\n\"gúdhárthasja prakášaš ča sáróktih šréšthatá tathá / nánártha-vattvam vedyatvam sandarbhah katthyate budhaih\"\n\n\"Literární dílo, které objasňuje složité téma, zaměřuje se na zásadní, podstatné věci, vyniká svou skladbou (kompozicí), sděluje různé souhrny myšlenek (závěrů) a vyjadřuje se jasně a srozumitelně. Takové dílo moudří nazývají \"sandarbh\"a.\"\n\nTattva-sandarbha vysvětluje, že \"Šrímad Bhágavatam\" je autorizovaný důkaz Absolutní Pravdy.\n\nBhagavat-sandarbha vysvětluje, že Nejvyšší Bůh je osoba (\"bhagaván\"), a že tento koncept je nejvyšší stupeň realizace Absolutní Pravdy.\n\nParamátma-sandarbha popisuje Boha jako všeprostupující Nadduši.\n\nKršna-sandarbha podává vysvětlení, že Kršna je Nejvyšší Bůh a zdroj všeho.\n\nBhakti-sandarbha, popisuje jak vykonávat oddanou službu Bohu.\n\nPríti-sandarbha vysvětluje, že láska k Bohu (ke Kršnovi) je nejvyšší cíl života.\n\nV pořadí první \"sandarbha\", vysvětluje, že \"Šrímad Bhágavatam\" je autorizovaný důkaz Absolutní Pravdy. Popisuje také různé druhy důkazů (\"pramána\"). Džíva považuje za nejlepší důkaz \"šabda-pramánu\" (védská písma). Dokazuje také, že Purány a Itihásy (historické spisy) jsou stejně autorizované a důležité, jako samotné Védy. Klasifikuje Purány podle různých kvalit a také uvádí charakteristiky Purán.\n\nDruhá \"sandarbha\" vysvĕtluje, že Absolutní pravda je známá ve třech aspektech - Brahman, Paramátmá a Bhagaván. Jsou to tři aspekty jedné nedvojné Absolutní pravdy. Džíva Gósvámí za pomocí důkazů z písem dokazuje, že Bhagaván (osobní podoba Boha) je konečným a vrcholným aspektem a že realizace Bhagavána znamená úplné pochopení Absolutna, jelikož v sobě zahrnuje realizaci jak Brahmanu, tak i Paramátmy. Popisuje rozdíly Brahmanu a Bhagavána a ustanovuje závěr o úplnosti Bhagavána. Tato \"sandarbha\" pojednává také o úrovni čistého dobra, které je neznečištěné ostatními kvalitami. Dále pojednává o energiích Nejvyššího Pána, popisuje duchovní svět Vaikunthy, a hovoří o všemocnosti Božstva.\n\nTřetí \"sandarbha\" pojednává o druhém aspektu Boha - o Nadduši (\"Paramátmě\"), která je přítomna v srdcích všech živých bytostí. Mluví také o \"guna-avatárech\" (inkarnacích hmotných kvalit) a o jejich rozdílech, dále o \"lílá-avatárech\" a o atributech Bhagavána. Pojednává také o máji - iluzorní energii, a o živých bytostech.\n\nV pořadí čtvrtá \"sandarbha\". Zde Džíva Gósvámí předkládá důkazy z písem o tom, že původní podobou Boha (Bhagavána) je Krišna. Krišna je zdrojem všech \"avatárů\" a všech podob, dokonce i Višnua a Nárájana. Všechny Krišnovy expanze a inkarnace existují v Jeho těle. Krišnova podoba má na rozdíl od Višnua dvě ruce. To znamená, že původní podoba Boha je dvouruká (\"manuša-rúpa\"). Dále pojednává o gópích a jejich vznešeném postavení, o Krišnových zábavách a o Jeho věčném sídle Gólóce.\n\nV pořadí pátá \"sandarbha\" rozebírá vykonávání oddané služby neboli \"bhakti-jógy\". Cituje z písem, že \"bhakti\" (oddaná služba) je ze všech činností a procesů osvobození nejlepší. Je nadřazená védským obřadům, filozofickým spekulacím a ostatním činnostem, které se netýkají \"bhakti\". Říká, že bez \"bhakti\" je i bráhmana ztracený. Zavrhuje uctívání kteréhokoliv poloboha. Vyzdvihuje uctívání Pánova oddaného. Popisuje různé úrovně oddaných, příznaky \"bhakti\", navázání přátelského vztahu s Krišnou, spontánní lásku k Němu, a další.\n\nŠestá \"sandarbha\" pojednává o \"prémě\" - lásce k Bohu (ke Krišnovi). Hovoří o ní jako o konečném cíli života a o dokonalém stavu. Jsou zde popsány různé druhy osvobození a je řečeno, že nejlepší ze všech druhů osvobození je osvobození provázené láskyplnou oddanou službou. Blaženost pocházející z oddané služby a lásky ke Krišnovi dalece předčí blaženost z realizace Brahmanu (\"brahmánanda\"). Gópí (pasačky z Vradži) jsou popsány jako nejlepší Krišnovy oddané. Mezi nimi má Rádhárání výjimečné, svrchované postavení. Je zde popsaná Její sláva. Pojednává také o duchovních pocitech, o příznacích duchovní extáze, o neutrální náladě, a o náladách služebnictví, přátelství, rodičovství a milostné lásky.\n\nKrama Sandarbha někdy bývá označována jako \"sedmá sandarbha\", nicméně nejedná se o součást Bhágavata Sandarbhy (Šat Sandarbhy). Krama Sandarbha je podrobný komentář Džívy Gósvámího k Bhágavata Puráně. Jedná se o jeden z nejvýznačnějších komentářů k Bhágavata Puráně.\n\n\n"}
{"id": "1116936", "url": "https://cs.wikipedia.org/wiki?curid=1116936", "title": "Andreas von Hofer (politik)", "text": "Andreas von Hofer (politik)\n\nAndreas von Hofer (27. září 1833 Fischamend – 26. nebo 27. června 1881 Vídeň) byl rakouský politik německé národnosti, v 2. polovině 19. století poslanec Říšské rady. Byl vnukem tyrolského národního hrdiny Andrease Hofera.\n\nByl vnukem tyrolského bojovníka za svobodu z počátku 19. století Andrease Hofera. Už jako mladík se zapojil během revolučního roku 1848 do studentské legie a účastnil se válečných akcí. Podílel se též na tažení rakouské armády v roce 1859 a 1866. Patřil mu statek Sandhof v tyrolském regionu Passeier. Od roku 1871 působil jako notář v Amstettenu.\n\nByl poslancem Tyrolského zemského sněmu. Zasedal rovněž jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1877 za kurii velkostatkářskou v Tyrolsku, 2. voličský sbor. Slib složil 1. května 1877. Mandát obhájil ve volbách roku 1879. V parlamentu setrval do své smrti roku 1881. V roce 1877 se uvádí jako šlechtic Andreas von Hofer, c. k. notář, bytem Amstetten.\n\nV parlamentu zastupoval tzv. Ústavní stranu (liberálně, centralisticky a provídeňsky orientovanou). Jako ústavověrný poslanec se uvádí i po volbách roku 1879. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nV závěru života bydlel ve Vídni v Hohenstaufengasse 7. Stupňovalo se u něj nervové onemocnění a původně zvažovaný přesun za rodinou do Amstettenu nebyl možný. Musel být pod stálým dozorem, protože se u něj objevovaly záchvaty šílenství a chtěl skočit z okna. V lednu 1881 byl proto přijat do vídeňského sanatoria na Landstrasse. Zemřel v červnu 1881 v soukromém ústavu dr. Svetlina ve Vídni.\n"}
{"id": "1116937", "url": "https://cs.wikipedia.org/wiki?curid=1116937", "title": "Římskokatolická farnost Rychnov nad Malší", "text": "Římskokatolická farnost Rychnov nad Malší\n\nŘímskokatolická farnost Rychnov nad Malší je územním společenstvím římských katolíků v rámci českokrumlovského vikariátu českobudějovické diecéze.\n\nV roce 1363 byla v Rychnově založena plebánie. Ves byla od roku 1502 majetkem kláštera klarisek v Českém Krumlově. Rychnovský farní kostel sv. Ondřeje pochází z počátku 14. století. V letech 1653–1701 byl vystavěn poutní kostel Panny Marie u Svatého kamene, který postupně spravovali řeholníci Kongregace bratří Nejsvětější Svátosti a později redemptoristé, kteří odtud odešli v roce 1924. V letech 1895–1950 při poutním kostele existoval též klášter Kongregace sester Nejsvětější Svátosti. Ve druhé polovině 20. století přestal být do farnosti ustanovován sídelní duchovní správce. Tak je tomu dodnes, kdy je farnost administrována ex currendo z Kaplice.\n\n\n"}
{"id": "1116939", "url": "https://cs.wikipedia.org/wiki?curid=1116939", "title": "Vítkovické horní a hutní těžířstvo", "text": "Vítkovické horní a hutní těžířstvo\n\nVítkovické horní a hutní těžířstvo (VHHT) byla společnost založená v roce 1895 bratry Wilhelmem a Davidem Gutmannovými a Rothschildy.\n\nV roce 1873 došlo k vyvrcholení spolupráce bratří Gutmannů a Rothschildů. 7. listopadu 1873 vzniká společnost Vítkovické horní a hutní těžířstvo (VHHT), jako předmět činnosti těžířstva se uváděla těžba a zpracování surovin a obchod s tímto zbožím. Kapitál společnosti byl rozdělen na 100 kuksů v poměru 51:49 ve prospěch Rothschildů a pod správu přešly spolu s železárnami ve Vítkovicích i železorudné doly na Moravě a v Uhrách. V roce 1876, kdy se stal generálním ředitelem VHHT Paul Kupelwieser, kapitálově silná společnost koupila většinu akcií Teplické válcovny a bessemerovací huti, a.s. v severních Čechách, za výhodných podmínek propachtovala Žofínskou huť, převzala krachující Schüllerovu huť v Moravské Ostravě. V roce 1894 pod správu společnosti VHHT přešly pachtovní společnosti Společnost spojených vítkovických dolů a Rakousko-uherská vysokopecní společnost, která budovala Žofínskou huť v Moravské Ostravě, Doubravsko-orlovská důlní společnost, Uhelná důlní společnost a koksovna v Moravské Ostravě a také původní stejnojmenné VHHT. Rok 1895 je rokem vzniku Vítkovického horního a hutního těžířstva uvedeného v život v roce 1896, jehož majitelé byli bratři Gutmanové a Rothschildové. V roce 1896 došlo k přerovnání majetků, na nové rozdělení kuksů v poměru 50:50. V období první světové války došlo k rekonstrukci a modernizaci dolů (Terezie, Louis, Karolína, Ida a Betina). Jámy byly prohlubovány a vybavovány výkonnějšími elektrickými těžními stroji, ventilátory a kompresory. Po roce 1918 bylo obchodní vedení VHHT přesunuto z Vídně do Vítkovic. Společnost vlastnila železárny ve Vítkovicích, kamenouhelné doly v ostravsko-karvinském revíru, koksovnu Terezii (zrušená v roce 1924), koksovnu Karolínu, briketárnu Karolínu, elektrárny: Karolína, menší v Doubravě a záložní na dole Anselm, rudné doly na Slovensku a ve Švédsku, velkostatek v Rožňavě a od roku 1924 železárny ve Fryštátě. V roce 1937 byla podniknuta opatření k zabezpečení majetku proti možnému nebezpečí ze strany německého nacizmu. Kuksy (podíly) společnosti byly vyměněny za certifikáty anglické pojišťovny Alliance Assurance Company Ltd. se sídlem v Londýně, avšak odprodej se neuskutečnil. Po roce 1939 bylo těžířstvo podřízeno správě koncernu Reischwerke AG für Erzbergbau und Eisenhütten \"Hermann Göring\", formálně v prosinci 1942 se stalo VHHT součástí státního koncernu Hermann Göring Werke. V roce 1945 byla společnost Vítkovické horní a hutní těžířstvo znárodněna, ve vlastnictví bylo sedm dolů: Hlubina v Moravské Ostravě, Louis ve Vítkovicích, Terezie ve Slezské Ostravě, Ida v Hrušově, Anselm a Oskar v Petřkovicích a Doubrava.\n\n"}
{"id": "1116940", "url": "https://cs.wikipedia.org/wiki?curid=1116940", "title": "Blodwen", "text": "Blodwen\n\nBlodwen je tříaktová opera velšského skladatele Josepha Parryho. Libreto k ní napsal básník Richard Davies a šlo o první operu ve velšském jazyce. Dokončena byla roku 1876. Premiéru měla dne 21. května 1878 v Temperance Hall v Aberystwythu, kde ji dirigoval sám Parry. Později byla představena v dalších velšských městech, stejně jako v Bristolu a Londýně. Do roku 1896 bylo uskutečněno 500 představení opery.\n"}
{"id": "1116942", "url": "https://cs.wikipedia.org/wiki?curid=1116942", "title": "Občina Šmartno pri Litiji", "text": "Občina Šmartno pri Litiji\n\nObčina Šmartno pri Litiji je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 94,9 km² a v lednu 2014 zde žilo 5476 lidí. V občině je celkem 54 vesnic. Správním centrem občiny je vesnice Šmartno pri Litiji. \n\nObčina se rozkládá zhruba 20 km na východ od Lublaně. Leží na jih od řeky Sávy, na jižní hranici Posávského pohoří. Celé území je hornaté s nadmořskou výškou od 230 m na severu až téměř do 700 m v ostatních částech. \n\nSousedními občinami jsou: Litija na severu a východě, Mirna na jihovýchodě, Goca na jihu a Lublaň (slovinsky Ljubljana) na západě.\n\n\nBogenšperk, Bukovica pri Litiji, Cerovica, Črni Potok, Dolnji Vrh, Dragovšek, Dvor, Gornji Vrh, Gozd-Reka, Gradišče pri Litiji, Gradišče, Gradiške Laze, Jablaniške Laze, Jablaniški Potok, Jastrebnik, Javorje, Jelša, Ježce, Ježni Vrh, Kamni Vrh pri Primskovem, Koške Poljane, Leskovica pri Šmartnem, Liberga, Lupinica, Mala Kostrevnica, Mala Štanga, Mihelca, Mišji Dol, Mulhe, Obla Gorica, Podroje, Poljane pri Primskovem, Preska nad Kostrevnico, Primskovo, Račica, Razbore, Riharjevec, Selšek, Sevno, Spodnja Jablanica, Stara Gora pri Velikem Gabru, Ščit, Šmartno pri Litiji, Štangarske Poljane, Velika Kostrevnica, Velika Štanga, Vinji Vrh, Vintarjevec, Višnji Grm, Volčja Jama, Vrata, Zagrič, Zavrstnik, Zgornja Jablanica\n\nSlovinské regiony v číslech 2014.\n"}
{"id": "1116944", "url": "https://cs.wikipedia.org/wiki?curid=1116944", "title": "Římskokatolická farnost Benešov nad Černou", "text": "Římskokatolická farnost Benešov nad Černou\n\nŘímskokatolická farnost Benešov nad Černou je územním společenstvím římských katolíků v rámci českokrumlovského vikariátu českobudějovické diecéze.\n\nObec byla založena ve 13. století Benešem z Michalovic. Roku 1332 byla postavena plebánie a matriky se zde vedou od roku 1631. Roku 1383 byla obec povýšena na městečko a roku 1881 na město. Kostel farnosti byl původně postaven v gotickém stylu ale roku 1630 byl přestavěn.\n\nRoku 1899 zde bylo založeno děkanství. V průběhu 2. světové války byla farnost spravována z Lince.\n\n"}
{"id": "1116945", "url": "https://cs.wikipedia.org/wiki?curid=1116945", "title": "1. česká futsalová liga 2007/08", "text": "1. česká futsalová liga 2007/08\n\nV soubojích 16. ročníku 1. české futsalové ligy 2007/08 se utkalo v základní části 12 týmů dvoukolovým systémem podzim - jaro. Do vyřazovací částí postoupilo prvních osm týmů v tabulce. Nováčky soutěže se staly týmy Selp SV Mladá Boleslav (vítěz 2. ligy - sk. Západ) a SKP Bulldogs Hodonín (vítěz 2. ligy - sk. Východ). Vítězem základní části soutěže se stal tým Eco Investment Praha. Sestupujícími se staly týmy FC Mikeska Ostrava a SKP Bulldogs Hodonín. Vítězem soutěže se stal tým FK ERA-PACK Chrudim, který ve finále porazil tým Eco Investment Praha 3:1 na zápasy.\n\n\n\n"}
{"id": "1116950", "url": "https://cs.wikipedia.org/wiki?curid=1116950", "title": "Michael Špaček (lední hokejista)", "text": "Michael Špaček (lední hokejista)\n\nMichael Špaček (* 9. dubna 1997, Pardubice) je český hokejový útočník momentálně hrající v týmu Red Deer Rebels v kanadské WHL. Narodil se se v Pardubicích, vyrůstal v obci Dašice na Pardubicku. Dne 27. června 2015 byl draftován ve čtvrtém kole draftu NHL 2015 jako 108. celkově týmem Winnipeg Jets. Jeho hokejovými vzory jsou útočníci David Krejčí a Milan Hejduk.\n\n\n"}
{"id": "1116953", "url": "https://cs.wikipedia.org/wiki?curid=1116953", "title": "Římskokatolická farnost Brloh", "text": "Římskokatolická farnost Brloh\n\nŘímskokatolická farnost Brloh je územním společenstvím římských katolíků v rámci českokrumlovského vikariátu českobudějovické diecéze.\n\nV letech 1393–1394 je zde připomínána plebánie. Matriky se zde vedou od roku 1660. Původní kostel svaté Marie Magdaleny byl založen Petrem I. z Rožmberka. V letech 1694–1704 se na místě tohoto kostela postavil barokní kostel svatého Šimona a Judy. Na konci 19. století prošel rozsáhlejší rekonstrukcí.\n\n"}
{"id": "1116961", "url": "https://cs.wikipedia.org/wiki?curid=1116961", "title": "Římskokatolická farnost Cetviny", "text": "Římskokatolická farnost Cetviny\n\nŘímskokatolická farnost Cetviny je územním společenstvím římských katolíků v rámci českokrumlovského vikariátu českobudějovické diecéze.\n\nObec byla založena ve 13. století rakouskými kolonisty. Za vlády Rožmberků byla povýšena na městečko. Roku 1620 a 1795 městečko vyhořelo. Roku 1384 zde byla založena plebánie. Matriky se zde vedou od roku 1676. Kostel Narození Panny Marie postavený ve 14. století byl roku 1620 vypálen a v 18. a 19. století opraven.\n\nV průběhu 2. světové války byla farnost spravována z Lince.\n\n"}
{"id": "1116963", "url": "https://cs.wikipedia.org/wiki?curid=1116963", "title": "Kozinec (Krkonošské podhůří)", "text": "Kozinec (Krkonošské podhůří)\n\nKozinec (608 m n. m.) je vrchol v Krkonošském podhůří. Nachází se severně od obce Vidochov u Nové Paky a je nejvyšším vrcholem okresu Jičín.\n\nNa východním vrcholu je 55 metrů vysoká radiokomunikační věž, postavená v roce 2004 a veřejnosti zpřístupněná v roce 2009. Vyhlídka je ve výšce 33 metrů. V současné době (2015) je otevřená jenom v sobotu odpoledne.\n"}
{"id": "1116968", "url": "https://cs.wikipedia.org/wiki?curid=1116968", "title": "Římskokatolická farnost Černice", "text": "Římskokatolická farnost Černice\n\nŘímskokatolická farnost Černice je územním společenstvím římských katolíků v rámci českokrumlovského vikariátu českobudějovické diecéze.\n\nObec byla založena před 14. století. Roku 1315 jí daroval Bavor III. ze Strakonic Klášteru Zlatá Koruna, který spravoval farnost do roku 1785. Matriky se zde vedou od roku 1680. Původní kostel by raně gotický pocházející z druhé poloviny 13. století a přestavěn byl na konci 15. století.\n\n"}
{"id": "1116973", "url": "https://cs.wikipedia.org/wiki?curid=1116973", "title": "Římskokatolická farnost Dolní Dvořiště", "text": "Římskokatolická farnost Dolní Dvořiště\n\nŘímskokatolická farnost Dolní Dvořiště je územním společenstvím římských katolíků v rámci českokrumlovského vikariátu českobudějovické diecéze.\n\nObec byla založena ve 13. století. Roku 1380 je zmínka o městečku. Roku 1367 zde byla založena plebánie a matriky se zde vedou od roku 1633. Od roku 1641 se stala cisterciáckou farou obsazovanou z Vyšebrodského kláštera. První zmínka o kostele svatého Jiljí pochází z roku 1297 a nový kostel byl založen roku 1400 Petrem I. z Rožmberka. Stavba byla dokončena roku 1488 a roku 1507 byl vysvěcen.\n\nV průběhu druhé světové války byla farnost spravována z Lince.\n\nVýznamným rodákem farnosti byl Josef Leeb, kapitulní a generální vikář.\n\n"}
{"id": "1116978", "url": "https://cs.wikipedia.org/wiki?curid=1116978", "title": "Moučník", "text": "Moučník\n\nMoučník je druh jídla upečený z mouky, odtud název moučník. Většinou se jedná o sladké pečivo, ale existují i moučníky slané. Řadí se sem některé dezerty, koláče, buchty, zkrátka pečivo z mouky.\n\nPodle serveru Žena.cz moučníky zahrnují pekařské, cukrářské i jiné kuchařské výrobky, které se mohou konzumovat buď samostatně nebo jako součást menu v restauraci či domácnosti. Může se jednat o výrobky tepelně zpracované, ale i ty vyrobené za studena, sladké i slané, neboť kuchařská terminologie se postupně vzdaluje zažitému užívání termínu moučník pouze pro pečené výrobky z mouky. \n\n"}
{"id": "1116986", "url": "https://cs.wikipedia.org/wiki?curid=1116986", "title": "Schwarzwaldský dort", "text": "Schwarzwaldský dort\n\nSchwarzwaldský dort (německy \"Schwarzwälder Kirschtorte\") je druh dortu pocházejícího z Německa a obsahujícího čokoládu, šlehačku a třešně nebo višně.\n\nAčkoli se dort jmenuje podle pohoří Schwarzwald, nepochází recept z tohoto kraje. Jako první ho připravil roku 1915 cukrář Josef Keller v porýnském Bad Godesbergu. Název byl inspirován buď použitím višňové pálenky, která je pod názvem kirschwasser schwarzwaldským regionálním produktem, nebo vizuální podobností dortu s čepci opatřenými červenými bambulkami, které jsou tradiční součástí místního ženského kroje.\n\nDortový korpus se upeče z mouky, vajec, cukru a kakaového prášku. Mezitím se višňový kompot i s nálevem svaří s cukrem a škrobem na hustou kaši. Piškot se prokrojí na tři pláty, které se skrápějí višňovicí nebo třešňovicí, potírají višňovou hmotou a šlehačkou a skládají na sebe. Nakonec se dort po stranách a nahoře pokryje šlehačkou, vršek dortu se ozdobí kompotovanými nebo v sezóně i čerstvými višněmi a posype hoblinkami hořké čokolády. Specialita se vyznačuje lákavou černo-bílo-červenou barevnou kombinací a originálním spojením sladké, kyselé a hořké chuti. \n\nKaždým druhým rokem se v městečku Todtnau koná festival schwarzwaldského dortu. Roku 2006 byl v Europa-Parku v Rustu upečen největší schwarzwaldský dort na světě, vážící tři tuny. \n\n"}
{"id": "1116987", "url": "https://cs.wikipedia.org/wiki?curid=1116987", "title": "Patrik Carlgren", "text": "Patrik Carlgren\n\nPatrik Carlgren (* 8. ledna 1992, Falun, Švédsko) je švédský fotbalový brankář a mládežnický reprezentant, který v současné době hraje v klubu AIK Stockholm.\n\nCarlgren začínal s fotbalem v klubu Samuelsdals IF. V letech 2010–2011 hrál za Falu FK, v letech 2012–2013 za IK Brage. V roce 2013 přestoupil do AIK Stockholm.\n\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\n"}
{"id": "1116988", "url": "https://cs.wikipedia.org/wiki?curid=1116988", "title": "1. česká futsalová liga 2006/07", "text": "1. česká futsalová liga 2006/07\n\nV soubojích 15. ročníku 1. české futsalové ligy 2006/07 se utkalo v základní části 12 týmů dvoukolovým systémem podzim - jaro. Do vyřazovací částí postoupilo prvních osm týmů v tabulce. Nováčky soutěže se staly týmy SK Indoss Plzeň (vítěz 2. ligy - sk. Západ) a VSK VŠB TU Megas Ostrava (vítěz 2. ligy - sk. Východ). Vítězem základní části soutěže se stal tým CC R.Mroček LKW Jistebník. Sestupujícími se staly týmy SK Indoss Plzeň a Helas Keloc Brno. Vítězem soutěže se stal tým FK ERA-PACK Chrudim, který ve finále porazil tým CC R.Mroček LKW Jistebník 3:1 na zápasy.\n\n\n\n"}
{"id": "1116991", "url": "https://cs.wikipedia.org/wiki?curid=1116991", "title": "Divize A 1970/71", "text": "Divize A 1970/71\n\nV soubojích 6. ročníku České divize A 1969/70 se utkalo 14 týmů dvoukolovým systémem podzim – jaro. Tento ročník začal v srpnu 1970 a skončil v červnu 1971.\n\nZ 3. ligy - sk. A 1969/70 sestoupilo do Divize A mužstvo TJ Baník Sokolov. Z krajských přeborů ročníku 1969/70 postoupila vítězná mužstva TJ ČSAD Plzeň ze Západočeského krajského přeboru, TJ ČZ Strakonice z Jihočeského krajského přeboru a TJ Cementárny Beroun z Jihočeského krajského přeboru. Také sem bylo přeřazeno mužstvo SK Mariánské Lázně z Divize B.\n\nZdroj: \n\nPoznámky:\n\n"}
{"id": "1116992", "url": "https://cs.wikipedia.org/wiki?curid=1116992", "title": "Filip Helander", "text": "Filip Helander\n\nFilip Viktor Helander (* 22. dubna 1993, Malmö, Švédsko) je švédský fotbalový obránce a mládežnický reprezentant, který v současné době hraje v klubu Malmö FF.\nHraje na postu stopera (středního obránce).\n\nProfesionální fotbalovou kariéru zahájil ve švédském klubu Malmö FF. S týmem se probojoval do skupinové fáze Ligy mistrů UEFA 2014/15.\n\nFilip Helander nastupoval za švédské mládežnické reprezentace od kategorie U17.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\n"}
{"id": "1116994", "url": "https://cs.wikipedia.org/wiki?curid=1116994", "title": "Sleeping in My Car", "text": "Sleeping in My Car\n\n\"Sleeping in My Car\" je skladba švédské pop rockové skupiny Roxette, kterou napsal Per Gessle. Byla vydána jako první singl z jejich alba \"Crash! Boom! Bang!\". Ve Švédsku se umístila na 1. místě a na 3. místě v Kanadě, přičemž se v kanadském žebříčku udržela více než půl roku. V USA skladba obsadila 50. místo v žebříčku Billboard Hot 100.\n\n\n"}
{"id": "1116996", "url": "https://cs.wikipedia.org/wiki?curid=1116996", "title": "Fritz Taussig", "text": "Fritz Taussig\n\nFritz 'Fricek' Taussig (? – asi prosinec 1944, Gliwice) byl česko-židovský meziválečný fotbalista, brankář. V čs. fotbalové lize nastupoval za pražský DFC Prag.\n\nZemřel v 29 letech na následky nelidského zacházení během holocaustu, a to někdy v prosinci r. 1944 v koncentračním táboře Gleiwitz. Jeho smrt popisuje jeho kamarád, spoluhráč a spoluvězeň, František R. Kraus ve své knize „Plyn, plyn... pak oheň“:\n\nV československé lize hrál za DFC Prag.\n"}
{"id": "1117001", "url": "https://cs.wikipedia.org/wiki?curid=1117001", "title": "Strana nezávislosti (Island)", "text": "Strana nezávislosti (Island)\n\nStrana nezávislosti () je pravicová, liberálně konzervativní politická strana na Islandu. Je v současnosti jednou z dvou největších politických stran zastoupených v Althingu, kde drží 19 křesel, stejně jako Pokroková strana. Předsedou strany je Bjarni Benediktsson mladší.\n\nVznikla v roce 1929 a od té doby vyhrála téměř všechny volby a byla téměř neustále u moci.\n"}
{"id": "1117003", "url": "https://cs.wikipedia.org/wiki?curid=1117003", "title": "Mýval trpasličí", "text": "Mýval trpasličí\n\nMýval trpasličí \"(Procyon pygmaeus)\" je kriticky ohrožený druh mývala, endemického na ostrově Cozumel, při pobřeží mexického poloostrova Yucatán. Byl popsán teprve v roce 1901 a byl považován za poddruh mývala severního až do roku 2003.\n\nSe svou celkovou délkou až 80 cm a hmotností od 3 do 4 kg je menší než příbuzný mýval severní. Dalšími poznávacími znaky jsou také užší a žlutější ocas nebo například špičatější čenich. Mají také vyvinutý pohlavní dimorfismus – samci mívají až o 20 % větší hmotnost než samice.\n\nOstrov Cozumel se odtrhl od pevniny v pozdním pleistocénu, takže tento druh pravděpodobně není starší než 122 000 let. Přestože neexistují žádné fosílie, stáří druhu je vědci odhadováno na 26 000 až 69 000 let. Mýval trpasličí představuje díky své izolaci příklad tzv. ostrovního nanismu.\n\nV současnosti je divoká populace odhadována na 250 až 300 jedinců. Hlavním faktorem ohrožení je omezený rozsah rozšíření (ostrov Cozumel má plochu pouhých 478 čtverečních kilometrů). Dalšími faktory jsou pak ztráta přirozeného prostředí a konkurence ze strany dalších predátorů.\n\n"}
{"id": "1117004", "url": "https://cs.wikipedia.org/wiki?curid=1117004", "title": "Divize B 1970/71", "text": "Divize B 1970/71\n\nV soubojích 5. ročníku České divize B 1968/69 se utkalo 14 týmů dvoukolovým systémem podzim - jaro. Tento ročník začal v srpnu 1970 a skončil v červnu 1971.\n\nZ 3. ligy - sk. A 1969/70 sestoupilo do Divize B mužstvo VTJ Dukla Slaný. Z krajských přeborů ročníku 1969/70postoupila vítězná mužstva TJ Lokomotiva Bílina ze Severočeského krajského přeboru. Také sem byla přeřazena mužstva TJ Spartak Radotín z Divize A a TJ Tatra Smíchov, TJ Motorlet Praha a TJ Bohemians ČKD Praha \"B\" z Divize C.\n\nZdroj: \n\nPoznámky:\n\n"}
{"id": "1117005", "url": "https://cs.wikipedia.org/wiki?curid=1117005", "title": "Fading Like a Flower (Every Time You Leave)", "text": "Fading Like a Flower (Every Time You Leave)\n\n\"Fading Like a Flower (Every Time You Leave)\" je druhý singl švédské pop rockové skupiny Roxette z alba \"Joyride\". Skladbu napsal Per Gessle a v červenci 1991 obsadila 2. místo v žebříčku Billboard Hot 100.\n\n\"I Remember You\" byla na B-straně singlu v USA. Singl byl k dispozici ve formátech 7 \"a 12\" stejně jako na audiokazetě.\n\n\"Fading Like a Flower\" (CDM)<br>\n\n"}
{"id": "1117010", "url": "https://cs.wikipedia.org/wiki?curid=1117010", "title": "Krömerova bouda", "text": "Krömerova bouda\n\nKrömerova bouda byla turistická chata vybudovaná roku 1917. Stála v Jizerských horách u paty přehrady Desná (známé též pod označením Protržená přehrada). Toto vodní dílo se 18. září 1916 protrhlo a jeho torzo se stalo oblíbeným cílem turistických výletů. Roku 1926 se podoba objektu změnila. Tehdy získala dřevník, sklep a v jejích prostorách se mohli turisté i ubytovat. Po druhé světové válce, v prosinci 1945, ale bouda vyhořela. Protože budovu vlastnil příslušník německého národa, existoval předpoklad, že žháři byli členové některé z Revolučních gard, jimž se také přezdívalo rabovací, které do Jizerských hor ležících v Sudetech přišly z československého vnitrozemí. V červnu 2016 se ovšem v tisku objevila zpráva, že boudu zapálili dva čeští turisté při neopatrné manipulaci s konzervou na kamnech.\n\nDne 22. června 2015 otevřely Lesy České republiky v místech shořelé stavby dřevěný přístřešek o rozměrech pět krát osm metrů uzavřený sedlovou střechou, jenž je označovaný za útulnu. Její vybudování stálo podnik 750 tisíc korun českých (dle jiných zdrojů 880 tisíc). Základy objektu tvoří kameny a železné traverzy. Vlastní stavba je ze smrkového dřeva. V její přední části se nachází zastřešené zápraží, které je ze tří stran zakryté. Zde mohou v případě nepříznivého počasí turisté i přespat. Za ním je uvnitř domku místnost, do níž již návštěvníci nemají přístup. Během roku 2016 by zde podle plánů podniku mělo vzniknout zázemí bufetu. Celý domek je zakryt střechou, v níž se nachází půda, kde lze uschovat například potraviny či pracovní nářadí. V zadní části domu střechu uzavírá komín od kamen, na nichž je možné během zimních měsíců ohřát jídlo či nápoje.\n"}
{"id": "1117015", "url": "https://cs.wikipedia.org/wiki?curid=1117015", "title": "Divize C 1970/71", "text": "Divize C 1970/71\n\nV soubojích 6. ročníku České divize C 1970/71 se utkalo 14 týmů dvoukolovým systémem podzim–jaro. Tento ročník začal v srpnu 1970 a skončil v červnu 1971.\n\nZ 2. ligy – sk. A 1969/70 sestoupilo do Divize C mužstvo TJ Spartak Čelákovice a VTJ Dukla Jičín. Z krajských přeborů ročníku 1969/70 postoupila vítězná mužstva TJ Lokomotiva Pardubice z Východočeského krajského přeboru a TJ Meteor Praha z Pražského přeboru. Také sem byla přeřazena mužstva TJ Slavoj Vyšehrad a TJ Slavia IPS Praha \"B\" z Divize B.\n\nZdroj: \n\nPoznámky:\n\n"}
{"id": "1117019", "url": "https://cs.wikipedia.org/wiki?curid=1117019", "title": "2 Minutes to Midnight", "text": "2 Minutes to Midnight\n\n„2 Minutes to Midnight“ je skladba anglické heavymetalové skupiny Iron Maiden, která byla vydána jako první singl z jejich pátého studiového alba \"Powerslave\". Celkově to byl desátý singl skupiny, vyšel 6. srpna 1984, přičemž dosáhl 11. místa v britském žebříčku UK Singles Chart a 25. místo v americkém žebříčku Hot Mainstream Rock Tracks.\n\nProdukční sestava je převzata z publikace 7-palcového, a 12-palcového vinylu.\n"}
{"id": "1117020", "url": "https://cs.wikipedia.org/wiki?curid=1117020", "title": "Michael Sars", "text": "Michael Sars\n\nMichael Sars (30. srpna 1805 Bergen – 22. října 1869 Christiania) byl norský mořský biolog, profesor zoologie a teolog.\n\nMichael Sars se narodil v Bergenu v Norsku. V letech 1818–1823 studoval na bergenské katedrální škole. Od roku 1823 studoval přírodopis a teologii na Královské Fredrikově univerzitě a studium dokončil jako kandidát teologie v roce 1828. Několik let učil na různých školách, nejprve v Christianii (dnešní Oslo) a poté v Bergenu. V roce 1831 byl jmenován vikářem v Kinnu na severozápadním pobřeží Norska; 8 let později přešel do Mangeru, severně od Bergenu. V roce 1854 byl jmenován profesorem zoologie na univerzitě, kde působil po zbytek svého života. Zemřel v roce 1869. V roce 1831 se oženil s Maren Welhaven, sestrou epického básníka Welhavena, měli spolu 7 dcer a 7 synů. Jeho syn Johan Ernst byl profesor historie, syn Georg Ossien byl mořský biolog a profesor zoologie, jeho dcera Eva byla zpěvačka a provdala se za Fridtjofa Nansena.\n\nMichael Sars vydal svou první publikaci v roce 1829 – ' (Příspěvky k přírodopisu mořských živočichů); druhá následovala v roce 1835 – ' (Popisy a pozorování pozoruhodných nebo nových živočichů nalezených na pobřeží Bergenu, patřících k…). Tato publikace zaznamenala mezinárodní ohlas, na základě toho Sars obdržel stipendium norského parlamentu a dostal možnost odcestovat v roce 1837 do Paříže, Bonnu, Frankfurtu, Lipska, Drážďan, Prahy a Kodaně. Dále vydal rozsáhlé dvousvazkové dílo pod titulem \"\". V těchto publikacích Sars popisuje nové taxony, což byla obvyklá činnost vědců jeho doby, ale zároveň popsal životní cyklus, rozmnožování, trofické vztahy, chování a geografické rozšíření. Britský zoolog Edward Forbes vydal řadu biogeografických článků, ve kterých tvrdil, že v hloubce větší než nežijí žádní živočichové – Forbesova nulová hranice života. Michael Sars a jeho spolupracovníci napsali řadu zpráv vydaných v norských časopisech, kde poznamenali přítomnost několika taxonů v norských fjordech v hloubkách až . Po jedné ze svých expedic Sars popsal první stopkovitou lilijici (Crinoidea) – \"Rhizocrinus lofotensis\". Tento nález podnítil akademické kruhy k zájmu o hlubokomořské výzkumy a předznamenal expedice \"Challengeru\" a dalších podobných podniků ve světě. Byl prvním, kdo popsal přisedlé fáze medúzovců (Scyphozoa), a zaznamenal vývoj měkkýšů z volně plovoucích larev. Po expedici u norských břehů v roce 1849, navštívil Sars v roce 1851 Terst a v zimě 1852–1853 Neapol a Messinu. V roce 1851 byl přijat do rady Bergenského muzea.\n\nMichael Sars byl jedním z posledních velkých taxonomů – zoologů, kteří víceméně úspěšně kategorizovali organizmy ve všech důležitějších živočišných skupinách. Michael Sars popsal fosilie z norských nalezišť, z toho je patrný jeho širší zájem o poznání druhů. Sars byl osloven norským parlamentem, aby biologicky zkoumal rybářské oblasti norského pobřeží se zaměřením na sledě a tresky. S výzkumy začal, ale zastihla jej smrt, některé z těchto již téměř dokončených prací vydal posmrtně jeho syn – Georg Ossian Sars.\n\n\nV roce 1855 byl zvolen členem Královské švédské akademie věd. Obdržel čestné doktoráty od univerzit v Curychu (1846) a Berlíně. V Norsku je považován za největšího norského zoologa. Je po něm pojmenována ulice Sars' gate v Oslo a Michael Sars gate ve Florø a Stavengeru.\n\nWorld Register of Marine Species (WoRMS) uvádí 260 mořských druhů popsaných Michaelem Sarsem.\n\n"}
{"id": "1117021", "url": "https://cs.wikipedia.org/wiki?curid=1117021", "title": "Isaac Kiese Thelin", "text": "Isaac Kiese Thelin\n\nIsaac Kiese Thelin (* 24. června 1992, Örebro, Švédsko) je švédský fotbalový útočník a reprezentant Švédska původem z DR Kongo, který v současné době hraje v klubu FC Girondins de Bordeaux.\nKiise Thelin nastupoval za švédské mládežnické reprezentace U17 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 15. 11. 2014 v kvalifikačním utkání v Podgorici proti týmu Černé Hory (remíza 1:1).\n\n"}
{"id": "1117022", "url": "https://cs.wikipedia.org/wiki?curid=1117022", "title": "Konzervativní a sociální hnutí", "text": "Konzervativní a sociální hnutí\n\nKonzervativní a sociální hnutí, dříve Národní sjednocení, je česká krajně pravicová strana s křesťansko-konzervativními prvky.\nHlásí se k odkazu prvorepublikového Národního sjednocení. Byla zaregistrována 12. dubna 2002. Nemá své zástupce v žádném z volených sborů.\n\nV září 2007 ministr vnitra na základě stanoviska kontrolního výboru Poslanecké sněmovny navrhl Nejvyššímu správnímu soudu pozastavení činnosti strany Národní sjednocení. Důvodem bylo údajné nesplnění zákonem dané povinnosti odevzdat výroční finanční zprávu za předchozí rok. Pozastavení činnosti bylo zrušeno 29. 4. 2008.\n\n\nByla členem někdejší „Národní pětky“ a ve volbách do Poslanecké sněmovny v roce 2006 kandidovali členové strany na kandidátkách hnutí Právo a Spravedlnost - ANO tradiční rodině, NE korupci a kriminalitě. Pro toto hnutí hlasovalo 0,23 % oprávněných voličů.\n\n"}
{"id": "1117025", "url": "https://cs.wikipedia.org/wiki?curid=1117025", "title": "SKP Bulldogs Hodonín", "text": "SKP Bulldogs Hodonín\n\nSKP Bulldogs Hodonín byl moravský futsalový klub z Hodonína. Klub byl založen v roce 1999. V roce 2002 se klub dokázal probojovat do Divize. V roce 2005 byl klub sloučen s Templáři Ivančice, díky čemuž klubu připadla druholigová licence. V sezóně 2006/07 klub vyhrává druholigovou skupina Východ a postupuje tím poprvé v historii do nejvyšší soutěži. V první lize se klubu vůbec nedařilo, z 22 zápasů klub pouze dvakrát remizoval a s pouhými dvěma body tak sestoupil zpět do druhé ligy. Ve druhé lize klub obsazuje až 10. místo a po ukončení druholigové sezóny 2008/09 zaniká.\n\nSvé domácí zápasy odehrával klub ve sportovní hale TEZA Hodonín s kapacitou 800 diváků.\n\nZdroj:\n\n\nZdroj:\n\n"}
{"id": "1117026", "url": "https://cs.wikipedia.org/wiki?curid=1117026", "title": "Derek Riggs", "text": "Derek Riggs\n\nDerek Riggs (* 13. února 1958 Portsmouth, Anglie) je současný britský umělec, jehož mediálně asi nejznámějším počinem bylo vytvoření maskota pro heavymetalovou skupinu Iron Maiden. Jeho jméno je „Eddie“ a je na obálkách většiny jejich alb. \n\nJe také známý pro spolupráci se skupinou Gamma Ray.\n"}
{"id": "1117027", "url": "https://cs.wikipedia.org/wiki?curid=1117027", "title": "InterPanter", "text": "InterPanter\n\nInterPanter je částečně nízkopodlažní elektrická jednotka, provozovaná společností České dráhy, výrobcem je Škoda Vagonka. Jednotky nesou označení řady 660.\n\nČeské dráhy si objednaly celkem 14 kusů těchto elektrických vlakových souprav – deset pětivozových a čtyři třívozové. Jednotky jsou určeny pro vnitrostátní provoz na tratích s napájecími soustavami 25 kV 50Hz a 3 kVss. Maximální provozní rychlost činí 160 km/h.\n\nTřívozové jednotky se skládají z vozů řad 660.0, 662.0 a 661.0, pětivozové jednotky mají jednotlivé vozy označené řadami 660.1, 662.1, 064.1, 662.2 a 661.1. Vozy označené řadami 662 a 661 mají oddíl první třídy.\n\nJednotky jsou konstrukčně odvozeny od dvousystémové varianty jednotek RegioPanter. Vzhledem k určení pro dálkovou dopravu se od nich technicky odlišují zejména použitím jen jedněch dveří v bočnici každého vozu, přepážkami mezi nástupními prostory a oddíly a také mezi oddíly 1. a 2. třídy, větším podílem míst 1. třídy, pohodlnějšími sedadly, místy pro odkládání objemnějších zavazadel a pětivozová jednotka i zařazením jednoho vozu bez pohonu (řada 064.1).\n\nPoprvé vyjely tyto jednotky na linku Olomouc – Břeclav – Brno začátkem listopadu 2015. Od začátku platnosti jízdního řádu 2015/2016 začaly v rámci této trasy jezdit na nově označených rychlících vyšší kvality, včetně některých spěšných vlaků (Staré Město u Uherského Hradiště –) Hodonín – Břeclav – Brno.\n\nDne 27. ledna 2016 vyjela poprvé jednotka InterPanter také na trasu Brno – Česká Třebová – Praha. Od 1.4. 2016 je v provozu všech 10 pětivozových jednotek a 2 třívozové jednotky. Jednotky 660.101 - 104 a 660.001 a 002 obsluhovaly vlaky kategorie Rx na trase Brno - Břeclav - Olomouc a spěšné vlaky Brno - Břeclav - Hodonín. Jednotky 660.105 - 110 obsluhovaly většinu rychlíků na trase Brno - Česká Třebová - Praha.\n\nPoslední dvě třívozové jednotky 660.003 a 004 byly převzaty 25. dubna 2016. \n\n"}
{"id": "1117030", "url": "https://cs.wikipedia.org/wiki?curid=1117030", "title": "Sebastian Holmén", "text": "Sebastian Holmén\n\nRasmus Sebastian Holmén (* 29. dubna 1992, Borås, Švédsko) je švédský fotbalový obránce a reprezentant, který v současné době hraje v klubu IF Elfsborg. Hraje na postu stopera (středního obránce).\nJeho starším bratrem je fotbalista a švédský reprezentant Samuel Holmén.\n\nProfesionální fotbalovou kariéru zahájil ve švédském klubu IF Elfsborg.\n\nHolmén nastupoval za švédskou mládežnickou reprezentaci U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 15. ledna 2015 v přátelském utkání v Abú Dhabí proti týmu Pobřeží slonoviny (výhra 2:0).\n\n"}
{"id": "1117048", "url": "https://cs.wikipedia.org/wiki?curid=1117048", "title": "Samuel Holmén", "text": "Samuel Holmén\n\nSamuel Tobias Holmén (* 28. června 1984, Annelund, Švédsko) je švédský fotbalový záložník a reprezentant, který v současné době hraje v tureckém klubu Fenerbahçe SK.\nJeho mladším bratrem je fotbalista a švédský reprezentant Sebastian Holmén.\n\nProfesionální fotbalovou kariéru zahájil ve švédském klubu IF Elfsborg, poté hrál v dánském Brøndby IF a tureckých klubech İstanbul BB, Fenerbahçe SK a Bursaspor.\n\nHolmén nastupoval za švédské mládežnické reprezentace od kategorie U16.\nZúčastnil se Mistrovství Evropy hráčů do 21 let 2004 v Německu.\n\nV A-mužstvu Švédska debutoval 15. 11. 2006 v přátelském utkání v Le Mans proti týmu Pobřeží slonoviny (prohra 0:1).\n\n"}
{"id": "1117049", "url": "https://cs.wikipedia.org/wiki?curid=1117049", "title": "Vlajky Konfederovaných států amerických", "text": "Vlajky Konfederovaných států amerických\n\nBěhem své existence v letech 1861 až 1865 vystřídaly Konfederované státy americké (Konfederace) celkem šest státních vlajek. Podle převažujících motivů jsou označovány jako „Stars and Bars“ (Hvězdy a pruhy), „Stainless Banner“ (Neposkvrněný prapor), Blood-Stained Banner (Zkrvavený prapor). První čtyři vlajky označované jako „Stars and Bars“ vycházely z vlajky Spojených států amerických.\n\nZnámá „Rebelská vlajka“ nazývaná též „Jižanská“ nebo „Konfederační vlajka“ nebyla nikdy oficiální vlajkou Konfederace, šlo o čtvercovou bojovou zástavu Armády Severní Virginie a celé konfederační armády od roku 1861 pod vedením generála Roberta E. Leeho. Ve svém obdélníkovém provedení byla od roku 1864 používána Armádou Tennessee a válečným námořnictvem Konfederace od roku 1863. \n\nMississippi je od roku 2001 jediným americkým státem, který má na své státní vlajce zobrazenou Konfederační vlajku. Vlajka státu Georgia je velmi podobná první státní vlajce Konfederace (zvané „Stars and Bars“), do roku 2001 obsahovala bojovou zástavu Konfederace.\n\nPrvní státní vlajka Konfederace nazývaná jako „Stars and Bars“ byla v různých variantách používána od 4. dubna 1861 do 1. května 1863. Byla navržena německo/pruským umělcem Nicolou Marschallem v Alabamském městě Marion a připomínala vlajku Rakouského císařství, kterou Marschall dobře znal. Vlajka „Stars and Bars“ byla přijata 4. dubna 1861, v první dočasném hlavním městě Konfederace Montgomery, a vztyčena nad prvním konfederačním kapitolem. Marshall rovněž navrhl armádní uniformy Konfederace. \n\nV průběhu používaní na Konfederační vlajku přibývaly hvězdy, až do počtu třináct. Tento proces odrážel konfederační tvrzení o začlenění států Kentucky a Missouri do Konfederace. Ačkoliv byly oba státy reprezentovány v Konfederačním kongresu, Konfederace nikdy nekontrolovala ani nespravovala celé jejich území. \n\nBěhem přípravy druhé statní vlajky existovalo mnoho návrhů, které většinou vycházely z bojové zástavy Konfederace, která se kolem roku 1864 stala velice známou mezi občany Konfederace. Nový design vlajky byl určen Konfederačním kongresem jako bílé pole „s Unii (dnes užívanou jako bojová vlajka) byl čtverec do dvou třetin šířky vlajky, mající červený základ, přeškrtnutý modrým, bíle ohraničeným ondřejským křížem, ozdobeným bílými pěticípými hvězdami, odpovídajícími počtu konfederačních států.“ \n\nVlajku, známou jako „Stainless Banner“, navrhl novinář William Tappan Thompson žijící ve městě Savannah v Georgii za asistence Williama Rosse Postella, konfederačního pašeráka. Přezdívka \"„stainless“\" (či neposkvrněný) odkazuje k čistě bílému poli, které zabírá většinu vlajky. Samotný Tompson, autor vlajky, nazýval své dílo „Vlajkou bílého muže.“ Ve vztahu k bílému poli, které zabírá většinu vlajky Tompson uvedl, že barva symbolizuje „nadřazenost bílého muže“. \n\nTřetí státní vlajka, nazývaná \"„Blood-Stained Banner“\" (Zkrvavený prapor), byla přijata 4. dubna 1865. Svislý červený pruh byl navržen majorem Arthurem L. Rogersem, který tvrdil, že čistě bílé pole na druhé státní vlajce může být během bezvětří považováno za vlajku příměří. \n\nRogers úspěšně prosazoval svůj návrh v konfederačním senátu. Svůj návrh hájil jako takový, „který má co nejméně Yankeeské modré jak je to jen možné“. A popisoval jej jako symbolické znázornění původu občanů Konfederace s křížem svatého Ondřeje, pocházejícím z Britské vlajky a červeným pruhem z vlajky francouzské. Ačkoliv byl zákon schválen již v roce 1865 velice málo těchto státních vlajek bylo vyrobeno a použito v boji. Takže jí mnoho vojáků Konfederace nikdy nevidělo.\n\nByla navržena Williamem P. Milesem členem výboru pro vlajku a znak, tato ve 20. a 21. století populární varianta Konfederační vlajky byla zamítnuta jako státní vlajka v roce 1861. Místo toho byla přijata jako bojová zástava Armády Severní Virginie pod velením generála Roberta E. Leeho. Přesto, že historicky nikdy nereprezentovala Konfederaci jako stát a nebyla nikdy uznána jako státní vlajka, je nazývaná jako „Konfederační vlajka“ a stala se uznávaným symbolem amerického Jihu. Je známá také jako rebelská vlajka nebo Jižní kříž a často nesprávně označovaná jako „Stars and Bars“.\n\nBěhem druhé světové války byla vlajka opětovně využita jako neoficiální bojová zástava. Po bitvě o Okinawu byla americkými mariňáky krátce vztyčena nad hradem Šuri. O tři dny později byla z rozkazu generála Simona B. Bucknera ml. (syna konfederačního generála Simona B. Bucknera st.) nahrazena tehdejší americkou vlajkou. Buckner vlajku označil jako nemístnou, protože „dobytí ostrova se účastnili všichni Američané“. \n\n17. června 2015 bylo v kostele Africké metodistické episkopální církve v Charlestonu v Jižní Karolíně zavražděno devět lidí. Podezřelý Dylann Roof pózoval na svém Facebookovém profilu s jižanskou vlajkou stejně jako s vlajkou Rhodesie a apartheidní Jihoafrické republiky. Den po útoku guvernérka Jižní Karolíny Nikki Haleyová vyzvala ke stažení konfederační vlajky ze státních budov. \nVelké prodejní řetězce jako Amazon.com a Walmart zastavily prodej zboží, obsahující konfederační vlajku. \nV reakci na útok stáhla Alabama jižanskou vlajku ze státních budov.\n10. července 2015 byla vlajka sundána z úřadů a státních budov státu Jižní Karolíny.\n\n15. června 2016 schválila Jižní baptistická konvence, největší křesťanská a dříve také pro–otrokářská denominace na americkém jihu dokument odsuzující užívání „jižanské vlajky“, jako symbolu rasistického rozdělení.\n\n"}
{"id": "1117054", "url": "https://cs.wikipedia.org/wiki?curid=1117054", "title": "Girolamo Abos", "text": "Girolamo Abos\n\nGirolamo Abos, také Abosa, Avos či d'Avossa (16. listopadu 1715 Valletta, Malta – říjen 1760) byl maltsko-italský hudební skladatel.\n\nByl synem Giana Tommasa a Rosy Farrugiové. V roce 1729 začal studovat na neapolské konzervatoři \"Conservatorio dei Poveri di Gesù Cristo\" pod vedením Gaetana Greca a Francesca Durante. V roce 1742 debutoval v divadle \"Teatro Nuovo\" komickou operou \"Le due zingare simili\". Ve stejném roce se stal po boku Leonarda Lea druhým učitelem na škole \"Scuola dei Poveri di Gesù\" a v roce 1743 také spolupracovníkem Ignazio Prota, Leonarda Lea a Francesca Duranta na konzervatoři \"Conservatorio di Sant'Onofrio a Porta Capuana\". V roce 1754 k tomu přidal ještě místo druhého maestra na \"Conservatorio della Pietà dei Turchini\".\n\nV roce 1756 odešel do Londýna, kde působil jako cembalista a dirigent v Italském divadle. V roce 1758 se vrátil do Itálie. Pokračoval v pedagogické činnosti na konzervatoři \"Conservatorio della Pietà dei Turchini\". Jedním z jeho žáků byl Giovanni Paisiello. Kromě toho působil jako varhaník a ředitel kůru v několika neapolských chrámech. Zemřel v říjnu roku 1760 v Neapoli.\n\nZkomponoval čtrnáct oper, které byly hrány v Neapoli, Římě, Florencii a v Londýně. Nejúspěšnější z nich byla opera \"Tito Manlio\" uvedená v Neapoli v roce 1751. Je rovněž autorem celé řady chrámových skladeb. Zkomponoval 7 mší, Stabat Mater, oratoria, litanie a dalších příležitostné skladby.\n\n\n\n"}
{"id": "1117062", "url": "https://cs.wikipedia.org/wiki?curid=1117062", "title": "Hasičský automobil", "text": "Hasičský automobil\n\nHasičský vůz je automobil používaný Hasičskými sbory a Sbory dobrovolných hasičů vybavený pro účely hasení požárů nebo záchranných činností.\n\nV ČR se užívá označení např.: CAS 20 4000/240 S2T – Cisternová automobilová stříkačka, 4000 l vody, 240 l pěnidla, Střední hmotnost, Smíšené vozidlo (do terénu i na silnici), výbava pro technické zásahy\n\n"}
{"id": "1117068", "url": "https://cs.wikipedia.org/wiki?curid=1117068", "title": "Ben Ainslie", "text": "Ben Ainslie\n\nSir Charles Benedict Ainslie (* 5. února 1977 Macclesfield) je anglický reprezentant v jachtingu. Se čtyřmi zlatými a jednou stříbrnou medailí je nejúspěšnějším jachtařem olympijské historie.\n\nUž jako dvanáctiletý se zúčastnil mistrovství světa ve třídě Optimist a skončil na 37. místě, v šestnácti letech získal na lodi Laser Radial první titul mistra světa a v devatenácti debutoval na olympiádě. Na olympiádě získal zlato a stříbro ve třídě Laser a tři prvenství po sobě ve třídě Finn. Je osminásobným mistrem světa (1993, 1998, 1999, 2002, 2004, 2005. 2008 a 2012), v roce 2010 vyhrál World Match Racing Tour. V roce 2013 byl v posádce lodi \"Team Oracle USA\", která vyhrála Pohár Ameriky. V roce 2009 obdržel titul komandér (CBE) Řádu Britského impéria a v roce 2013 další vyznamenání Knight Bachelor. Byl poctěn právem nést britskou vlajku při závěrečném ceremoniálu londýnské olympiády.\n\nJeho otec Roderick Ainslie se zúčastnil závodu Volvo Ocean Race v roce 1973. Jeho švagr Jerome Pels je generálním sekretářem Mezinárodní jachtařské federace. Jeho manželkou je od roku 2014 televizní moderátorka Georgie Thompsonová.\n\n"}
{"id": "1117069", "url": "https://cs.wikipedia.org/wiki?curid=1117069", "title": "Džíva Gósvámí", "text": "Džíva Gósvámí\n\nŠríla Džíva Gósvámí (dévanágarí जीव गोस्वामी, \"Jīva Gosvāmī\", 1513 – 1598) byl synovec Rúpy a Sanátany Gósvámích. Byl filozofem a učitelem (áčárjou) v gaudíja-vaišnavské učednické posloupnosti od Čaitanji Maháprabhua. A. Č. Bhaktivédánta Svámí o Džívovi prohlásil, že je největším filozofem na světě.\n\nDžíva se pravděpodobně narodil v roce 1513 v Rámakéli. Jeho otec Šrí Vallabha, (známý také jako Anupama) byl mladším bratrem Rúpy a Sanátany Gósvámích. Od svého útlého věku se Džíva zajímal o Šrímad Bhágavatam. V Navadvípu studoval sanskrt a obešel celou oblast známou jako Navadvíp-dhám, což je posvátné místo narození Šrí Čaitanji. Poté sanskrt studoval ve Váránasí pod vedením Madhusúdany Vačáspatiho. Po dokončení studií odešel do Vrindávanu, kde přijal útočiště u svých slavných strýců, Rúpy a Sanátany Gósvámích. \n\nJe řečeno, že Džíva sestavil nejméně dvacet pět knih a přes 400 000 veršů. Jeho nejznámější díla jsou pravděpodobně \"Šat Sandarbha (Šrí Bhágavata Sandarbha)\" a \"Gópála-čampú\". Když Sanátana Gósvámí sepsal svůj komentář ke Šrímad-Bhágavatamu známý jako \"Vaišnava-tóšaní\", dal ho Džívovy, aby ho redigoval. Džíva Gósvámí založil ve Vrindávanu slavný chrám Rádhá-Dámódara a po odchodu Rúpy a Sanátany Gósvámích se stal hlavním učitelem a vůdcem všech vaišnavů v Bengálsku.\n\nŠrí Džíva Gósvámí dostal zasvěcení (\"díkšu\") od Rúpy Gósvámího. Je jedním z nejpřednějších gaudíjských vaišnavů. Založil \"Višva vaišnava rádžja šabhu\"a vyučoval sanskrt i vaišnavskou filozofii. Svým rozsáhlým vzděláním přitahoval učence z celé Indie, aby studovali ve Vradži (Vridávanu).\n\n\n\n\n"}
{"id": "1117070", "url": "https://cs.wikipedia.org/wiki?curid=1117070", "title": "Občina Škofljica", "text": "Občina Škofljica\n\nObčina Škofljica je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 43,3 km a v lednu 2014 zde žilo 9988 lidí. V občině je celkem 19 vesnic. Správním centrem občiny je vesnice Škofljica.\n\nObčina se rozkládá zhruba 9 km na jihovýchod od centra Lublaně (slovinsky Ljubljana). Území občiny je úzké ( asi 2,5 km šířky) a protáhlé od severu k jihu v délce asi 13,5 km. Ve stejném směru prochází územím silnice č.106.\n\nBrezje nad Pijavo Gorico, Dole pri Škofljici, Drenik, Glinek, Gorenje Blato, Gradišče nad Pijavo Gorico, Gumnišče, Klada, Lanišče, Lavrica, Orle, Pijava Gorica, Pleše, Reber pri Škofljici, Smrjene, Škofljica, Vrh nad Želimljami, Zalog pri Škofljici, Želimlje\n\nSlovinské regiony v číslech 2014.\n"}
{"id": "1117076", "url": "https://cs.wikipedia.org/wiki?curid=1117076", "title": "Bileám", "text": "Bileám\n\nBileám ( , \"Bil‘am\"), též přepisováno jako Bilám, Balám či Balaám, je postava z Bible – prorok národů, jenž bydlel na západním břehu Eufratu ve městě Petór. Benjamín z Tudely ve svém cestopisu uvádí, že se ve městě nachází věž, kterou Bileám \"„postavil pro určování denních hodin.“\" Kvůli pověsti o účinnosti jeho kleteb ho najal moábský král Balak, aby proklel izraelské kmeny, jež se právě chystaly vstoupit do své zaslíbené země. Bůh ale Bileáma donutil k tomu, aby místo kleteb, pronášel samá požehnání. Aby si alespoň trochu vylepšil u Balaka svou reputaci a nepřišel zcela o svou peněžní odměnu, poradil mu, aby se skrze vnadné Moábky a ženy svých midjánských spojenců pokusil svést Izraelce k páchání smilstva, čímž by na Izraelce přivodil Boží hněv. Tato strategie se zpočátku zdála být účinná. Někteří Izraelci se dokonce spřáhli s Baal-peórem, takže proti Izraeli nakonec opravdu vzplanul Boží hněv, v jehož důsledku zemřelo 24 000 Izraelců. Ostatní Izraelité se však postavili na stranu svého Boha a pobili midjánské uctívače Baal-peóra a také Bileáma.\n\nJméno Bileám se vykládá jako „Hubící lid“. Podle midraše byl Bileám jedním ze synů Jákobova proradného tchána Lábana. Tento Lábanův potomek se později údajně stal rádcem egyptského faraóna a jakožto rádce mu doporučoval, aby Izraelce ve své zemi zničil. O Bileámovi se rovněž zmiňují novozákonní spisy, a sice Druhý list Petrův, list Judův, a Zjevení Janovo. Mišna v traktátu Pirkej Avot uvádí tři charakterové vady, jimiž se vyznačoval Bileám. Jsou to tyto:\nZa jednoho z žáků Bileáma je proto považován každý člověk, který je nešťastný, když vidí, že se druhému daří, který je zároveň bohorovný, domýšlivý a bezostyšný a který má navíc nezřízenou touhu po majetku. Charakterovým protipólem Bileáma je Abrahám.\n\n"}
{"id": "1117082", "url": "https://cs.wikipedia.org/wiki?curid=1117082", "title": "James Avery", "text": "James Avery\n\nJames LaRue Avery (27. listopadu 1945 – 31. prosince 2013) byl americký herec, známý díky roli Philipa Bankse v seriálu Fresh Prince (1990 - 1996). Tato role se umístila na 34. místě v americkém časopisu TV Guide v anketě \"50 nejlepších televizních otců všech dob\". V roce 1987 také namluvil kreslenou postavu v seriálu \"Želvy Ninja\". V roce 2004 v seriálu Zlatá Sedmdesátá; byl trenér Michaela Kelsa.\n\nNarodil se v roce 1945 v Pughsville, Hampton Roads ve Virginii a vyrůstal v Atlantic City v New Jersey. Bojoval ve válce ve Vietnamu jako člen U.S. Navy v letech 1968 -1969 než odmaturoval na střední škole. Později se odstěhoval do San Diega, kde psal poezii a televizní scénáře.\n\nPropůjčil hlas spoustě animovaných postaviček a hrál především v sitcomech menší i velké role.\n\nV roce 1988 si vzal Barbaru, která vůbec nebyla v šoubyznysu. Neměli žádné biologické děti, ale byl nevlastním otcem Kevina Waterse; syna manželky z předchozího vztahu. Byli spolu až do jeho smrti.\n\n31. prosince 2013 James Avery zemřel ve věku 68 let kvůli komplikacím při operaci jeho srdce. Jeho matka Florence Avery, jeho manželka Barbara a jeho nevlastní syn ho přežili. Janet Hubert, která hrála jeho manželku Vivian Banksovou v seriálu Fresh Prince, po jeho smrti řekla: \"\"Natáčení s Jamesem Averym bylo úžasné. Byl jeden z nejlepších herců, s kterými jsem za celou tu dobu hrála. Byl jako velký těžký balvan, který by vás bud mohl zabít a nebo vás ochránit. Byl především herec - tvrdě cvičil, aby svou roli zahrál co nejlépe a díky tomu se vyšplhal na žebříčku mezi nejlepší filmové tatínky. Jeho srdce patří jeho pravé manželce Barbaře a rodině, takže si mě prosím s ní neplette a respektujte její místo. Já jsem hrála jeho manželku Vivian Banksovou pouze v seriálu. Odpočívej v míru Jamesi, svět je velké jeviště a my jsme jen postavy ve hře zvané - život.\"\"\n"}
{"id": "1117088", "url": "https://cs.wikipedia.org/wiki?curid=1117088", "title": "Les petits violons", "text": "Les petits violons\n\nLes Petits violons (česky \"malé housle\") nebo také La Petite Bande (\"malá kapela\") byl orchestr složený z 12 houslistů, který byl založen v roce 1648. Soubor byl vlastnictvím francouzského krále Ludvíka XIV.\n\nV roce 1653 se stal dirigentem orchestru ambiciózní Jean-Baptiste Lully, který jej řídil s určitou přísností. Lully zcela zakázal houslistům improvizaci a snížil míru osobní iniciativy během hraní. Díky Lullyho hudebním kvalitám a skutečnosti, že členové orchestru měli téměř stálá místa, dosáhl tento malý orchestr brzy vysoké úrovně, čímž se vyrovnal úspěšnému královu souboru \"Les Vingt-quatre Violons du Roi\" (česky \"24 králových houslí\", \"velké housle\", nebo také \"královy housle\"). \n\n"}
{"id": "1117089", "url": "https://cs.wikipedia.org/wiki?curid=1117089", "title": "Mistrovství světa v biatlonu 2011 – stíhací závod žen", "text": "Mistrovství světa v biatlonu 2011 – stíhací závod žen\n\nStíhací závod žen na Mistrovství světa v biatlonu 2011 se konal v neděli 6. března jako v pořadí druhý ženský závod biatlonu v lyžařském středisku Chanty-Mansijsk. Zahájení stíhacího závodu proběhlo v 12:30 hodin středoevropského času.\n\nDo stíhacího závodu se kvalifikovalo prvních 60 závodnic ze sprintu. Absolvovaly trať o délce 10 km se čtyřmi střeleckými položkami v pořadí: vleže, vleže, vestoje, vestoje; za každý minutý terč závodnice absolvovaly trestné kolo.\n\nNa start nastoupilo 55 závodnic z 24 zemí / 14 závodnic bylo dostiženo o 1 okruh.\n"}
{"id": "1117090", "url": "https://cs.wikipedia.org/wiki?curid=1117090", "title": "Křížová cesta (Vlachovo Březí)", "text": "Křížová cesta (Vlachovo Březí)\n\nKřížová cesta ve Vlachově Březí na Prachaticku se nachází na severozápadním okraji obce. Stoupá na Svatodušskou výšinu ke kostelíku svatého Ducha.\n\nKřížová cesta je tvořena čtrnácti zděnými výklenkovými kapličkami, ve kterých jsou obrazy s pašijovými výjevy od Jindřicha Bošky. Součástí poutního místa jsou též tři kříže Kalvárie a Boží hrob.\nKřížová cesta byla postavena roku 1853 na náklad obce z iniciativy purkmistra Jana Tischlera a děkana P. E. Achwitze se svolením knížete Františka Josefa Dietrichsteina. Původní obrazy utrpení Ježíše Krista maloval František Mikule z Jinína u Strakonic, obnovení zhotovili malbou na plechu místní malíři František Matoušek, lidový umělec Jindřich Boška a Jan Boška. Sochu těla Kristova v Božím hrobě vyřezal samouk Matěj Kubašta, jeden z obou bratří řezbářů, hluchoněmý z Podedvorského mlýna.\n\nPorost v okolí křížové cesty byl obnoven roku 2015.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1117095", "url": "https://cs.wikipedia.org/wiki?curid=1117095", "title": "Livin' la Vida Loca", "text": "Livin' la Vida Loca\n\nLivin' la Vida Loca (šílený život) je píseň Portorického zpěváka Rickyho Martina z jeho debutového stejnojmenného alba anglického jazyka a páté nahrávky. Produkce se ujali producenti Desmond Child a dlouhodobý spolupracovník Draco Rosa.\n\nPíseň je obecně vnímána jako začátek exploze latinského popu v roce 1999. Další španělští umělci (první Enrique Iglesias, později Shakira a Thalia) měli tak o to snazší přechod na světový trh anglického jazyka. Dávno předtím, než jeho anglické album začalo trhat rekordy, byl Ricky dvanáctiletý fešák klučičí kapely Menudo, dospělý Ricky předvedl jedno z nejvýbušnějších vystoupení v televizní historii v roce 1999 při předávaní cen Grammy.\n\nCelkem se celosvětově prodalo přes 8 milionů kusu (CD Singl), což se zapsalo jako rekord nejprodávanějších singlů všech dob.\nPromo CD Single\nUS CD Single\nEuropean CD single\n\n\"Livin 'La Vida Loca\" stala se jeho prvním singlem, který se dostal na 1. příčku v žebříčku Billboard Hot 100, kde byl na 1. příčce po dobu pěti po sobě jdoucích týdnech,\ntaké debutoval na prvním místě v hitparádě Latin Pop Songs, kde setrvala deset týdnů. Taktéž se dostal na 1. místo Hot Latin Songs kde setrvala devět týdnů. Dále se umístila na 1. příčce v UK Singles Chart a na 1. v Kanadě a Austrálií. Americká asociace RIAA ji udělila platinovou (CD) a zlatou (Digital) certifikaci.\n\nCelkový prodej ve Spojeném království činil 832 000 kusů, píseň obdržela certifikací platinová deska.\n\nVideo bylo režírované Wayne Ishamem.\n\nTýdenní hitparády \nVýroční hitparády \n"}
{"id": "1117096", "url": "https://cs.wikipedia.org/wiki?curid=1117096", "title": "Monte Sobretta", "text": "Monte Sobretta\n\nMonte Sobretta (3296 m n. m.) je hora v masívu Sobretta-Gavia v pohoří Ortles. Leží v severní Itálii v provincii Sondrio (oblast Lombardie) jihozápadně od města Bormio. Je to nejvyšší vrchol celého masívu.\n\nNa vrchol lze vystoupit po značené turistické trase č. 560 od chaty Ristorante Vall'Alpe (2650 m).\n\n"}
{"id": "1117097", "url": "https://cs.wikipedia.org/wiki?curid=1117097", "title": "Corazonado", "text": "Corazonado\n\n\"Corazonado\" (\"Předtucha\") je píseň portorického zpěváka Rickyho Martina. Jedná se o jeho šestý a poslední singl čtvrtého španělského studiového alba \"Vuelve\" . Píseň vyšla během první čtvrtiny měsíce ledna roku 1999.\n\nPíseň dosáhla čísla dvacet v americkém Hot Latin Songs.\n\nUS promotional CD single\n"}
{"id": "1117098", "url": "https://cs.wikipedia.org/wiki?curid=1117098", "title": "David Ochieng", "text": "David Ochieng\n\nDavid Ochieng (* 7. října 1992, Nairobi, Keňa) je keňský fotbalový obránce a reprezentant. V současnosti působí v americkém klubu New York Cosmos.\n\n"}
{"id": "1117100", "url": "https://cs.wikipedia.org/wiki?curid=1117100", "title": "Občina (Slovinsko)", "text": "Občina (Slovinsko)\n\nObčina (česky obec) je základní jednotka místní samosprávy ve Slovinsku, která v rámci zákona nezávisle řídí své vlastní záležitosti a stanovuje odborné právní předpisy v oblastech, které jsou jí povoleny. To z ní dělá ekvivalent obcí tak jak je známe v České republice, od kterých se však liší tím, že vydává základní vyhlášku zvanou statut obce (slovinsky statut občine). Podobně jako obce v České republice jsou i občiny složeny z jednoho nebo více sídel se společnými zájmy obyvatel. Jejím zástupcem je župan (starosta) zvolený většinovým volebním systémem. Občiny v Republice Slovinsko jsou zřízeny Zákonem o místní samosprávě. Podle tohoto zákona se mohou občiny spojovat do provincií. Slovinské občiny nesou, obdobně jako obce v České republice, dle Evropské unie označení LAU 2.\n\nSlovinsko je administrativně rozděleno do 212 občin, z nichž 11 má status městské obce (mestna občina).\n\nKaždá občina ve Slovinsku má svůj znak, vlajku a obecní svátek.\n"}
{"id": "1117103", "url": "https://cs.wikipedia.org/wiki?curid=1117103", "title": "Salm-Reifferscheidtové", "text": "Salm-Reifferscheidtové\n\nSalm-Reifferscheidtové (též Salm-Reifferscheidové, v Čechách obvykle jen Salmové) jsou německým šlechtickým rodem, původem ze středního Porýní, poprvé doloženým koncem 12. století. Sňatkem získali titul a část majetku říšských hrabat ze Salmu. Posléze se rozšířili po mnoha částech střední Evropy a společensky vystoupali až do pater evropské mediatizované aristokracie. Všechny větve rodu byly výhradně katolické. Dvě větve hrály významnou úlohu v českých dějinách. Příslušníci rodu jsou známi svým unikátním titulem „starohrabě“ (německy \"Altgraf\") a všichni členové rodu používají titul „starohrabě ze Salmu, urozený pán na Reifferscheidtu“ (německy \"Altgraf von Salm, Edle Herr zu Reifferscheidt\"). Skrz větev Salm-Reifferscheidt-Raitz jsou prokazatelně dodnes žijícím rodem.\n\nV roce 1106 je listinně poprvé doložen hrad Reifferscheid v kraji Eifel, založený Walramem III. Pohanem (latinsky \"Walram III. Paganus\", žil v l. 1085–1139), hrabětem z Limburgu a Arlonu a od r. 1128 také vévodou dolnolotrinským. Koncem 12. století jsou na tomto hradě doloženi páni z Reifferscheidu. Podle relativně pravděpodobné rodové legendy pochází páni z Reifferscheidu od hrabat z Limburgu, resp. přímo od Walrama III. Nelze to ovšem nijak potvrdit. V roce 1195 si bratři Gerhard a Filip dělí rodový majetek. Starší Gerhard si podržel hrad Reifferscheid s okolním panstvím, čítajícím 19 vesnic, říšské stavovství a vrchní soudní pravomoc na panstvích Reifferscheid a Wildenburg, mladší Filip získává vlastní wildenburské panství a zakládá postranní rodovou větev pánů z Wildenbergu (s pozměněným jménem rodového hradu), která vymírá r. 1328.\nPříslušníci hlavní větve, jako tzv. „šlechetní páni“ (německy \"Edle Herrn\") či také dynastové, patřili mezi říšské stavy a suverénní říšské vládce, označované též jako \"Edelfrei\" nebo \"Hochfrei\". Díky sňatkům a dědictvím se jim dařilo zvětšovat pozemkovým majetek. Vedle immediátního panství Reifferscheidt získávají sňatkem Fridricha z Reifferscheidu († 1250) s hraběnkou Sidonií (Zdeňkou) z Ravensbergu r. 1226 panství Bitburg (též Bedbur či Bedburg) pod lenní svrchovaností kolínského kurfiřta a v roce 1394 sňatkem Heinricha II. († 1376) a Richardis z Dycku immediátní panství Dyck – všechno panství na západním břehu středního toku Rýna. Sňatek Jana III. z Reifferscheidu (1263-1317) s dcerou Viléma III. ze Salm-Viandenu zapříčinilo pozdější dědictví na Dolnosalmském hrabství. Významnou postavou rodu byl Jan IV. († 1366), který většinu života strávil ve službách kolínského arcibiskupa a kurfiřta, Walrama z Jülichu, se kterým se například r. 1346 účastnil volby moravského markraběte Karla římským králem. Arcibiskup Walram Janovi IV. udělil, ovšem pouze pro jeho osobu, titul nejvyššího maršálka Vestfálského vévodství, jedné ze zemí kolínského kurfiřtského arcibiskupství. Nejzásadnějším obratem v rodové historii byla účast Jana V. († 1418) ve válce lutyšského biskupa Johana Bavorského proti hlavnímu městu svého vzbouřeného knížectví – Lutychu. V bitvě u Othée r. 1408 bojoval na biskupově straně Jan V. se svým příbuzným, Jindřichem VIII., dědičným hrabětem z Dolního Salmu a Viandenu, který v bitvě padl. Jan V. byl pověřen najít a pohřbít jeho mrtvolu, což mu definitivně pojistilo slib rodu Salm-Viandenů, že po nich získá dědictví, v případě vymření rodu. Jan V. byl ovšem také známým loupeživým rytířem. Jako proti škůdci říšského pořádku se proti němu v roce 1385 spojila města Kolín a Cáchy, kolínský arcibiskup, lutyšský biskup a vévoda z Julichu. Rodový hrad Reifferscheid byl ovšem tak pevný, že odolal tříměsíčnímu obléhání nepřátel, kteří museli odtáhnout s nepořízenou. Roku 1416 umírá poslední hrabě ze Salm-Viandenu, Jindřich VII., vládce říšského hrabství Dolní Salm v Ardenách na lucemburské severní hranici. Za dědice je určen Jan V., pán z Reifferscheidtu a Dycku. Reifferscheidtové se však dědictví domohli až po čtyřiceti letech soudů s „Křovinným hrabětem“ (něm\". Raugraf\") Otou na Altenbaumbergu. Rok před koncem soudních sporů, r. 1455, navíc burgundský vévoda Filip Dobrý Dolnosalmské hrabství mediatizuje (zbaví svrchovanosti), přivtělí jej k Lucemburskému vévodství a Salm-Reifferscheidtové se tak stávají součástí lucemburské šlechty, podrží si však status suveréna na svých starých bezprostředních panstvích. Navíc ani potvrzení dědictví zemskou radou Lucemburského vévodství r. 1456 neznamenalo pro Reifferscheidty automatické přiznání titulu říšských hrabat, který se k Dolnosalmskému hrabství vázal. Syn Jana V., Jan VI. († 1475) se nejprve tituloval jen „urozený pán ze Salmu, Reifferscheidu a Dycku“, než mu byl roku 1460 císařem Fridrichem III. hraběcí stav přiznán. Sňatkem s hraběnkou Irmgardou z Wevelinghovenu († 1474) získal Jan VI. pro svůj rod r. 1445 šlechtické panství Alfter v Kolínském kurfiřtství, protože matka Irmgardy byla poslední příslušnicí rodu pánů z Alfteru. Právě s panstvím Alfter byl spojen dědičný úřad nejvyššího maršálka kolínských kurfiřtů, který Jan VI. pro svůj rod taktéž zdědil. Po zřízení říšských krajů v l. 1500–1521 je panství Reifferscheidt začleněno do Kraje porýnských kurfiřtství, zatímco panství Dyck (během novověku někdy označované též jako hrabství) zůstává mimo krajské zřízení, ovšem i tak si podrží právo říšského stavovství a členství ve Westfálsko-dolnorýnském kolegiu říšských hrabat. Dědic a syn Jana VI. Petr († 13. listopadu 1505) po celý život podporoval politicky vévody z Jülichu, Kleve a Bergu. Dobré vztahy měl i s římským králem Maxmiliánem I., který mu jako čestný dar udělil svého koně, se kterým během své královské korunovace slavnostně vjel do bran Cách. V roce 1588 získal hrabě Werner ze Salm-Reifferscheidtu (17. srpna 1545 – 16. února 1629) sňatkem s hraběnkou Marií von Limburg-Styrum šlechtické panství Hackenbroich v Kolínském kurfiřtství. Werner patřil k nejvýznamnějším osobnostem rodu a také k těm členům rodiny, jejichž životní dráha se odvíjela nejdobrodružněji. V mládí se pohyboval na francouzském dvoře Karla IX., kde se stal očitým svědkem řádění při Bartolomějské noci. Z Francie odešel do Španělska, kde se stal ministrem války krále Filipa II. a osobně bojoval u Lepanta i v dalších námořních střetnutích proti Turkům, stejně jako proti vzbouřeným Nizozemcům. V domácím prostředí se účastnil tzv. Kolínské války kde stál na straně katolického arcibiskupa Ernsta Bavorského podporovaného též Filipem II. Španělským proti protestantskému vzdorobiskupovi Gebhardovi von Waldburg-Trauchburg.\n28. ledna 1628 obdržel hrabě Werner od císaře Ferdinanda II. nobilitační diplom oficiálně uznávající rodový původ odvozený od hrabat z Limburgu, přiznávající oslovení „Vysokorodý pán“ (něm\". Hochgeborener Herr\"), tento titul užívali dosud toliko říšští vévodové a knížata a platil za nesmírně exklusivní) a také přiznání titulu „starohrabě“ (německy \"alte Graf\", posléze užíváno výhradně v podobě \"Altgraf\"). Mezi staré hraběcí či starohraběcí rody patřily obecně vzato všechny ty, které byly přijaty mezi říšská hrabata na říšský sněm a získaly tak hlas v některém ze čtyř hraběcích kolegií ještě před r. 1582, kdy proběhla zásadní reforma systému hlasování na říšském sněmu. Pouze Salm-Reifferscheidtové si ovšem vyprosili na císaři, aby se jejich přijetí mezi hrabata r. 1460 odrazilo přímo v rodovém titulu. Na jméně \"starohrabě\" si příslušníci rodu zakládali natolik, že si jej nechali ještě dvakrát potvrdit pro říši i České země: v r. 1723 pro větev lipovskou a v r. 1765 také pro větev rájeckou. Wernerovy dcery se staly kněžnami-abatyšemi významných říšských (porýnsko-vestfálských) klášterů: Anna Salome (4. říjen 1622 – 15. říjen 1688) v Essenu a Marie Sophie (21. března 1620 – 8. ledna 1674) v Eltenu. Naproti tomu Wernerův třetí syn, Wilhelm Salentin (12. ledna 1580 – 6. září 1634) získal slávu na válečném poli. Stal se plukovníkem císařské armády, účastnil se dobývání Ostende v l. 1601–1604, tažení do Alsaska a prošel také bojišti války o mantovské dědictví a třicetileté války, kde padl v bitvě u Nördlingenu.\n\nOd první poloviny 17. století docházelo k dělení rodu na více větví:\n\n\n\n\n\n\n\nV roce 1654 se kolínský kurfiřt pokusil obsadit, mediatizovat a připojit panství Reifferscheidt, čímž by Salmy připravil o hlas ve Vestfálském hraběcím kolegiu. Starohrabata proti tomu podala žalobu u říšského komorního soudu ve Wetzlaru, která o třicet let později, r. 1684 konečně uspěla. V roce 1693 se vrátil do držení Salmů také hlas za reifferscheidské panství, ovšem kolínští kurfiřté zpochybňovali říšskou bezprostřednost panství až do jeho zániku, čas od času úspěšně, takže se jeho vládci mnoha sněmů vůbec nezúčastnili. Krátce před smrtí Ernesta Friedricha (29. května 1583 – 3. září 1639), syna hraběte Wernera, došlo k prvnímu dělení mezi Ernestovy syny.\n\nMladší ze synů Ernesta Friedricha, Ernst Salentin (4. června 1621 – 11. června 1684), od r. 1645 plukovník vojska kolínského kurfiřta, založil větev na panstvích Dyck, Hackenbroich a Alfter, která zdědil. Tato větev neměla nikdy nic společného s Českými zeměmi a žila pouze v Porýní. Ernst Salentin rovněž nechal postavit pozdně renesanční zámek v Dycku, hlavní sídlo rodu. Na rozdíl od panství v Reifferscheidtu nebyla říšská bezprostřednost Dycku nijak zpochybňována, ovšem bývalo zpochybňováno jeho právo říšského stavovství, takže hlas na říšském sněmu byl hrabství definitvně přiznán teprve r. 1775, resp. r. 1792. Salentinův pravnuk, starohrabě Joseph Franz (4. září 1773 – 27. března 1861) byl ze všech svých držav r. 1795 vypuzen francouzskými vojsky. Zakončení říšské deputace r. 1803 starohraběti přiznalo jen finanční odškodnění ve formě věčné renty 28 000 zl. ročně, vázanou na frankfurtské kapitule, kterou Joseph vyměnil za jednorázovou sumu 500 000 zl., vyplacených městem Frankfurt. Žádné náhradní území však nedostal, takže Joseph Franz a jeho rod teoreticky nemohl být uznán za příslušníky mediatizované aristokracie. Joseph Franz si náhradou r. 1807 zakoupil od velkovévody z Bergu beržské panství Ramersdorf (dnes pravobřežní čtvrť Bonnu), které po jeho smrti zdědila nevlastní dcera, svobodná paní von Francq. Dne 24. února 1809 Napoleon Josephovi udělil titul hrabat Francouzského císařství (francouzsky C\"omte d'Empire\"). Dne 28. května 1816 povýšil pruský král Bedřich Vilém III. Josepha Franze a jeho bratra Franze Josepha Augusta (16. října 1775 – 26. prosince 1826) s celým rodem do pruského knížecího stavu s právem na oslovení \"Jasnosti\" a také mu potvrdil porýnské majetky, za které byl přitom starohrabě již předtím odškodněn. 11. října 1826 mu navíc po dlouhých prosbách a naléhání přiznal autonomní práva mediatizovaných rodin v rámci panství Dyck. Status evropské mediatizované aristokracie měl hraběti zaručovat společný salm-reifferscheidtovský fideikomis, vázaný na knížectví Krautheim, patřící jinak jeho příbuzným, ovšem s dědickým podílem všech Salm-Reifferscheidtů. Ve skutečnosti ale býval status Salm-Dycků velmi často zpochybňován a mezi mediatizovanými rody většinou nebývají uváděni. Joseph Franz byl velmi vzdělaný, studoval u kolínských Jezuitů a následně na univerzitách v Paříži, Vídni a Bruselu. Dne 12. října 1854 získal dědičný virilní hlas v panské sněmovně tehdy nově zřízeného pruského parlamentu. Byl znám jako botanik, věnující se především kaktusům a sukulentům, o kterých r. 1837 vydal odbornou práci \"Cactae in horto Dyckensi cultae\", která byla překonána až prací Karla Schumanna z r. 1899. Kolem zámku Dyck nechal Joseph Franz zřídit dodnes existují anglický park a arboretum. Na zámku Dyck také příslušníci rodu postupně shromáždili jednu z nejvýznačnějších soukromých sbírek historických zbraní v Evropě. Kníže Franz Joseph August, bratr bezdětného Josepha Franze, se postaral o pokračování rodu a zakoupil r. 1817 pro sebe bývalý klášter s panstvím Baindt (u Bodamského jezera) od hraběte Erdödyho. Rod vymírá v osobě jeho syna Alfréda (31. května 1811 – 2. srpna 1888), nejvyššího zemského maršálka Pruského království a rytíře řádu černé orlice, který ještě v roce 1874 zvětšuje rodinný majetek koupí zámku a panství Hülchrath, (dnes součást Grevenbroichu). Majetek po jeho smrti přešel na krautheimskou linii.\n\nHlavní větev rodu pokračovala starším synem Erichem Adolfem (1. února 1619 – 16. července 1678), který zdědil vládu nad rodovým Reifferscheidtem, lucemburské hrabství Dolní Salm i kolínské panství Bedbur, podle nějž se začal psát. Erichův mladší syn Franz Ernst (1698–1760) jako první muž z rodu dosáhl vyššího duchovního úřadu když se stal biskupem v Tournai. Erichův starší syn František Vilém (14. srpna 1672 – 4. června 1734) žil převážně při císařském dvoře ve Vídni. Stal se hejtmanem císařské tělesné gardy, nejvyšším štolbou císařovny Amálie Vilemíny a díky příbuzenským svazkům se severoněmeckými knížaty byl jmenován císařovým velvyslancem v Dánsku. Poprvé se oženil s hraběnkou Marií Anežkou Slavatovou z Chlumu a Košumberka a vyženil s ní severočeské panství Lipová. V té souvislosti také získal roku 1693 český inkolát. Právě české statky zdědil jeden z mladších synů z prvního manželství starohraběte, Leopold Antonín (viz Salm-Reifferscheidt-Hainspach). Nejstarší syn z druhého manželství s princeznou Marií Karolínou z Lichtenštejna, Antonín Josef, zase založil větev moravskou a zdědil po otci Dolnosalmské hrabství v Lucembursku (viz Salm-Reifferscheidt-Raitz). Hlavní linie rodu ale pokračovala starším bratrem obou jmenovaných, starohrabětem Karlem Antonem (6. dubna 1697 – 13. července 1755), pánem na Reifferscheidtu a Bedburu. Za časů jeho syna Siegmunda (13. června 1735 – 27. února 1798) přišel rod krátce o veškerá svá panství, protože Reifferscheidt i Bedbur ležely na levém břehu Rýna, který byl v l. 1794–1795 obsazen Francií. Tzv. Zakončení mimořádné říšské deputace přiznalo Siegmundovu synovi, Franzi Wilhelmovi (27. dubna 1772 – 14. května 1831) jako náhradu hrabství Krautheim, původně okres Krautheim v majetku mohučského kurfiřta a také finanční rentu, kterou ovšem Franz Wilhelm ihned vyměnil s knížetem na Leiningenu za okres Gerlachsheim sousedící s Krautheimem a dříve rovněž patřící Mohučskému kurfiřtství. V lednu 1804 byl pak císařem povýšen na říšského knížete (knížecí hodnost byla dědičná pro prvorozeného syna) a Krautheim, po kterém se on i jeho potomci začali psát namísto ztraceného Bedburu, spolu s Gerlachsheimem povýšen na knížectví. Virilní hlas v knížecí radě říšského sněmu však novopečený kníže nezískal, musel se i nadále spokojit s hlasem kuriátním v rámci Vestfálsko-dolnorýnského hraběcího kolegia. Knížectví, které pro sebe nezískalo ani hlas na krajském sněmu, mělo ostatně jepičí trvání. Krátce po vyhlášení Zakládacích akt Rýnského spolku, 12. července 1806, bylo knížectví mediatizováno, západní část připadla Bádensku a východní Württembersku. Novopečený württemberský král ostatně hned roku 1806 udělil knížeti úřad nejvyššího královského lovčího a Franz Wilhelm se stal vůbec jeho prvním nositelem. Roku 1829 přiznal Sněm německého spolku knížeti právo na oslovení „Jasnosti“, což bylo potvrzeno také všemi zeměpány knížete. Protože na panství Reifferscheidt a od r. 1803 také na knížectví Krautheim byl zřízen rodový fideikomis, teoreticky patřící celému rodu Salm-Reifferscheidtů, prosadil kníže mezinárodní status evropské mediatizované aristokracie také členům haňspašské a rájecké větve, i když tyto větve žádné bezprostřední panství v říši nikdy nevlastnily. Pouze v případě první oddělené větve Salm-Dyck narazil kníže na odpor sněmu a pruská knížata z Dycku tak většinou mezi mediatizované rody zařazováni vůbec nejsou.\n\nSyn Franze Wilhelma, druhý kníže Konstantin Dominik (4. srpna 1798 – 10. února 1856), prodal r. 1839 bádenskou část bývalého knížectví se všemi právy státu. Již Franz Wilhelm prodal státu v r. 1826 část württemberskou a tak rod po roce 1839 sídlil především v Düsseldorfu, v jehož okolí zakoupil nějaké pozemky. Třetí syn Franze Wilhelma a čtvrtý kníže Leopold Karl (14. března 1833 – 16. května 1893), který nastoupil po svém nejstarším bratrovi Franzi Karlovi (15. března 1827 – 24. března 1860) (bezdětný druhorozený syn Otto Clemens (19. října 1829 – 31. května 1858) zemřel z bratrů jako první) zdědil r. 1888 po vymřelých příbuzných ze Salm-Reifferscheidt-Dycku jejich statky i dědičné křeslo v pruské panské sněmovně. Přesídlil proto i s dětmi na zámek Dyck, který se stal hlavním sídlem rodu a celá rodina nesla napříště jméno Salm-Reifferscheidt-Krautheim a Dyck. Německý císař udělil r. 1891 z titulu pruského krále staršímu z jeho synů, Alfredu Georgovi, \"ad personam\" (tj. výlučně pro jeho osobu bez práva zdědění) titul dědičný princ a oběma dcerám Leopolda Karla z druhého manželství též \"ad personam\" titul princezna. Vnukem pátého knížete, zmíněného Alfreda Georga (23. června 1863 – 6. července 1924), byl Franz Joseph, sedmý a poslední kníže celého rodu. Z jeho sňatku s princeznou Cäcilií ze Salm-Salmu vzešlo pouze sedm dcer, čímž rod v r. 1958 vymřel po meči.\n\nDruhorozený syn Františka Viléma, Leopold Antonín Vilém (21. června 1699 – 16. ledna 1769), zdědil po matce české panství Haňšpach/Hainspach (dnes Lipová) v západní části Šluknovska a založil českou větev rodu. Po otci zdědil pouze úřad kolínského nejvyššího maršálka. Dal se na dráhu profesionálního důstojníka v císařské armádě, Jako mladík se vyznamenal při dobývání Bělehradu před samotným princem Evženem Savojským a 9. února 1734 byl jmenován generálem-polním strážmistrem a po dvacetileté službě zakončil kariéru jako polní podmaršálek. Získal též velkokříž britského řádu sv. Michala a v císařských mírových službách to dotáhl na skutečného tajného radu a komořího. Roku 1735 uzavřel sňatek s hraběnkou Marií Annou z Althannu, která ovšem dva roky od svatby zemřela, aniž by porodila potomka. V l. 1737–1739 nechal Leopold v Lipové postavit barokní trojkřídlý zámek, dodnes jedinou zámeckou barokní novostavbu na Děčínsku, zatímco starý zámek byl přebudován na pivovar. Bezprostředně po dostavbě zámku se starohrabě oženil podruhé s hraběnkou Marií Annou z Auersperku. Ani druhé manželství dlouho nevydrželo, a když Marie Anna r. 1743 po čtyřech letech zemřela a zanechala po sobě jen dceru Marii Josefinu, budoucí kněžnu-abatyši v konventu augustiniánek v Essenu, oženil se Leopold v touze po dědicovi ještě téhož roku potřetí, tentokrát s hraběnkou Marií Karolinou z Ditrichštejna. Teprve z tohoto sňatku povstal syn, Jan František. Leopold si nechal dne 23. března 1723 od císaře Karla VI. potvrdit pro sebe a potomky privilegium na užívání rodového starohraběcího titulu, platné v českých zemích i ve Svaté říši římské. Ve Vilémově na lipovském panství nechává zřídit koncem 20. let kostel, zamýšlený a nakonec i realizovaný jako rodová hrobka. V roce 1751 Leopold úspěšně rozšiřuje své statky přikoupením středočeských panství Štiřín a Kostelec. Jediný Leopoldův syn, Jan František (6. března 1747 – 28. června 1802) získal r. 1797 pro svůj rod dědičně dvorský úřad nejvyššího českého komorníka nad stříbrem. V 80. letech nechal ze svého panství zřídit fideikomis a zasadil se též o stavbu kaple Sv. Anny na Annabergu, jednoho z posledních poutních míst v Čechách. Ze sňatku Jana Františka s hraběnkou Walpurgou ze Šternberka, dcerou hraběte Adama Františka, nejvyššího maršálka Království českého, vzešli tři dcery a dva synové. Starší z nich, František Vincent (18. září 1774 – 11. července 1842) byl ženatý s hraběnkou Johankou Marií Pachtovou z Rájova, vynikající malířkou, věnující se zejména květinovým obrazům, ale také krajinám a zátiším. František Vincent prodal r. 1822 Štiřín a Kostelec, zatímco jeho matka, hraběnka-vdova Walpurga pro svého syna získala v r. 1821 panství Světlá nad Sázavou, které vyměnila za své věnné panství Dioszegh v Uhrách. Protože i František Vincent nezanechal žádné potomky, ujali se dědictví postupně dva starší ze tří synů Františkova bratra, starohraběte Jana Františka (II.) (7. dubna 1780 – 3. dubna 1847) a hraběnky Roziny Nosticové z Rokytnice. Starší z nich, František Josef (13. května 1819 – 26. prosince 1887) sloužil nejdříve v rakouské armádě, poté se stal poslancem českého zemského sněmu. Druhorozený bratr Alois (4. prosince 1820 – 26. listopadu 1887) sledoval obdobnou kariéru. Protože se ani tito dva, ani jejich nejmladší bratr, Jan Josef (27. března 1822 – 19. prosince 1885), který zemřel první, nikdy neoženili, vymírá rod v osobě prostředního Aloise r. 1889 po meči. Dědičkou panství Lipová a Světlá nad Sázavou se stala jediná sestra tří bratrů a nejmladší ze sourozenců, Johanka Josefka (16. května 1827 – 8. května 1892), provdaná za hraběte Oswalda z klášterecké linie Thunů. Jejich syn Josef Oswald si u císaře Františka Josefa I. vyprosil povolení na spojení rodových erbů a užívání jména Thun-Hohenstein-Salm-Reifferscheidt, vystaveného 20. dubna 1897. Spojení rodových jmen se uskutečnilo přes protesty větve Salm-Reifferscheidt-Raitz. Privilegium pro dědice rodového majorátu v Lipové však již nezahrnovalo právo užívat unikátní rodový titul „starohrabě“, vyhrazený jen potomkům v mužské linii.\n\nRájeckou, neboli moravskou větev rodu založil starohrabě Antonín Karel (6. února 1720 – 5. dubna 1769), který r. 1763 zakoupil moravská panství Rájec a Jedovnicích, ke kterým r. 1766 přikoupil ještě Blansko. Po otci zdědil rovněž hrabství Dolní Salm v Lucembursku. Působil mj. jako vychovatel budoucího císaře Josefa II. a stal se rytířem Řádu zlatého rouna. Dne 20. dubna 1765 mu byl Marií Terezií potvrzen rodový titul \"starohrabě\" pro něj i potomky. Jeho syn Karel Josef (3. dubna 1750 – 18. června 1838) proslul zejména jako svobodný zednář. V r. 1784 získal jako zděděný majorát panství Velké Opatovice, Jevíčko a Jaroměřice jako dědictví po zemřelém hraběti Karlu Vincentovi ze Salm-Neuburgu. 12. října 1790 císař Leopold II. povýšil ve Frankfurtu u příležitosti vlastní císařské korunovace Karla Josefa do stavu říšských knížat s titulem dědičným vždy pro nejstaršího syna. Na památku této nobilitace si Karel Josef nechal zhotovit knížecí klobouk, dnes nesprávně nazývaný knížecí koruna, který se dodnes na rájeckém zámku dochoval. Podobné klobouky obvykle užívala jen vládnoucí říšská knížata, nikoli ta titulární, jakým byl Karel Josef. Dnes jsou velikou vzácností i v Německu, v České republice potom jde spolu s čapkou kněžny-abatyše kláštera sv. Jiří o jediné dva nalezené knížecí klobouky v zemi. V souvislosti s válkami s revoluční Francií přišel o vrchnostenská práva v lucemburském hrabství Dolní Salm, za jejichž ztrátu Karlu Josefovi říšský sněm přiznal r. 1803 rentu 12 000 zl., vyplácenou z výnosu sekularizovaného kláštera Schöntal ve Württembersku. Samotné pozemky knížeti ovšem zůstaly. 2. června 1827 mu císař František I. udělil právo na predikát „Jasnost“, přičemž je zajímavé, že v textu privilegia je Karel Josef (nesprávně) označen za hlavu celého domu Salm-Reifferscheidt-Krautheim. O dva roky později pak predikát Jasnost udělil Karlu Josefovi také sněm Německého spolku, čímž je Karel i jeho rod s konečnou platností zařazen mezi mediatizovanou šlechtu, i když rájecká větev nevlastnila žádné bezprostřední území. Karlův první syn, Hugo František (1. dubna 1776 – 31. března 1836), svého otce nepřežil, a proto nezdědil knížecí titul. Byl výborným hospodářem a položil základy ekonomického úspěchu moravských salmovských železáren. Byl také vědcem a pěstoval styky s velikány své doby, např. s J. W. Goethem. V r. 1817 stál u zrodu Moravského zemského muzea. Nejstarší syn Huga Františka a druhý kníže, Hugo Karel Eduard (15. září 1803 – 18. dubna 1888) se zasadil o další rozkvět salmovských železáren, hlavního zdroje rodových příjmů. Působil jako dlouholetý poslanec moravského zemského sněmu (na kterém rokoval mj. v revolučních letech 1848/49) i říšské rady a r. 1852 ho František Josef I. vyznamenal Řádem zlatého rouna. Jeho mladší bratr, starohrabě Robert Antonín (19. prosince 1804 – 25. března 1875), se stal místopředsedou českého gubernia a sekčním šéfem na rakouském ministerstvu vnitra.\n\nZa časů syna Huga Karla Eduarda a třetího knížete, Huga Karla Františka (13. listopadu 1832 – 14. března 1894), došlo k počátku úpadku salmovských železáren, který ovšem vyvrcholil až v době, kdy ho na knížecím stolci vystřídal jeho syn. Hugo Karel se velmi zasloužil o turistické zpřístupnění Moravského krasu. Jeho mladším bratrem byl Siegfried (10. června 1835 – 14. srpna 1898), který pro sebe a pro potomky zakoupil velkostatek Široké Třebčice u Chomutova. Siegfriedův mladší syn Erich (20. července 1868 – 7. dubna 1945) vydal v Sarajevu r. 1914 sbírku válečných příběhů a Siegfriedova vnučka Anna (19. ledna 1901 – 4. května 1975) od staršího syna Rudolfa (9. března 1866 – 2. března 1919 získala adopcí po svém strýci Josefovi, hraběti z Wallisu, wallisovské statky a jméno Salm-Reifferscheidt-Wallis, které však r. 1921 po jejím sňatku s hrabětem Quido Schaffgotschem a po přijetí jeho jména, zaniklo. Nejmladší ze tří bratrů, starohrabě Erich Adolf (18. října 1836 – 29. srpna 1884), byl diplomatem ve Španělsku a spříznil se i s tamní královskou rodinou. Vnuk Ericha Adolfa, Niklas Maria Joseph (25. prosince 1904 – 12. dubna 1970), založil na základě adopce z r. 1944 po babičce, hraběnce Ireně Ungnadové z Weissenwolffu, provdané hraběnce Szápáry, větev Salm-Reifferscheidt-Ungnad-Weissenwolff. Tato větev, která po Ungnadech zdědila rakouský zámek Steyregg, existuje dodnes a její současnou hlavou je Niklasův vnuk, starohrabě Niklas Maria Franz (*19. července 1972). Hlavní větev rodu ale pokračovala jediným synem knížete Huga Karla Františka, Hugem Leopoldem (2. prosince 1863 – 31. prosince 1903), za kterého vyvrcholil úpadek salmovských železáren, které přišly do konkurzu a musely být r. 1897 prodány firmě Breittfeld-Daněk. Stejně jako jeho předkové byl i kníže Hugo Leopold politicky činný jako poslanec v moravském sněmu i říšské radě, mimo to se stal rytířem Řádu maltézských rytířů. Sporná, resp. dodnes přesně neobjasněná národnost a státní příslušnost jeho jediného syna, pátého knížete Huga Mikuláše (14. října 1893 – 2. dubna 1946), se stala v současné době předmětem dlouhé řady soudních sporů, které by měly vést k rozhodnutí v otázce restitučních nároků rájeckých Salmů, kterým byl jejich majetek v r. 1948 zkonfiskován. Současnou hlavou rodu je sice podle práva Hugův vnuk, sedmý kníže Hugo Christian (*18. června 1973), ovšem de facto je rodina navenek zastupována jeho tetou, starohraběnkou Marií Alžbětou Salmovou (*17. srpna 1931), která vyřizuje podstatnou část majetkových záležitostí rodiny a především se, jako dcera znárodněním postiženého 5. knížete, angažuje v restitučním řízení o znovuzískání rodového majetku v ČR.\n\n\nSoučasný erbovní štít je kombinací erbu rodu Salm-Vianden (který je barevně převrácenou verzí erbu původních Salmů) a erbu Reifferscheidtů, doplněným o francouzskou brisuru. Znak Salmů je tzv. \"mluvící\". Zobrazuje dva rudé lososy a losos se v Plattdeutsch řekne \"Salm\". Všechny větve rodu užívaly dělený štít se srdečním štítkem a stejné znaky rodových držav. Znaky jednotlivých rodových pošlostí se ovšem lišily vzájemným uspořádáním erbovních polí. Knížecí linie Dyck a Krautheim navíc po svém povýšení na knížata přijaly také znak hrabství Neuburg na Innu, které patřilo rodu Salm-Neuburg, ovšem Salm-Reifferscheidtové jej nikdy nevlastnili. K erbu bývá často připojena stuha s rodovým heslem: \"Contra torentem\" (česky \"Když se hněváš, pohlédni do zrcadla\").\nSpojili se např. s Lichtenštejny, Kounici, Šternberky, Esterházyi, Hesenskými, Nostici, Thun-Hohensteiny, Rogendorfy, Thurn-Valsasiny a mnoha dalšími rody.\n\nSalm-Reifferscheidtové odvozují svůj původ od Walrama III. Pohana, a tedy od hrabat z Limburgu a Arlonu, z nichž pochází například také Lucemburkové. Podle tohoto tvrzení měli mít bratři Gerhard a Philipp ještě otce Gerharda z Reifferscheidu, který měl údajně zemřít r. 1194, účastnit se druhé křížové výpravy r. 1147 a především být druhorozeným synem Walrama III. Pohana. Salmové navíc v rodové legendě tvrdí, že prapředkem hrabat z Limburgu byl polomýtický Colong, údajný král germánského kmene Tungerů, doloženého v 1. století po Kristu Tacitem v dnešním Vlámsku. Například Lucemburkové však původ limburských hrabat odvozovali od západofrancouzského rodu Lusignanů a především od bájné Meluzíny, bytosti se dvěma hadími či rybími ocasy.\n\n\n"}
{"id": "1117107", "url": "https://cs.wikipedia.org/wiki?curid=1117107", "title": "Křížová cesta (Volary)", "text": "Křížová cesta (Volary)\n\nKřížová cesta ve Volarech na Prachaticku se nachází přibližně 1,5 kilometru severovýchodně od centra města při cestě na vrch Kamenáč.\n\nKřížová cesta je tvořena čtrnácti zastaveními, z toho je 12 výklenkových kapliček a dvě zastavení. Dochované dioritové kapličky pocházejí z 80. let 19. století a jsou provedeny v novogotickém stylu. Ve výklenku kapliček původně byly plastické reliéfy s figurálními výjevy, které byly vyvedeny v barvách a pořízeny byly v Mnichově.\n\nOd jedenácté kapličky vede do svahu široké kamenné schodiště lemované stěnou skalní soutěsky. Vrchol schodiště je po stranách završen podstavci soch Panny Marie a svatého Jana Evangelisty, které roku 1821 dala zhotovit Františka Sitterová, manželka bývalého starosty. Sochy jsou zhotoveny z organogenního vápence, pro své poškození jsou jejich torza uložena ve volarském muzeu spolu s fragmentem sousoší Bičovaného Spasitele z přilehlé barokní kaple.\n\nKříž v nejvyšším místě nad schodištěm je dvanáctým zastavením a zpodobňuje výjev \"Ježíš na kříži umírá\". Od kříže vede cesta k dioritové kapličce č. 13 představující předposlední zastavení \"Ježíš snímán z kříže\". Odtud vede cesta ke 14. zastavení, kterým je skalka s Božím hrobem. Uvnitř jeho zdobeného výklenku se nachází kamenná socha Krista, ve výklenku je uvedeno datování rokem 1901 a jméno donátora.\n\nPo roce 1945 poutní místo chátralo a reliéfy z kapliček byly poničeny jako první. Zbytek jedné plastiky z výklenku kapličky je uchováván v krajanském spolku rodáků. Koncem 20. století se sice podařilo do kapliček instalovat další keramické desky, nicméně zřejmě došlo k nějaké technologické chybě, nebo zapůsobily povětrnostní podmínky, a jednotlivé desky se začaly rozpadat.\n\nRoku 2008 byly provedeny restaurátorské práce Janem Koreckým a Lukášem Hosnedlem. Vysoký kamenný kříž byl doplněn o vrcholovou část a osazen sochou Krista, podstavce soch byly nakonzervovány, socha Ježíše Krista v Božím hrobě restaurována a výklenek opatřen kovanou mříží. V roce 2011 vypsalo město Volary výběrové řízení na zhotovení obrazů do kapliček křížové cesty, v němž byla vybrána výtvarnice Vladimíra Fridrichová Kunešová. K realizaci obrazů došlo o tři roky později, po získání dotace. Obrazy jsou olejomalby na plechu o rozměrech 40 cm krát 60 cm. Obrazů je dvanáct, protože dvanácté zastavení je socha Ukřižování a poslední je skulptura Božího hrobu.\n\nZ centra města byly ke křížové cestě na Kamenáči vysázeny dvě aleje. Jedna vychází od kapličky u pivovaru, druhá vede pod hřbitovem. Spojují se u výklenkové kaple stojící zhruba v polovině cesty od kostela k vrcholu křížové cesty.\n\n\n"}
{"id": "1117108", "url": "https://cs.wikipedia.org/wiki?curid=1117108", "title": "Divize A 1971/72", "text": "Divize A 1971/72\n\nV soubojích 7. ročníku České divize A 1971/72 se utkalo 14 týmů dvoukolovým systémem podzim - jaro. Tento ročník začal v srpnu 1971 a skončil v červnu 1972.\n\nZ 3. ligy - sk. A 1970/71 sestoupila do Divize A mužstva TJ Rudá hvězda Cheb a VTJ Dukla Tábor „B“. Z krajských přeborů ročníku 1970/71 postoupilo vítězné mužstvo TJ Lokomotiva Cheb ze Západočeského krajského přeboru.\n\nZdroj: \n\nPoznámky:\n\n"}
{"id": "1117110", "url": "https://cs.wikipedia.org/wiki?curid=1117110", "title": "Kwai", "text": "Kwai\n\nKwai nebo Khwae Yai (thajsky แม่น้ำแควใหญ่, do roku 1960 součást řeky Meklong) je řeka v západním Thajsku. Pramení v Tenasserimských horách na hranici s Barmou a protéká kopcovitou a lesnatou provincií Kančanaburi, u města Kančanaburi se stéká s řekou Khwae Noi a dále pokračuje pod názvem Meklong do Thajského zálivu. Na řece byla postavena přehrada Srinagarind s hydroelektrárnou.\n\nNa břehy řeky zasadil Pierre Boulle děj svého románu \"Most přes řeku Kwai\" (1952), volně inspirovaného zprávami o zajatých spojeneckých vojácích, které za druhé světové války Japonci přinutili budovat strategickou Barmskou železnici (nazývanou také „železnice smrti“, protože drastické podmínky při její stavbě si vyžádaly okolo sta tisíc lidských životů). Úspěch knihy i její filmové verze natočené roku 1957 Davidem Leanem vedl k zájmu turistů o tuto oblast. Mnozí však byli dezorientováni tím, že jediný zachovaný most na trati ve skutečnosti nevede přes řeku Kwai známou z románu, ale přes Meklong. Thajské úřady proto rozhodly roku 1960 v zájmu cestovního ruchu přejmenovat horní tok Meklongu na Khwae Yai (doslova \"Velká zdrojnice\") a původní Kwai na Khwae Noi, tj. „Malá zdrojnice“.\n\n"}
{"id": "1117111", "url": "https://cs.wikipedia.org/wiki?curid=1117111", "title": "Divize B 1971/72", "text": "Divize B 1971/72\n\nV soubojích 7. ročníku České divize B 1971/72 se utkalo 14 týmů dvoukolovým systémem podzim - jaro. Tento ročník začal v srpnu 1971 a skončil v červnu 1972.\n\nZ 3. ligy - sk. A 1970/71 sestoupila do Divize B mužstva TJ CHZ Litvínov a TJ Chemička Ústí nad Labem. Z krajských přeborů ročníku 1970/71 postoupila vítězná mužstva TJ Sklo Union Teplice \"B\" ze Severočeského krajského přeboru. Také sem byla přeřazena mužstva TJ Xaverov Horní Počernice, TJ Meteor Praha a TJ Slavia IPS Praha \"B\" z Divize C.\n\nZdroj: \n\nPoznámky:\n\n"}
{"id": "1117115", "url": "https://cs.wikipedia.org/wiki?curid=1117115", "title": "Divize C 1971/72", "text": "Divize C 1971/72\n\nV soubojích 7. ročníku České divize C 1971/72 se utkalo 14 týmů dvoukolovým systémem podzim–jaro. Tento ročník začal v srpnu 1971 a skončil v červnu 1972.\n\nZ 2. ligy – sk. A 1970/71 sestoupilo do Divize C mužstvo TJ Transporta Chrudim. Z krajských přeborů ročníku 1970/71 postoupila vítězná mužstva TJ Kolora Semily z Východočeského krajského přeboru, TJ Spartak Pelhřimov z Jihočeského krajského přeboru, TJ Jawa Metaz Týnec nad Sázavou z Středočeského krajského přeboru a TJ Slavoj Braník z Pražského přeboru. Také sem byla přeřazena mužstva TJ Tatra Smíchov a TJ SK Modřany z Divize B.\n\nZdroj: \n\nPoznámky:\n\n"}
{"id": "1117118", "url": "https://cs.wikipedia.org/wiki?curid=1117118", "title": "Floss", "text": "Floss\n\nPříjmení Floss nosí více osob:\n\n"}
{"id": "1117120", "url": "https://cs.wikipedia.org/wiki?curid=1117120", "title": "Gießhübl (rozcestník)", "text": "Gießhübl (rozcestník)\n\nGießhübl je jméno sídel:\n\n\n\n\n"}
{"id": "1117123", "url": "https://cs.wikipedia.org/wiki?curid=1117123", "title": "Jan Chmelík (novinář)", "text": "Jan Chmelík (novinář)\n\nJan Chmelík (11. září 1930 Plzeň – 12. dubna 2014 České Budějovice) byl československý televizní a rozhlasový zpravodaj, novinář, konferenciér, publicista a spisovatel, představitel Syndikátu jihočeských novinářů, zakládající člen Jihočeské krajské rady seniorů ČR. Působil v Českých Budějovicích.\n\nJako krajský redaktor Československé televize působil v Českých Budějovicích do začátku 90. let 20. století. Kromě lokálních témat se na obrazovkách televize pravidelně věnoval například veletrhu Země živitelka.\nPůsobil také v redakci jihočeského Československého rozhlasu, v několika jihočeských redakcích novin a podobně. Až do své smrti neustále spolupracoval s místními médii, psal knížky a publikoval v časopisech.\nZajímavostí bylo, že přes svou aktivitu nikdy nepřišel na chuť počítačům a texty dodával psané na psacím stroji.\n"}
{"id": "1117124", "url": "https://cs.wikipedia.org/wiki?curid=1117124", "title": "New Tattoo", "text": "New Tattoo\n\nNew Tattoo je osmé studiové album rockové skupiny Mötley Crüe.Na tomto albu se skupina vrací ke stylu, který ji proslavil v 80. letech. Skupinu opustil bubeník Tommy Lee, kterého nahradil Randy Castillo. Alba se v USA prodalo jen 203 000 kopií.\n\n"}
{"id": "1117125", "url": "https://cs.wikipedia.org/wiki?curid=1117125", "title": "Saints of Los Angeles", "text": "Saints of Los Angeles\n\nSaints of Los Angeles je deváté studiové album americké rockové skupiny Mötley Crüe. Toto album je od roku 1997 první které skupina nahrála v původní sestavě. Album bylo velice úspěšné a jen v prvním týdnu po vydání se prodalo asi 100 000 kopií.\n\n"}
{"id": "1117131", "url": "https://cs.wikipedia.org/wiki?curid=1117131", "title": "Anjouovská říše", "text": "Anjouovská říše\n\nAnjouovská říše, neboli také Angevinská říše, jsou novověká označení pro personální unii nazývanou jako Říše Plantagenetů (francouzsky \"L'Empire Plantagenêt\"). Tuto říši vytvořil Jindřich II. z anjouovského rodu Plantagenetů ze svého dědictví po otci (Anjou, Maine, Touraine, Normandie) a po matce (Anglie a svrchovanost nad Bretaní), posléze pak sňatkem s Eleonorou Akvitánskou (Akvitánie, Gaskoňsko). Vládnoucí vrstva byla jazykově a kulturně francouzská. Anjouovská říše byla nejmocnějším politickým útvarem v Evropě v druhé polovině 12. století. Svým potenciálem přispěla významně k ekonomickému rozmachu západní Evropy, na druhou stranu však její existence a rozpínavost zkomplikovaly vztahy Anglie s Francií a vytvořily prostředí pro budoucí války. Období největšího rozmachu Anjouovské říše bylo ukončeno v letech 1204 až 1206 porážkou Jana Bezzemka v jeho střetnutí s francouzským králem Filipem II. Augustem.\n\n"}
{"id": "1117138", "url": "https://cs.wikipedia.org/wiki?curid=1117138", "title": "Vančurovo reálné gymnázium", "text": "Vančurovo reálné gymnázium\n\nVančurovo reálné gymnázium bylo první české gymnázium, které bylo založeno roku 1883 pod názvem \"Cís. král. české reálné gymnasium na Smíchově\" a sídlilo v dnešní Drtinově ulici. V současné době nese škola jméno Gymnázium Na Zatlance, dle ulice, ve které od roku 1961 sídlí.\n\nVýuka byla na gymnáziu zahájena 17. září 1883 v budově v tehdejší Husově ulici na Smíchově, nyní Drtinova čp. 3. Stalo se tak po mnohaletém usilování smíchovských Čechů a souhlasu císaře Františka Josefa I. Roku 1896 bylo gymnázium z nižšího rozšířeno na vyšší, tj. byly přidány třídy od kvinty do oktávy a tak mohly roku 1900 proběhnout první maturitní zkoušky. V lednu roku 1936 zemřel historik a bývalý dlouholetý pedagog školy Jindřich Vančura. Gymnázium převzalo jeho jméno do svého názvu, ze kterého ho později vymazali nacisté a následně i komunisté. V roce 1953 došlo v rámci komunistických změn školství ke zrušení gymnaziální soustavy a byly vytvořeny tzv. jedenáctileté školy. Část tříd a profesorů byla přemístěna na jedenáctiletku Na Santošce. Ostatní třídy a pedagogové se přemístili do původní historické budovy smíchovského gymnázia. Zde pak ústav začal fungovat pod označením 20. jedenáctiletá střední škola. Úroveň školy se ale ani zdaleka nepřibližovala kvalitě někdejšího gymnázia. Roku 1960 byla škola, nyní již dvanáctiletka, přemístěna do sousední budovy bývalého dívčího gymnázia. S koncem školního roku 1960/61 však přišlo zásadní rozhodnutí: „jedenáctiletky a dvanáctiletky se ruší a školy Na Santošce, Na Zatlance a v Belojanisově ulici se sloučí do jedné instituce, která bude sídlit v budově Na Zatlance“. Od roku 1971 nese škola název Gymnázium Na Zatlance.\n\n\n\n\n\n"}
{"id": "1117139", "url": "https://cs.wikipedia.org/wiki?curid=1117139", "title": "AEGON International 2015 – ženská čtyřhra", "text": "AEGON International 2015 – ženská čtyřhra\n\nDo soutěže ženské čtyřhry na tenisovém turnaji AEGON International 2015 nastoupilo šestnáct dvojic. Obhájcem titulu byl sesterský pár Čan Jung-žan a Čan Chao-čching, jehož členky nestartovaly společně. Čan Jung-žan postoupila s Čeng Ťie do finále. Spoluhráčkou Čan Chao-čching se stala Italka Flavia Pennettaová, s níž skončila ve čtvrtfinále na raketách první světové dvojice Martina Hingisová a Sania Mirzaová.\n\nVítězem čtyřhry se stal čtvrtý nasazený francouzsko-slovinský pár Caroline Garciaová a Katarina Srebotniková, který ve finále zdolal tchajwansko-čínskou dvojici Čan Jung-žan a Čeng Ťie výsledkem 7–6 a 6–2. Obě šampionky si do žebříčku WTA připsaly 470 bodů.\n\n"}
{"id": "1117141", "url": "https://cs.wikipedia.org/wiki?curid=1117141", "title": "Podmíněný příkaz", "text": "Podmíněný příkaz\n\nPodmíněný příkaz je v informatice konstrukce - řídicí struktura, která v programovacích jazycích umožňuje provést různý zdrojový kód v závislosti na logickém vyhodnocení určitého výrazu (logický výraz s výstupní hodnotou typu boolean).\n\nIf (boolean podmínka) Then\nElse\nEnd If \n\nif podmínka then\nelseif podmínka then\nelseif podmínka then\nelse\nend if;\n"}
{"id": "1117142", "url": "https://cs.wikipedia.org/wiki?curid=1117142", "title": "Danny Ings", "text": "Danny Ings\n\nDaniel William John \"Danny\" Ings (* 23. července 1992, Winchester, Anglie, Spojené království) je anglický fotbalový útočník a reprezentant, hráč klubu Southampton.\n\n\nV sezoně 2013/14 přispěl 26 góly k postupu Burnley FC do Premier League. Další sezonu 2014/15 dal 11 branek, Burnley FC ale sestoupil. V Premier League Ings zůstal, v průběhu léta 2015 přestoupil do Liverpool FC. V Liverpoolu odehrál jen 8 zápasů a dal 3 branky (ve všech soutěžích), poté si v říjnu 2015 poranil koleno. Prognózy hovořily o absenci do června 2016. V sezoně 2016/17 odehrál pouze 6 zápasů a vstřelil 4 branky.\n\nV roce 2015 startoval na Mistrovství Evropy U21, které pořádala Česká republika. Měl být tahounem anglické jednadvacítky spolu s Harrym Kanem. V A-mužstvu Anglie debutoval 12. 10. 2015 v kvalifikačním zápase ve Vilniusu proti Litvě (výhra 3:0). O EURO 2016 ve Francii ale přišel kvůli zranění.\n\n"}
{"id": "1117144", "url": "https://cs.wikipedia.org/wiki?curid=1117144", "title": "Manuel Belgrano", "text": "Manuel Belgrano\n\nManuel Belgrano (3. červen 1770, Buenos Aires – 20. červen 1820, tamt.) byl argentinský advokát a politik, vojenský velitel války za nezávislost. V roce 1810 se stal členem revoluční vlády (junty), která bojovala proti koloniálnímu Španělsku. V letech 1812–1814 velel vlasteneckým oddílům v severozápadní Argentině a v Horním Peru, které porazily španělskou armádu v rozhodných bitvách.\n\nVystudoval práva v Buenos Aires a ve Španělsku. Po návratu roku 1794 byl jmenován sekretářem hospodářské komory, která měla podporovat hospodářství v zemi. V tomto postavení obhajoval liberální myšlenky, a to nejen v oblasti ekonomické, ale i ve vzdělávání.\n\nPrvní vojenské zkušenosti získal během neúspěšné britské invaze v letech 1806-1807, kdy se Britové pokusili ovládnout tehdejší místokrálovství Río de la Plata (vedle dnešní Argentiny zabíralo i území současných států Paraguay, Uruguay a Bolívie), jež ovládali Španělé. Britové definitivně prohráli se Španělskem v roce 1810, ovšem Španělé museli čelit vnitřnímu protikoloniálnímu povstání, když byl svržen místokrál a vlády se ujala revoluční vojenská vláda (\"Junta Gubernative Nacional Provisional de Rio de la Plata\"). Belgrano se stal jejím členem. Junta měla dva cíle: jednak porazit Španěly, a jednak udržet celistvost země, neboť Paraguay, Uruguay i Bolívie začaly usilovat o odtržení. Belgrano byl jmenován velitelem armády a vedl nejprve jednotky, které se pokusily udržet ve státě Paraguay. V tom nebyl úspěšný a Paraguay získala roku 1811 nezávislost. Naopak se mu podařilo porazit prošpanělské síly u Tucumán a Salta na argentinském severozápadě, což byly rozhodující bitvy k udržení nezávislosti. Roku 1813 však byl poražen v Horním Peru (dnešní Bolívie) a na základě toho byl roku 1814 jako velitel armády nahrazen José de San Martínem. Ani ten však nezabránil, aby se odtrhla Uruguay v letech 1814-1828 a Bolívie roku 1825.\n\nBelgrano, stejně jako mnoho jiných vůdců jihoamerických hnutí za nezávislost, usiloval o vytvoření monarchického typu vlády. K nalezení krále se roku 1814 vydal do Evropy, spolu s Bernardino Rivadaviem. Jejich mise nebyla úspěšná a Rivadavia se později paradoxně stal prvním presidentem Argentinské republiky.\n\n"}
{"id": "1117145", "url": "https://cs.wikipedia.org/wiki?curid=1117145", "title": "Seznam československých a českých ledních hokejistů na kanadském a světovém poháru", "text": "Seznam československých a českých ledních hokejistů na kanadském a světovém poháru\n\nTučně = aktívní1976 = finále, 1981 = semifinále, 1987 = semifinále, 2004 = semifinále\n\n"}
{"id": "1117149", "url": "https://cs.wikipedia.org/wiki?curid=1117149", "title": "Elle", "text": "Elle\n\nElle (stylizováno ELLE) je módní magazín pro ženy, založený roku 1945 ve Francii. U jeho vzniku stáli Hélène Lazareffová, Pierre Lazareff a Marcelle Auclair. Název v překladu z francouzštiny znamená „ona“. Časopis vychází v mnoha jazykových verzích včetně české, kterou vydává společnost Burda Media.\n\nPrvní číslo české \"Elle\" vyšlo v dubnu 1994 a na obálce se objevila modelka Daniela Peštová.\n\nV říjnu 2018 bylo oznámeno odkoupení francouzského Elle, původně vlastněného mediální skupinou Lagardere, společností Czech Media Invest podnikatele Daniela Křetínského.\n\nV roce 2006 \"Elle\" vycházela po celém světě s 42 edicemi a více než 20 miliony čtenářek a čtenářů. V září 2014 odešla z postu šéfredaktorky francouzské verze Valérie Toranian, která časopis vedla od roku 1994 a nahradila ji Françoise-Marie Santucci. V tomto důsledku změnila redakční politiku, čímž způsobila rozruch u francouzské společnosti novinářů.\n\nK roku 2015 časopis vycházel ve čtyřiceti šesti jazykových verzích.\n\nPrvní číslo vyšlo dne 21. listopadu 1945. Za časopisem krátkou dobu stály Simone Baron a Alice Chavanne, než přišla Françoise Giroud, která ve vedení zůstala do roku 1953 spolu s fotografem a uměleckým ředitelem Jeanem Chevalierem a druhým fotografem Jacquem Ravassem.\n\nZpočátku magazín obsahoval pouze dvacet stran. Redakční práce porušovala některé typické principy pro svou dobu, například méně rubrik ve prospěch přesných informací, módní zaměření spíše na osobnosti než na výtvory, aby některé z nich podporovala (jako například Emmanuelle Khanh o několik let později). Magazín také kupoval barevné fotografie z New Yorku, čímž se vzdálil od jiných módních katalogů své doby, v nichž fotografie vycházely pouze černobíle. Obsah časopisu je složen z informací o módě, ale i receptech a osobnostech v módní branži.\n\nNa začátku padesátých let si časopis vybudoval vlastní styl a stal se průkopníkem v oblasti inspirace americkým sportovním oblečením a oděvy prêt-à-porter, které poznaly úspěch o dekádu později. V roce 1952 se na titulní stránce objevila mladá Brigitte Bardot. S nákladem přes 600 000 výtisků měl \"Elle\" čtenost milionu a půl čtenářů.\n\nDůraz na oblečení prêt-à-porter zůstal zachován. Časopis se stal módním vzorem a spolupracoval s velkými pařížskými obchodními domy. V době úpadku haute couture byl \"Elle\" jedním z mála magazínů, které podpořily Coco Chanel a její ikonický oblek a také začínajícího Pierra Cardina, jenž se v následujících letech stal „miláčkem“ časopisu. V roce 1959 byl uměleckým ředitelem jmenován Peter Knapp a na pozici zůstal dvě desetiletí. Měsíčníku vtiskl definitivní formu.\n\n"}
{"id": "1117150", "url": "https://cs.wikipedia.org/wiki?curid=1117150", "title": "Arber Zeneli", "text": "Arber Zeneli\n\nArber Zeneli (* 25. února 1995, Falun, Švédsko) je švédský fotbalový záložník kosovského původu, který v současné době hraje v klubu SC Heerenveen. V mládežnických kategoriích reprezentoval Švédsko, na seniorské úrovni obléká dres Kosova.\n\nProfesionální fotbalovou kariéru zahájil ve švédském klubu IF Elfsborg. V lednu 2016 se stal hráčem nizozemského klubu SC Heerenveen.\n\nZeneli nastupoval za švédské mládežnické reprezentace U17, U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV srpnu 2016 se rozhodl pro seniorskou reprezentaci Kosova.\nV A-mužstvu Kosova debutoval 6. 10. 2016 v kvalifikačním zápase ve Skadaru proti reprezentaci Chorvatska (prohra 0:6).\n\n\n"}
{"id": "1117155", "url": "https://cs.wikipedia.org/wiki?curid=1117155", "title": "Kaple svatého Josefa (Bělá pod Bezdězem)", "text": "Kaple svatého Josefa (Bělá pod Bezdězem)\n\nZámecká kaple svatého Josefa v Bělé pod Bezdězem je součástí místního zámku, který vznikl přestavbou někdejší středověké tvrze. Průčelí kaple se nachází ve východní zdi nádvoří zámku. V ose má bohatě orámovaný raně barokní portál, který vrcholí štítem. Nad vstupním portálem je vytesán letopočet 1629. Kaple je chráněna spolu s celým zámkem jako kulturní památka České republiky.\n\nKapli nechal postavit Albrecht z Valdštejna a původně ji zasvětil úctě evangelisty sv. Marka. Někdy na počátku 18. století pak bylo patrocinium kaple změněno na dnešní svatojosefské. Zámek, včetně kaple, je majetkem města Bělá pod Bezdězem. Díky městu a významné podporě bělského muzea, které v zámku sídlí, byla v kapli na počátku 3. tisíciletí obnovena tradice pravidelných bohoslužeb. Hlavní poutní slavost se v zámecké kapli koná v blízkosti svátku sv. Josefa, tj. 19. března. Navíc je každoročně oslavován i \"svátek sv. Josefa Dělníka\", připadající na 1. květen.\n\nKaple je obdélná a má půlkruhově uzavřený presbytář. Po její severní straně se nachází sakristie. Stěny jsou zevně zdobeny šedým rustikovým sgrafitem. Loď má valenou klenbu. Presbytář kaple je sklenut konchou. V západní části jsou dvě dřevěné malované kruchty na sebou. Dolní kruchta spočívá na dřevěných tordovaných (šroubovitě stáčených) sloupcích.\n\nHlavní oltář je raně barokní a pochází z období kolem roku 1670. Je portálový a v dolní části má obraz sv. Josefa, v horní části oltáře se nachází obraz Anděla strážce. Oba obrazy pocházejí ze 2. poloviny 18. století. Lavice jsou raně barokní z období kolem roku 1660 s bohatým volutovým ornamentem. Pod kruchtou je uložen kovaný kříž ze třetí čtvrtiny 18. století a kamenné sousoší Nejsvětější Trojice z 18. století, které snad původně stávalo při silnici vedoucí do Doks a poté bylo umístěno na hřbitov.\n\n\n"}
{"id": "1117156", "url": "https://cs.wikipedia.org/wiki?curid=1117156", "title": "Oscar Lewicki", "text": "Oscar Lewicki\n\nCarl Oscar Johan Lewicki (* 14. července 1992, Malmö, Švédsko) je švédský fotbalový záložník a reprezentant polského původu, který v současné době hraje v klubu Malmö FF.\nOscar Lewicki nastupoval za švédské mládežnické reprezentace.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 17. ledna 2014 v přátelském utkání v Abú Dhabí proti týmu Moldavska (výhra 2:1).\n\n"}
{"id": "1117160", "url": "https://cs.wikipedia.org/wiki?curid=1117160", "title": "Obyvatelstvo Rumunska", "text": "Obyvatelstvo Rumunska\n\nPočet obyvatel Rumunska činil v roce 2014 odhadem 19 942 642 lidí.\n\n\nZdroj:\n\nPřed II. světovou válkou tvořily menšiny v Rumunsku 28 % populace, během války se toto číslo snížilo na polovinu kvůli ztrátě hraniční oblastí Besarábie, severní Bukovina a jižní Dobrudža. Dvě třetiny etnických Němců po II. světové válce zemi opustilo nebo bylo deportováno. Dnes žije v Rumunsku asi 60 000 etnických Němců. \n\nZ oficiálně uváděné populace tři čtvrtě milionu Židů více než polovina zemřela během války. Masová emigrace, především do Izraele a Spojených států, snížila velikost židovské komunity na méně než 6 000 v roce 2002 (odhaduje se, že skutečné číslo může být třikrát až čtyřikrát vyšší).\n\nHlavními menšinami jsou Maďaři a Romové, německá minorita se stále zmenšuje. V Rumunsku také žije malá česká menšina. Po roce 1989 se Bukurešť znovu stala kosmopolitním městem. Menšinová populace je nejzřetelnější v Transylvánii a Banátu, oblastech na severu a západě země, které patřily k habsburské řiši a Rakousku-Uhersku.\n\n"}
{"id": "1117161", "url": "https://cs.wikipedia.org/wiki?curid=1117161", "title": "Robin Quaison", "text": "Robin Quaison\n\nRobin Kwamina Quaison (* 9. října 1993, Stockholm, Švédsko) je švédský fotbalový záložník a reprezentant ghanského původu, který od roku 2014 hraje v italském klubu US Città di Palermo.\n\nQuaison hrál ve Švédsku za kluby Väsby United a AIK Stockholm. V červenci 2014 podepsal tříletý kontrakt s italským prvoligovým týmem US Città di Palermo.\n\nRobin Quaison nastupoval za švédské mládežnické reprezentace U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 23. ledna 2013 na thajském turnaji King's Cup proti týmu Severní Korey (remíza 1:1).\n\n"}
{"id": "1117162", "url": "https://cs.wikipedia.org/wiki?curid=1117162", "title": "Vojta Nolč", "text": "Vojta Nolč\n\nVojtěch (Adalbert) Nolč (18. března 1912 Linec – 27. března 1989 Nová Ves pod Pleší) byl český malíř, grafik, zakládající člen skupiny Máj 57. \n\nVojta Nolč se narodil a vyrůstal v hornorakouském Linci. Teprve po vzniku republiky se rodina přestěhovala do západních Čech. Mezi lety 1927 a 1931 studoval na Německé obchodní akademii v Plzni. Od maturity až do konce 50. let pracoval jako bankovní úředník v Praze. Výtvarné vzdělání získal soukromě u Aloise Boháče a Vladimíra Pukla. Věnoval se kresbě, malbě a společně s tiskařem Adolfem Černým experimentoval s grafickými technikami. Na výtvarnou scénu vstoupil jako jeden ze zakládajících členů tvůrčí skupiny Máj 57 hned při jejím prvním vystoupení v rámci společné výstavy Mladé umění v pražském Obecním domě (1957). Představil se deseti pracemi – olejomalbou a monotypy – ze svého žlutého období ovlivněného francouzským postimpresionismem. Na výstavě, která v éře socialistického realismu vzbudila rozruch požadavkem individuálního výrazu a návazností na moderní tendence mezinárodního umění, takže jí hrozilo uzavření, byl zmiňován mezi autory udávajícími charakter expozice. V Máji 57, kde byl vůbec nejstarší, patřil zpočátku do okruhu kolem historika umění Františka Dvořáka a malíře Roberta Piesena, který jej do skupiny přivedl. Později se přimkl ke křídlu absolventů VŠUP, které reprezentovali Mikuláš Medek, Stanislav Podhrázký a Zbyněk Sekal. Se skupinou Nolč pravidelně vystavoval až do jejího zániku v roce 1964.\n\nPrvní samostatná výstava tušových kreseb a monotypů Vojty Nolče v Divadle Rokoko (1959), kterou uváděl právě skupinový teoretik František Dvořák, ještě volně rozvíjela působivou „naivizující“ polohu, kterou se předvedl v Obecním domě. Její těžiště stále spočívalo ve figuraci a především krajinných a venkovských motivech – z úpatí slovenské Poľany, západočeských Pavlovic a moravské Telče. Druhá autorská výstava v Alšově síni v Praze (1964) už ale shrnovala proces intenzivního hledání nového výtvarného výrazu. Nolč se v něm od „dětsky“ komponovaných plošně pojímaných pouťových motivů, dostal přes postkubistickou urbánní skladebnost k sumárním prožitkovým „krajinám“. Ty intuitivně sestavoval z drobných lineárně rytých motivů volně vířících v prostoru monochromního pozadí, takže evokují souhrn emotivních útržků vizuálních vzpomínek. Jarmila Skalická v katalogu k výstavě celek přirovnává k estetice perských koberců. Další mezifázi představují obrazy zaměřené na přírodniny zajímavé tvarem jako jsou ořechy nebo mušle, které jen potvrzují Nolčův vzrůstající zájem o struktury. Ten ústí v abstrahující kompozice s geometrickým tvaroslovím odvozené z principu fragmentalizace. Třetí určující výstava Vojty Nolče proběhla v pražské Galerii bří Čapků (1966). Představil se na ní především souborem vrstvených informelních kompozic na masivních dřevěných podložkách poznamenaných působením času. Obrazy na pomezí objektu kombinovaly přirozené a nově vytvářené struktury s principy znakovosti a lité malby. Ty doplňovala tematicky navazující série velkoformátových monotypů. Toto období je u Nolče tradičně spojováno s experimenty s psychotropními látkami. Po roce 1970 se jeho pozornost obrátila k vytváření asambláží a pozvolnému návratu ke sféře lidového umění, kdy se věnoval například malbě na sklo. Nově se u něj objevila náboženská témata, ale neodvrátil se ani od civilismu.\n\nVojta Nolč představuje na naší výtvarné scéně zdánlivě lehce anachronický, ale přitom svébytný a tím i zajímavý fenomén, což také odráží postupné zařazování jeho prací do zásadních přehledových výstav monitorujících moderní české umění 50.\na 60. let 20. století. Typický je pro něj originální přístup opřený o vlastní logiku, charakteristický hlavně intuitivním příklonem k romantismu, který se u něj projevuje různými způsoby po celou dobu tvorby. Ukazuje na něj např. povangoghštělé signování pouze křestním jménem ve žlutém období, obsáhlý cyklus procítěných kreseb na námět Villonova Malého a Velkého testamentu, téma cirkusu, poutí a kočovných komediantů, i výtvarný proces směřující k abstrakci prostřednictvím ponoru do sféry archaického světa – tajemných orientálních znaků, časem setřelých reliéfů, neidentifikovatelných fragmentů z archeologických vykopávek nebo struktur založených na dlouholetém působení přírodních procesů. Neprotiřečí mu nakonec ani pozdní asambláže evokující alchymistické strojky a zapomenuté vynálezy či okouzlení nehledaným výrazem lidového umění. Jak ale ukazuje žlutý Autoportrét za rudými mříženi z 50. let nebo monotyp Ohnivá pravda (Jan Palach), nevyhýbal se Nolč ani reflexi zcela aktuálních životních pocitů a politických témat. \n\n\n\n\n\n"}
{"id": "1117164", "url": "https://cs.wikipedia.org/wiki?curid=1117164", "title": "Rudá Marie", "text": "Rudá Marie\n\nRudá Marie je komická opera, kterou složil skladatel a dirigent Jan Kučera. Jako libreto použil text jednoho z dílů rozhlasového seriálu Tlučhořovi autorské dvojice Oldřich Kaiser - Jiří Lábus. Pojednává o setkání starých komunistů po převratu v roce 1989, kdy v tajném bunkru pod Stalinovým pomníkem vzpomínají na staré dobré časy a plánují návrat starých pořádků.\n\nOpera byla poprvé uvedena 7. května 2015 na Nové scéně Národního divadla v Praze.\n\nOpera má jedno dějství o třech obrazech a trvá celkem 75 minut.\n\nRudá Marie, stará komunistka (soprán): Jitka Svobodová\n\nBožena Tlučhořová, kuchařka, krycí jméno Rettigová (soprán): Jitka Svobodová\n\nPáťa Tlučhoř, bývalý milicionář, krycí jméno Šakal (baryton): Josef Škarka\n\nMirko Hýl, básník (baryton): Daniel Klánský\n\nStaliňák, starý komunista (tenor): Matěj Ruppert\n\nKlíčník (basbaryton): Michal Kubečka\n\nDůchodce \"Máma\": Karel Weber\n\nDůchodce \"Táta\": Miloslav Mejzlík\n\nLoutkoherci Černého divadla: Ivo Jirásek, Petr Münch\n\nDalší osazenstvo: Jana Chudlařská, Lída Böhmová, Jana Heuerová, Marie Syrová, Jarmila Šimonová, Růžena Havlová, Marcela Šiková\n\nHudební nastudování a dirigent: Jan Kučera\n\nRežie: Viktorie Čermáková\n\nScéna a světelný design: Jan Štěpánek\n\nKostýmy: Zuzana Bambušek Krejzková\n\nPohybová spolupráce: Zdeněk Prokeš\n\nProdukce: Ivan Bierhanzl\n\nČlenové Orchestru Národního divadla\n\n"}
{"id": "1117166", "url": "https://cs.wikipedia.org/wiki?curid=1117166", "title": "Mikael Ishak", "text": "Mikael Ishak\n\nMikael Ishak (* 31. března 1993, Stockholm, Švédsko) je švédský fotbalový útočník a reprezentant, který od roku 2014 hraje v dánském klubu Randers FC.\n\nIshak hrál ve Švédsku za klub Assyriska FF, poté odešel do Německa do 1. FC Köln, odkud hostoval ve švýcarském FC St. Gallen. Následovalo angažmá v italské Parmě, která ho zapůjčila v roce 2014 do FC Crotone.\n\nV létě 2014 podepsal kontrakt s dánským týmem Randers FC.\n\nMikael Ishak nastupoval za švédské mládežnické reprezentace U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 15. ledna 2015 v přátelském utkání v Abú Dhabí proti týmu Pobřeží slonoviny (výhra 2:0).\n\n"}
{"id": "1117175", "url": "https://cs.wikipedia.org/wiki?curid=1117175", "title": "Cádizské vévodství", "text": "Cádizské vévodství\n\nCádizské vévodství, \"Ducado de Cádiz\", je španělský šlechtický titul. Jeho jméno se vztahuje k andaluskému městu Cádiz.\n\nPo smrti 1. vévody katolická Veličenstva s Františkou Ponce Leónskou y de la Fuente vyjednala zrušení marky a vévodství Cádiz a přidružení města a jeho tituly zpět pod španělskou korunu, po její smrti. Po staletí byl titul neaktivní, a to až do 19. století, kdy se titul stal jedním z užívaných členy španělské královské rodiny.\n\n"}
{"id": "1117176", "url": "https://cs.wikipedia.org/wiki?curid=1117176", "title": "Halyna Kruk", "text": "Halyna Kruk\n\nHalyna Kruk (* 30. listopadu 1974 Lvov, Ukrajina) je básnířka, překladatelka a literární historička.\n\nVystudovala Univerzitu ve Lvově, na které v současné době také přednáší. Je členkou ukrajinského Svazu spisovatelů. Hodně se věnuje překladatelské činnosti, překládá hlavně z polštiny (mimo jiné Wislawu Szymborskou) a ruštiny. Známější je však díky spisovatelské činnosti. V roce 1997 vydala první dvě básnické sbírky \"Mandry u Poshukakh Domu (Putování při hledání domu)\" a \"Slidy Městě na Písku (Stopy v písku)\", další následovala až v roce 2005. Navazuje na tradici ukrajinské ženské poezie, vždyť „každou řádku jejích básní napsala žena“, jak o ní říká Kateryna Botanova.\n\nZa svá básnická díla získala Halyna Kruk dvě mezinárodní literární ocenění – vyhrála dvě literární soutěže, a to Ptyvitannia Zhyttia a Granoslov. Mezi vydáním básnických sbírek začala s tvorbou pro děti, kterou publikovala v dětských časopisech a sbornících. V roce 2003 získala grant Gaude Polonia Fellowship (poskytované polským ministerstvem kultury), stipendium v Krakově (2005) a ve Švédsku (2007). V roce 2015 byla hostem 16. ročníku Měsíce autorského čtení. Ve stejném roce byl s autorkou natočen portrét pro cyklus Ukrajinská čítanka – Ukrajina, davaj, Ukrajiny, který vznikl v koprodukci nakladatelství Větrné mlýny a tří veřejnoprávních televizí z Česka (ČT), Polska (TVP) a Slovenska (RTVS). Režisérem dílu je Marcin Bradke. Jako literární historička se ve svém výzkumu věnuje lidovým žánrům ukrajinského baroka.\n\n\n\n"}
{"id": "1117177", "url": "https://cs.wikipedia.org/wiki?curid=1117177", "title": "SELP Mladá Boleslav", "text": "SELP Mladá Boleslav\n\nSELP Mladá Boleslav byl český futsalový klub z Mladé Boleslavi. Klub byl založen v roce 1997 pod názvem SELP United Praha. V sezóně 1999/00 klub postoupil do Okresního přeboru na Kladensku, po sezóně byl přesunut do Divize (3. nejvyšší soutěž). V ní o tři sezóny později zvítězil a postoupil do druholigové skupiny Západ. V té se až do sloučení se Sokolem Vysočany pohyboval pouze v nižších patrech tabulky. V sezóně 2006/07 vyhrál suverénním způsobem druholigovou skupinu Západ a postoupil tak poprvé v historii do nejvyšší soutěže. V roce 2007 se klub přestěhoval z Prahy do Mladé Boleslavi, s čímž souvisela i změna názvu na Selp SV Mladá Boleslav. Klub zaniká v roce 2009 přesunutím klubu do nově vzniklé pražské Slavie.\n\nZdroj:\n\n\nZdroj:\n\n"}
{"id": "1117178", "url": "https://cs.wikipedia.org/wiki?curid=1117178", "title": "Mezimuří", "text": "Mezimuří\n\nMezimuří (chorvatsky \"Međimurje\", slovinsky \"Medžimurje\", maďarsky \"Muraköz\", německy \"Murinsel\") je historické území rozdělené mezi Chorvatsko (většina území) a Slovinsko (malá část území). Slovinská část zahrnuje pět katastrálních území Gibina, Globoka, Razkrižje, Šafarsko, Veščica, se sedmi vesnicemi (Gibina, Globoka, Kopriva, Razkrižje, Šafarsko, Šprinc, Veščica). Chorvatská část je tvořena jednak územím Mezimuřské župy a dále katastrálním územím Legrad.\n\nCelá oblast byla dlouho součástí Uherska, v jehož rámci náležela k župě Zala. Po roce 1848 připojeno k Varaždínské župě v Chorvatském království, načež bylo 22. ledna 1861 vráceno Uhersku. Členilo se v té době na okresy čakovecký a perlacký.\n"}
{"id": "1117179", "url": "https://cs.wikipedia.org/wiki?curid=1117179", "title": "Lightweight Java Game Library", "text": "Lightweight Java Game Library\n\nLightweight Java Game Library (LWJGL) je open source Java knihovna pro herní vývojáře.\n\nLWJGL využívá multiplatformní knihovny OpenGL (Open Graphics Liblary), OpenCL (Open Computing Language) a OpenAL (Open Audio Library). Dále umožňuje přístup k ovladačům, jako jsou například gamepady, joysticky a volanty.\n\nPrimárním cílem je vytvořit způsob, jak levně vyvíjet hry.\n\nLWJGL je k dostání pod licencí BSD.\n"}
{"id": "1117181", "url": "https://cs.wikipedia.org/wiki?curid=1117181", "title": "Marie Nováková (podnikatelka)", "text": "Marie Nováková (podnikatelka)\n\nMarie Nováková je česká podnikatelka v oblasti realit a matka Martina Dvořáka.\n\nV červnu 2015 byla obviněna spolu se svým synem, lobbistou Ivo Rittigem s dalšími 11 lidmi pro údajné praní špinavých peněz. Toto obvinění se týká zakázek pro pražský dopravní podnik na sms jízdenky a m-peněženky, prodej kuponů a tisk papírových jízdenek. Podle policie šlo o organizovanou skupinu, která peníze v letech 2008 až 2014 propírala přes několik firem z daňových rájů.\n\n"}
{"id": "1117182", "url": "https://cs.wikipedia.org/wiki?curid=1117182", "title": "Kanton Cœur de Puisaye", "text": "Kanton Cœur de Puisaye\n\nKanton Cœur de Puisaye (fr. \"Canton de Cœur de Puisaye\") je francouzský kanton v departementu Yonne v regionu Burgundsko-Franche-Comté. Tvoří ho 24 obcí. Zřízen byl v roce 2015.\n\n\n"}
{"id": "1117184", "url": "https://cs.wikipedia.org/wiki?curid=1117184", "title": "Alois Mackowitz", "text": "Alois Mackowitz\n\nAlois Mackowitz, též Luis Mackowitz (16. října 1846 Bolzano – 9. února 1908 Bolzano), byl rakouský politik německé národnosti z Tyrolska (respektive z dnešního Jižního Tyrolska), v 2. polovině 19. století poslanec Říšské rady.\n\nPatřil mezi významné obyvatele tyrolského Bolzana. Měl několik synů, kteří zastávali rovněž významné veřejné funkce.Jeho manželkou byla Maria Barbara Freifrau von Eyrl zu Waldgries. Celkem měli pět dětí, které představovaly šestou generaci této tradiční bolzanské šlechtické rodiny.\nPůsobil jako poslanec Tyrolského zemského sněmu. Zvolen sem byl v doplňovacích volbách v prosinci 1891.\n\nByl i poslancem Říšské rady (celostátního parlamentu Předlitavska), kam nastoupil v doplňovacích volbách roku 1877 za kurii velkostatkářskou v Tyrolsku, 2. voličský sbor. Slib složil 23. dubna 1877. Mandát obhájil ve volbách roku 1879. V roce 1877 se uvádí jako Alois von Mackowitz, statkář, bytem Bolzano. V roce 1879 byl řazen mezi ústavověrné poslance. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nZemřel náhle v únoru 1908 po \"záchvatu mrtvice\".\n"}
{"id": "1117185", "url": "https://cs.wikipedia.org/wiki?curid=1117185", "title": "1. česká futsalová liga 2005/06", "text": "1. česká futsalová liga 2005/06\n\nV soubojích 14. ročníku 1. české futsalové ligy 2005/06 se utkalo v základní části 12 týmů dvoukolovým systémem podzim – jaro. Do vyřazovací částí postoupilo prvních osm týmů v tabulce. Nováčky soutěže se staly týmy SK Kladno (vítěz 2. ligy – sk. Západ), 1. FC Šumperk (vítěz 2. ligy – sk. Východ) a SKP Betas Třinec (vítěz Divize F, odkup licence od Frenštátu p/R). Vítězem základní části soutěže se stal tým CC LKW Jistebník. Sestupujícími se staly týmy FC Total Slavík Bakov nad Jizerou a SKP Betas Třinec. Vítězem soutěže se stal tým CC LKW Jistebník, který ve finále porazil tým FC Mikeska Ostrava 2:0 na zápasy.\n\n\n\n"}
{"id": "1117190", "url": "https://cs.wikipedia.org/wiki?curid=1117190", "title": "Marie Gardavská (malířka)", "text": "Marie Gardavská (malířka)\n\nMarie Gardavská (14. března 1871 Kojetín – 6. června 1937, Kojetín) byla česká malířka hanáckého folkloru.\n\nMarie Gardavská se narodila 14. března 1871 v Kojetíně. Vystudovala Umělecko-průmyslovou školu v Praze u Jakuba Schikanedera. Většinu života strávila v rodném městě. Své malířské dílo věnovala především zaznamenávání mizícího lidového umění, zejména lidových krojů na Hané, Slovácku a Valašsku.\nK popularitě jejího díla přispěly série barevných pohlednic. Její díla Hanácká stařenka a Hanačka z Kojetína byla zveřejněna na titulních stranách časopisu Zlatá Praha, v číslech 33 a 42 z roku 1902. \nU příležitosti šedesátých narozenin byla umělkyně jmenována čestnou občankou města Kojetína. Zemřela 6. června 1937 v Kojetíně, kde byla pochována. Rodné město po ní též pojmenovalo ulici (ulice Marie Gardavské v Kojetíně).\n\n\n\n\n"}
{"id": "1117191", "url": "https://cs.wikipedia.org/wiki?curid=1117191", "title": "Papoušek noční", "text": "Papoušek noční\n\nPapoušek noční (\"Pezoporus occidentalis\") je ohrožený druh papouška žijící v Austrálii. Jedná se o jednoho z nejméně spatřitelných ptáků světa. Druh byl popsán roku 1861 Johnem Gouldem a v dlouhém časovém období mezi lety 1912 až 1990 nebyl potvrzeně pozorován, což vedlo až ke spekulacím, že vyhynul. Z roku 1990 pochází záznam o zajetém ptákovi v západním Queenslandu, další pozorování mrtvého jedince pochází z méně než 200 km vzdálené oblasti v roce 2006. Velikost populace může činit 50 až 249 dospělých jedinců. Populaci ptáka znovuobjevil v roce 2013 australský přírodovědec John Young na západě Queenslandu a následně došlo i k objevení jiných populací. Young o několik let později předložil důkazy i o dalších populacích, jako peří, hnízdo s vejci a nahrané volání ptáka, avšak přezkum z roku 2019 od Australian Wildlife Conservancy odhalil, že tyto další důkazy byly pravděpodobně falešné. Z tohoto důvodu organizace stáhla i Youngova pozorování ohroženého perepela okrovoprsého (\"Turnix olivii\").\n\nPapoušek noční je malý pták zbarvený odstíny nažloutle zelené, tmavě hnědé, černé a žluté. Obě pohlaví si jsou vzájemně podobná. Je aktivní během noci a téměř nelétá. Z historických zdrojů vyplývá, že se živí semeny trav a bylin.\n\n\n"}
{"id": "1117192", "url": "https://cs.wikipedia.org/wiki?curid=1117192", "title": "Národní archeologické muzeum (Madrid)", "text": "Národní archeologické muzeum (Madrid)\n\nŠpanělské Národní archeologické muzeum se nalézá v Madridu, na ulici \"Calle de Serano\", poblíž \"Plaza de Colón\" (Kolumbovo náměstí). Kolekce muzea zahrnují sbírky prehistorických, egyptských, keltských, iberských, řeckých a římských starožitností a středověké objekty (vizigótské, muslimské a křesťanské).\n\nMuzeum bylo založeno roku 1867 královským dekretem Isabely II. Účelem založení muzea bylo shromáždění numismatických, archeologických, etnografických a uměleckých sbírek španělských králů. Slavnostní otevření proběhlo 9. července 1871 a zúčastnil se jej i král Amadeus I.\n\nRoku 1895 se sbírky přesunuly na současné místo, do neoklasicistní budovy, jejímž architektem byl Francisco Jareño. Stavba proběhla v letech 1866 až 1892, rozsáhlou přestavbou budova prošla roku 1968. V současné době se v této budově nachází Národní archeologické muzeum a Národní knihovna.\n\nKrátce po začátku španělské občanské války byly z muzea ukradeny kolekce zlatých mincí a tzv. „poklad národa Quimbaya“. Tento poklad byl po válce lokalizován v Ženevě a vrácen zpět do Španělska. Zlaté mince putovaly spolu s dalšími cennostmi na jachtě \"Vita\" do Mexika, jejich další osud je však nejasný.\n\nV roce 2008 bylo muzeum kvůli rekonstrukci uzavřeno. Podle původního plánu měla být stavba dokončena v roce 2013, ale muzeum zůstalo zavřeno až do dubna 2014.\n\nPo rekonstrukci má muzeum 40 sálu a celkovou výstavní plochu 9 715 m². Sbírky jsou rozděleny do dvanácti okruhů:\n\nVe vlastnictví muzea je více než 1 300 000 objektů, mezi ty nejvýznamnější patří:\n"}
{"id": "1117193", "url": "https://cs.wikipedia.org/wiki?curid=1117193", "title": "Lamprotornis", "text": "Lamprotornis\n\nLamprotornis je pták, rod z podčeledi \"Struninae\", tedy z čeledi špačkovitých. Obecně se ptákům z tohoto rodu říká i leskoptve. Většina z nich se vyskytuje v Africe, především na jih od Sahary. Mají leskle modré nebo zelené horní části těla, čímž si získávají i srdce mnoha chovatelů okrasných ptáků. Tento jedinečný vzhled také zapříčinil to, že někteří lesklí špačci, kteří byli dříve umístěni v rodu \"Spreo\" byli převedeni do rodu \"Lamprotornis.\" Pro špačky z rodu \"Lamprotornis\" jsou taktéž charakteristické žluté nebo červené duhovky.\n\nTito lesklí špačci se nacházejí na různých stanovištích, od lesů až po zahrady. Hnízdí v dutinách stromů, ať už jsou vytvořené v přírodě nebo je vytvořili jiní ptáci, žijící v dutinách stromů (datel černý, strakapoud velký). Většina z nich jsou stálí ptáci, až na \"Lamprotornis shelleyi\", který je stěhovavý. Většina druhů jsou společenští ptáci.\n\nJsou všežravci, živí se malým hmyzem i bobulemi či jiným menším ovocem.\n"}
{"id": "1117194", "url": "https://cs.wikipedia.org/wiki?curid=1117194", "title": "David Michal", "text": "David Michal\n\nDavid Michal je český podnikatel a právník, partner pražské advokátní kanceláře MSB Legal v.o.s. (do března 2012 Šachta & Partners v.o.s.)\n\nPostupně byl David Michal obviněn z trestné činnosti v několika kauzách.\n\nV červnu 2015 byl obviněn spolu s Ivo Rittigem Martinem Dvořákem, Marií Novákovou dalšími lidmi pro údajné praní špinavých peněz. Toto obvinění se týká zakázek na sms jízdenky a m-peněženky, prodej kuponů a tisk papírových jízdenek. Podle policie šlo o organizovanou skupinu, která peníze v letech 2008 až 2014 propírala přes několik firem z daňových rájů.\nV září 2014 ho Útvar pro odhalování organizovaného zločinu zadržel spolu některými dalšími advokáty kanceláře MSB Legal v souvislosti s firmou Oleo Chemical, která je podle České televize napojena na podniky blízké Ivo Rittigovi a která měla dodávat předraženou bionaftu pro pražský dopravní podnik. Zakázka se má týkat let 2010 až 2012.\n\nNa jaře roku 2015 byl David Michal obviněn v kauze veřejných zakázek na poradenské, účetní, medicínsko-právní a právní služby v Nemocnici Na Homolce z trestných činů přijetí úplatku, porušení povinnosti při správě cizího majetku, sjednání výhody při zadání veřejné zakázky, pletichy při veřejné soutěži a veřejné dražbě a podplácení. V letech 2009 až 2011 nemocnice zaplatila kanceláři Šachta & Partners 25 milionů korun za právní služby a ředitel Dbalý dostal podle policie od Šachta & Partners úplatky 2,3 milionu korun, přičemž v roce 2015 kvůli tomu nemocnice zaplatila pokutu od finančního úřadu ve výši 28,7 milionu korun za porušení rozpočtové kázně. Nemocnici hrozí, že bude muset zaplatit přes 350 milionů korun kvůli opakovanému porušování zákonů.\nMichal proti obvinění vznesl stížnost, které ale státní zastupitelství zamítlo. Spolu s Michalem byl obviněn in ředitel nemocnice Vladimír Dbalý, hlavní účetní Emilie Bialešová a poradcí Zdeněk Čáp, Josef Kantůrek a Roman Žďárek. Senát pražského městského soudu s předsedkyní Hanou Hrnčířovou 11.10.2019 nepravomocně uložil Davidu Michalovi čtyřleté vězení.\n\nV roce 2014 byl společně s advokátem Tomášem Jindrou, lobbistou Ivo Rittigem a bývalou zaměstnankyní vlády Janou Nagyovou (nyní Nečasovou) obviněn v souvislostí s tím, že Nečasová měla Rittigovi předávat některé interní materiály tajné služby. \nV lednu 2017 byl nepravomocně odsouzen, ale proti verdiktu soudu se odvolal.\n\nPodle informací Českého rozhlasu byl v lednu 2018 obvinění z daňového úniku ve výší 38 milionů korun v kauze, která se týká prodeje pozemků v Praze-Hodkovičkách. Policie v kauze stíhá také jeho spolupracovníka Ferdinanda Überalla.\n\n"}
{"id": "1117197", "url": "https://cs.wikipedia.org/wiki?curid=1117197", "title": "1. česká futsalová liga 2004/05", "text": "1. česká futsalová liga 2004/05\n\nV soubojích 13. ročníku 1. české futsalové ligy 2004/05 se utkalo v základní části 12 týmů dvoukolovým systémem podzim – jaro. Do vyřazovací částí postoupilo prvních osm týmů v tabulce. Nováčky soutěže se staly týmy RSC Čechie Slaný (druhé místo ve 2. lize – sk. Západ) a FC Torf Pardubice (vítěz 2. ligy – sk. Východ). Vítězem základní části soutěže se stal tým 1. FC Nejzbach Vysoké Mýto. Sestupujícími se staly týmy SK Alfa Liberec a RSC Čechie Slaný. Vítězem soutěže se stal tým FK ERA-PACK Chrudim, který ve finále porazil tým Helas Brno 2:1 na zápasy.\n\n\n\n"}
{"id": "1117203", "url": "https://cs.wikipedia.org/wiki?curid=1117203", "title": "Filip Chlapík", "text": "Filip Chlapík\n\nFilip Chlapík (* 3. června 1997, Praha) je český hokejový útočník hrající v týmu Ottawa Senators. V juniorských letech působil v Liberci nebo na Spartě. Byl draftován ve druhém kole draftu NHL 2015 jako 48. celkově týmem Ottawa Senators.\n\nSvou premiéru si odbyl \"27.10.2017\" proti Phiadelphii Flyers. Proti té zaznamenal svou první asistenci již po 4 sekundách kdy po buly předal puk na modrou Dionu Phaneufovi který prostřelil českého brankáře Michala Neuvirtha. \"Svůj první gol v NHL\" vstřelil 23.3.2018 proti Edmontonu, byl to jeho celkově dvanáctý zápas v NHL. Ottawa ten den prohrála 2:6.\n\nV roce 2018 poprvé bojoval o místo na seniorském mistrovství světa v Dánsku, trenér Josef Jandač jej ale nenominoval.\n\n"}
{"id": "1117206", "url": "https://cs.wikipedia.org/wiki?curid=1117206", "title": "1. česká futsalová liga 2003/04", "text": "1. česká futsalová liga 2003/04\n\nV soubojích 12. ročníku 1. české futsalové ligy 2003/04 se utkalo v základní části 12 týmů dvoukolovým systémem podzim - jaro. Do vyřazovací částí postoupilo prvních osm týmů v tabulce. Nováčky soutěže se staly týmy Ebárna boys Kladno (vítěz 2. ligy - sk. Západ) a FC Pramen Havlíčkův Brod (vítěz 2. ligy - sk. Východ). Vítězem základní části soutěže se stal tým Megas Frenštát pod Radhoštěm. Sestupujícími se staly oba nováčkové soutěže Ebárna boys Kladno a FC Pramen Havlíčkův Brod. Vítězem soutěže se stal tým FK ERA-PACK Chrudim, který ve finále porazil tým SK Cigi Caga Jistebník 2:0 na zápasy.\n\n\n\n"}
{"id": "1117208", "url": "https://cs.wikipedia.org/wiki?curid=1117208", "title": "Giacomo Marchetti", "text": "Giacomo Marchetti\n\nGiacomo Marchetti (5. ledna nebo 18. dubna 1817 Bolbeno – 15. nebo 18. prosince 1883 Bolbeno nebo Arco), byl rakouský právník a politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nBěhem revolučního roku 1848 patřil mezi zakladatele legie v Trentu. 10. dubna 1848 pak byl jmenován předsedou prozatímní zemské vlády v okolí Trenta. Tato lokální italská administrativa však byla brzy potlačena rakouskou protiofenzívou. V srpnu 1850 byl jmenován starostou města Tione.\n\nZasedal jako poslanec Tyrolského zemského sněmu, na který byl zvolen v březnu 1861. Opětovně sem usedl i ve volbách v lednu 1866 za obvod Tione. Zemským poslancem byl až do své smrti v roce 1883.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Tyrolsku, obvod Roveredo, Riva, Tione atd. Rezignaci oznámil dopisem 23. června 1877 z politických důvodů. Z parlamentu odešelv rámci hromadné vlny rezignací některých italských poslanců poté, co Říšská rada nepřijala návrhy na autonomii jižního Tyrolska. Po své rezignaci kandidoval v září 1877 do Říšské rady znovu. V té době mezi etnickými Italy v Tyrolsku došlo k roztržce ohledně otázky, zda se vůbec podílet na činnosti vídeňského parlamentu. Marchetti získal jen 92 hlasů a porazil ho se ziskem 130 hlasů konzervativní kandidát Luigi Gentilini. V roce 1877 se uvádí jako Dr. Jakob Marchetti, advokát, bytem Tione. V roce 1873 usedl do parlamentu za blok ústavověrných. V listopadu 1873 je uváděn jako jeden z 67 členů nového ústavověrného poslaneckého Klubu levice, vedeného Eduardem Herbstem. Patřil do Italské liberální strany.\n\nZemřel v prosinci 1883.\n"}
{"id": "1117210", "url": "https://cs.wikipedia.org/wiki?curid=1117210", "title": "Jurij Vynnyčuk", "text": "Jurij Vynnyčuk\n\nJurij Pavlovyč Vynnyčuk (ukrajinsky \"Юрій Павлович Винничук\", * 18. března 1952 v Ivano-Frankivsku) je ukrajinský publicista, spisovatel, prozaik a překladatel.\n\nVystudoval v Ivano-Frankivsku ukrajinskou filologii, poté přesídlil do Lvova. Byl režisérem lvovského estrádního divadla, dnes se věnuje spíše psaní. Do jeho tvorby lze zařadit romány, detektivky, sbírky pohádek a pověstí, erotické povídky a knihy o historii Lvova. S obzvláštním zaujetím se věnuje právě pohádkám.\n\nJe autorem několika románů (\"Jarní hry v podzimních sadech\", \"Hrušky v těstě\"), antologie plné surrealisticky absurdních povídek \"Chachacha\" či knihy lvovských pověstí. Česká ukrajinistka Rita Ida Kindlerová přeložila po roce 2000 do češtiny již jeho dvě díla, a to povídkové soubory s názvy \"Příběhy z Haliče\" (1. vyd. Praha: Portál, 2002. 143 s.) a \"Chachacha\" (1. vyd. Zlín: Kniha Zlín, 2009. 294 s.). V roce 2015 byl pak vydán jeho další překlad z ukrajinštiny od Petry Grycové, \"Lvovské arabesky\" (1. vyd. Brno: Větrné mlýny, 2015. 50 s.).\n\nSám přispívá do lvovských novin \"Postup\", přeložil dále také již několik děl z češtiny (např. od Bohumila Hrabala, či Ladislava Klímy). V autorově posledním románu \"Tango smrti (2012, překlad do češtiny 2015)\", opírajícím se o legendu z janivského koncentračního tábora, spojuje vyprávění o Haliči v meziválečné a válečné době se současností.\n\nV roce 2015 byl hostem 16. ročníku Měsíce autorského čtení. Ve stejném roce byl s autorem natočen portrét pro cyklus \"Ukrajinská čítanka - Ukrajina, davaj, Ukrajiny\", který vznikl v koprodukci nakladatelství Větrné mlýny a tří veřejnoprávních televizí z Česka (ČT), Polska (TVP) a Slovenska (RTVS). Režisérem dílu je Agnieszka Woszczyńska.\n\nPřekládá z angličtiny a slovanských jazyků, dal výběr z děl Bohumila Hrabala \"Varjaty\" a přeložil knihu \"Obsluhoval jsem anglického krále\".\n\n\n"}
{"id": "1117211", "url": "https://cs.wikipedia.org/wiki?curid=1117211", "title": "Luca Giordano", "text": "Luca Giordano\n\nLuca Giordano (18. října 1632, Neapol – 3. ledna 1705, Neapol) byl italský malíř, jeden z nejvýznamnějších dekorativních malířů baroka, tedy 17. století. Pro jeho schopnost rychle malovat (pravděpodobně jej k tomu nutil otec) se mu přezdívalo Luca Fà Presto.\nLuca Giordano byl synem malíře Antonia Giordana. Nejprve se učil u Jusepe de Ribery, později se stal (možná) žákem Pietra da Cortony. Ovlivnil ho též ornamentální styl Paola Veroneseho. Pro jeho schopnost rychle malovat (pravděpodobně jej k tomu nutil otec) se mu přezdívalo Luca Fà Presto. \n\nLuca Giordano je považován za prvního barokního \"virtuóza\" 18. století. Přezdívku \"fa presto\" mu vynesla jeho schopnost rychlé malby. Jeho dílo je odhadováno na 5000 obrazů. Jeho rané práce připomínají styl malíře Jusepe de Ribery, pozdější díla jsou ovlivněna Rubensem, van Dyckem a také Cortonou. Počátkem padesátých let se Giordano seznámil s dílem Tiziánovým a Veronesovým. V Neapoli v roce 1654 získal zakázku na dvě olejomalby pro chór kostela San Pietro ad Aram. Namaloval zde obrazy \"Růžencová Madona\" (Neapol, Galleria Nazionale), \"Extáze sv. Alexia\" (Arco, Chiesa del Purgatorio), \"Tarquinius a Lukrécie\" (Neapol, Galleria Nazionale). Roku 1667 odcestoval do Benátek. V Benátkách vytvořil obraz \"Nanebevzetí Panny Marie\" pro kostel Santa Maria della Salute. Pro Monte Casino pak velký benediktinský cyklus, bohužel ten byl zničen v roce 1943 za druhé světové války. Druhý benediktinský cyklus stvořil pro San Gregorio Armeno v Neapoli. Mezi lety 1679 a 1682 pracoval střídavě na výzdobě stropu galerie Palazzo Medici-Riccardi ve Florencii. Roku 1692 dostal pozvání na dvůr španělského krále Karla II.. Na španělském dvoře zůstal Giordano do roku 1702. Dostal zde zakázku na vytvoření fresky v kostele San Lorenzo v El Escorialu. Pro zámek Buen Retiro v Madridu namaloval biblické výjevy. Do Neapole se Giordano vrátil roku 1702. Cestoval přes Janov, Florencii, Řím. Mezi jeho poslední práce patří freska v kupoli kostela Tesoro Certosa di San Martino. \nK jeho nejvýznamnějším obrazům patří \"Filosof Cratetes\", \"Klanění pastýřů\", \"Kovárna Vulkánů\", \"Kýnický filosof\", \"Pád vzdorných andělů\", \"Šalamounův sen\", \"Smrt Seneky\", \"Sňatek Panny\", \"Archanděl Michael svrhává padlé anděly do propasti\", \"Ukřižování Sv. Petra\" či \"Únos Európy\".\n\n\"Archanděl Michael svrhává padlé anděly do propasti\" - tématem tohoto obrazu je výjev \"svržení padlých andělů\". Obraz klade důraz na protireformační boj církve, která na příkladu archanděla Michaela vyzdvihuje svůj boj proti všem formám hereze. Michael je vyobrazen jako vítěz nad temnotou. Na pozadí zlatavého světla archanděl Michael lehkým, takřka tanečním krokem stoupá Luciferovi na hruď a s jeho služebníky jej zašlapává do tmy. Klidný výraz Michaelovy tváře a pozvednutý meč dokazuje, že pouhé jeho zjevení zahání pekelníky do věčného zatracení.\n\n"}
{"id": "1117212", "url": "https://cs.wikipedia.org/wiki?curid=1117212", "title": "Souboj generálů", "text": "Souboj generálů\n\nSouboj generálů (v anglickém originále Commanders at War) je americko-britský vědecko-dokumentární seriál, jehož epizody mají divákovi nabídnout pohled, jak probíhaly největší bitvy ve druhé světové válce. Pohled má ukázat například efektivitu zbraní na určitou dálku nebo např. vybavení vojáků v armádách. Zbraně byly testovány na kartonových modelech, jež představovaly vojáky. Taktiky dvou generálů z obou táborů v každém díle zkoumali dnešní odborníci a současní (britští) generálové.\n\n\n"}
{"id": "1117213", "url": "https://cs.wikipedia.org/wiki?curid=1117213", "title": "Marek Stubley", "text": "Marek Stubley\n\nMgr. Marek Stubley (* 22. února 1978) je český podnikatel a právník, bývalý partner pražské advokátní kanceláře MSB Legal v.o.s. (do března 2012 Šachta & Partners v.o.s.)\n\nVystudoval Právnickou fakultu Univerzity Karlovy v Praze a od roku 2002 byl partnerem společnosti Šachta & Partners. \n\nMarek Stubley působí také jako předseda představenstva společností Modřanská Property a Třinec Property, ve kterých členy v dozorčích radách byli dříve zbylí dva podílníci advokátní kanceláře MSB Legal Karolína Babáková a David Michal. Obě společnosti spravují různé nemovitosti z portfolia firmy CPI miliardáře Radovana Vítka. \n\nMimo jiné doprovázel jako součást jeho právního teamu v květnu 2013 obviněného bývalého manažera Mostecké uhelné Marka Čmejlu u švýcarského soudu v Bellinzoně v procesu, který řeší praní špinavých peněz, podvody, korupci a další trestné činy.\n\nV červnu 2015 bylo ve kauze pražského dopravního podniku zahájeno trestní stíhání pro podezření z trestného činu legalizace výnosů z trestné činnosti v souvislosti s tendry na SMS jízdenky, prodej papírových kuponů v metru a tisk papírových jízdenek (viz výše). Mezi 14 obviněnými jsou kromě Stubley i další partneři jeho právnické kanceláře (David Michal, Karolína Babáková), lobbista Ivo Rittig, bývalý ředitel dopravního podniku Martin Dvořák nebo jeho matka Marie Nováková.\n"}
{"id": "1117215", "url": "https://cs.wikipedia.org/wiki?curid=1117215", "title": "Adresář nakladatelů v ČR", "text": "Adresář nakladatelů v ČR\n\nAdresář nakladatelů v ČR je on-line databáze spravovaná Národní knihovnou České republiky, která obsahuje údaje o nakladatelích (vydavatelích) účastnících se systému ISBN v České republice od roku 1989 a systému ISMN v ČR od roku 1996. Zahrnuti jsou i nakladatelé neregistrovaní ani v ISBN, ani v ISMN, jejich údaje se však neaktualizují. V polovině roku 2015 databáze obsahuje přes 5500 záznamů. \n\nMezinárodní adresář nakladatelů každoročně vydává Mezinárodní agentura ISBN sídlící v Londýně; ten obsahuje údaje i o nakladatelích v České republice. Adresář nakladatelů v ČR je (vedle přidělování čísel ISBN jednotlivým titulům národní produkce, tvorby databáze ISN (Ohlášené knihy a hudebniny) a vydávání elektronického čtrnáctideníku \"O.K. - Ohlášené knihy a hudebniny\") jedním z produktů provozu systému ISBN v České republice (vzniká pod záštitou Národní agentury ISBN sídlící v Národní knihovně ČR). \n\n"}
{"id": "1117217", "url": "https://cs.wikipedia.org/wiki?curid=1117217", "title": "Občina Moravče", "text": "Občina Moravče\n\nObčina Moravče je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 61,4 km a v lednu 2014 zde žilo 5173 lidí. V občině je celkem 49 vesnic. Správním centrem občiny je vesnice Moravče.\n\nRozkládá se na severovýchod od centra Lublaně, ve vzdálenosti zhruba 18 km. Při severním okraji území občiny prochází dálnice A1, avšak občina nemá na dálnici přímé napojení.\n\nNadmořská výška území občiny je zhruba od 320 m na západě až po téměř 880 m ve východní části. Průměrná nadmořská výška je okolo 500 m. \n\nSousedními občinami jsou : Lukovica na severu, Zagorje ob Savi na východě, Dol pri Ljubljani a Litija na jihu a Domžale na západě.\n\n\nDešen, Dole pod Sv. Trojico, Dole pri Krašcah, Drtija, Dvorje, Češnjice pri Moravčah, Gabrje pod Limbarsko Goro, Gora pri Pečah, Gorica, Goričica pri Moravčah, Hrastnik, Hrib nad Ribčami, Imenje, Katarija, Krašce, Križate, Limbarska Gora, Moravče, Mošenik, Negastrn, Peče, Ples, Podgorica pri Pečah, Podstran, Pogled, Pretrž, Prikrnica, Rudnik pri Moravčah, Selce pri Moravčah, Selo pri Moravčah, Serjuče, Soteska pri Moravčah, Spodnja Dobrava pri Moravčah, Spodnja Javoršica, Spodnji Prekar, Spodnji Tuštanj, Stegne, Straža pri Moravčah, Sveti Andrej, Velika vas, Vinje pri Moravčah, Vrhpolje pri Moravčah, Zalog pri Kresnicah, Zalog pri Moravčah, Zgornja Dobrava, Zgornja Javoršica, Zgornje Koseze, Zgornji Prekar, Zgornji Tuštanj\n\nSlovinské regiony v číslech 2014.\n"}
{"id": "1117218", "url": "https://cs.wikipedia.org/wiki?curid=1117218", "title": "Karolína Babáková", "text": "Karolína Babáková\n\nKarolína Babáková (* 3. března 1982) je česká právnička, partnerka pražské advokátní kanceláře MSB Legal v.o.s. (do března 2012 Šachta & Partners v.o.s.)\n\nVystudovala Právnickou fakultu Západočeské univerzity v Plzni a poté nastoupila do firmy Šachta & Partners, kde se v roce 2009 stala partnerkou kanceláře.\n\nV roce 2017 úspěšně obhájila Pavla Šrytra, bývalého bodyguarda Františka Mrázka, který byl obviněn z vraždy romského bosse podsvětí Františka Běly. Pavel Šrytr byl zproštěn obžaloby \n\nOd roku 2017 zastupuje Radovana Krejčíře v kauze Čepro. Ač soud Krejčíře odsoudil, je ve hře nový proces, jelikož byl stíhán jako uprchlý.\n\nV roce 2017, po 4 letech vyšetřování a soudů, byla osvobozena z obžaloby z legalizace výnosu z trestné činnosti z firmy Oleo Chemical. Rozsudek potvrdit v roce 2018 odvolací soud. \n\nPřes rozsáhlý zásah v září 2014 Útvaru pro odhalování organizovaného zločinu nebyl předložen dostatek důkazů. Zdá se, že se potvrdilo tvrzení z roku 2014, že jde o policejní šikanu.\n\n"}
{"id": "1117220", "url": "https://cs.wikipedia.org/wiki?curid=1117220", "title": "Celeste Mendini", "text": "Celeste Mendini\n\nCeleste Mendini (1831 – 1908) byl rakouský právník a politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nPůsobil jako advokát v Cavalese. Jeho synem byl politik a starosta Trenta Bruno Mendini (1891–1957).\n\nCeleste byl v červenci 1861 jmenován notářem v Cavalese. V roce 1869 byl zvolen za poslance Tyrolského zemského sněmu, na kterém zasedal i v 70. letech a podporoval italské autonomistické hnutí.\n\nByl i poslancem Říšské rady (celostátního parlamentu Předlitavska), kam nastoupil v doplňovacích volbách roku 1874 za kurii městskou v Tyrolsku, obvod Trento, Cles atd. Slib složil 27. října 1874, rezignaci oznámil dopisem 23. června 1877 z politických důvodů. V roce 1874 se uvádí jako Dr. Cölest Mendini, advokát, bytem Trento. Do parlamentu se dostal poté, co rezignoval poslanec Giovanni a Prato. Uvádí se jako člen bloku ústavověrných. Patřil do Italské liberální strany.\n\nZ parlamentu odešel v rámci hromadné vlny rezignací některých italských poslanců poté, co Říšská rada nepřijala návrhy na autonomii jižního Tyrolska.\n"}
{"id": "1117221", "url": "https://cs.wikipedia.org/wiki?curid=1117221", "title": "Karl von Coudenhove", "text": "Karl von Coudenhove\n\nHrabě Karl von Coudenhove (2. prosince 1814 ve Vídni – 28. srpna 1868) pocházel z rodu Coudenhove a byl rakouský polní maršál a za Prusko-rakouské války velel 3. rezervní divizi kavalérie. V roce 1853 byl plukovníkem a od roku 1860 byl druhým generálním adjutantem jeho Veličenstva.\n\n\n"}
{"id": "1117245", "url": "https://cs.wikipedia.org/wiki?curid=1117245", "title": "Aplonis", "text": "Aplonis\n\nAplonis je rod z čeledi špačkovitých. Vyskytují se v Indonésii a Austrálii, ačkoliv některé druhy jsou rozšířené až na jižní Vietnam a Malajsii, několik druhů se dokonce vyskytuje ne jednotlivých ostrovech jakožto endemity. Většina zástupců tohoto rodu jsou většinou jednolitě zbarvení ptáci, nejčastěji černě nebo tmavě hnědě, možný je i kovový odlesk. Mladí samci mají často na hrudi tmavší pruhy. Tento rod poprvé popsal Gould ve své publikaci v roce 1836. Většinou se jedná o málo dotčené druhy, některé z nich jsou ale naopak vysoce ohrožené, některé dokonce již vyhynuly.\n\n"}
{"id": "1117255", "url": "https://cs.wikipedia.org/wiki?curid=1117255", "title": "Francisco Ayala", "text": "Francisco Ayala\n\nFrancisco Ayala García-Duarte (16. březen 1906, Granada – 3. listopadu 2009, Madrid) byl španělský spisovatel, nositel Cervantesovy ceny z roku 1991 a Ceny Prince asturského za rok 1998. Napsal přes padesát knih. Je řazen k realismu.\n\nAyala se narodil v Granadě a vystudoval práva na Madridské univerzitě, kde působil do vypuknutí občanské války. Roku 1927 se v Seville konala oslava třístého výročí smrti barokního básníka Luise de Góngory y Argota. Ayala se jí zúčastnil a spolu s dalšími umělci (Jorge Guillén, Pedro Salinas, Rafael Alberti, Federico García Lorca, Dámaso Alonso, Luis Cernuda, Vicente Aleixandre, Pablo Picasso, Salvador Dalí, Luis Buñuel ad.) založili uměleckou skupinu Generace 27, která se hlásila k avantgardě a zároveň se její autoři zajímali o folklór a lidovou kulturu.\n\nV letech 1936-1939 pracoval na vyslanectví španělské republikánské vlády v Praze a v letech 1939-1950 žil v Argentině, kde vyučoval na La Platské univerzitě. Poté přednášel španělskou literaturu v Portoriku, v Princetonu, v New Yorku a Chicagu. Od roku 1960 začal navštěvovat Španělsko, kde od roku 1980 trvale žil.\nJeho manželkou byla americká hispanistka Carolyn Richmond. Zemřel v Madridu ve věku 103 let, jako poslední ze skupiny Generace 27.\n\nJeho romány a novely charakterizuje silný mravní apel, ale zároveň i ironie a skepse. Publikoval například romány \"Tragicomedia de un hombre sin espíritu\" (Tragikomedie bezduchého člověka, 1925), \"Historia de un amanecer\" (Příběh jednoho svítání, 1926), \"El boxeador y un ángel\" (Boxer a anděl, 1929). Velký úspěch měly \"Muertes de perro\" (Smrti psa, 1958) a \"El fondo del vaso\" (Dno sklenice, 1962). Z kratších prozaických spisů zmíníme \"La cabeza del cordero\" (Beránčí hlava, 1949), \"Los usurpadores\" (Uchvatitelé, 1949), \"Historia de los macacos\" (Historie makaků, 1955) nebo \"El jardín de las delicias\" (Zahrada rajských potěšení, 1971).\n\nAyalovy eseje se týkají literatury a kritiky, filmu a umění i témat z oblasti filosofie, sociologie a politologie. Do literární kritiky patří například \"Los ensayos: Teoría y crítica literaria\" (Eseje: literární teorie a kritika, 1972), \"La novela: Galdós y Unamuno\" (Román: Galdós a Unamuno, 1974), \"Cervantes y Quevedo\" (1974), problémům společnosti se věnuje například \"El problema del liberalismo\" (Problém liberalismu, 1941), \"Tecnología y libertad\" (Technologie a svoboda, 1958), \"La integración social en América\" (Sociální integrace v Americe, 1958).\n\nAyala byl členem Španělské královské akademie (\"Academia Real de España\") a držitelem prestižních cen, jako je Cena kritiky (\"Premio de la Crítica\", 1972), Národní cena za prózu (\"Premio Nacional de Narrativa\", 1983) a Cervantesova cena (\"Premio Cervantes\", 1991). Několikrát byl také nominován na Nobelovu cenu za literaturu.\n\n\n"}
{"id": "1117257", "url": "https://cs.wikipedia.org/wiki?curid=1117257", "title": "Froso Tarasidu", "text": "Froso Tarasidu\n\nFroso Tarasidu (*8. června 1955 Třinec) je česká zpěvačka řeckého původu. \n\nNarodila se řeckým emigrantům, kteří odešli z Řecka po občanské válce. Od malička zpívala v různách souborech. Po studiu gymnázia v Třinci odešla do Brna, kde začala spolupracovat s československým rozhlasem. Spolupracovala také se skupinami Thermopyly, Ex libris, triem Bodlák a dalšími. V letech 1978 až 1982 byla členkou Orchestru Gustava Broma se kterým vystupovala i v zahraničí.\n\nV roce 1982 se jí narodil syn Karel a v roce 1990 dcera Alexandra. Po roce 1990 si doplnila pedagogické vzdělání a od roku 1995 pracuje ve školství. Pracuje ve školní družině MŠ a ZŠ Pastviny v Brně. Nadále zpívá na různých kulturních akcích.\n\n\n"}
{"id": "1117259", "url": "https://cs.wikipedia.org/wiki?curid=1117259", "title": "Nicola Negrelli", "text": "Nicola Negrelli\n\nNicola Negrelli, též Nikolaus Gregorius Negrelli (25. května 1801 Fiera di Primiero – 28. ledna 1890 Salzburg), byl rakouský římskokatolický duchovní a politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nPocházel z vlivné tyrolské rodiny. Jeho otec hrál významnou roli v dějinách Tyrolska na počátku 19. století. Jeho bratr Alois Negrelli byl železničním inženýrem (autor Negrelliho viaduktu v Praze). Nicola byl roku 1824 vysvěcen na kněze. Po delší dobu vyučoval na Orientální akademii ve Vídni. Potom byl c. k. dvorským knihovníkem u císaře Ferdinanda I. Působil jako papežský prelát a komoří. V únoru 1876 mu byl udělen Řád Františka Josefa. Byl znalcem německé literatury a překládal německá díla do italštiny.\n\nZasedal jako poslanec Tyrolského zemského sněmu. Byl také poslancem Říšské rady (celostátního parlamentu Předlitavska), kam nastoupil v doplňovacích volbách roku 1877 za kurii venkovských obcí v Tyrolsku, obvod Cles, Fondo, Cavalese atd. Slib složil 12. října 1877. Mandát obhájil ve volbách roku 1879. Rezignaci oznámil na schůzi 5. prosince 1882. Od první povolební schůze parlamentu 7. října 1879 do 14. října 1879 zastával, jako nejstarší člen sněmovny, funkci předsedy Říšské rady. V roce 1877 se uvádí jako Nicolo Negrelli, kněz a papežský komoří, bytem Cavalese. V roce 1878 zasedal v poslaneckém Hohenwartově klubu (tzv. (Strana práva), která byla konzervativně a federalisticky orientována. Po volbách v roce 1879 opětovně přistoupil ke klubu Strany práva.\n\nZemřel v lednu 1890.\n"}
{"id": "1117260", "url": "https://cs.wikipedia.org/wiki?curid=1117260", "title": "Opatský kostel", "text": "Opatský kostel\n\nOpatský kostel je sakrální stavba, která je de facto identická s klášterním kostelem, jehož představeným je opat resp. abatyše.\nOpatské kostely jsou (s několika málo výjimkami) pouze při klášterech starých prelátských řádů, které mají statut opatství.\n\n"}
{"id": "1117261", "url": "https://cs.wikipedia.org/wiki?curid=1117261", "title": "Pilot (Zlatá sedmdesátá)", "text": "Pilot (Zlatá sedmdesátá)\n\n„Pilot“ (v originálním názvu „That '70s Pilot“) je první díl seriálu \"Zlatá sedmdesátá\". Poprvé byl v USA odvysílán 23. srpna 1998 na stanici Fox, v ČR měl premiéru 4. ledna 2010 na stanici HBO. Jako v každém dílu seriálu zazněla ústřední píseň Out The Street od Cheap Trick, kterou zpívají teenageři v Ericově autě. Epizoda trvala 24 minut, během kterých se představili všechny hlavní postavy seriálu. Tato epizoda je jedinou epizodou, kterou nerežíroval David Trainer.\n\nNásledující epizoda → Erikovy narozeniny\n\nJe květnové odpoledne roku 1976. Eric dostal od svého otce Reda auto Oldsmobile Vista Cruiser 1969. Tím se samozřejmě musel pochlubit svým přátelům u sebe doma ve sklepě, kde se parta pravidelně scházela. Parta chtěla využít příležitosti a tak se vydali na koncert mimo město, kam zakázal Red Ericovi jezdit. Po cestě se jim však auto porouchalo a navíc jim cestu znepříjemňovala Kelsova ukecaná holka Jackie.\n\nJackie s Kelsem nakonec na koncert nejeli, protože museli dát své lístky automechanikovi, který jim za ně dal novou baterii do Vista Cruiseru. Kelso z toho ale vyšel dobře. Parta totiž určila, aby jeden z lístků, který mají dát automechanikovi byl lístek Jackie, protože byla nadmíru otravná. Jako druhého určili Kelsa, protože on ji na ten koncert vzal s nimi, i když ji tam nikdo kromě něj nechtěl. Kelso ale Jackie lhal; řekl jí, že se lístku dobrovolně vzdal, protože chtěl být s ní.\n\nKdyž se všichni vrátili z koncertu, Eric s Donnou leželi před garáží na kapotě Vista Cruiseru a povídali. Donna pak odešla domů, ale v půlce cesty se otočila a šla dát Ericovi pusu. Tím začal jejich vztah.\n"}
{"id": "1117263", "url": "https://cs.wikipedia.org/wiki?curid=1117263", "title": "Mistrovství České republiky v atletice 2015", "text": "Mistrovství České republiky v atletice 2015\n\n46. mistrovství ČR v atletice 2015 se uskutečnilo ve dnech 27. – 28. června 2015 na Městském stadionu AK Škoda Plzeň.\n\nMistrovství se zúčastnilo 481 závodníků (258 mužů a 223 žen) v 38 disciplínách (19 mužských a 19 ženských).\n\n"}
{"id": "1117266", "url": "https://cs.wikipedia.org/wiki?curid=1117266", "title": "Sanátana Gósvámí", "text": "Sanátana Gósvámí\n\nŠríla Sanátana Gósvámí (dévanágarí सनातन गोस्वामी, translit. \"Sanātana Gosvāmī\", 1488–1558) je známý jako hlavní žák Šrí Čaitanji Maháprabhua. Spolu se svým mladším bratrem Rúpou Gósvámím byli předními následovníky Čaitanji Maháprabhua a vůdci šesti Gósvámích z Vrindávanu.\n\nSanátana Gósvámí se narodil v rodině bráhmanů v Džašóharu, v Bengálsku, v roce 1488. Měl dva mladší bratry – Rúpu a Anupama (Vallabha). Rúpa i Sanátana byli velkými učenci a toho si všim muslimský vládce navab Husajn Šáh, který je oba zaměstnal ve vládní službě. Sanátana byl výběrčím daní a byl znám jako Sakára Mallik. Po setkání se Šrí Čaitanjou v Rámakéli se ale chtěli plně věnovat oddané službě a opustit svá místa v politice. Muslimský vládce navab Husajn Šáh propustil Šrí Rúpu, ale Šrí Sanátanu si ponechal a nedovolil mu odejít. Po Sanátana začal předstírat nemoc, aby nemusel chodit do práce a mohl se věnovat čtení písmům, zvláště Šrímad-Bhágavatamu. Navab se však dozvěděl, že Sanátana je zdravý a nechal ho uvěznit. Poté co uplatil žalářnika, Sanátana utekl a vydal se na cestu do Váránasí, kde se chtěl setkat se Šrí Čaitanjou. Doprovázel ho jeho služebník Íšána. Po cestě se ubytovali v jednom hotelu. Majitel hotelu věděl, že má u sebe Íšána osm zlatých mincí a chtěl Íšána i Sanátanu zabít a pak oloupit. Protože byl Sanátana zběhlý v diplomacii, odhalil hoteliérův záměr a dal mu sedm zlatých mincí, za to když ho převede přes hory do Váránasí. Jednu minci dal Íšánovi a poslal ho zpátky. Sanátana tak dorazil do Varánasí, kde se opět setkal se Šrí Čaitanjou a dostal od Něho zasvěcení. Čaitanja Maháprabhu osvítil Sanátanu poznáním o oddané službě Kršnovi. Šrí Čaitanja dal Sanátanovi pokyn psát knihy o oddané službě, ustanovit správnou vaišnavskou etiketu, instalovat Božstva a zavést správné uctívání a znovuobnovit ztracená svatá místa ve Vrindávanu. Poté Šrí Čaitanja dal pokyn Sanátanovi ať jde do Vrindávanu a sám odešel do Džagannáth Purí.\n\nOba bratři, Rúpa a Sanátana Gósvámí, splnili pokyny Čaitanji Maháprabhua a usadili se ve svaté zemi Vrindávanu, kde oba napsali velké množství duchovní literatury a objevili ztracená místa Krišnových zábav ve Vrindávanu. Sanátana Gósvámí ve Vrindávanu instaloval božstva Madan-móhana a postavil pro ně dodnes slavný chrám Madana-Móhana.\n\n\n\n"}
{"id": "1117269", "url": "https://cs.wikipedia.org/wiki?curid=1117269", "title": "Erikovy narozeniny", "text": "Erikovy narozeniny\n\n„Erikovy narozeniny“ (v originálním názvu „Eric's Birthday“) je druhá epizoda seriálu \"Zlatá sedmdesátá\". Poprvé byl v USA odvysílána 30. srpna 1998 na stanici Fox, v ČR měla premiéru 4. ledna 2010 na stanici HBO. Jako v každém dílu seriálu zazněla ústřední píseň Out The Street od Cheap Trick, kterou zpívají teenageři v Ericově autě. Epizoda trvala 24 minut. Režie: David Trainer\n\n← Předchozí epizoda Pilot (Zlatá sedmdesátá)\n\nNásledující epizoda → Nesnáším chlupy\n\nEricova matka Kitty plánuje narozeniny pro Erica. Ten však nechce o oslavě s rodiči nic slyšet a raději by narozeniny oslavil se svými kamarády teenagery. Z wisconsinské vysokoškolské koleje přijela Ericova sestra Laurie, která oslnila všechny kluky z Ericovy party. Nejvíc však oslnila Kelsa, který z ní nemohl spustit oči, což se samozřejmě nelíbilo jeho holce Jackie. Kitty a Red se nakonec rozhodli nechat Erica s kamarády u nich doma; Kitty vymýšlela přehnané scénáře o tom, co by se mohlo jejímu chlapečkovi stát. Dopadlo to tak, že se opila u Pinciottiových, kam šli během Ericovy oslavy.\n\nDonna přemýšlela, co by mohla dát Ericovy k narozeninám. Jackie jí poradila, aby mu koupila vonnou svíčku; nejdřív se Donna nápadu vysmála, ale jelikož ji nic lepšího nenapadlo, koupila ji. Večer mu ji dala na verandě, když byli osamotě (kamarádi je sledovali z Ericova domu). Romantiku jim však zkazila opilá Kitty a Red, kteří se vraceli od Pinciottiových.\n"}
{"id": "1117275", "url": "https://cs.wikipedia.org/wiki?curid=1117275", "title": "Johann Rapp", "text": "Johann Rapp\n\nJohann Rapp (14. září 1828 Linec – 4. února 1908 Kaltern) byl rakouský právník a politik německé národnosti z Tyrolska (respektive z dnešního Jižního Tyrolska), v 2. polovině 19. století poslanec Říšské rady.\n\nJeho otec Josef Rapp byl právníkem a historikem. Jeho bratrem byl Franz von Rapp, zemský hejtman Tyrolska. Johann vystudoval práva na Innsbrucké univerzitě. V roce 1851 získal titul doktora práv. Působil pak jako koncipient, od roku 1865 jako advokát v jihotyrolském Kaltern. Byl zde členem obecní rady a v letech 1877–1880 i starostou.\n\nV letech 1870–1895 zasedal jako poslanec Tyrolského zemského sněmu. V zemském sněmu zasedal v stálém školském referátu a v roce 1892 se zapojil do boje okolo tyrolského školského zákona.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Tyrolsku, obvod Schwaz, Kufstein, Kitzbichl atd. Slib složil 21. ledna 1874, rezignaci oznámil na schůzi 18. března 1875. Do parlamentu se vrátil ve volbách roku 1885, opět za kurii venkovských obcí, obvod Schwaz, Kufstein atd. Slib složil 28. září 1885. Mandát zde obhájil ve volbách roku 1891. V roce 1873 se uvádí jako Dr. Johann Rapp, advokát, bytem Kaltern.\n\nV roce 1873 zastupoval v parlamentu opoziční blok. Zasedal v poslaneckém Hohenwartově klubu (tzv. (Strana práva, která byla konzervativně a federalisticky orientována). Byl přesvědčeným federalistou. V listopadu 1895 odešel na Říšské radě z Hohewartova klubu do nové poslanecké frakce Katolické lidové strany okolo Josefa von Dipauliho. Po roce 1898 se stáhl z veřejného života.\n\nZemřel v únoru 1908 ve věku 80 let.\n"}
{"id": "1117281", "url": "https://cs.wikipedia.org/wiki?curid=1117281", "title": "Gebhard Seyffertitz", "text": "Gebhard Seyffertitz\n\nGebhard Seyffertitz (8. září 1826 Bregenz – 1906) byl rakouský politik německé národnosti z Tyrolska (respektive z dnešního Jižního Tyrolska), v 2. polovině 19. století poslanec Říšské rady.\n\nNarodil se v Bregenzu. Jeho manželkou byla šlechtična Stefanie von Morkowitz. Měli tři děti. Žili na zámku v Siebeneichu. Byl c. k. komořím a armádním rytmistrem. Jeho bratr Carl von Seyffertitz byl rovněž politikem.\n\nByl poslancem Říšské rady (celostátního parlamentu Předlitavska), kam nastoupil v doplňovacích volbách roku 1875 za kurii venkovských obcí v Tyrolsku, obvod Bolzano, Merano atd. Slib složil 29. října 1875. Kvůli trvalé absenci byl jeho mandát prohlášen na schůzi 6. března 1877 za zaniklý. V roce 1873 se uvádí jako baron Gebhard von Seiffertitz, statkář a rytmistr v armádě, bytem Siebeneich. Patřil mezi konzervativní katolické kandidáty. Byl členem Hohenwartova klubu (tzv. Strana práva, která byla konzervativně a federalisticky orientována).\n"}
{"id": "1117283", "url": "https://cs.wikipedia.org/wiki?curid=1117283", "title": "Mistrovství světa juniorů v orientačním běhu 2015", "text": "Mistrovství světa juniorů v orientačním běhu 2015\n\n26. Mistrovství světa juniorů v orientačním běhu proběhlo v Norsku ve dnech 4. až 10. července 2015. Centrum závodů JMS byl v horském prostředí kraje Telemark Fylke v jižním Norsku asi 3-4 hodiny jízdy autem od Osla.\n\nProgram Mistrovství světa byl zveřejněn v souladu s Pravidly IOF v Bulletinu číslo dva:\n\n"}
{"id": "1117284", "url": "https://cs.wikipedia.org/wiki?curid=1117284", "title": "Fritz Wepper", "text": "Fritz Wepper\n\nFritz Wepper (* 17. srpna 1940, Mnichov) je německý herec.\n\nV roce 1979 se oženil s Angelou princeznou z Hohenzollernska. Žijí v Mnichově a v roce 1981 se jim narodila dcera Sofie, která se později stala herečkou.\n\n\n"}
{"id": "1117285", "url": "https://cs.wikipedia.org/wiki?curid=1117285", "title": "Suzanne Valadonová", "text": "Suzanne Valadonová\n\nSuzanne Valadonová, původním jménem Marie-Clémentine Valadon (23. září 1865, Bessines-sur-Gartempe u Limoges — 19. duben 1938, Paříž) byla francouzská malířka a matka malíře Maurice Utrilla. \n\nNarodila se jako nemanželská dcera pradleny a velmi brzy se musela živit sama. Pracovala jako číšnice a artistka v cirkuse, někdy po roce 1880 jako modelka malířů, zejména Pierra Puvis de Chavannes, Augusta Renoira a Henri de Toulouse-Lautreka. Ve svých šestnácti letech stála Suzanne modelem i Vojtěchu Hynaisovi pro postavu génia českého národa na slavnostní oponě Národního divadla. Roku 1890 Edgar Degas objevil její talent a přesvědčil ji, aby začala malovat. Proslula zejména portréty a akty, u nichž si většinou sama stála modelem. K nejslavnějším jejím obrazům patří \"Adam a Eva\", \"Ženský akt\" či \"Modrý pokoj\". \n\n"}
{"id": "1117286", "url": "https://cs.wikipedia.org/wiki?curid=1117286", "title": "Železná srdce", "text": "Železná srdce\n\nŽelezná srdce (originální název \"Fury\") je americký válečný film z roku 2014 napsaný a režírovaný Davidem Ayerem. Pojednává o posádce amerického tanku v nacistickém Německu na konci druhé světové války. V hlavních rolích hrají Brad Pitt, Shia LaBeouf, Logan Lerman, Michael Peña, Jon Bernthal a Jason Isaacs. \n\n\nFilm vydělal 85,8 milionů dolarů v Severní Americe a 126 milionů dolarů v ostatních oblastech, celkově tak vydělal 211,8 milionů dolarů po celém světě. Rozpočet filmu činil 68 milionů dolarů. Za první víkend docílil nejvyšší návštěvnosti, kdy vydělal 23,7 milionů dolarů. V České republice byl celkový výdělek 469 tisíc dolarů.\n\nNa recenzní stránce Rotten Tomatoes získal z 238 započtených recenzí 76 procent s průměrným ratingem 6,9 bodů z deseti. Na serveru Metacritic snímek získal z 47 recenzí 64 bodů ze sta. Na Česko-Slovenské filmové databázi si snímek drží k 3. srpnu 2018 76 procent.\n"}
{"id": "1117288", "url": "https://cs.wikipedia.org/wiki?curid=1117288", "title": "Divize A 1972/73", "text": "Divize A 1972/73\n\nV soubojích 8. ročníku České divize A 1972/73 se utkalo 14 týmů dvoukolovým systémem podzim - jaro. Tento ročník začal v srpnu 1972 a skončil v červnu 1973.\n\nZ 3. ligy - sk. A 1971/72 sestoupila do Divize A mužstva TJ Slavia Karlovy Vary a TJ Škoda České Budějovice. Z krajských přeborů ročníku 1971/72 postoupilo vítězné mužstvo TJ Staňkov ze Západočeského krajského přeboru a TJ Tatran Prachatice ze Jihočeského krajského přeboru.\n\nZdroj: \n\nPoznámky:\n\n"}
{"id": "1117289", "url": "https://cs.wikipedia.org/wiki?curid=1117289", "title": "Zlínský chodník slávy", "text": "Zlínský chodník slávy\n\nZlínský chodník slávy se nachází před Velkým kinem ve Zlíně.V kině se každým rokem koná Mezinárodní festival filmů pro děti a mládež, nejstarší a největší filmový festival věnovaný filmům pro děti a mládež.\n\nKaždý rok přibudou na chodníku dvě nebo tři hvězdy. Tu úplně první hvězdu, symbolicky, vlastní legenda dětského herectví, Tomáš Holý.\n\nS myšlenkou chodníku přišel Vítek Pokorný a jeho patronem je Vendula Svobodová.\n\n"}
{"id": "1117290", "url": "https://cs.wikipedia.org/wiki?curid=1117290", "title": "Robert Terlago", "text": "Robert Terlago\n\nRobert von Terlago, též Roberto Terlago (1. října 1842 Terlago – 1. února nebo 7. července 1927 Terlago nebo Salzburg), byl rakouský politik z Tyrolska (respektive z Jižního Tyrolska), v 2. polovině 19. století poslanec Říšské rady.\n\nPůsobil jako statkář v Trentu.\n\nByl aktivní politicky. Zasedal coby poslanec Tyrolského zemského sněmu. Zemským poslancem byl v období let 1877–1889 a 1897–1900. Podle jiného zdroje odešel ze sněmu až v roce 1901.\nByl i poslancem Říšské rady (celostátního parlamentu Předlitavska), kam nastoupil v doplňovacích volbách roku 1877 za velkostatkářskou kurii v Tyrolsku, 2. voličský sbor. Slib složil 19. října 1877. Mandát obhájil v řádných volbách do Říšské rady roku 1879. Do parlamentu se vrátil ve volbách do Říšské rady roku 1891. Slib složil 13. dubna 1891. Mandát zde obhájil ve volbách do Říšské rady roku 1897 a volbách do Říšské rady roku 1901. V roce 1873 se uvádí jako hrabě Robert Terlago, c. k. komoří, bytem Trento.\n\nV roce 1879 byl řazen mezi ústavověrné poslance. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Byl členem Strany ústavověrného velkostatku.\n\nV roce 1908 mu byl udělen Řád Františka Josefa.\n\nOd roku 1912 byl členem Panské sněmovny (nevolená horní komora Říšské rady).\n"}
{"id": "1117299", "url": "https://cs.wikipedia.org/wiki?curid=1117299", "title": "Heino Ferch", "text": "Heino Ferch\n\nHeino Ferch (* 18. srpna 1963, Bremerhaven) je německý filmový a televizní herec. V roce 2004 si zahrál ve filmu Pád Třetí říše německého architekta a říšského ministra zbrojního průmyslu Alberta Speera.\n\n\n"}
{"id": "1117303", "url": "https://cs.wikipedia.org/wiki?curid=1117303", "title": "Divize B 1972/73", "text": "Divize B 1972/73\n\nV soubojích 8. ročníku České divize B 1972/73 se utkalo 14 týmů dvoukolovým systémem podzim - jaro. Tento ročník začal v srpnu 1972 a skončil v červnu 1973.\n\nZ 3. ligy - sk. A 1971/72 nesestoupil do Divize B nikdo. Z krajských přeborů ročníku 1971/72 postoupila vítězná mužstva SK Rakovník ze Středočeského krajského přeboru a TJ Admira Praha 8 ze Pražského přeboru. Také sem byla přeřazena mužstva TJ KŽ Králův Dvůr z Divize A a TJ SK Modřany a ABC Braník z Divize C.\n\nZdroj: \n\nPoznámky:\n\n"}
{"id": "1117304", "url": "https://cs.wikipedia.org/wiki?curid=1117304", "title": "Al Ahli (Džidda)", "text": "Al Ahli (Džidda)\n\nAl Ahli (arabsky: النادي الأهلي الرياضي السعودي) je saúdskoarabský profesionální fotbalový klub se sídlem ve městě Džidda. Hraje saúdskou nejvyšší fotbalovou ligu Saudi Pro League.\n\n\n"}
{"id": "1117309", "url": "https://cs.wikipedia.org/wiki?curid=1117309", "title": "Corinna Harfouch", "text": "Corinna Harfouch\n\nCorinna Harfouch, rozená Meffert, (* 16. října 1954, Suhl) je německá herečka.\n\nHarfouchová pracovala jako zdravotní sestra a studovala herectví v letech 1978-1981 v Berlíně. První manžel byl počítačový specialista Nabil Harfouch ze Sýrie. Měla s ním jednu dceru. V roce 1985 se vdala s Michaelem Gwisdekem, s kterým má dva syny Johannese a Roberta, ale i přesto nese příjmení z prvního manželství. V roce 1994 se stala součástí poroty na 44. Berlínském mezinárodním filmovém festivalu.\n\n\n"}
{"id": "1117310", "url": "https://cs.wikipedia.org/wiki?curid=1117310", "title": "Divize C 1972/73", "text": "Divize C 1972/73\n\nV soubojích 8. ročníku České divize C 1972/73 se utkalo 14 týmů dvoukolovým systémem podzim–jaro. Tento ročník začal v srpnu 1972 a skončil v červnu 1973.\n\nZ 2. ligy – sk. A 1971/72 nesestoupil do Divize C nikdo. Z krajských přeborů ročníku 1971/72 postoupila vítězná mužstva TJ Osinek Kostelec nad Orlicí z Východočeského krajského přeboru a TJ LIAZ Jablonec nad Nisou „B“ z Severočeského krajského přeboru. Také sem byla přeřazena mužstva TJ Xaverov Horní Počernice a SK Břevnov z Divize B.\n\nZdroj: \n\nPoznámky:\n\n"}
{"id": "1117311", "url": "https://cs.wikipedia.org/wiki?curid=1117311", "title": "Alina Centkiewiczowa", "text": "Alina Centkiewiczowa\n\nAlina Centkiewiczowa (5. prosince 1907, Hłuszki (dnes na (Ukrajině) – 11. března 1993, Varšava) byla polská spisovatelka a cestovatelka, autorka knih pro děti a mládež. Většinu svých děl napsala společně se svým manželem Czesławem Centkiewiczem.\n\nNarodila se roku 1907 v obci Hłuszki jako Alina Giliczyńska. Od roku 1918 žila se svou rodinou ve Varšavě. Roku 1923 odjela se svým otcem, který pracoval pro Sdružení zabývající se emigranty, do Brazílie. Další cesta se již neuskutečnila, protože otec onemocněl a po neúspěšné operaci ochrnul.\n\nRoku 1925 začala studovat práva na univerzitě v Grenoblu. Roku 1926 poznala na jedné cestě do Alp svého budoucího manžela Czesława Centkiewicze. Ten studoval rovněž v Grenoblu elektrotechniku, ale od roku 1928 pokračoval ve studiu v Lutychu. Alina ukončila studia v roce 1929 a vrátila se do Varšavy, aby se mohla starat o nemocného otce. To jí natolik bránilo ve vykonávání její profese, že po absolvování knihovnického kurzu na Varšavské univerzitě začala roku 1932 pracovat jako vedoucí knihovny Národní zemědělské banky. Když se Czesław vrátil z polární výpravy do Varšavy, jejich známost se obnovila a roku 1939 uzavřeli sňatek.\n\nOba se zúčastnili Varšavského povstání v roce 1944 a po jeho porážce byli posláni do koncentračních táborů, Czesław do Neuengamme u Hamburku a Alina do Ravensbrücku. Na konci války byla Alina převedena do tábora ve Stuttgartu, kde se dočkala osvobození. Po návratu do Polska našla svého manžela, který rovněž přežil, a usadila se s ním v Jelení Hoře, kde Czesław zastával pozici technického ředitele energetického podniku Dolního Slezska.\n\nV té době se začala silně společensky angažovat. V letech 1946-1950 vykonávala funkci místopředsedkyně Ligy žen v Jelení Hoře, byla členem Společnosti přátel dětí a Společnosti polsko-sovětského přátelství, bojovala proti negramotnosti a roku 1949 vstoupila do Polské sjednocené dělnické strany. Protože její manžel byl již před válkou uznávaným autorem populárních cestopisů, byly po něm neustále požadovány další knihy, na jejichž psaní měl málo času. Alina se proto rozhodla, že mu se psaním pomůže. Prvním jejich společným dílem byl dětský román \"Odarpi syn Egigwy\" z roku 1949, po kterém následovalo více než třicet dalších děl. Tak vznikla spisovatelská dvojice Alina a Czesław Centkiewiczovi, která patřila k nejpopulárnějším autorům poválečné polské literatury a jejíž knihy byly přeloženy do téměř dvaceti jazyků.\n\nSe svým manželem rovněž hodně cestovala a roku 1958 se stala první Polkou (a šestou ženou na světě vůbec), která navštívila Antarktidu. Za své dílo obdržela řadu vyznamenání – například Zlatý kříž za zásluhy (1956), Rytířský kříž Řádu polského znovuzrození (1962), Medaili Národní vzdělávací komise (1969), Řád úsměvu (1970) nebo Důstojnický kříž Řádu polského znovuzrození (1974). Zemřela roku 1993 ve Varšavě. Roku 2012 obdržela posmrtně čestné občanství města Legionowo.\n\n\n\n\n\n"}
{"id": "1117314", "url": "https://cs.wikipedia.org/wiki?curid=1117314", "title": "Ču Wen", "text": "Ču Wen\n\nČínské jméno Ču Wen (pinyin: \"Zhu Wen\") má více známých nositelů:\n\n"}
{"id": "1117315", "url": "https://cs.wikipedia.org/wiki?curid=1117315", "title": "Stuhleck", "text": "Stuhleck\n\nStuhleck (1782 m n. m.) je hora ve skupině Fischbacher Alpen v rakouské spolkové zemi Štýrsko. Nachází se asi 6 km východojihovýchodně od města Mürzzuschlag mezi obcemi Spital am Semmering a Rettenegg. Na vrcholu stojí horská chata Alois-Günther-Haus. Stuhleck je nejvyšším bodem nejen skupiny Fischbacher Alpen, ale i celku Hory východně od řeky Mury. Na úbočích se rozkládá stejnojmenné lyžařské středisko, které je součástí areálu Semmering.\n\nVrchol Stuhleck byl dostoupen na lyžích jako vůbec první alpská hora v Rakousku. Lyžařský výstup a sjezd uskutečnili tři muži v únoru 1892. \n\nNejjednodušší přístup na vrchol vede po značené turistické trase č. 740 (součást dálkového turistické cesty Zentralalpenweg 02) od parkoviště v sedle Pfaffensattel (1372 m n. m.).\n\n"}
{"id": "1117316", "url": "https://cs.wikipedia.org/wiki?curid=1117316", "title": "Divize A 1973/74", "text": "Divize A 1973/74\n\nV soubojích 9. ročníku České divize A 1973/74 se utkalo 14 týmů dvoukolovým systémem podzim - jaro. Tento ročník začal v srpnu 1973 a skončil v červnu 1974.\n\nZ 3. ligy - sk. A 1972/73 sestoupilo do Divize A mužstvo TJ Škoda Plzeň \"B\". Z krajských přeborů ročníku 1972/73 postoupilo vítězné mužstvo TJ Slovan Plzeň - Karlov ze Západočeského krajského přeboru a TJ ZVVZ Milevsko ze Jihočeského krajského přeboru.\n\nZdroj: \n\nPoznámky:\n\n"}
{"id": "1117317", "url": "https://cs.wikipedia.org/wiki?curid=1117317", "title": "Catherine-Dominique de Pérignon", "text": "Catherine-Dominique de Pérignon\n\nCatherine-Dominique de Pérignon, markýz Grenady, hrabě císařství, (31. května 1754, Grenade-sur-Garonne, Languedoc, Francie- 25. prosince 1818, Paříž, Francie) byl francouzský generál, císařský maršál.\n\nPérignon pocházel ze staré languedocké šlechty. Jeho otec byl prefektem maršálského soudu (tj. šlechtického) na Saint Domingue ve francouzských koloniích. V roce 1776 se oženil s Heléne de Grenier. Patřil k té části liberální šlechty, která přijala za své osvícenské myšlenky francouzské revoluce. V roce 1790 přijal úřad smírčího soudce kantonu Montech a o rok později jej zvolili jako poslance Zákonodárého shromáždění za kraj Haute-Garonne. Za pár měsíců jej ale politika znechutila natolik, že svoji funkci složil a ujal se velení dobrovolnické legie ve Východopyrenejské armádě. V roce 1795 vstupuje opět do politiky a vstupuje do Rady pěti set. Stává se vyslancem ve Španělsku a dojednává smlouvu ze San Ildefonsa. V roce 1801 je zvolen senátorem. V roce 1804 byl jmenován maršálem a hrabětem Francie. V roce 1805 získal řád Čestné legie. Od 18. září 1806 do 23. července 1808 byl guvernérem parmského vévodství. Později se pohyboval po Neapolském království a udržoval známost s královským párem (Joachim Murat a Caroline Bonaparte). V roce 1814 se vrátil do Francie, kde podpořil Restauraci Bourbonů a Ludvíka XVIII. Během Sto dní byl mu odebrán maršálský titul. Hlasoval pro trest smrti pro Michela Neye. Byl povýšen na markýze Grenady a na paira. Obdržel řád svatého Ludvíka. Nejvíce se proslavil během revolučních válek.\n\nV roce 1776 byl absolventem nižší důstojnické školy, z níž vyšel jako kadet pluku La Beauce. Teprve po sňatku absolvoval École militaire, z níž byl roku 1780 vyřazen jako podporučík. Vojenský život mu k srdci nepřirostl, po třech letech služby u granátnického pluku Guyenne požádal roku 1783 o propuštění, aby se mohl věnovat správě rodinného majetku.\n\nV březnu 1793 vypukla v Pyrenejích válka se Španělskem a generál Antonio Ricardos Carrilo de Albornoz tu už v dubnu zahnal slabou francouzskou armádu až k Perpignanu, který začal obléhat. Kdyby Perpignan padl, hrozilo nebezpečí, že se Španělé spojí se vzbouřeneckými městy Marseille, Toulon a dalšími a ovládnou značnou část francouzského jihu. Konvent opět měnil velitele obou armád, Západopyrenejské a Východopyrenejské, na celkové situaci to mnoho nezměnilo. 31. července dobyli Španělé ležení před Perpignanem, pak byli zatlačeni na jih zpět a Francouzi se opevnili u vesničky Banyuls-del-Aspres. V průběhu října a listopadu se tu zuřivě bojovalo a republikánská vojska odolala dvěma velkým útokům, v prosinci ale Ricardos prorazil na hřebeny u Banyuls, dobyl Saint-Elme i Port Vendres a znovu postupoval k severu. Dva dny před Štědrým dnem musela Východopyrenejská armáda celou pozici vyklidit a ustoupit od Le Boulou až k samotnému Perpignanu. Pokud šlo o Západopyrenejskou armádu, ta koncem roku stála v horské pozici u Roncal na španělské straně Pyrenejí. V následujícím roce převelel konvent k Perpignanu generála Dugommiera, vítěze od Toulonu. Jedné z jeho divizí velel Pérignon (divizním generálem jmenovaný nejprve provizorně, leč 23. prosince 1793 byl jmenován divizním generálem stvrzeným i z Paříže a vykonával funkci zástupce velitele Dugommiera). 1. května zahájili Francouzi ofenzívu a v nočním útoku dobyl Pérignon ležení Le Boulou nazpět, díky toumuto útoku byl bezprostřední ohrožení Perpignanu zažehnáno. Toto vítězství představovalo jedno z nejvýznamnějších vítězství tohoto budoucího maršála. V květnu dobyl Dugommier Collioure i Port-Vendres a přiblížil se k hranici Katalánska. Západopyrenejská armáda, která přes zimu ustoupila na francouzskou stranu, zatím zastavila španělskou ofenzívu u Montesquiou a začala se znovu drát vpřed. Pérignon velel středu Východopyrenejské armády, která zahajovala v noci ze 17. na 18. listopad ofenzívu na horské dělostřelecké pozice nazývané Francouzi Montagne Noire (blízko Pont de Molins na španělské straně hranice). Tohoto boje se účastnil i budoucí maršál Charles Pierre François Augereau, který si počínal velice úspěšně. \", Republikáni útočili na bodák s neobvyklou zuřivostí a postupovali děsivě rychle. Španělé se dávali na útěk a emigrantské jednotky po jejich boku musely udělat se vším dělostřelectvem na svazích Magdelaine totéž, aby se neocitly v obklíčení. Augerau prohluboval vítězství a zmocnil se všech baterií na pravém břehu Mugy až po Escaulas, “\" naznačila tento úspěch France Millitaire\".\" Pérignonovi, Sauretovi a Victorovi se tak dobře nevedlo a další den se pokusili o nový nápor, kde opět exceloval Augerau. Naneštěstí byl toho dne Dugommier na obhlídce Sauretovi divize zasažen výbuchem španělského granátu, který byl smrtelný. Stihl jen nařídit:,Chovejte se tak, abyste mou smrt před vojáky utajili. Když zvítězí, bude to útěcha mých posledních chvil.“ Zástupci lidu pověřili dočasným velením Pérignona, který si už zpočátku počínal s přehledem. Nejprve nechal podpořit Saureta a když viděl, že situace se na této straně stabilizovala, vyrazil posílit úspěšného Augeraua v postupu od jedné reduty ke druhé. Španělům nakonec nezbylo nic jiného než ustoupit až pod ochranu svých děl ve Figueras. V tomto prostoru, u reduty Santa Maria del Roure, pak byl pro změnu 20. listopadu zabit hrabě de la Únion, když vedl útok. Dne 27. listopadu dobyli Francouzi mohutnou pevnost Figueras a měli otevřenou cestu do Katalánska. Pérignon nebyl v souučasné funkci potvrzen, takže se pouštěl jen do akcí u kterých se nedalo pochybovat o úspěchu. V květnu předal velení Východopyrenejské armády generálu Schererovi, v červnu odmítl velení Západní armády ( kterou pak dostal Lazare Hoche) a stal se politikem. Zaujal místo v Radě pěti set a odjel do Španělska, které uzavřelo s Francií mír. Jako francouzský vyslanec pak v Madridu dojednával obranně-útočnou španělsko-francouzskou smlouvu ze San Ildefonsa. V roce 1798 odešel do výslužby.\n\nPérignon velel levém křídlu francouzských vojsk v bitvě u Novi po padlém generálu Joubertovi. V roce 1798 odešel do výslužby, avšak když vypukla druhá koaliční válka, byl aktivován a poslán do Itálie. U Novi bojoval houževnatě a ústup ke vsi Pasturana zahájil spořádaně, jenže ve vsi se dostal do tak těžké palby, že se jeho jednotky doslova rozprchly a on sám tu padl do ruského zajetí a po propuštění v roce 1800 se do aktivní služby již nevrátil. Generál de Grouchy se v Pasturaně pokusil v nejtěžší chvíli a nejtěžším zmatku o obranu. Osobně tu velel se šavlí v ruce a mnoho Pérignonových vojáků mu vděčilo za život.\n\nVyžadoval kázeň, disciplínu a přesné plnění rozkazů, neuměl však vojáky zapalovat a chybělo mu vystupování generálů z lidu. K podřízeným se choval vždy s noblesou, skrze již dával nenuceně najevo, že si jich váží. Byl to vysoký, přísný a přitom otcovský velitel s kamennou tváří, neotesanými rysy a trudnomyslným výrazem v očích, který se choval vždy jako aristokrat, jímž byl. Nekradl, neobohacoval se, nebažil po majetku, nic však neponechával náhodě a nedostatky, jichž si byl nejspíše vědom, nahrazoval pečlivou přípravou akcí od průzkumu přes zásobování až k vlastnímu boji.\n\nV roce 1776 si vzal si za ženu Heléne de Grenier. Neměl žádné potomky.\n"}
{"id": "1117319", "url": "https://cs.wikipedia.org/wiki?curid=1117319", "title": "Divize B 1973/74", "text": "Divize B 1973/74\n\nV soubojích 9. ročníku České divize B 1973/74 se utkalo 14 týmů dvoukolovým systémem podzim - jaro. Tento ročník začal v srpnu 1973 a skončil v červnu 1974.\n\nZ 3. ligy - sk. A 1972/73 sestoupilo do Divize B mužstvo TJ Tatra Smíchov. Z krajských přeborů ročníku 1972/73 postoupila vítězná mužstva TJ Lokomotiva Kladno ze Středočeského krajského přeboru, TJ Slavoj Litoměřice ze Severočeského krajského přeboru a Radotínský SK ze Pražského přeboru. Také sem bylo přeřazeno mužstvo SK Břevnov z Divize C.\n\nZdroj: \n\nPoznámky:\n\n"}
{"id": "1117320", "url": "https://cs.wikipedia.org/wiki?curid=1117320", "title": "Salem (seriál)", "text": "Salem (seriál)\n\nSalem je americký fantastický dramatický seriál vytvořený Brannonem Bragou a Adamem Simonem a vysílaný v letech 2014–2017 na stanici WGN America.\n\nSalem je fiktivní příběh inspirovaný Salemskými čarodějnickými případy odehrávající se v 17. století ve státu Massachusetts, který ovládali puritáni. John Alden (Shane West) a Mary Walcott (Janet Montgomery) se ocitnou uprostřed milostného vztahu, i když se město Salem stalo středem lovu na čarodějnice.\n\n\n"}
{"id": "1117321", "url": "https://cs.wikipedia.org/wiki?curid=1117321", "title": "Divize C 1973/74", "text": "Divize C 1973/74\n\nV soubojích 9. ročníku České divize C 1973/74 se utkalo 14 týmů dvoukolovým systémem podzim–jaro. Tento ročník začal v srpnu 1973 a skončil v červnu 1974.\n\nZ 2. ligy – sk. A 1972/73 sestoupilo do Divize C mužstvo TJ Náchod. Z krajských přeborů ročníku 1972/73 postoupila vítězná mužstva TJ Jiskra ZAZ Jaroměř z Východočeského krajského přeboru. Také sem byla přeřazena mužstva TJ Meteor Praha 8 a TJ Admira Praha 8 z Divize B.\n\nZdroj: \n\nPoznámky:\n\n"}
{"id": "1117323", "url": "https://cs.wikipedia.org/wiki?curid=1117323", "title": "Veľké Biele pleso", "text": "Veľké Biele pleso\n\nVeľké Biele pleso resp. Kežmarské Biele pleso nebo jen Biele pleso je morénové jezero v Dolině Bielych plies ve Vysokých Tatrách na Slovensku. Má rozlohu 0,9670 ha a je 195 m dlouhé a 70 m široké. Dosahuje maximální hloubky 0,8 m. Leží v nadmořské výšce 1615 m.\n\nNa většině pobřeží roste kosodřevina na severu jsou částečně louky. U plesa stávala do roku 1974, kdy vyhořela, Kežmarská chata. Jihozápadně se pozvolna zvedá hřeben Žeruchové kopy. Ve vzdálenosti 200 m na jih se nachází Trojrohé pleso.\n\nPleso má povrchový přítok z Nižné Žeruchové kotlinky a odtéká z něj Biely potok, který je zdrojnicí Kežmarské Biele vody. Rozměry jezera v průběhu času zachycuje tabulka:\nPřístup je možný pěšky po tatranské magistrále, případně po zelené nebo modré značce.\n\n\n"}
{"id": "1117328", "url": "https://cs.wikipedia.org/wiki?curid=1117328", "title": "Dolina Bielej vody", "text": "Dolina Bielej vody\n\nDolina Bielej vody může být:\n\n\n"}
{"id": "1117329", "url": "https://cs.wikipedia.org/wiki?curid=1117329", "title": "Gustavo Venturi", "text": "Gustavo Venturi\n\nGustavo Venturi (4. února 1830 Rovereto – 5. června 1898 Trento) byl rakouský botanik a politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nPůsobil jako advokát v Trentu. Byl ale činný též jako botanik. Spolupracoval na ročence \"Alpinisti Trentini\" a publikoval studii \"Ladinia\". V ní se zaměřoval na dialektologický rozbor východní ladinštiny.\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Tyrolsku, obvod Cles, Fondo, Cavalese atd. Rezignaci oznámil dopisem 23. června 1877. V roce 1873 se uvádí jako rytíř Dr. Gustav Venturi, advokát, bytem Trento. Z vídeňského parlamentu odešel v rámci hromadné vlny rezignací některých italských poslanců.\n\nV roce 1873 zastupoval v parlamentu ústavověrný blok. V listopadu 1873 je uváděn jako jeden z 67 členů staroliberálního poslaneckého Klubu levice, vedeného Eduardem Herbstem. Patřil k italské liberální straně. V roce 1875 za ni neúspěšně kandidoval i na Tyrolský zemský sněm. Předtím se v roce 1874 uvádí jako poslanec Tyrolského zemského sněmu, nicméně jednání sněmu se v rámci skupiny osmi poslanců z etnicky italské části Tyrolska neúčastnil a byl vyzván dostavení se, jinak měly být vypsány nové volby. V září 1874 na poradě italských liberálů odmítl vstup na sněm. Trval na autonomii pro italskou část Tyrolska.\n"}
{"id": "1117331", "url": "https://cs.wikipedia.org/wiki?curid=1117331", "title": "Nepovinné else", "text": "Nepovinné else\n\nNepovinné else ( ) v podmíněném příkazu způsobuje, že mnoho programovacích jazyků je nejednoznačných. Formální příčinou je, že bezkontextová gramatika příslušného jazyka je nejednoznačná, což znamená, že pro některé programy existuje více než jeden správný derivační strom.\n\nMnoho programovacích jazyků dovoluje psát podmíněný příkaz dvěma způsoby: ve tvaru if-then a ve tvaru if-then-else:\n\nTo znamená, že else část není povinná. Pokud je povoleno vnořovat příkazy, nepovinné else způsobuje nejednoznačnost interpretace následující konstrukce:\n\nV tomto případě je jednoznačné, že příkaz codice_1 se provede, pokud je pravdivé codice_2 i codice_3, ale není jednoznačné, zda se má příkaz codice_4 provést, pokud je codice_2 nepravdivé (tedy else patří k prvnímu if), nebo pokud je codice_2 pravdivé a codice_3 nepravdivé (tedy else patří ke druhému if). Jinými slovy je otázkou, zda se má předchozí příkaz chápat jako\n\nProblém nepovinného else se objevil v jazyce ALGOL 60, a v následujících jazycích byl řešen různými způsoby. V LR analyzátorech je nepovinné else typickým příkladem konfliktu přesun-redukce ( ).\n\nPři konstrukci překladačů mnoha jazyků je nutné problém nejednoznačnosti nepovinného else vyřešit, zvláště při současném provádění lexikální a syntaktické analýzy. Obvykle se nepovinné else přiřazuje k nejbližšímu předchozímu if příkazu, díky čemuž bude bezkontextová gramatika jazyka jednoznačná. Tento přístup používají programovací jazyky jako Pascal, C a Java, takže jejich sémantika je v tomto bodě jednoznačná, přestože použití generátoru syntaktických analyzátorů může vést k nejednoznačné \"gramatice\". Pokud je třeba dosáhnout jiného seskupení, lze explicitně použít bloky (složené příkazy), např. codice_8 v jazyce Pascal nebo codice_9 v jazyce C.\n\nV závislosti na přístupu ke konstrukci překladače lze provést různé korekce, které zabraňují nejednoznačnosti:\n\n\nProblém nepovinného else lze řešit explicitním spojením else a if na syntaktické úrovni. Tím zpravidla zabraňuje lidským chybám.\nMožná řešení jsou:\n\n\n\n\n\nNásledují konkrétní příklady.\n\nGramatika jazyka C obsahuje:\n\nBez dalších pravidel je analýza příkazu\n\nnejednoznačná; mohla by být chápána jako\n\nnebo jako\n\nV praxi se v jazyce C používá první interpratace, která přiřazuje codice_10 k nejbližšímu předcházejícímu codice_11.\n\nVýše uvedený příklad lze přepsat následujícím způsobem, aby se odstranila nejednoznačnost:\n\nPodobně je třeba zdvojit všechna ostatní pravidla gramatiky týkající se příkazu, která přímo nebo nepřímo končí neterminálem codice_12 nebo codice_13.\n"}
{"id": "1117333", "url": "https://cs.wikipedia.org/wiki?curid=1117333", "title": "Nejednoznačná gramatika", "text": "Nejednoznačná gramatika\n\nNejednoznačná gramatika ( ) v teorii formálních jazyků je taková bezkontextová gramatika, která generuje (aspoň jednu) nejednoznačnou větu. Nejednoznačná věta je taková věta, pro kterou existují nejméně dva různé derivační stromy. Pokud každá z vět generovaných gramatikou má jediný derivační strom, je gramatika jednoznačná.\n\nNejednoznačný jazyk je jazyk, pro které neexistuje žádná jednoznačná gramatika.\n\nAby se předešlo problémům s porovnáváním derivačních stromů používá se také definice, že nejednoznačná gramatika je bezkontextová gramatika, v níž existuje věta, který má více než jednu levou derivaci, zatímco jednoznačná gramatika ( ) je bezkontextová gramatika, jejíž každá větu má jednoznačnou levou derivaci.\n\nProblém zjišťování nejednoznačnosti gramatiky je pro obecné bezkontextové gramatiky algoritmicky nerozhodnutelný.\n\nPro mnoho jazyků existují nejednoznačné i jednoznačné gramatiky, ale pro některé jazyky existují pouze nejednoznačné gramatiky. Pro jakýkoli neprázdný jazyk lze sestrojit nejednoznačnou gramatiku z jednoznačné gramatiky přidáním duplicitních pravidel nebo synonym (jediný jazyk bez nejednoznačné gramatiky je prázdný jazyk). Jazyk, který připouští pouze nejednoznačné gramatiky, se nazývá z podstaty nejednoznačný jazyk, a z podstaty nejednoznačný bezkontextové jazyky existují. Deterministické bezkontextové gramatiky jsou vždy jednoznačné a jsou důležitou podtřídou jednoznačných bezkontextových gramatik; existují však i nedeterministické jednoznačné bezkontextové gramatiky.\n\nPro skutečné programovací jazyky je referenční bezkontextová gramatika často nejednoznačná, kvůli problémům jako je nepovinné else. Jsou-li takovéto nejednoznačnosti přítomny, jsou zpravidla řešeny přidáním precedenčních pravidel nebo jiných kontextových pravidel tak, aby výsledná frázová gramatika byla jednoznačná.\n\nNejjednodušším příkladem nejednoznačné gramatiky je následující gramatika triviálního jazyka, který sestává pouze z prázdného řetězce:\n…což znamená, že prázdný řetězec ε může být vytvořen libovolným ze dvou ekvivalentních pravidel a tedy má dvě levé derivace.\n\nDalší nejednoznačná gramatika pro triviální jazyk je:\n…což znamená, že symbol A se přepíše buď na sebe sama nebo na prázdný řetězec. Pro prázdný řetězec tedy existují levé derivace délky 1, 2, 3, … Podle toho, kolikrát se použije pravidlo A → A, může mít derivace libovolnou délku.\n\nTento jazyk má i jednoznačnou gramatiku, obsahující pouze jedno přepisovací pravidlo:\n…což znamená, že jednoznačné přepisovací pravidlo může produkovat pouze prázdný řetězec, což je jednoznačný řetězec v jazyce.\n\nStejným způsobem lze z libovolné gramatiky pro neprázdný jazyk vytvořit nejednoznačnou gramatiku přidáním duplikátů.\n\nRegulární jazyk unárních řetězců určitého znaku, např. codice_1 (popsaný regulárním výrazem codice_2), má jednoznačnou gramatiku:\n…ale má také nejednoznačnou gramatiku:\nPrvní gramatika odpovídá vytváření zprava asociativního stromu (pro jednoznačnou gramatiku), druhá dovoluje levé- i pravé- spojení. Toto je rozebráno níže.\n\nBezkontextová gramatika\nje nejednoznačná, protože pro řetězec a + a + a existují dvě levé derivace:\n\nJako jiný příklad, gramatika je nejednoznačná, protože existují dva derivační stromy pro řetězec + −:\n\nJazyk, který gramatika generuje, není nejednoznačný ze své podstaty; jednoznačná gramatika, která jej generuje, je:\n\nČastým příkladem nejednoznačnosti ve skutečných programovacích jazycích je nepovinné else. V mnoha jazycích je část za codice_3 v podmíněném příkazu if-then-else nepovinná. Při vnoření dvou nebo více podmíněných příkazů do sebe není jednoznačné, ke kterém codice_4 dané codice_3 patří, přinejmenším při použití bezkontextových gramatik.\n\nKonkrétně v mnoha jazycích lze psát podmíněný příkaz dvěma způsoby: ve tvaru if-then a ve tvaru if-then-else:\n\nV gramatice obsahující pravidla\n\nse mohou objevit některé nejednoznačné frázové struktury. Výraz\nmůže být analyzován jako\nnebo jako\npodle toho, zda codice_3 má patřit k prvnímu nebo druhému codice_4.\n\nTento problém se v různých jazycích řeší různě. Je možné navrhnout syntaxi programovacího jazyka tak, aby byla jednoznačná, například zakončením podmíněného příkazu klíčovým slovem codice_8, nebo nepovolením nepovinného codice_3. Nebo je možné nechat bezkontextovou gramatiku nejednoznačnou, a přidat kontextové pravidlo, například že codice_3 patří k nejbližšímu codice_4. Výsledná gramatika je pak jednoznačná, ale není bezkontextová.\n\nRozhodnutí, zda obecná bezkontextová gramatika je jednoznačná, je algoritmicky nerozhodnutelný problém, protože lze ukázat, že je ekvivalentní s Postovým korespondenčním problémem. Existují však nástroje, které implementují různé postupy umožňující detekovat některé případy nejednoznačnosti bezkontextových gramatik.\n\nEfektivita syntaktické analýzy bezkontextové gramatiky je určena automatem, který ji přijímá. Deterministické bezkontextové gramatiky jsou přijímány deterministickými zásobníkovými automaty a mohou být analyzovány v lineárním čase, například LR analyzátorem. Je to vlastní podmnožina bezkontextových gramatik, které jsou přijímány zásobníkovým automatem a mohou být analyzovány v polynomiálním čase, například CYK algoritmem. Jednoznačné bezkontextové gramatiky mohou být nedeterministické. Například jazyk palindromů sudé délky nad abecedou 0 a 1 má jednoznačnou bezkontextovou gramatiku S → 0S0 | 1S1 | ε. Libovolný řetězec tohoto jazyka nemůže být analyzován bez načtení celého řetězce, což znamená, že zásobníkový automat musí zkusit alternativní přechody mezi stavy, aby podporoval různé možné délky částečně analyzovaného řetězce. Odstranění nejednoznačností gramatiky může produkovat deterministickou bezkontextovou gramatiku a tedy umožnit efektivnější syntaktickou analýzu. Generátory překladačů, jako například Yacc, obsahují prostředky pro řešení některých druhů nejednoznačnosti například pomocí precedence a omezení asociativity.\n\nExistenci jazyků z podstaty nejednoznačných dokázal Rohit Parikh v roce 1961 ve výzkumné zprávě MIT (Parikhova věta).\n\nZatímco některé bezkontextové jazyky (množiny řetězců, které lze generovat gramatikou) mají nejednoznačné i jednoznačné gramatiky, existují bezkontextové jazyky, pro které jednoznačná bezkontextová gramatika neexistuje. Příkladem ze podstaty nejednoznačného jazyka je sjednocení množin formula_1 a formula_2. Výsledný jazyk je bezkontextový, protože sjednocení dvou bezkontextových jazyků je vždy bezkontextový jazyk. Ale Ullman 1979 podal důkaz, že nelze jednoznačně analyzovat řetězce v (nebezkontextové) podmnožině formula_3, která je průnikem těchto dvou jazyků.\n\n\n\nAnalyzátory pro nejednoznačné a nedeterministické gramatiky:\n\n\n"}
{"id": "1117340", "url": "https://cs.wikipedia.org/wiki?curid=1117340", "title": "Diklosmta", "text": "Diklosmta\n\nDiklosmta, též Diklos mta, v čečenském překladu z \"sněhový hřbet\", (, , ) je hora Východního Kavkazu a hora na trojmezí Gruzie, Čečenska a Dagestánu.\n\nNa úpatí hory leží sídla:\n\n"}
{"id": "1117342", "url": "https://cs.wikipedia.org/wiki?curid=1117342", "title": "Tobias Wildauer von Wildhausen", "text": "Tobias Wildauer von Wildhausen\n\nTobias Wildauer von Wildhausen (4. září 1825 Linec – 3. dubna 1898 Innsbruck) byl rakouský vysokoškolský pedagog a politik německé národnosti, v 2. polovině 19. století poslanec Říšské rady; jeden z předáků německých liberálů v Tyrolsku.\n\nPůsobil jako profesor na Innsbrucké univerzitě. Měl titul doktora filozofie.\n\nByl synem rolníka. Studoval gymnázium v Hall in Tirol. Už v té době vynikal ve studiu klasické řečtiny. Od roku 1842 do roku 1848 studoval filologii a historii na Innsbrucké univerzitě. Během revolučního roku 1848 byl členem akademické legie. Po skončení studií se věnoval učitelské profesi. Nastoupil jako suplent na nové akademické gymnázium v Innsbrucku. Od roku 1850 tam byl řádným učitelem. Vyučoval řečtinu, filozofickou propedeutiku, později i matematiku. Titul doktora filozofie získal roku 1855. Od roku 1857 byl suplentem na katedře filozofie na Innsbrucké univerzitě, od roku 1858 řádným profesorem. Během schillerovských oslav se přihlásil k německému národnímu hnutí. Na Innsbrucké univerzitě vyučoval až do odchodu na penzi v dubnu 1898. V roce 1850, ještě jako gymnaziální pedagog, napsal své první odborné pojednání o klasické řecké literatuře. Později napsal další díla. Anonymně v novinách mu byla v roce 1858 otištěna studie \"Eine Abhandlung über Schopenhauer\". Přispíval i do denního tisku a napsal dvě novely \"Wildschütz und Förster\" a \"Aus dem Tiroler Leben 1848\", otištěné v tyrolském listu \"Phönix\" roku 1851. V roce 1864 vydal pamětní knihu \"Denkbuch der Feier der fünfhundertjährigen Vereinigung Tirols mit Oesterreich\".\n\nPromlouval i do politického života. Poprvé se výrazněji prosadil na německých slavnostech ve Frankfurtu nad Mohanem roku 1862. Vystupoval zde ve velkoněmeckém duchu (tj. s obhajobou Rakouska coby německého státu). Následně mu byl díky tomu císařem udělen Řád železné koruny.\n\nKdyž zemřel roku 1862 zemský hejtman Tyrolska Hieronymus von Klebelsberg zu Thumburg, pokoušel se Wildauer poprvé, zatím neúspěšně o zvolení na Tyrolský zemský sněm. Teprve 30. ledna 1867 byl na zemský sněm zvolen a pak zde dlouhodobě zasedal, nejprve v letech 1867–1869 za region Unterinntal, pak v roce 1870 krátce za město Innbruck a v letech 1871–1888 znovu za Unterinntal, od roku 1889 až do odchodu ze sněmu v roce 1895 opět coby poslanec zastupující město Innbruck. Podle jiného zdroje zastupoval městskou kurii, obvod Innsbruck, Hall, Schwaz und Kufstein.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou a obchodních a živnostenských komor v Tyrolsku, obvod Innsbruck, Hall atd. / Innsbruck. Mandát zde obhájil ve volbách roku 1879, volbách roku 1885 a volbách roku 1891. V roce 1873 se uvádí jako rytíř Dr. Tobias Wildauer von Wildhausen, c. k. univerzitní profesor, bytem Innsbruck.\n\nByl politicky orientován jako německý liberál (tzv. Ústavní strana). V roce 1873 zastupoval v parlamentu ústavověrný provládní blok, přičemž patřil do mladoněmeckého (mladoliberálního) křídla. I po volbách v roce 1879 byl řazen mezi ústavověrné poslance. Na Říšské radě se v říjnu 1879 uvádí jako člen staroněmeckého (staroliberálního) Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nV zemském sněmu i na Říšské radě patřil mezi významné politiky. Byl předsedou liberálního klubu zemských poslanců, na Říšské radě zase náměstkem předsedy poslanecké frakce Sjednocená německá levice. Obhajoval moderní centralistickou koncepci Tyrolska a rakouského státu. Podporoval rovnost náboženství a státní dozor nad školstvím. V článku \"Zwölf Artikel zur Tiroler Landesverfassung\" z roku 1860 se vyslovil proti návratu k původní stavovské zemské autonomii tyrolského sněmu tak, jak se o tom tehdy uvažovalo. Později zase odmítal Fundamentální články, které byly v roce 1871 federalistickým pokusem o česko-rakouské vyrovnání. Byl zakladatelem a dlouholetým předsedou Ústavního spolku pro severní Tyrolsko. Podílel se na přípravě vzniku německojazyčné Černovické univerzity v Bukovině. Byl kurátorem a členem dozorčího výboru tyrolského zemského muzea Ferdinandeum.\n\nV závěru života utrpěl záchvat mrtvice. Zemřel po těžké nemoci v dubnu 1898.\n"}
{"id": "1117344", "url": "https://cs.wikipedia.org/wiki?curid=1117344", "title": "Franz Jomrich", "text": "Franz Jomrich\n\nFranz Jomrich (1834–1920) byl římskokatolický kněz. Od roku 1885 působil ve farnosti v Novém Městě pod Smrkem ve Frýdlantském výběžku dnešní České republiky (tehdy Rakouska-Uherska). Měl rád přírodu a podnikal výlety na horu Smrk (1124 m n. m.). Při svých cestách se pohyboval na oslíku. Nejenom zdejší věřící si pátera kvůli jeho specifickému humoru oblíbili a jeho životní příběhy pak vyšly i knižně. Když se v roce 1892 otevírala rozhledna na Smrku, patřil Jomrich mezi řečníky slavnostního shromáždění. Roku 1905 navíc nechal na strom na vrcholu hory pověsit litinový kříž s pozlacenou sochou Krista a pod něj umístit klekátko. Později byl kříž přesunut na jiný strom blíže rozhledně a během sedmdesátých let 20. století zmizel.\n\nRoku 1904 si páter nechal východně od novoměstského kostela svaté Kateřiny za zdejším chudobincem zbudovat vilu (dům čp. 830) nazývanou \"\". Roku 1911 odešel do penze a ve své závěti odkázal objekt Novému Městu pod Smrkem jako nemocnici.\n\n"}
{"id": "1117345", "url": "https://cs.wikipedia.org/wiki?curid=1117345", "title": "Josef Wörz", "text": "Josef Wörz\n\nJosef Wörz von Sprengenstein (13. března 1838 Imst – 4. března 1909 Latschburg u Matrei) byl rakouský politik německé národnosti z Tyrolska, v 2. polovině 19. století poslanec Říšské rady.\n\nPůsobil jako notář ve Sterzingu.\n\nByl politicky aktivní. V letech 1877–1883 zasedal jako poslanec Tyrolského zemského sněmu za městskou kurii, obvod Brixen. Byl také poslancem Říšské rady (celostátního parlamentu Předlitavska), kam nastoupil v doplňovacích volbách roku 1875 za kurii venkovských obcí v Tyrolsku, obvod Schwaz, Kufstein, Kitzbichl atd. Slib složil 26. října 1875. V roce 1875 se uvádí jako rytíř Josef von Wörz, statkář, bytem Matrei. V roce 1878 zasedal v poslaneckém Hohenwartově klubu (tzv. (Strana práva), která byla konzervativně a federalisticky orientována.\n"}
{"id": "1117349", "url": "https://cs.wikipedia.org/wiki?curid=1117349", "title": "Plesnivec", "text": "Plesnivec\n\nPlesnivec může znamenat:\n\n"}
{"id": "1117350", "url": "https://cs.wikipedia.org/wiki?curid=1117350", "title": "Ostnohřbetka ovocná", "text": "Ostnohřbetka ovocná\n\nOstnohřbetka ovocná (\"Stictocephala bisonia\") je druh ostnohřbetky. Někdy býva řazen také do rodu \"Ceresa\".\n\nOstnohřbetka ovocná pochází ze Severní Ameriky, ale rozšířila se po celé jižní Evropě a je přítomna též na Blízkém Východě a severní Africe.\nOstnohřbetka ovocná je zbarvena jasnou zelenou barvou a má trojúhelníkový tvar. Ten slouží jako mimikry a díky němu tento hmyz může napodobovat trn nebo větvičku. Své druhové jméno získala ostnohřbetka kvůli podobnosti profilu s tvarem těla bizona. Tento druh měří 6 až 8 mm a má průhledná křídla.\n\nOstnohřbetka ovocná se rozmnožuje během letních měsíců. Samci vábí samičky pomocí zpěvu, který je na rozdíl od písní cikád a crvčků pro lidi neslyšitelný. Samice kladou vajíčka mezi červencem a říjnem pomocí čepelovitého kladélka. V každé štěrbině vytvořené samicí je uložen až tucet vajíček, ze kterých se nymfy vylíhnou v květnu a červnu následující rok. Podobají se dospělcům, ale nemají křídla a mají ostřejší vzhled. Sestupují ze stromů, kde se vylíhly a živí se na travinách a plevelech. V následujícím měsíci a půl se několikrát svlékají, než dosáhnou dospělosti. Poté se vrátí na stromy.\n\nJak dospělci, tak mladí jedinci se živí mízou rostlin, například trnovníku akát (Robinia pseudacacia), jetelů (Trifolium), jilmů (Ulmus) nebo zlatobýlů (Solidago). Je to také občasný škůdce ovocných stromů a škodí mladým sadům, hlavně jabloňovým. V některých částech Evropy je invazní druh.\n"}
{"id": "1117351", "url": "https://cs.wikipedia.org/wiki?curid=1117351", "title": "Kanton Gâtinais en Bourgogne", "text": "Kanton Gâtinais en Bourgogne\n\nKanton Gâtinais en Bourgogne (fr. \"Canton de Gâtinais en Bourgogne\") je francouzský kanton v departementu Yonne v regionu Burgundsko-Franche-Comté. Tvoří ho 24 obcí. Zřízen byl v roce 2015.\n\n\n"}
{"id": "1117356", "url": "https://cs.wikipedia.org/wiki?curid=1117356", "title": "Cinnyricinclus", "text": "Cinnyricinclus\n\nCinnyricinclus je pták, rod z podčeledi Struninae, tedy z čeledi špačkovitých. Méně významný rod s malým počtem zástupců. Stejně jako v rodu \"Lamprotornis\", i zde jsou zástupci leskoptve. Tito ptáci se často chovají i v zajetí jako okrasní a až na jednu výjimku jsou to běžně rozšíření a nedotčení ptáci. Vyskytují se na zalesněných plochách v subsaharské Africe. Na rozdíl od leskoptví z rodu \"Lamprotornis\" nejsou tak výrazné svým zbarvením. Nejznámějším zástupcem je leskoptev bělobřichá, která se běžně chová i v Česku jako okrasný pták.\n\nJsou to všežravci a živí se malým hmyzem, ale i bobulemi.\n\n"}
{"id": "1117357", "url": "https://cs.wikipedia.org/wiki?curid=1117357", "title": "Unie (americká občanská válka)", "text": "Unie (americká občanská válka)\n\nNázvem Unie (anglicky \"The Union\") se za americké občanské války označovaly státy Severu, válčící proti státům Jihu, sdruženým v Konfederaci.\n\nK Unii patřily státy:\nUnii dále podporovalo pět hraničních států, na jejichž území bylo povoleno otrokářství:\n\n\n"}
{"id": "1117361", "url": "https://cs.wikipedia.org/wiki?curid=1117361", "title": "Franz Zallinger-Stillendorf", "text": "Franz Zallinger-Stillendorf\n\nFranz von Zallinger-Stillendorf (15. prosince 1842 Bolzano – 1. prosince 1907 Bolzano) byl rakouský politik německé národnosti z Tyrolska (respektive z dnešního Jižního Tyrolska), v 2. polovině 19. století poslanec Říšské rady.\n\nNarodil se na rodové usedlosti Stillendorf v Bolzanu. Působil zde jako statkář. Měl šlechtický titul barona.\n\nJeho otcem byl tyrolský zemský politik Karl von Zallinger (1809–1865). Franz studoval v Bolzanu, pak práva na Innsbrucké univerzitě. Po skončení studií a smrti svého otce převzal rodový statek.\n\nZasedal jako poslanec Tyrolského zemského sněmu. Zastupoval zde kurii venkovských obcí, obvod Merano.\n\nByl také poslancem Říšské rady (celostátního parlamentu Předlitavska), kam nastoupil v doplňovacích volbách roku 1875 za kurii městskou v Tyrolsku, obvod Brixen, Sterzing atd. Slib složil 26. října 1875, rezignoval 23. března 1877, ale po znovuzvolení 4. července 1877 opětovně složil slib. Mandát obhájil ve volbách roku 1879, nyní ovšem za kurii venkovských obcí, obvod Bolzano, Merano atd. Zde byl opětovně zvolen i ve volbách roku 1885, volbách roku 1891 a volbách roku 1897. V roce 1875 se uvádí jako Franz von Zallinger-Stillendorf, statkář, bytem Bolzano. V Říšské radě po delší dobu zastával post předsedy živnostenského výboru. V roce 1889 byl rovněž členem rakousko-uherských delegací.\n\nOd počátku svého parlamentního působení zasedal v poslaneckém Hohenwartově klubu (tzv. Strana práva, která byla konzervativně a federalisticky orientována). Po volbách v roce 1879 opětovně přistoupil ke klubu Strany práva. V roce 1881 se v tisku uvádělo, že je nespokojen s politikou klubu a uvažuje o založení nového katolického poslaneckého klubu, do kterého by vstoupili i poslanci Josef von Dipauli a Luigi Hippoliti. V listopadu 1881 skutečně přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný. Toto rozhodnutí nezměnil ani po poradě tyrolských konzervativních poslanců konané koncem listopadu 1881. Zejména Josef Greuter odmítal tříštění federalistických a konzervativních sil a argumentoval tím, že katolicismus je příliš úzká platforma pro budování celostátně vlivné politické síly. Po volbách do Říšské rady roku 1885 se uvádí jako člen tzv. Lienbacherovy skupiny. V roce 1890 se uvádí jako poslanec bez klubové příslušnosti.\n\nPodle jiného zdroje, ale teprve v prosinci 1888 definitivně opustil klub Strany práva. Důvodem byly rozdílné názory na legislativu v oblasti náboženského školství. Když v roce 1893 nastoupila vláda Alfreda Windischgrätze, která se pokusila utvořit koaliční většinu spojením konzervativců a německých liberálů, odešel z Hohenwartova klubu. V dopise voličům svůj krok vysvětlil a vyzval k ustavení nového politického subjektu, který by reprezentoval katolickou německou populaci Předlitavska. Koncem roku 1895 se přidal k nově založené Katolické lidové straně.V listopadu 1895 odešel na Říšské radě z Hohewartova klubu do nové poslanecké frakce Katolické lidové strany. Byl po Josefu von Dipaulim jejím předsedou. Koncem května 1889 se účastnil sjezdu katolických politických spolků v Bolzanu a vyzval k aktivnímu prosazování síly katolického tábora v rakouské politice. Odmítal liberální školské zákony z 60. let 19. století. Byl publicisticky činný. Psal články pro konzervativní list \"Tiroler Volksblatt\", který sám založil. Odmítal politiku Křesťansko-sociální strany. Ve volbách do Říšské rady roku 1901 ho ovšem porazil křesťansko sociální kandidát.\n\nZemřel na ledvinovou chorobu v prosinci 1907.\n"}
{"id": "1117365", "url": "https://cs.wikipedia.org/wiki?curid=1117365", "title": "Tiago Manuel Dias Correia", "text": "Tiago Manuel Dias Correia\n\nTiago Manuel Dias Correia (* 12. července 1990), známější jako Bebé, je portugalský fotbalový křídelní záložník či útočník, momentálně hrající za španělský klub Rayo Vallecano.\n\nJeho bratranci jsou fotbalisté Walter Patrick (bývalý portugalský mládežnický reprezentant) a Gerso.\n\nDo seniorského fotbalu nakoukl v dresu portugalského třetiligového celku CF Estrela da Amadora, odkud v červenci 2010 zamířil do klubu Vitória SC. Za Vitórii však nestihl odehrát žádný ligový zápas a po měsíci jej na doporučení tehdejšího reprezentačního trenéra Carlose Queiroze angažoval anglický Manchester United. V Manchesteru se však nedokázal prosadit a po necelém roce odešel hostovat do tureckého klubu Beşiktaş JK. Ani v Turecku se však neprosadil a proto odešel na další dvě hostování, tentokrát do portugalských celků Rio Ave FC a FC Paços de Ferreira. Nejvíc se mu dařilo právě ve druhém jmenován celku, za který dal 12 gólů ve 27 ligových zápasech. V roce 2014 jej vykoupila Benfica Lisabon. Ani tady se mu však nepodařilo se prosadit a v lednu 2015 odešel na půlroční hostování do španělského celku Córdoba CF.\n\n"}
{"id": "1117372", "url": "https://cs.wikipedia.org/wiki?curid=1117372", "title": "Obyvatelstvo Španělska", "text": "Obyvatelstvo Španělska\n\nPočet obyvatel Španělska k 1. lednu 2014 činil 46 507 760 lidí, což oproti roku 2013 představuje úbytek o 0,5 %. Hustota zalidnění je ve Španělsku 91,4 obyvatel na kilometr čtvereční, což je méně než už většiny západoevropských zemí. S výjimkou hlavního města Madridu je hustě obydlené především španělské pobřeží.\n\nPopulace Španělska se ve dvacátém století zdvojnásobila díky demografickému rozmachu v šedesátých a na začátku let sedmdesátých. Dnes ale vykazuje podobně negativní čísla o přirozeném nahrazování populace jako Řecko, Portugalsko, Maďarsko, Ukrajina a Japonsko. Mnoho demografů připisuje nízkou porodnost rezervám ve španělské rodinné politice. Mezi lety 2002 a 2008 španělská populace vzrostla o 8 %, z toho 7 % byli cizinci.\n\nPodle sčítání lidu v roce 2006 mělo 9,27 % obyvatel Španělska cizí původ. Rozsáhlá imigrace začala v polovině devadesátých let. V roce 2000 Španělsko vykazovalo druhý nejvyšší počet přistěhovalců z celého světa v absolutních číslech (po USA). Španělsko je také devátou zemí s nejvyšším procentem přistěhovalců v EU.\n\nV současnosti země zaujímá co se týče migrace s hodnotou 0,99 % 15. místo v unii. V roce 2008 tvořilo 5 220 000 cizinců 11,8 % obyvatel Španělska. Většina imigrantů žije u Středozemního moře nebo v Madridu, čímž se ještě zvyšují regionální rozdíly.\n\nJihoameričané tvoří podstatnou část imigrantů, žije jich zde několik set tisíc. V zemi žije více než tři čtvrtě milionu Rumunů a více než tři čtvrtě milionu Maročanů, stejně jako přes tři sta tisíc Britů. \n\nŠpanělsko nemá žádné oficiální náboženství. Ústava z roku 1978 upustila od římskokatolické církve coby oficiálního státního náboženství, ale uznala roli, kterou ve španělské společnosti tato církev hraje. Podle studie z roku 2014 se zhruba 68 % Španělů označilo za katolíky, 2 % vyznávalo jiné náboženství a asi 27 % se označilo za lidi bez vyznání nebo ateisty.\n"}
{"id": "1117382", "url": "https://cs.wikipedia.org/wiki?curid=1117382", "title": "Explosive rat", "text": "Explosive rat\n\nExplosive rat (v překladu \"výbušná krysa\", též rat bomb, \"krysí bomba\") byla explozivní zbraň použitá v druhé světové válce. Vynalezlo ji v roce 1941 Oddělení pro zvláštní operace (SOE) britské zpravodajské služby MI6. Jednalo se o krysí mršiny naplněné plastickou trhavinou.\n\nBěhem druhé světové války si britské Oddělení pro zvláštní operace objednalo stovku krys pro laboratorní experimenty. Dodavatel z Londýna byl přesvědčen, že jde o zakázku pro Londýnskou univerzitu. Krysy byly usmrceny a do jejich mršin byla zašita plastická trhavina spolu s „časovací tužkou“ (Pencil Time Fuse). \n\nPodle plánu MI6 měly být krysy rozmístěny v německých kotelnách. Předpokládalo se, že topiči se jich pokusí zbavit tím, že zdechlinu vhodí do kotle: výsledný žár by pak přivedl trhavinu k explozi. Do krysy se vešlo jen málo trhaviny, proražení vysokotlakého parního kotle by ale mohlo vést ke zničujícímu výbuchu. Díky tužce mohly být krysy navíc odpáleny též časovačem.\n\nTato teorie nemohla být v praxi ověřena, protože hned první zásilku krys naplněných trhavinou Němci zadrželi a tajemství bylo prozrazeno. Byli ale tímto nápadem natolik fascinováni, že krysy předváděli na všech svých vojenských školách a rozjeli pátrání po dalších podobných transportech „výbušných krys“. Podle SOE byla tak tato operace nakonec úspěšná, neboť „způsobené potíže byly mnohem větší, než kdyby byly krysy použity tak, jak bylo původně zamýšleno“.\n"}
{"id": "1117384", "url": "https://cs.wikipedia.org/wiki?curid=1117384", "title": "Rudolf Ganahl", "text": "Rudolf Ganahl\n\nRudolf Ganahl (16. června 1833 Feldkirch – 17. září 1910 Feldkirch) byl rakouský podnikatel a politik německé národnosti z Vorarlberska, v 2. polovině 19. století poslanec Říšské rady.\n\nPůsobil jako továrník ve Feldkirchu.\n\nJeho otcem byl průmyslník a politik Carl Ganahl (1807–1889). Rudolf vystudoval na Univerzitě v Gießenu. Získal titul doktora filozofie v oboru chemie. Působil v rodinném textilním podniku Carl G. & Co.\n\nByl aktivní i veřejně a politicky. V letech 1868–1888 a 1895–1901 zasedal v obecním zastupitelstvu ve Feldkirchu. Od roku 1872 byl členem místní školní rady. V letech 1891–1910 působil ve funkci prezidenta obchodní komory ve Vorarlbersku (v této funkci vystřídal svého otce). Získal Řád železné koruny.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou a obchodních a živnostenských komor ve Vorarlbersku, obvod Bregenz, Feldkirch atd. / Feldkirch. Slib složil 5. listopadu 1873, rezignaci oznámil na schůzi 22. října 1878. V roce 1873 se uvádí jako Rudolf Ganahl, majitel továrny, bytem Feldkirch. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální skupině (poslanecký Klub pokroku).\n\nZemřel v září 1910 po dlouhé nemoci.\n"}
{"id": "1117386", "url": "https://cs.wikipedia.org/wiki?curid=1117386", "title": "Jeļena Ostapenková", "text": "Jeļena Ostapenková\n\nJeļena Ostapenková, nepřechýleně \"Ostapenko\", (* 8. června 1997 Riga) je lotyšská profesionální tenistka a vítězka ženské dvouhry French Open 2017, rovněž tak i wimbledonské juniorky 2014. Ve své dosavadní kariéře na okruhu WTA Tour vyhrála tři singlové i tři deblové turnaje. V rámci okruhu ITF získala sedm titulů ve dvouhře a osm ve čtyřhře.\n\nNa žebříčku WTA byla ve dvouhře nejvýše klasifikována v březnu 2018 na 5. místě a ve čtyřhře pak v říjnu 2019 na 22. místě. Od října 2019 ji trénuje Francouzka Marion Bartoliová, která ji po sérii neúspěchů dovedla v prvním měsíci spolupráce do dvou finále včetně titulu v Lucemburku. V sezónách 2018–2019 roli trenéra plnil Glenn Schaap a mezi roky 2016–2017 Španělka Anabel Medinaová Garriguesová a poté David Taylor. Trvale se na její přípravě podílí matka Jelena Jakovljevová. Na juniorském kombinovaném žebříčku ITF dosáhla maxima v září 2014, kdy figurovala na 2. příčce.\n\nV lotyšském fedcupovém týmu debutovala v roce 2013 základním blokem 2. skupiny zóny Evropy a Afriky proti Finsku, v němž k výhře 3:0 na zápasy pomohla dvěma singlovými vítězstvími. Do července 2017 v soutěži nastoupila k osmnácti mezistátním utkáním s bilancí 10–8 ve dvouhře a 10–4 ve čtyřhře.\n\nJejí otec se jmenuje Jevgenijs Ostapenko a je bývalým hráčem fotbalu. Matka Jeļena Jakovlevová ji začala učit hrát tenis v jejích pěti letech a byla její trenérkou až do ledna 2017. Od svých pěti let až do věku 12 let se Jeļena hodně věnovala tanci. Má bratra Maxima Ostapenka, který studuje umění v Los Angeles ve Spojených státech. Hovoří plynně rusky, lotyšsky a anglicky. Má psa jménem Juljeta.\n\nV juniorské kategorii získala titul ve dvouhře Wimbledonu 2014, když v semifinále přehrála Markétu Vondroušovou a ve finále porazila osmou nasazenou Slovenku Kristínu Schmiedlovou po třísetovém průběhu.\n\nDebutem na okruhu WTA Tour se stala kvalifikace moskevského Kremlin Cupu 2012, kde na divokou kartu vypadla v úvodní fázi s Olgou Pučkovovou.\nPrvní ženský turnaj v hlavní soutěži okruhu WTA Tour odehrála na zářijovém Taškent Open 2014, do kterého obdržela divokou kartu od pořadatelů. V úvodním kole zdolala Šachar Pe'erovou, aby poté nestačila na Rusku Xenii Pervakovou.\n\nNa nejvyšší grandslamové úrovni se premiérovým startem v hlavní soutěži stal Wimbledon 2015, do něhož získala divokou kartu, jakožto úřadující juniorská šampionka turnaje. V roli 147. hráčky žebříčku na úvod překvapivě vyřadila devátou nasazenou Španělku Carlu Suárezovou Navarrovou po setech 6–2 a 6–0. Jednalo se o její první výhru nad členkou elitní světové desítky. V druhém kole však ve dvou setech podlehla francouzské tenisce Kristine Mladenovicové.\n\nPodruhé hráčku z Top 10 zastavila ve třetím kole Qatar Total Open 2016, když na její raketě dohrála světová osmička Petra Kvitová. Následně prošla až do finále, kde ji necelý rok starou porážku oplatila Carla Suárezová Navarrová. V následném vydání žebříčku WTA se posunula na dosavadní kariérní maximum, když poprvé figurovala v první padesátce, a to na 41. pozici.\n\nSezónu rozehrála na ASB Classic v roli sedmé nasazené, kde po výhrách nad Marinou Erakovicovou, Mirjanou Lučićovou Baroniovou a Madison Brengleovou prošla do semifinále, které byla ve třetí sadě proti Lauren Davisové nucena skrečovat pro příznaky onemocnění.\n\nÚvodní major Australian Open pro ni znamenal premiérový postup do třetího kola singlové grandslamové soutěže po vyřazení 31. nasazené hráčky, Kazašky Julie Putincevové. Ve třetí fázi turnaje ztratila během rozhodující sady výhodu dvou prolomených podání a vedení 5–2 na gamy proti tehdejší páté tenistce žebříčku, Češce Karolíně Plíškové. Ani jedním ze svých servisů však nedokázala zápas ukončit a nakonec jej ztratila poměrem her 8–10.\n\nÚnorový St. Petesburg Ladies Trophy přinesl rychlé vyřazení od šťastné poražené kvalifikantky Donny Vekićové. Přesto si z Petrohradu odvezla titul, když po boku Alicje Rosolské vyhrály deblovou soutěž. Úvodní fázi nezvládla s Číňankou Wang Čchiang na Dubai Tennis Championships. Na navazujícím Mexican Open se probojovala dp čtvrtfinále, v němž podlehla pozdější ukrajinské šampionce Lesje Curenkové. Na obou březnových velkých turnajích dohrála již v rané fázi. Nejdříve byla vyřazena ve druhém zápase Indian Wells Masters od Dominiky Cibulkové, aby poté dohrála v úvodu Miami Open s americkou kvalifikantkou Brengleovou, která jí oplatila lednovou porážku.\n\nVe finále dubnového Volvo Car Open v Charlestonu ji za 66 minut zdolala 19letá ruská tenistka Darja Kasatkinová po hladkém dvousetovém průběhu 3–6 a 1–6. Po dvou vzájemných výhrách tak utržila první porážku. Jednalo se o první finále dvou teenagerek na okruhu WTA Tour od říjnového Generali Ladies Linz 2009, kde se do závěrečného zápasu probojovaly Wickmayerová s Kvitovou. V následném vydání žebříčku postoupila na 50. místo, sedmnáct příček za osobní maximum. Poté zavítala na halový Porsche Tennis Grand Prix, kde postoupila z kvalifikace. V prvním kole hlavní soutěže však nenašla recept na Coco Vandewegheovou. Přesto si připsala druhý kariérní titul z kategorie WTA Premier, když s Raquel Atawovou triumfovaly ve stuttgartské čtyřhře po finálovém vítězství nad párem Katarina Srebotniková a Abigail Spearsová. Obě spoluhráčky si kromě finanční odměny odvezly jízdní kolo. Další antuková událost, J&T Banka Prague Open, znamenala semifinálovou účast a porážku v této fázi od Češky Kristýny Plíškové.\n\nNa French Open 2017 přijížděla jako 47. hráčka žebříčku WTA a jen se čtyřmi vyhranými zápasy na turnajích „velké čtyřky“. Poté, co v prvním kole ztratila úvodní set s Američankou Louisou Chiricovou, zahájila na cestě do finále vítěznou sérii. Po obratu v prvním utkání dovolila jak olympijské vítězce Mónice Puigové tak i Lesje Curenkové uhrát pouze pět gamů, aby ji ve čtvrtém kole nezastavila ani čerstvá vítězka ze Štrasburku a dvacátá třetí nasazená Australanka Samantha Stosurová, s níž dokázala také otočit nepříznivý průběh. Po vyřazení dánské turnajové jedenáctky Caroline Wozniacké postoupila do prvního kariérního semifinále na grandslamu, čímž již potřetí překonala své maximum v rámci turnajů „velké čtyřky“. Stala se také první teenagerkou v této fázi Roland-Garros po deseti letech, když naposledy před ní se to podařilo Aně Ivanovićové roku 2007.\n\nV den svých 20. narozenin pak v semifinále vyřadila turnajovou třicítku Timeu Bacsinszkou ve třech setech a stala se první nenasazenou finalistkou Roland-Garros od roku 1983 a Mimi Jaušovecové, pátou celkově, stejně jako nejníže postavenou takovou hráčkou od zavedení žebříčku WTA v roce 1975. Stala se rovněž prvním lotyšským tenistou v historii, který postoupil do finále dvouhry na grandslamu.\n\nV závěrečném duelu zdolala rumunskou světovou čtyřku Simonu Halepovou po třísetovém průběhu, když po ztrátě úvodní sady ve druhé i třetí sadě vždy doháněla nepříznivý vývoj po prohraném podání. Přesto oba sety otočila a na okruhu WTA Tour si připsala premiérovou trofej, znamenající i debutový grandslam. Stala se tak prvním lotyšským tenistou, jenž zvítězil v singlové soutěži Grand Slamu, nejmladší šampionkou Roland-Garros od roku 1997, první nenasazenou vítězkou od roku 1933 a vůbec nejníže postavenou takovou hráčkou od zavedení klasifikace WTA v roce 1975.\n\nPohár Suzanne Lenglenové přijala od francouzské vítězky z roku 1967 Françoise Dürrové a své pocity vyjádřila slovy: „\"Pořád tomu nemohu uvěřit, že jsem vítězkou Roland-Garros. Jsem strašně šťastná, slovy to nejde popsat. Byl to pro mě úžasný turnaj. Už jako dítě jsem French Open sledovala, byl to pro mě nejoblíbenější turnaj. Dnes se mi splnil sen\".“\n\nPři obhajobě trofeje na French Open 2018 ji v úvodním kole vyřadila šedesátá šestá žena žebříčku Kateryna Kozlovová z Ukrajiny. Soupeřka tak udržela 100% úspěšnost, když navýšila poměr vzájemných zápasů na 3–0. Ostapenková se stala teprve druhou obhájkyní trofeje na Roland Garros, jež nezvládla úvodní utkání. V předchozí historii všech ženských grandslamových turnajů se tato událost stala pětkrát. Lotyšská tenistka tak napodobila Steffi Grafovou (Wimbledon 1994), Jennifer Capriatiovou (Australian Open 2003), Anastasiji Myskinovou (French Open 2005) a Angelique Kerberovou (US Open 2017). Ostapenková po skončení turnaje opustila první světovou desítku.\n\n"}
{"id": "1117387", "url": "https://cs.wikipedia.org/wiki?curid=1117387", "title": "Římskokatolická farnost – děkanství Hořice v Podkrkonoší", "text": "Římskokatolická farnost – děkanství Hořice v Podkrkonoší\n\nŘímskokatolická farnost-děkanství Hořice v Podkrkonoší je územním společenstvím římských katolíků v rámci jičínského vikariátu královéhradecké diecéze.\n\nRoku 1276 je připomínán hořický farář, jménem Arnold. Děkanský kostel Narození Panny Marie v Hořicích byl vystavěn po požáru města v roce 1738 na místě staršího, požárem zničeného gotického kostela. Výstavba trvala v letech 1741-1748. V roce 2005 farnost Hořice v rámci procesu slučování farností afilovala původně samostatné farnosti \"Chodovice\", \"Jeřice\", \"Lískovice\" a \"Sobčice\".\n\n\n"}
{"id": "1117391", "url": "https://cs.wikipedia.org/wiki?curid=1117391", "title": "Gonzaga", "text": "Gonzaga\n\nGonzaga může znamenat:\n\n\n\n"}
{"id": "1117392", "url": "https://cs.wikipedia.org/wiki?curid=1117392", "title": "Johann Thurnher", "text": "Johann Thurnher\n\nJohann Thurnher, též Johannes Thurnher (10. prosince 1838 Haselstauden – 22. listopadu 1909 Dornbirn), byl rakouský podnikatel a politik německé národnosti z Vorarlberska, v 2. polovině 19. století poslanec Říšské rady.\n\nPocházel z rolnické rodiny. Působil jako kupec a obchodník s vínem. Byl dvakrát ženatý. Měl deset dětí. Vychodil národní školu v Haselstauden, dvoutřídní nižší reálnou školu v Dornbirnu a obchodní školu v Lindau. Nastoupil do obchodu s vínem svého strýce jako účetní. Později podnik rozšířil na obchod se sklem a porcelánem.\n\nByl aktivní i veřejně a politicky. Vedl noviny \"Die Vereinsblüthen\" (později \"Landbote\"). V roce 1888 inicioval vznik učitelského ústavu. Byl členem zemské školní rady a roku 1870 spoluzakladatelem katolického tiskového spolku.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí ve Vorarlbersku, obvod Feldkirch, Bludenz, Montafon. Slib složil 10. prosince 1873. Mandát zde obhájil ve volbách roku 1879 a volbách roku 1885. V roce 1873 se uvádí jako Johann Thurnher, obchodník, bytem Dornbirn.\n\nV roce 1873 zastupoval v parlamentu opoziční blok. Byl členem poslaneckého Hohenwartova klubu (tzv. Strana práva, která byla konzervativně a federalisticky orientována). Po volbách do Říšské rady roku 1885 se uvádí jako člen Liechtensteinova klubu, který byl katolicky orientován. V roce 1890 se ovšem již uvádí jako poslanec bez klubové příslušnosti.\n\nOd roku 1870 zasedal jako poslanec Vorarlberského zemského sněmu, kde zastupoval konzervativní blok. Zvolen byl za kurii venkovských obcí, obvod Feldkirch, Dornbirn. Zemským poslancem byl až do roku 1902. V letech 1871–1902 byl také členem zemského výboru.\n"}
{"id": "1117395", "url": "https://cs.wikipedia.org/wiki?curid=1117395", "title": "1. česká futsalová liga 2002/03", "text": "1. česká futsalová liga 2002/03\n\nV soubojích 11. ročníku 1. české futsalové ligy 2003/04 se utkalo v základní části poprvé v historii soutěže 12 týmů dvoukolovým systémem podzim – jaro (v minulém ročníku bylo v soutěži 14 týmů). Do vyřazovací části postoupilo prvních osm týmů v tabulce. Nováčky soutěže se staly týmy Car System Cheb (vítěz 2. ligy – sk. Západ) a FK ERA-PACK Chrudim (vítěz 2. ligy – sk. Východ). Vítězem základní části soutěže se stal tým Megas Frenštát pod Radhoštěm. Sestupujícími se staly týmy FC Torf Pardubice a Car System Cheb. Vítězem soutěže se stal tým 1. FC Nejzbach Vysoké Mýto, který ve finále porazil tým Megas Frenštát pod Radhoštěm 2:1 na zápasy.\n\n\n\n"}
{"id": "1117396", "url": "https://cs.wikipedia.org/wiki?curid=1117396", "title": "Despotovac", "text": "Despotovac\n\nDespotovac (srbsky: ) je město a opština asi 130 kilometrů od Bělehradu, hlavního města Srbska. Název města je odvozený od slova Despot, což byl jeden z titulů srbských vládců.\n\nOrtodoxní klášter Manasija, ležící asi 2 kilometry od města, byl postaven v letech 1406 až 1418 a je jednou z nejvýznamnějších památek srbské kultury.\nV roce 1406 u města proběhla bitva, v níž srbové, vedení Stefanem Lazarevićem, porazili osmanské vojsko vedené Musou Çelebim.\nV letech 1929 až 1941, byl Despotovac součástí Moravské bánoviny, administrativní jednotky Království Jugoslávie\n\n\n"}
{"id": "1117398", "url": "https://cs.wikipedia.org/wiki?curid=1117398", "title": "Subterra", "text": "Subterra\n\nSubterra a.s. je multioborová stavební společnost, která je součástí koncernu Skupina Metrostav. Její výrobní program zahrnuje podzemní, pozemní i dopravní stavitelství. Subterra rovněž zajišťuje technická zařízení budov a technologické celky v rámci velkých infrastrukturálních staveb. \n\nPočátek historie společnosti sahá do roku 1964. V září uvedeného roku byl proveden první odpal na pokusné ražbě štolového přivaděče pitné vody ze Želivky do Prahy. To byl začátek vývoje podniku, který se od samostatného útvaru Uranových dolů Příbram přes odštěpný závod Želivka, národní podnik Podzemní inženýrské stavby, koncernový podnik Výstavba dolů uranového průmyslu, státní podnik Subterra, přeměnil až na dnešní akciovou společnost Subterra a.s. Ta byla na základě privatizačního projektu založena k 1. 4. 1992. \n\nOd té doby společnost rozšiřovala svoji nabídku na občanskou, bytovou a průmyslovou výstavbu i na další obory inženýrského stavitelství. Největší podíl v její produkci představují stavby podzemní a dopravní.\n\nV roce 2004 se Subterra stala členem skupiny Metrostav.\n\nPůsobnost Subterry sahá také za hranice České republiky. Své pobočky má v Německu, Srbsku, Maďarsku, Chorvatsku, Švédsku a na Slovensku. \n\n\n"}
{"id": "1117399", "url": "https://cs.wikipedia.org/wiki?curid=1117399", "title": "Resavská jeskyně", "text": "Resavská jeskyně\n\nResavská jeskyně (srbsky: Ресавска пећина, Resavska pećina) se nachází poblíž Jelovace ve východním Srbsku, asi 20kilometrů směrem na východ od města Despotovac. Je to největší jeskynní systém v Srbsku, složený ze 3 kilometrů podzemních chodeb. Jeskyně se nachází na území chráněné oblasti Lisine.\n\nJeskyně byla objevena náhodou v roce 1962 místními pastevci. Následně byl uskutečněn průzkum systému, který trval 10 let a po jehož skončení byla jeskyně dne 22. dubna 1972 slavnostně zpřístupněna. V počátečních letech jejího provozu ji navštívilo ročně přes sto tisíc lidí. Veřejnosti je otevřených 800 m z celkem 2800 m prozkoumaných chodeb, celkem dvě jeskynní patra ze tří. Nadmořská výška jednotlivých chodeb se pohybuje od 480 do 400 m n. m.\n\nV roce 2016 ji navštívilo 52 tisíc lidí. O rok později byl v její blízkosti vybudován \"Adrenalin park\" jako turistická atrakce. I v současné době patří mezi jednu z hlavních turistických atrakcí Srbska.\n"}
{"id": "1117401", "url": "https://cs.wikipedia.org/wiki?curid=1117401", "title": "Johann Georg Waibel", "text": "Johann Georg Waibel\n\nJohann Georg Waibel (28. srpna 1828 Dornbirn – 22. října 1908 Dornbirn) byl rakouský politik německé národnosti z Vorarlberska, v 2. polovině 19. století poslanec Říšské rady.\n\nPocházel z rodiny hospodáře. Jeho manželkou byla od roku 1883 Aurelia Waibel. Manželství bylo bezdětné.\n\nVychodil národní školu, soukromě ho vyučoval Franz Martin Kalb. Pak vystudoval gymnázium ve Feldkirchu, v letech 1846–1848 lyceum v Salzburgu. Roku 1849 nastoupil na studium filozofie a přírodních věd na Mnichovské univerzitě. V letech 1849–1850 na ní studoval lékařství a ve studiu tohoto oboru pak pokračoval v letech 1850–1852 na Berlínské univerzitě a v letech 1852–1856 na Vídeňské univerzitě. Ve Vídni byl 5. února 1856 promován na doktora medicíny. Působil pak jako lékař ve všeobecné nemocnici ve Vídni. V roce 1859 si otevřel lékařskou praxi v Höchstu. Od roku 1861 byl obecním lékařem v Tschagguns. Roku 1863 se přestěhoval do Dornbirnu, kde si otevřel lékařskou praxi a v letech 1866–1869 zde zastával i funkci soudního lékaře.\n\nByl aktivní i veřejně a politicky. V letech 1867–1869 předsedal Spolku lékařů ve Vorarlbersku. V roce 1856 se stal řádným členem c. k. zeměpisné společnosti. V Dornbirnu spoluzakládal tělocvičný Turnverein. Od roku 1867 až do roku 1908 zasedal v Dornbirnu v obecním výboru a od února 1869 až do své smrti v říjnu 1908 byl starostou města. V roce 1884 získal Řád Františka Josefa a byl mu udělen také Řád železné koruny. Město Dornbirn mu roku 1894 udělilo čestné občanství a před místní radnicí stojí jeho pomník.\n\nOd roku 1890 až do své smrti roku 1908 zasedal jako poslanec Vorarlberského zemského sněmu.\n\nByl také poslancem Říšské rady (celostátního parlamentu Předlitavska), kam nastoupil v doplňovacích volbách roku 1878, poté co rezignoval poslanec Rudolf Ganahl, za kurii městskou a obchodních a živnostenských komor ve Vorarlbersku, obvod Bregenz, Feldkirch atd. / Feldkirch. Slib složil 10. prosince 1878. Mandát zde obhájil ve volbách roku 1879, volbách roku 1885 a volbách roku 1891. V roce 1873 se uvádí jako Dr. Johann Georg Waibel, starosta, bytem Dornbirn.\n\nPatřil mezi německé liberály (tzv. Ústavní strana, centralisticky a provídeňsky orientovaná). Jako ústavověrný poslanec se uvádí i po volbách roku 1879. Na Říšské radě se v říjnu 1879 uvádí jako člen staroněmeckého (staroliberálního) Klubu liberálů (\"Club der Liberalen\"). Po volbách roku 1885 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n"}
{"id": "1117408", "url": "https://cs.wikipedia.org/wiki?curid=1117408", "title": "Daniel Brabec", "text": "Daniel Brabec\n\nDaniel Brabec (8. květen 1993, Praha, Česká republika) je profesionální inline hokejový brankář působící v týmu Diables de Rethel (Francie) kam přestoupil v roce 2018 z týmu Tigres de Garges(Francie) a IHC Slavia Praha (CCM extraliga inline hokeje). Je také součástí Česká inline hokejová reprezentace.\n\nS ledním hokejem začal ve čtyřech letech v klubu HC Slavia Praha. Prošel i kluby TJ Sršni Kutná Hora, HC Letci Letňany, HC Sparta Praha, HC Kobra Praha, HC Hvězda Praha, SC Kolín, Piráti Chomutov a HC Škoda Plzeň v mládežnických kategoriích. V seniorské kategorii chytal v sezoně 2013/2014 za HC Lední Medvědi Pelhřimov kde s týmem postoupil do druhého kola Play-Off 2. česká hokejová liga.\n\nS inline hokejem začal v roce 2010 v klubu IHC Slavia Praha. Od roku 2011 je členem \"A\" týmu, který hraje CCM extraliga inline hokeje. Od ledna do dubna roku 2013 hrál ve Španělsku za tým Metropolitano Hockey Club z Bilbaa, hrál tamní nejvyšší ligu (Liga Elite) a vyhrál brankářské statistiky. V červenci roku 2014 se zúčastnil v USA největšího a nejkvalitnějšího turnaje na světě NARCh nejvyšší divize PRO za tým LA Pama Cyclones. Od sezony 2014/2015 hájí branku týmu Tigres de Garges ve francouzské nejvyšší soutěži Ligue Elite. S týmem skončili druzí po základní části a sezona pro ně skončila v semifinále play-off. V sezóně 2017/2018 získal s Tigres francouzský titul a v nové sezóně 2018/2019 hájí barvy Ďáblů z Rethelu (RHRA). Od roku 2012 je také čnelem Česká inline hokejová reprezentace. Zahrál si na mistrovství světa organizace FIRS, IIHF i na Světové hry.\n\n"}
{"id": "1117410", "url": "https://cs.wikipedia.org/wiki?curid=1117410", "title": "Sofia Jannoková", "text": "Sofia Jannoková\n\nSofia Jannoková (* 15. září 1982 Gällivare) je švédská zpěvačka sámského původu. Původně tvořila s Annou Kärrstedtovou duo Sofia och Anna, od roku 2005 vystupuje sólově. Ve své tvorbě spojuje vlivy moderní hudby s tradiční technikou zpěvu joik, sama se doprovází na sámský buben gievvrre. Známé jsou např. její sámské verze písní skupiny ABBA. Působí také jako rozhlasová a televizní moderátorka a aktivistka za práva původních obyvatel polárních krajů, protestovala proti zabírání sámských pastvin těžebními společnostmi. V roce 2007 obdržela Cenu prince Eugena za přínos k norské a švédské kultuře.\n\n\n"}
{"id": "1117411", "url": "https://cs.wikipedia.org/wiki?curid=1117411", "title": "Alexis Clairaut", "text": "Alexis Clairaut\n\nAlexis Claude Clairaut [\"alexi klód kléró\"] (13. května 1713, Paříž – 17. května 1765, Paříž) byl francouzský matematik, geometr a geodet, autor teorie tvaru Země. Věnoval se též problému tří těles či pohybu Měsíce a planet.\n\nClairaut byl zázračným dítětem, v jedenácti letech napsal geometrické pojednání o křivkách 3. stupně, které došlo uznání i ve Francouzské akademii věd. V šestnácti napsal pojednání o prostorových křivkách. Se zvláštním svolením krále byl zvolen do Francouzské akademie v době, kdy mu ještě nebylo celých 18 let.\n\nV letech 1736–1737 se zúčastnil Maupertuisovy geografické a geodetické výpravy do Laponska, známé jako francouzská stupňová měření, neboť měřila délku stupně poledníku.\n\nRoku 1743 vydal v Paříži své nejslavnější dílo \"Théorie de la figure de la terre\" (Teorie o tvaru Země), v němž dokazuje, že k rovnováze tekutiny stačí, aby byl v rovnováze její libovolný kanál – tlak sloupce tekutiny na konce nezávisí na délce nebo podobě sloupce, nýbrž pouze na poloze konců. Rovnováha tekutiny je dle Clairauta možná jen tehdy, působí-li na tekutinu síly, jež lze vyjádřit jako částečné derivace jedné a téže funkce souřadnic. Ve stejné práci definoval to, co je dnes známo jako Clairautův princip. Analyzoval též vliv gravitace a odstředivé síly na rotující těleso a jeho elipsoidický tvar.\n\nVysoce oceňována byla též jeho astronomická studie o Měsíci vydaná pod názvem \"Théorie de la lune déduite d'un seul principe de l'attraction\" (Teorie Měsíce, odvozená z jedinho principu přitažlivosti), jež získala roku 1752 cenu petrohradské akademie. V práci Clairaut uvedl, že Leonhard Euler udělal matematické chyby při výpočtech pohybu Měsíce a výpočty zpřesnil.\n\nHojně se též věnoval studiu komet, zejména komety Halleyovy, a to v pracích jako \"Théorie du mouvement des comètes\" (Teorie pohybu komet, 1760) či \"Recherches sur les comètes des années 1531, 1607, 1682 et 1759\" (1762). Tyto studie budily ve své době veliký rozruch, neboť se zdálo, že Halleyova kometa zpochybní Newtonovy teorie, podle nichž Halley vypočítal, že kometa se vrátí v roce 1758. Toho roku se však na obloze neobjevila, což vyvolalo ve vědeckém světě údiv. Byl to právě Clairaut a Jérôme Lalande, kteří zahrnuli do výpočtu přitažlivé působení Jupitera a Saturna a předpověděli, že kometa bude oproti Halleyho propočtu zpožděna o 518 dní. Přesně to se také stalo.\n\n"}
{"id": "1117415", "url": "https://cs.wikipedia.org/wiki?curid=1117415", "title": "Johann Amberg", "text": "Johann Amberg\n\nJohann Nepomuk Amberg (28. ledna 1802 Innsbruck – 16. března 1882 Feldkirch) byl rakouský římskokatolický duchovní a politik německé národnosti, v 2. polovině 19. století generální vikář pro Vorarlbersko a krátce poslanec Říšské rady.\n\nPocházel z rodiny pekařského mistra. Studoval teologii na kněžském semináři v Brixenu. 19. prosince 1824 byl vysvěcen na kněze. Po čtyři měsíce působil jako pomocný kněz v Axamsu, v letech 1825–1828 jako pomocný kněz v Innsbrucku-Mariahilfu. V roce 1828 navštěvoval vyšší kněžský ústav Frintaneum ve Vídni a v letech 1829–1830 absolvoval pedagogický kurz v ústavu pro hluchoněmé ve Vídni. V letech 1830–1835 pak byl ředitelem ústavu pro hluchoněmé v Brixenu a v letech 1835–1837 v Hall in Tirol. V období let 1837–1841 vykonával funkci faráře v Hallu, pak od roku 1845 do roku 1850 městského faráře u sv. Jakuba v Innsbrucku. V roce 1850 byl jmenován c. k. školním radou pro národní školy v severním Tyrolsku a téhož roku i inspektorem pro národní školy v Tyrolsku a Vorarlbersku. V roce 1853 se stal kapitulním kanovníkem v Brixenu a v letech 1853–1861 vedl kněžský seminář v Brixenu. V letech 1854–1855 byl vrchním inspektorem škol v diecézi Brixen. Od roku 1855 byl chrámovým scholastikem. 11. ledna 1861 se stal děkanem chrámu a 5. dubna 1863 proboštěm v Brixenu. Od listopadu 1865 do března 1882 působil jako generální vikář pro Vorarlbersko. 29. listopadu 1865 byl ustanoven za titulárního biskupa v syrském Europu. V roce 1866 se stal světícím biskupem v Brixenu. Od roku 1870 do roku 1882 zastával funkci vrchního školního inspektora pro Vorarlbersko. V roce 1872 byl členem zemského muzejního spolku.\n\nByl aktivní i politicky. V letech 1848–1853 a 1859–1861 byl poslancem Tyrolského zemského sněmu. Po obnovení ústavního systému vlády a reformě zemské samosprávy pak od roku 1865 do roku 1882 působil jako poslanec Vorarlberského zemského sněmu, kde zasedal až do své smrti coby virilista.\n\nByl také poslancem Říšské rady (celostátního parlamentu Předlitavska, tehdy ještě nepřímo voleného), kam ho delegoval Vorarlberský zemský sněm v prosinci roku 1872. Zastupoval kurii virilistů za Vorarlbersko. Rezignaci oznámil na schůzi 15. ledna 1873, aniž by složil slib. V roce 1871 se uvádí jako Johann Amberg, biskup z Europu a generální vikář pro Vorarlbersko, bytem Feldkirch.\n\nZemřel v březnu 1882.\n"}
{"id": "1117418", "url": "https://cs.wikipedia.org/wiki?curid=1117418", "title": "Nuda (hudební skupina)", "text": "Nuda (hudební skupina)\n\nNuda byla slovenská hudební skupina původem z Prešova, působící v letech 1997 až 2005.\n\nSkupina vznikla koncem roku 1997, kdy ji založil Kamil Filka společně s Stanislavem Kociovem. Začátkem roku 1998 skupinu doplnili kytaristé Viktor Špak, Stanislav Čorej a baskytarista Branislav Goga a o rok později zároveň vydali svou první debutovou skladbu s videoklipem „Tráva“. Ta se ihned po vydání uchytila v rozhlasových i televizních hitparádách. Úspěchem skladby „Tráva“ vydavatelství nabídlo kapele nahrání prvního debutového alba \"Nuda!\", který vyšlo v roce 1999. Zároveň se právě toto album stalo největším úspěchem kapely, kdy skupina byla považována za třetí nejúspěšnější po skupinách IMT Smile a Peha.\n\nV létě roku 2001 se kapela pro názorové neshody dočasně rozpadla a zároveň kapelu opustil zakladatel Kamil Filka, který se vydal na sólovou dráhu. Nicméně situace se po čase obrátila, Kamil Filka obnovil Nudu a Viktor Špak odešel do skupiny Ivana Táslera. Koncem roku 2001 skupina vydala skladbu „Neviem, čo mám povedať“, jíž nechyběla hitovost a uchytila se i v rádiích, avšak neobjevila ani na jednom z vydaných alb. Zároveň to byla poslední skladba skupiny v původní sestavě.\n\nPo čtyřleté přestávce v roce 2005 skupina vydala další album \"Ty si svetlom v tme\", na kterém pracovala již nová sestava, na klávesy hrál Martin Husovský, na bicí Vilo Stanek, na basovou kytaru Igor Vladyka, na kytaru Stanislav Čorej, spolu s Kamilem Filkou. Album obsahovalo nejhranější skladby jako „Ako diabol“, „Milión krát“ nebo „Strašne voniaš láskou“. Ke skladbě „Ako diabol“ v létě 2005 vyšel i videoklip, který režíroval Martin Migaš a kameramanem byl Jaroslav Vaľko. Videoklip byl natočen na prešovském sídlišti Sekčov.\n\nPo neshodách se skupina nakonec v roce 2005 rozpadla. Někteří členové se spojili a založili společně skupinu Komajota.\n\n"}
{"id": "1117419", "url": "https://cs.wikipedia.org/wiki?curid=1117419", "title": "Jiří Plieštik", "text": "Jiří Plieštik\n\nJiří Plieštik (* 28. června 1956, Nové Město na Moravě), sochař, designér, fotograf, píše básně.\n\nV letech 1971 - 1976 absolvoval SPŠ Strojnickou ve Žďáru nad Sázavou. Studium na fakultě strojního inženýrství ČVUT (1976-78) nedokončil. V letech 1981 - 1987 studoval na Akademii výtvarných umění v Praze v ateliéru prof. Miloše Axmana a prof. Stanislava Hanzíka.\n\nOd roku 1977 vykonával různá povolání, mimo jiné jako topič a absolvoval vojenskou službu (1978-80). Pracoval jako asistent Hany Wichterlové (1977-90), zvětšoval fotografie Janu Svobodovi, asistent prof. Karla Nepraše na AVU (1990-96), kde byl v následujících letech vedoucím sochařské přípravky (1996-2000). Jako hostující pedagog působil dvakrát ročně na Hojskølen på v Samsø (Dánsko, 1993-2000). Od roku 2000 je ve svobodném povolání.\n\nByl členem Jazzové sekce od roku 1976, členem hudební skupiny Krásné nové stroje (1986) a v letech 1988-89 členem ČS Demokratické iniciativy. Od poloviny 80. let se účastnil neoficiálních výstav Konfrontace (I., II., III., IV.) Od roku 1992 vedl workshopy Nadace Germinations Europe (1993, 1999 Praha, 1995, 1997 Delphi, Řecko). Od roku 2002 je členem SVU Mánes. Básně publikoval v revue Souvislosti a v Revolver Revue.\n\nSe svojí ženou Brit Jensen organizovali a realizovali r. 2013 velkou výstavu českého umění v Roskilde, DK\n\n\n\nRakousko, Německo, Holandsko, Dánsko, Chorvatsko\n\nSoukromé sbírky v: Norway, Germany, USA, Argentina, Denmark, CR, Holland\n\n\n\n\n"}
{"id": "1117424", "url": "https://cs.wikipedia.org/wiki?curid=1117424", "title": "Jean-Victor Poncelet", "text": "Jean-Victor Poncelet\n\nJean-Victor Poncelet (1. červenec 1788, Mety – 22. prosinec 1867, Paříž) byl francouzský matematik, mechanik a geometr. Položil základy moderní projektivní geometrie, teorie dynamiky strojů a aplikované mechaniky.\n\nNa \"École polytechnique\" byl žákem Gasparda Mongeho. Po studiu nastoupil jako inženýr poručík na \"École d´application\" v Métách. V roce 1812 se zúčastnil Napoleonova tažení do Ruska. Během ústupových bojů o přechod přes Berezinu byl zajat a odveden do 1500 km vzdáleného Saratova. V zajetí v Saratově, společně se svými zajatými kolegy z \"École polytechnique\", začal formulovat své geometrické myšlenky. Roku 1814 se ze zajetí vrátil a deset let působil jako vojenský inženýr v Metách. Věnoval se též mechanice, upravil turbíny a vodní mlýny tak, že zdvojnásobil jejich výkon.\n\nV letech 1820-1821 spolu s Brianchonem formulovali tzv. Feuerbachův teorém (viz Kružnice devíti bodů). Roku 1822 vydal práci \"Traité des propriétés projectives des ﬁgures\" (Pojednání o projektivních vlastnostech geometrických obrazců), kde rozvinul myšlenky, jež se v hrubých obrysech zrodily už v Saratově. Navázal na Mongeho, který se zabýval rovnoběžným promítáním. Poncelet pracoval na středovém promítání a aplikoval svůj pohled na celé soubory rovinných útvarů. Definoval zde základní koncepty projektivní geometrie: perspektiva, involuce a cirkulární body v nekonečnu.\n\nRoku 1825 byl jmenován profesorem mechaniky na \"École d'application\". Roku 1837 se stal profesorem mechaniky na Sorbonně a ředitelem či náčelníkem École polytechnique v hodnosti generála. Od roku 1842 byl prezidentem Francouzské Akademie věd, členem Královské společnosti a 1853 byl jmenován velkým důstojníkem Řádu čestné legie. Roku 1850 odešel do výslužby. V letech 1862 a 1864 publikoval \"Applications d'analyse et de géométrie\", dvoudílný úvod do projektivní geometrie a roku 1865 byl zvolen členem Americké akademie umění a věd.\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n\n"}
{"id": "1117425", "url": "https://cs.wikipedia.org/wiki?curid=1117425", "title": "Albert Rhomberg", "text": "Albert Rhomberg\n\nJosef Anton Albert Rhomberg (4. ledna 1819 Dornbirn – 1. července 1884 Dornbirn) byl rakouský podnikatel a politik německé národnosti, v 2. polovině 19. století poslanec Říšské rady.\n\nPocházel z rodiny kupce. Od roku 1841 byla jeho manželkou Maria Friederika Rhomberg. Měli dvě děti. Vychodil školu v rodném Dornbirnu, pak se učil francouzsky v Ženevě a vyučil se obchodníkem ve firmě ve Veroně, kde se také naučil italsky. Od roku 1850 vedl v Dornbirnu firmu Herrburger & Rhomberg.\n\nByl aktivní veřejně i politicky. V letech 1850–1876 byl členem obecního výboru a v letech 1857–1864 i starostou Dornbirnu. Od roku 1849 do roku 1869 byl kromě toho i dozorcem místních škol.\n\nOd roku 1872 do roku 1882 působil jako poslanec Vorarlberského zemského sněmu za kurii měst, obvod Dornbirn. V roce 1882 ze sněmu rezignoval. V období let 1880–1882 působil jako náměstek zemského hejtmana. Byl také poslancem Říšské rady (celostátního parlamentu Předlitavska, tehdy ještě nepřímo voleného), kam ho delegoval Vorarlberský zemský sněm v prosinci roku 1871. Zastupoval kurii měst a tržních osad ve Vorarlbersku. V roce 1871 se uvádí jako Albert Rhomberg, majitel továrny, bytem Dornbirn. V prosinci 1872 na mandát v Říšské radě rezignoval spolu s kolegou Josefem Antonem Oelzem. Důvodem byl nesouhlas s centralistickým směřováním státu a potlačováním práv historických zemí.\n\nByl konzervativně orientován. Působil jako člen katolického politického spolku a spoluzakládal katolický spolkový dům v Dornbirnu. V roce 1859 mu byl udělen zlatý Záslužný kříž s korunou.\n\nZemřel v červenci 1884.\n"}
{"id": "1117427", "url": "https://cs.wikipedia.org/wiki?curid=1117427", "title": "Jaderná elektrárna Grafenrheinfeld", "text": "Jaderná elektrárna Grafenrheinfeld\n\nJaderná elektrárna Grafenrheinfeld je německá jaderná elektrárna, která se nachází nedaleko bavorského Schweinfurtu. Disponuje jedním tlakovodním reaktorem, jenž byl v červnu 2015 odstaven. Elektrárnu provozovala společnost E.ON.\n\nVýstavba elektrárny byla zahájena v roce 1974 a do sítě byla připojena v roce 1981. Z provozu byla svým provozovatelem elektrárna odstavena 28. června 2015, ačkoli podle harmonogramu postupného odstavování německých jaderných elektráren měla zastavit činnost na konci roku 2015.\n"}
{"id": "1117429", "url": "https://cs.wikipedia.org/wiki?curid=1117429", "title": "Komajota", "text": "Komajota\n\nKomajota je slovenská hudební skupina, jejíž členové pocházejí z Prešova. V slovenských hitparádách se se svým prvním singlem „Ráno v novinách“ z debutového alba \"Časopriestor\" umístili na pátém místě, v sousedním Česku na 26. místě. V roce 2007 skupina získala Slávika v kategorii Objev roku.\n\n6. října 2008 se na pulty prodejen dostalo v pořadí druhé album s názvem \"Bludisko\". Prvním singlem nasazeným v rádiích byla skladba „Mesto v nás“, která byla použita i v rámci kandidatury města Prešov na titul Evropského hlavního města kultury 2013. Druhým singlem se stala píseň „Sedem nocí“, se kterou skupina uspěla i na Eurovizi 2009, když ve finálovém kole skončila na 11. místě. Třetí singl „Cez škáry“ se v říjnu 2008 stal nejhranější skladbou v rádiích.\n\nV období příprav třetího alba se Martin Husovský věnoval i ukolébavkám, které vyšly na albu pro nejmenší ve spolupráci se sestrami Koščovými – Katarínou Koščovou a Veronikou Husovskou, jeho manželkou. V listopadu roku 2010 skupina Komajota vydala své třetí studiové album \"Kolobeh\". \n\n\n\n"}
{"id": "1117430", "url": "https://cs.wikipedia.org/wiki?curid=1117430", "title": "Longital", "text": "Longital\n\nLongital (do roku 2006 Dlhé diely) je slovenská hudební skupina.\n\nVznikla v roce 2001 pod názvem Dlhé diely v sestavě Daniel Salontay, Šina, Martin Zajko a Ajdži Sabo. Zajko a Sabo si brzy vytvořili vlastní projekt Slide&Udu a tak od roku 2002 s Dlhými diely hrával Marián Slávka a později i Peter Lipa mladší.\n\nOd roku 2004 skupina vystupuje jako trio: Daniel Salontay, Šina a Xi-di-nim (minidisk, „mechanický“ člen skupiny, dnes už v podobě: laptop a jeho bratr – Lemur Jazz mutant). Absolvovala koncerty na Slovensku, v České republice i po celé Evropě.\n\nNa jaře roku 2006 skupina změnila název na \"Longital\". Pravidelně koncertuje na Slovensku, v České republice a zahraničí.\n\n\n"}
{"id": "1117431", "url": "https://cs.wikipedia.org/wiki?curid=1117431", "title": "August Rhomberg", "text": "August Rhomberg\n\nAugust Rhomberg (3. dubna 1838 Dornbirn – 14. března 1912 Dornbirn) byl rakouský podnikatel a politik německé národnosti, v 2. polovině 19. století poslanec Říšské rady.\n\nPocházel z rodiny kupce. Od roku 1864 byla jeho manželkou Maria Klara Emma Rhomberg. Měli osm dětí. Vzdělání získal v Sankt Gallenu a Basileji. Od roku 1858 až do roku 1905 působil jako účetní a prokurista ve firmě Herrburger & Rhomberg.\n\nByl aktivní veřejně i politicky. Založil orchestr přátel hudby a byl v letech 1859–1872 i jeho dirigentem. V letech 1873–1882 byl členem obecního zastupitelstva v Dornbirnu. Od roku 1900 do roku 1912 byl dozorcem místních škol.\n\nOd roku 1870 do roku 1871 působil jako poslanec Vorarlberského zemského sněmu za kurii měst, obvod Dornbirn. Byl také poslancem Říšské rady (celostátního parlamentu Předlitavska, tehdy ještě nepřímo voleného), kam ho delegoval Vorarlberský zemský sněm v roce 1870. V roce 1870 se uvádí jako August Rhomberg, majitel továrny, bytem Dornbirn. Byl konzervativně orientován.\n"}
{"id": "1117433", "url": "https://cs.wikipedia.org/wiki?curid=1117433", "title": "Rhomberg", "text": "Rhomberg\n\nPříjmení Rhomberg nosí tyto osobnosti:\n\n"}
{"id": "1117436", "url": "https://cs.wikipedia.org/wiki?curid=1117436", "title": "Kostel svatého Václava (Březno)", "text": "Kostel svatého Václava (Březno)\n\nKostel svatého Václava v Březně je barokní sakrální stavbou stojící při zámku a vystupující do návsi. Byl postaven v roce 1718 hrabětem \"Adamem Maxmiliánem z Bubna a Litic\". V období komunistické totality byl kostel téměř třicet let uzavřen. Po roce 2000 začaly probíhat intenzivní stavební práce, aby mohl být znovuzprovozněn. Je chráněn jako kulturní památka České republiky.\n\nKostel je jednolodní, obdélný. Má západní předsíň a obdélný, polygonálně zakončený presbytář. Po bocích kostela jsou sakristie a oratoř. Průčelí a boční fasáda jsou nad okny zdobeny osmi sochami a bustami světců (v průčelí) a evangelistů na boční fasádě. Jsou datovány přibližně do roku 1760 a pocházejí z kosmonosské sochařské hutě \"M. Jelínka\". Uvnitř má kostel valenou klenbu s lunetami na nástěnné pilastry.\n\nZařízení kostela pochází částečně z období výstavby kostela a částečně z období kolem roku 1740. Většinou se jedná o práci pocházející z Jelínkova ateliéru. Hlavní oltář je původní, rámový. Má rozvilinový nástavec s obrazem \"Zavraždění sv. Václava\", nesený anděly. Pochází z období kolem roku 1720. Na triumfálním oblouku nad kredenčním oltáříkem je sousoší \"Kalvárie\" od \"J.\" a \"M. Jelínků\", od kterých pochází zřejmě i sochařská výzdoba kazatelny, zpovědnic i křtitelnice. Vše z období kolem roku 1740. Dva boční oltáře jsou protějškové. Jeden z bočních oltářů je zasvěcen sv. Antonínovi a druhý Svaté rodině. Mají nástavce s anděly. Křížová cesta z roku 1820 je dílem \"A. Košateckého\". Obraz Piety v pojetí benátského iluzionimu pochází ze 2. poloviny 18. století. Umělecky kvalitní socha sv. Jana Nepomuckého bývá připisována sochaři \"J. Jelínkovi\". Náhrobník \"Heřmana Št. z Bubna\" pochází z roku 1631.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 3 650 000 Kč.\n\n"}
{"id": "1117438", "url": "https://cs.wikipedia.org/wiki?curid=1117438", "title": "Petnica", "text": "Petnica\n\nPetnica (srbsky: Петница) je malá vesnice poblíž Valjeva na západě Srbska. V roce 2011 ve vesnici žilo 697 obyvatel. Ve vesnici se nachází Petnická jeskyně, výzkumná stanice a jezero Pocibrava.\n\nPetnica byla založena na začátku 15. století. Nejstarší známý dokument pochází z roku 1488 a dokazuje jak existenci vesnice, tak i klášteru a školy. V 18. století Osmané klášter vypálili, avšak kostel, naposledy renovovaný v roce 1864, stále existuje. Během budování základů nových budov, byl objeven starý hřbitov, který nyní patří ke kostelu.\n\n"}
{"id": "1117441", "url": "https://cs.wikipedia.org/wiki?curid=1117441", "title": "Věčně mladá", "text": "Věčně mladá\n\nVěčně mladá (v anglickém originále The Age of Adaline) je americký romantický fantasy film z roku 2015. Režie se ujal Lee Toland Krieger a scénáře J. Mills Goodloe. Ve snímku hrají hlavní role Blake Lively, Michiel Huisman, Kathy Baker, Amanda Crew, Harrison Ford a Ellen Burstyn. Film měl premiéru 24. dubna 2015 ve Spojených státech amerických. V českých kinech měl premiéru 30. července 2015.\n\n\n12. května 2010 bylo oznámeno, že film \"Věčně mladá\" bude produkovat a financovat Lakeshore Entertainment a Sidney Kimmel Entertainment. J. Mills Goodloe a Salvador Paskowitz napsali scénář. 16. října 2013 bylo oznámeno, že Lee Toland Krieger bude film režírovat.\n\n12. května 2010 byla Katherine Heigl obsazena do hlavní role. 12. listopadu 2010 se Angela Lansbury přidala k filmu, připravena hrát dceru Adaline. 15. listopadu Heigl odpustila od projektu, kvůli výsledkům adopce její dcery. 15. srpna 2011 TheWrap oznámil, že role byla nabídnuta Natalii Portman. Roli však odmítla.\n\n16. října 2013 Blake Lively a Ellen Burstyn byly obsazené do hlavních rolí. V lednu roku 2013 se připojil k obsazení Harrison Ford a natáčení začalo v březnu. V únoru se k filmu připojil Michiel Huisman, který si zahrál přítele Adaline.\n\nNatáčení začalo 10. března 2014 ve Vancouveru a pokračovalo do 5. května.\n\nFilm vydělal 42,6 milionů dolarů v Severní Americe a 23 milionů dolarů v ostatních oblastech, celkově tak vydělal 65,7 milionů dolarů po celém světě. Rozpočet filmu činil 25 milionů dolarů. Za první víkend docílil třetí nejvyšší návštěvnosti, kdy vydělal 13,2 milionů dolarů.  Na první místě se umístil animovaný film \"Rychle a zběsile 7\", který utržil 17,8 milionů dolarů a na druhém filmem \"Policajt ze sámošky 2\" s výdělkem 14,8 milionů dolarů.\n\nFilm získal mix recenzí od kritiků, chváleny byly pouze výstupy Blake Lively a Harrisona Forda. Na recenzní stránce Rotten Tomatoes získal ze 137 započtených recenzí 55 procent s průměrným ratingem 5,5 bodů z deseti. Na serveru Metacritic snímek získal z 31 recenzí 51 bodů ze sta. Na Česko-Slovenské filmové databázi snímek získal 79 %.\n"}
{"id": "1117442", "url": "https://cs.wikipedia.org/wiki?curid=1117442", "title": "Klášter Visoki Dečani", "text": "Klášter Visoki Dečani\n\nKlášter Visoki Dečani je klášter Srbské pravoslavné církve u řeky \"Dečanska Bistrica\" na úpatí pohoří Prokletije, nedaleko kosovského města Dečani, je součástí eparchie Raška a Prizren. Je jedním ze čtyř objektů, chráněných od roku 2004 jako světové dědictví pod souhrnným názvem „Středověké památky v Kosovu“.\n\nStavba kláštera byla zahájena roku 1327 na příkaz srbského krále Štěpána Uroše III., který podle něj získal přízvisko „Dečanský“ a je v klášteře také pohřben. Stavbou byl pověřen františkánský mnich Fra Vito z Kotoru, který obohatil tradiční byzantskou architekturu románskými prvky. Stavba byla dokončena roku 1335. Dominantou areálu je pětilodní chrám vysoký 30 metrů, zasvěcený Pantokratorovi.\n\nZa druhé světové války klášter napadli příslušníci albánské nacionalistické organizace Balli Kombëtar, před zničením ho chránila italská armáda. Během války v Kosovu našli v klášteře úkryt váleční uprchlíci. V roce 2007 ostřelovali klášter Albánci protiraketovými děly, od té doby je pod ochranou jednotek KFOR.\nV klášteře se nacházejí cenné středověké fresky, nejznámější je \"Ukřižování\", na němž jsou nad Kristovou hlavou stylizovaně zobrazeny Měsíc a Slunce, vyznavači UFO však v těchto objektech vidí kosmické lodi s posádkou.\n\n\n"}
{"id": "1117443", "url": "https://cs.wikipedia.org/wiki?curid=1117443", "title": "Řecké referendum o záchranném programu 2015", "text": "Řecké referendum o záchranném programu 2015\n\nŘecké referendum o záchranném programu 2015 či také referendum o přijetí návrhů mezinárodních věřitelů na řešení řecké dluhové krize je referendum ze dne 5. července 2015, které vyhlásil řecký premiér Alexis Tsipras jako výsledek neúspěšných jednání mezi řeckou vládní koalicí stran SYRIZA a Nezávislí Řekové a mezinárodními institucemi, které tvořily Evropská unie (EU), Mezinárodní měnový fond (MMF) a Evropská centrální banka (ECB). Řekové v něm hlasovali o přijetí návrhu mezinárodních věřitelů ze dne 25. června 2015. Referendum bylo součástí řešení dlouhodobé dluhové krize.\n\nV referendu se Řekové rozhodli odmítnout návrhy mezinárodních věřitelů (61,31 % hlasujících), pro návrhy bylo 38,69 % (z platných hlasů). Účast v referendu byla 62,50 % oprávněných voličů.\n\nReferendum vyhlásil premiér Alexis Tsipras (SYRIZA) překvapivě dne 27. června 2015 bez jakékoliv dřívější snahy o debatu. Příštího dne, 28. června, referendum schválil parlament a potvrdil prezident Prokopis Pavlopulos. V parlamentu pro referendum hlasovalo 178 poslanců (ze Syrizy, Nezávislých Řeků a opozičního Zlatého úsvitu), proti bylo 120 poslanců z dalších opozičních stran, dva poslanci se zdrželi.\n\nJedná se o první celostátní referendum v Řecku od roku 1974, kdy Řekové zrušili monarchii.\n\nDne 3. července 2015 rozhodoval řecký nejvyšší správní soud o stížnosti na konání referenda, kterou podali dva řečtí občané. Soud ve zrychleném jednání rozhodl, že referendum nijak neporušuje zákony a proto se může konat ve stanoveném termínu.\n\nOtázka referenda byla netradičně dlouhá a relativně složitá. Její celé znění v češtině znělo: „Měl by být přijat návrh dohody předložený 25. června euroskupině Evropskou komisí, Evropskou centrální bankou a Mezinárodním měnovým fondem, sestávající ze dvou částí tvořících celý návrh? První dokument nese název ‘Reforms for the completion of the current programme and beyond’ (Reformy nutné pro dokončení nynějšího programu a pro další období) a druhý ‘Preliminary debt sustainability analysis’ (Předběžná analýza dluhové udržitelnosti)“.\n\nKontroverzní se stala i podoba odpovědí na hlasovacím lístku. Netradičně byla první v pořadí uvedena možnost „Neschvaluji (ne)“ a až poté „Schvaluji (ano)“. I samotné zvolení slov schvaluji a neschvaluji bylo považováno za nestandardní a matoucí.\n\nPremiér Alexis Tsipras i další vládní představitelé se veřejně vyjádřili za odmítnutí návrhů věřitelů. Naopak opoziční politické strany se vyjádřily proti referendu a pro jednání s mezinárodními věřiteli. Vláda dne 30. června 2015 spustila informační web k otázce referenda. Informace na něm byly dostupné v řečtině a angličtině. Dne 1. července 2015 Tsipras v televizním projevu potvrdil konání referenda a jménem vlády se znovu vyjádřil pro odmítnutí návrhů věřitelů. Současně uvedl, že referendum nepojednává o vystoupení z eurozóny. Řecký ministr financí Janis Varufakis spojil s výsledkem referenda svůj osud ve vládě, již 2. července oznámil, že pokud voliči přijmou návrhy věřitelů, podá demisi.\n\nŠéfka Mezinárodního měnového fondu Christine Lagardeová prohlásila, že referendum se stalo neplatným s vypršením termínu nezaplacené splátky, tedy 30. června 2015. Původní návrh, o kterém Řekové hlasovali, tak již nebyl platný. Francouzský premiér Manuel Valls prohlásil, že referendum je svobodnou záležitostí Řeků, ale že v případě odmítnutí úspor je odchod Řecka z eurozóny reálný. Český premiér Bohuslav Sobotka (ČSSD) označil referendum za nesmyslné, alibistické a špatně načasované.\n\nDne 3. července 2015 se současně konaly manifestace příznivců i odpůrců dohod s mezinárodními věřiteli. Na podporu přijetí návrhů mezinárodních věřitelů se na aténském stadionu z konce 19. století sešlo okolo 23 000 lidí, naopak odpůrců návrhů mezinárodních věřitelů se na aténském náměstí Syntagma sešlo okolo 30 000. Druhou akci svou přítomností podpořili i premiér Tsipras nebo předsedkyně parlamentu Zoi Konstantopuluová.\n\nKampaně skončily 4. července 2015 v souladu se zákonem o zákazu vedení kampaní a zveřejňování průzkumů jeden den před volbami (či hlasováním v referendu). Téhož dne řecké deníky \"To Vima\", \"To Proto Thema\", \"Eleftheros Typos\" a \"RealNews\" vyzvaly své čtenáře k přijetí návrhů věřitelů, naopak list \"I Avgi\" vyzval k odmítnutí návrhů.\n\nExit polls a průzkumy z 5. července:\n\nPo ukončení referenda dne 5. července 2015 v 18:00 všechny velké řecké televizní stanice zveřejnily aktuální průzkumy či exit polls. Všechny poukazovaly na těsnou výhru „NE“, tedy odpůrců návrhů věřitelů. Rozsah podpory se dle nich u „NE“ pohyboval mezi 49 % až 54,5 %, naopak u „ANO“ mezi 45,5 % až 51 %. Účast byla odhadnuta na 65 %.\n\nV noci dne 5. července, po sečtení většiny hlasů, rezignoval předseda opoziční politické strany Nová demokracie Antonis Samaras. Samaras byl silným zastáncem dohody s mezinárodními věřiteli. V téže době předseda Evropské rady Donald Tusk svolal summit eurozóny na 7. července 2015. Tématem je otázka Řecka po konání referenda.\n\nDne 6. července se rozhodl rezignovat i řecký ministr financí Janis Varufakis (Syriza), který již dříve hodlal rezignovat, pokud by voliči podpořili návrhy mezinárodních věřitelů. Svůj odchod i přes výhru odpůrců dohody s věřiteli zdůvodnil vírou ve snazší vyjednávání pro řeckou vládu. Novým ministrem financí byl brzy poté jmenován hlavní vyjednávač Atén s mezinárodními věřiteli Euklidis Tsakalotos.\n\nOd 12. července 2015 vedli představitelé Evropské měnové unie (EMU), především Angela Merkelová, François Hollande, Jean-Claude Juncker a Donald Tusk, v Bruselu jednání s ministerským předsedou Alexisem Tsiprasem o řešení řecké dluhové krize. Tsipras o tato jednání požádal bez ohledu na výsledek referenda z 5. července, protože se krize během několika dní vážným způsobem prohloubila. Dne 13. července 2015 bylo v Bruselu podepsáno předběžné ujednání mezi představiteli EMU a ministerským předsedou Tsiprasem o poskytnutí nových úvěrů ve výši zhruba 86 miliard eur (po odpočtu předpokládaného vlastního řeckého příspěvku jen 72 miliard eur) v rámci třetího záchranného programu s cílem dosáhnout v následujících třech letech restrukturalizaci státního dluhu země. V tom je započtena také částka 25 miliard eur na nezbytnou výpomoc pro opětné zprovoznění řeckého finančního systému, především bank. Potřebné úvěry by mohlo Řecko obdržet z prostředků Evropského stabilizačního mechanismu (EMS).\n"}
{"id": "1117444", "url": "https://cs.wikipedia.org/wiki?curid=1117444", "title": "Friedrich Dittes", "text": "Friedrich Dittes\n\nFriedrich Dittes (23. září 1829 Irfersgrün – 15. května 1896 Vídeň) byl rakouský pedagog a politik německé národnosti, v 2. polovině 19. století poslanec Říšské rady.\n\nNarodil se v Sasku. Pocházel z rolnické rodiny. V roce 1844 navštěvoval učitelský ústav v Plavně, pak studoval filozofii, psychologii a pedagogiku na Lipské univerzitě. Získal titul doktora filozofie. Působil jako učitel na gymnáziu v Chemnitz, pak byl školským radou a ředitelem semináře v Gothě. Následně přesídlil do Rakouska a od roku 1865 až do roku 1881 byl ředitelem učitelského ústavu ve Vídni. Zasedal v zemské školní radě. Měl značné zásluhy za rozvoj školství v hlavním městě monarchie.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873, za kurii městskou v Dolních Rakousích, obvod Vídeň, III. okres. V roce 1873 se uvádí jako Dr. Friedrich Dittes, ředitel městského učitelského ústavu ve Vídni, bytem Vídeň. Patřil mezi ústavověrné poslance. Byl jedním z pěti členů poslaneckého Klubu demokratů, který byl levicově liberálně orientovaný.\n\nZemřel v květnu 1896. V letech 1928–1929 vyrostl ve Vídni na jeho počest obytný soubor Ditteshof. Jmenuje se po něm rovněž Dittesgasse ve čtvrti Währing.\n"}
{"id": "1117446", "url": "https://cs.wikipedia.org/wiki?curid=1117446", "title": "Nesnáším chlupy", "text": "Nesnáším chlupy\n\n„Nesnáším chlupy“ (v originálním názvu „Streaking“) je 3. díl 1. série seriálu \"Zlatá sedmdesátá\" (celkově je to 3. díl). Poprvé byl v USA odvysílán 6. září 1998 na stanici Fox, v ČR měl premiéru v lednu 2010 na stanici HBO. Jako v každém dílu seriálu zazněla ústřední píseň „Out The Street od Cheap Trick“, kterou zpívají teenageři v Ericově autě. Epizoda trvala 24 minut, režíroval ji David Trainer .\n\nDo Point Place přijíždí prezident Ford. Red dostal za úkol mu položit několik otázek, na kterých se dohodli jeho přátelé. Red však s otázkami nesouhlasil a chtěl se prezidenta zeptat na něco, na co se sám chtěl zeptat a co ho zajímalo. Ve škole ředitel teenagery upozorňoval, aby se během návštěvy prezidenta chovali slušně. To však Erica, Hyda, Kelsa a Feze přimělo k nápadu, aby udělali pravý opak toho, co jim ředitel říkal. Chtěli během prezidentova proslovu vběhnout do sálu úplně nazí v maskách Nixona a zařvat: \"Nesnáším chlupy\". Tento plán měl být naprosto tajný a aby z toho neměli průšvih, neměl se nikdo dozvědět o tom, kdo to udělal. Kelso se už málem prořekl, když v kostýmu nachytal jednoho kluka, jak balí jeho holku Jackie. Nakonec z plánu sešlo, když se kluci dohodli, že to neudělají. Eric však nebyl u toho, když se domluvili, že to nejdou udělat a tak vběhl do sálu během toho, jak Red pokládal otázky prezidentovi. Tím udělal dojem na Donnu.\n"}
{"id": "1117447", "url": "https://cs.wikipedia.org/wiki?curid=1117447", "title": "Nové Dvory (České Budějovice)", "text": "Nové Dvory (České Budějovice)\n\nNové Dvory (nazýván také \"Nový Dvůr\") je místní část města České Budějovice v katastru vesnice Haklovy Dvory.\n\nOsada leží na místě bývalého Nového dvora v katastru Haklových Dvorů zhruba v místech, kde bývala dnes již neexistující vesnice Houžná. Ta zanikla při výstavbě Starého houženského a Starohaklovského rybníka, a na zbylých pozemcích byl v letech 1710-23 postaven zmíněný Nový dvůr. Rozdělením tohoto rozlehlého dvora na obytné jednotky později vznikl Nový Dvůr, dnes běžně nazývaný Nové Dvory.\n\n"}
{"id": "1117448", "url": "https://cs.wikipedia.org/wiki?curid=1117448", "title": "Mochovce", "text": "Mochovce\n\nMochovce je zaniklá obec na západním Slovensku v okrese Levice, asi 12 km severozápadně od města Levice.\n\nZ důvodu výstavby jaderné elektrárny Mochovce bylo v 80. letech 20. století její obyvatelstvo přesídleno, obec byla zrušena a její katastrální území bylo v roce 1990 přičleněn k obci Kalná nad Hronom. Zachován zůstal jenom pozdně barokní kostel a přilehlý hřbitov.\n"}
{"id": "1117450", "url": "https://cs.wikipedia.org/wiki?curid=1117450", "title": "Občina Brezovica", "text": "Občina Brezovica\n\nObčina Brezovica je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 91,2 km a v lednu 2014 zde žilo 11 761 lidí. V občině je celkem 16 vesnic. Správním centrem občiny je vesnice Brezovica pri Ljubljani.\nRozkládá se zhruba 10 km jihozápadně od centra Lublaně na okraji Julských Alp. Nadmořská výška je zhruba od 280 m na severu až po téměř 1000 m na jihu.\n\nPři severním okraji prochází občinou dálnice A1 z Lublaně k Jaderskému moři do přístavu Koper.\n\nSousedními občinami jsou : Dobrova-Polhov Gradec na severu, Ljubljana, Ig a Velike Lašče na východě, Cerknica na jihu, Borovnica, Vrhnika a Log-Dragomer na západě.\nU vesnice Podpeč je kamenolom. Zdejší kámen je znám jako Podpečský mramor. Architekt Jože Plečnik ho použil v Lublani na mnoha významných památkách, jako je Národní a univerzitní knihovna Slovinska aj.\nBrezovica pri Ljubljani, Dolenja Brezovica, Gorenja Brezovica, Goričica pod Krimom, Jezero, Kamnik pod Krimom, Notranje Gorice, Planinca, Plešivica, Podpeč, Podplešivica, Preserje, Prevalje pod Krimom, Rakitna, Vnanje Gorice, Žabnica\n\n"}
{"id": "1117451", "url": "https://cs.wikipedia.org/wiki?curid=1117451", "title": "Reichenberger Zeitung", "text": "Reichenberger Zeitung\n\nReichenberger Zeitung byl německy psaný deník, vycházející denně v Liberci od roku 1860 do roku 1938, jehož letitým šéfredaktorem byl dr. Wilhelm Feistner.\n\nŠlo o historicky první deník v Liberci. Začal vycházet roku 1860. Vydavatelem byl do roku 1867 Heinrich Tugendhold Stiepel, pak firma Gebrüder Stiepel. List nesl podtitul \"Organ für die deutsch-nationale Partei in Böhmen\". Na rozdíl od pražského deníku Bohemia byl výrazněji nacionálně-liberálně orientovaný na politický tábor okolo Německé lidové strany. Po jistou dobu byl šéfredaktorem podnikatel a politik Alexander Peez. Deník se orientoval na střední a vyšší vrstvy čtenářstva, zatímco konkurenční prvorepublikový list \"Reichenberger Tagesbote\" cílil spíše na malopodnikatelské střední vrstvy.\n\nOd 1. ledna 1915 zněl podtitul deníku \"Tagblatt für die deutsch-nationale Partei in Böhmen\", od 1. ledna 1919 \"Tagblatt für das deutsche Volk in Böhmen\", od 10. května 1934 \"Tagblatt für das deutsche Volk in der Tschechoslowakei\", od 3. října 1938 \"Tagblatt für das sudetendeutsche Volk\" a od 11. října 1938 se podnázev změnil na \"Heimatblatt der Sudetendeutschen\".\n\nZa první republiky měl deník i týdenní přílohu \"Bilder vom Tage\". Vycházel ráno, občas i v druhém večerním vydání. Ačkoliv šlo o periodikum s národní německou orientací, nebyl ve 30. letech psán v nacistickém duchu. Vydávání deníku přestalo v roce 1938 a nahradil ho \"Die Zeit\" jako oficiální nacistický list v anektované Sudetské župě.\n\n\n"}
{"id": "1117454", "url": "https://cs.wikipedia.org/wiki?curid=1117454", "title": "Kanton Joux-la-Ville", "text": "Kanton Joux-la-Ville\n\nKanton Joux-la-Ville (fr. \"Canton de Joux-la-Ville\") je francouzský kanton v departementu Yonne v regionu Burgundsko-Franche-Comté. Tvoří ho 44 obcí. Zřízen byl v roce 2015.\n\n\n"}
{"id": "1117459", "url": "https://cs.wikipedia.org/wiki?curid=1117459", "title": "Coupru", "text": "Coupru\n\nCoupru je francouzská obec v departementu Aisne v regionu Hauts-de-France. V roce 2012 zde žilo 195 obyvatel.\n\nBézu-le-Guéry, Charly-sur-Marne, Domptin, Essômes-sur-Marne, Lucy-le-Bocage, Marigny-en-Orxois\n\n\"Počet obyvatel\" \n"}
{"id": "1117461", "url": "https://cs.wikipedia.org/wiki?curid=1117461", "title": "Tomašica", "text": "Tomašica\n\nTomašica může být:\n\n"}
{"id": "1117462", "url": "https://cs.wikipedia.org/wiki?curid=1117462", "title": "Stitchers", "text": "Stitchers\n\nStitchers je americký science fiction kriminálně-dramatický seriál, který vysílá stanice ABC Family/Freeform. Jeho úvodní díl měl premiéru 2. června 2015. Dne 15. září 2017 stanice seriál zrušila po třech odvysílaných řadách. \n\n\n\n"}
{"id": "1117470", "url": "https://cs.wikipedia.org/wiki?curid=1117470", "title": "John Boyd Dunlop", "text": "John Boyd Dunlop\n\nJohn Boyd Dunlop (5. únor 1840, Dreghorn – 23. říjen 1921, Dublin) byl skotský veterinář, který vynalezl pneumatiku.\n\nPracoval jako veterinář v Belfastu ve Skotsku.\nV roce 1888 nebyl Dunlop spokojen s tím, jak se jeho synovi jezdí na tříkolce, a tak na obvody kol natáhl gumovou hadici a pumpičkou na fotbalový míč ji naplnil vzduchem. Výrobce jízdních kol z Belfastu Robert Edlin Dunlopovi doporučil vynález patentovat. Patent získal 23. června 1888. Čtyři měsíce poté Dunlop k patentu přidal ventilek. Edlin sestrojil v říjnu 1888 první bicykl s pneumatikami založenými na Dunlopově patentu. V květnu 1889 slavily Dunlopovy pneumatiky velký úspěch na cyklistických závodech, prvním mužem, který s nimi v závodě slavil úspěch, byl 18. května 1889 závodník Willie Hume. Poté patent odkoupil viceprezident Irského sdružení cyklistů a majitel papírny William Harvey Du Cros a založil továrnu \"Pneumatic Tyre and Booth's Cycle Agency\".\nRoku 1890 však vyšel v časopise \"Sport and Play\" článek o tom, že John Dunlop nebyl prvním, neboť už ve 40. letech 19. století si stejný nápad patentoval skotský vynálezce Robert William Thomson. Pro rozšíření vynálezu ale nebyla tehdy vhodná doba a Thomson upadl v zapomnění. Kvůli objevu Thomsonova prvenství Dunlop v roce 1891 o patent přišel. Výroba pneumatik se tak uvolnila pro každého, kdo o ni měl zájem, nejaktivnější v tom byli bratři Michelinové. Dunlop nicméně roku 1896 vynález zdokonalil, když objevil způsob vulkanizace pomocí páry. To umožnilo výrobu pneumatik se vzorkem. Dunlop poté o pneumatiky ztratil zájem, své akcie prodal a otevřel si obchod s látkami. Jeho jméno však k jeho poctě nese firma Dunlop Rubber Company se sídlem v Birminghamu. Tu v současnosti ze tří čtvrtin vlastní americká korporace Goodyear.\n\n"}
{"id": "1117479", "url": "https://cs.wikipedia.org/wiki?curid=1117479", "title": "Michiel Huisman", "text": "Michiel Huisman\n\nMichiel Huisman (* 18. července 1981, Amstelveen, Nizozemsko) je nizozemský herec, zpěvák a textař. Hrál v nizozemsky a anglicky mluvených televizních seriálech a filmech.\n\nByl hlavním zpěvákem a kytaristou nizozemské kapely Fontane. Hrál v nizozemských seriálech \"Goede tijden, slechte tijden\" (1998), \"De co-assistent\" (2007 - 2010), a \"Bloedverwanten\" (2010). Také si zahrál v nizozemských filmech \"Costa!\" (2001), \"Full Moon Party\" (2002), \"Phileine Says Sorry\" (2003), \"Floris\" (2004), a \"Černá kniha\" (2006).\n\nZahrál si i v amerických televizních seriách \"Treme\" (2010 - 2013) a \"Hra o trůny\" (2014 -současnost). Vedlejší role získal v seriálech \"Nashville\" (2012 - 2014) a \"Orphan Black\" (2014 - 2015). Vedlejší role si zahrál v amerických filmech jako \"Královna Viktorie\" (2009), \"Světová válka Z\" (2013) a \"Divočina\" (2014). Hlavní roli si zahrál ve fantasy romantickém filmu \"Věčně mladá\" (2015), po boku Blake Lively.\n\nNarodil se v Amstelveen, malém městě poblíž Amsterdamu v Nizozemsku.\n\nMichiel byl hlavním zpěvákem a kytarisou nizozemské kapely Fontane, kterou vytvořil společně s Rolandem van der Hoofdem, GillesemTuinderem, Basem van Geldere a Donnym Griffionem. Kapela vydala singly  \"1+1=2\" (2001), \"Slapeloos\" (2002), a \"Neem Me Mee\" (2003). První singl se objevil jako soundtrack ve filmu \"Costa!\" (2001) a druhý ve filmu \"Full Moon Party\" (2002), ve kterých Michiel také hrál. Kapela také nahrála verzi písničky \"Telkens weer\" od Willeke Alberti pro sountrack k filmu \"Love to Love\" (2003).\n\nPoté co se dva členové skupiny rozhodli skupinu opustit, Fontane se rozpadli a Michiel se rozhodl začít věnovat sólové kariéře. Vydal singly \"Deel Van Mij\" (2005), \"Geef Je Over\" (2006), a album \"Luchtige Verhalen\" (2005).\n\nV roce 2003 si zahrál ve filmu \"Phieine Says Sorry\" a v roce 2004 ve filmu \"Floris\". Menší roli si zahrál ve filmu Černá kniha z roku 2006. Rudolfa Nureyeva si zahrál v dramatickém seriálu stanice BBC \"Margot\", který se vysílal v roce 2009. Ten samý roksi zahrál Ernesta II ve filmu Královna Viktorie.\n\nRoli Sonnyho, pouličního muzikanta, si zahrál v seriálu stanice HBO \"Treme\" (2010-13). Pro roli ho připravoval pianista Davs Rogan, který byl inspirací postavy Davise McAlaryho, kterého hrál Steve Zahn.\n\nV roce 2003 se objevil v malé roli ve filmu \"Světová válka Z.\" V roce 2013 bylo oznámeno, že nahradí britského herce Eda Skreina v roli Daaria Naharise ve čtvrté sérii seriálu \"Hra o trůny.\" V lednu 2014 bylo oznámeno, že jeho postava byla povýšena na hlavní pro pátou sérii seriálu.\n\nNa začátku 2014 si zahrál postavu Cala Morrisona v seriálu \"Orphan Black\". Ve stejném roce si zahrál ve filmu \"Divočina\", který získal nominaci na Oscara, po boku Reese Witherspoon. Po boku Gisele Bündchen se objevil v kampani Chanel No. 5 \"The One That I Want.\"\n\nV roce 2015 si zahrál ve thrillerovém filmu \"The Invitation.\" Po boku Blake Lively se objevil ve fantasy romantickém filmu \"Věčně mladá.\"\n\nJeho ženou je nizozemská herečka Tara Elders. V roce 2007 se jim narodila dcera.\n\n\n\n"}
{"id": "1117488", "url": "https://cs.wikipedia.org/wiki?curid=1117488", "title": "Občina Mengeš", "text": "Občina Mengeš\n\nObčina Mengeš je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 22,5 km² a v lednu 2014 zde žilo 7579 lidí. V občině jsou celkem 4 vesnice. Správním centrem je vesnice Mengeš.\n\nRozkládá se na severoseverovýchod od centra Lublaně, ve vzdálenosti téměř 15 km. Nadmořská výška je zhruba od 305 m při východní hranici a směrem na západ se zvedá až téměř na 600 m.\n\nSousedními občinami jsou : Komenda a Kamnik na severu, Domžale na východě, Trzin na jihu, Lublaň (slovinsky Ljubljana) a Vodice na západě.\n\nDobeno, Loka pri Mengšu, Mengeš, Topole.\n\nSlovinské regiony v číslech 2014.\n"}
{"id": "1117489", "url": "https://cs.wikipedia.org/wiki?curid=1117489", "title": "Iveco Stralis", "text": "Iveco Stralis\n\nIveco Stralis je těžký nákladní automobil, který od roku 2002 vyrábí italská automobilka Iveco. Model Stralis nahradil modely EuroStar a EuroTech. Je běžně používaný pro přepravu, těžkou distribuční dopravu a dopravu stavebních materiálů na dlouhé vzdálenosti s hmotnostmi od 19 do 44 tun.\n\nV roce 2007 dostal Stralis menší změny v designu kabiny a přední části. Všechny modely Stralis jsou vybaveny převodovkou EuroTronic, která umožňuje automatický nebo poloautomatický režim řazení. V roce 2002 byl model Stralis prvním těžkým nákladním automobilem, který měl ve standardní výbavě automatickou převodovku.\n\nVšechny motory jsou řadové šestiválcové se čtyřmi ventily na válec.\n\n\nVšechny motory jsou vybaveny výkonnou dekompresní výfukovou brzdou, známou jako Iveco Turbobrake.\n\n"}
{"id": "1117490", "url": "https://cs.wikipedia.org/wiki?curid=1117490", "title": "Petr Vitner", "text": "Petr Vitner\n\nIng. Petr Vitner (*27. ledna 1990, Louny) je český atlet, běžec z Horní Cerekve.\n\nZávodit začal jako středoškolák za TJ Nové Město na Moravě. Mezi roky 2008–2014 získal 12 titulů ČR., Účastní se závodů v hale, na dráze, na silnici a v krosu.\n\nPo vystudování průmyslovky v Jihlavě, úspěšně dokončil v roce 2014 studium na VUT v Brně.\n"}
{"id": "1117495", "url": "https://cs.wikipedia.org/wiki?curid=1117495", "title": "Křížová cesta (Cetviny)", "text": "Křížová cesta (Cetviny)\n\nKřížová cesta v Cetvinách na Českokrumlovsku vede od kostela Narození Panny Marie v Cetvinách na jihovýchod přibližně 1,5 km podél státní hranice po úbočí vrchu Na Čepici (763 m) ke kapli Panny Marie Lurdské. \n\nKřížová cesta byla vybudována roku 1883 a vede k farní kapli ve Farním lese. Tvoří ji čtrnáct kamenných kapliček s nikou s pašijovými obrázky. Zrekonstruována byla roku 2007.\n\nJak popisuje informační tabule na místě, bílá Farská kaple (německy ) byla postavena roku 1827 ve farním lese a rozšířena roku 1844. Jeskynní kaple () opodál byla postavena u studánky Panny Marie Lurdské, zmiňované již roku 1616.\n\nKostel Narození Panny Marie je dochovaná stavba zaniklé obce. Původně byl vystavěn jako síňové trojlodí na čtvercovém půdorysu, doložený od roku 1374. Během třicetileté války, v roce 1620, byl vypálen a následně znovu obnoven. Další opravy kostela byly provedeny v letech 1735-36, 1893 a 1940. V letech 1948 – 1989 byl využíván jako strážní stanoviště, nebyl však udržován a značně zchátral. V letech 1995 – 2003 probíhala rekonstrukce exteriéru a interiéru. 6. září 2003 byl slavnostně znovuvysvěcen českobudějovickým biskupem Mons. Jiřím Paďourem.\n\nBývalou osadou vede naučná stezka Řemesla na řece.\n\n\n"}
{"id": "1117497", "url": "https://cs.wikipedia.org/wiki?curid=1117497", "title": "Jičínský vikariát", "text": "Jičínský vikariát\n\nJičínský vikariát je jedním z vikariátů, které tvoří královéhradeckou diecézi. Vikariát má 11 farností. Okrskovým vikářem je R. D. Mgr. Pavel Kalita, farář v Nové Pace.\n\n"}
{"id": "1117503", "url": "https://cs.wikipedia.org/wiki?curid=1117503", "title": "Electro-industrial", "text": "Electro-industrial\n\nElectro-industrial je hudební žánr, který se vyvinul ze žánrů Electronic body music (EBM) a industriální hudby v polovině 80. let. Zatímco EBM má minimalistickou strukturu a čistou produkci, electro-industrál má hluboký, komplexní a vícevrstvý zvuk. Tento žánr je propagován umělci jako Skinny Puppy, Front Line Assembly a jinými, zejména z Kanady a zemí Beneluxu. V polovině 90. let se z electro-industrialu odčlenili \"dark electro\" a \"aggrotech\". Fanouškovská základna je svázána s tzv. \"rivethead\" subkulturou (ačkoli ne každý, kdo poslouchá industrial je rivethead).\n\nDark electro je podobný styl, který se vyvinul v polovině 90. let ve střední Evropě. Styl hrají skupiny jako jsou yelworC a Placebo Effect a byl poprvé použit v prosinci 1992 když skupina yelworC vydala své debutové album \"Brainstorming\". Styl byl inspirován electro-industriálem a skupinami The Klinik a Skinny Puppy. Skladby obsahovaly zvukové palety z hororů, vrčení nebo zkreslené vokály. YelworC byla hudební skupina z Mnichova vytvořená v roce 1988 a položila základy dark electro hnutí v raných 90. letech a byla první skupinou německého vydavatelství Celtic Circle Productions. V následujících letech bylo dark electro odsunuto techno styly jako aggrotech a futurepop. Jiné skupiny v praxi hrající těmto styl byly Trial, Evil's Toy, GGFH (\"Disease\"), Ice Ages & amp; The Electric Hellfire Club.\n\nAggrotech (také známý jako hellektro nebo Terror EBM) je vývoj electro-industrialu a dark electra se silným vlivem hardcore techna, který se poprvé objevil v polovině 90. let. Zvuk je typický drsnými strukturami písní, agresivními beaty a militantním, pesimistickým nebo explicitním charakterem. Typické jsou zkreslené vokály a chraplavý, drsný nebo syntetický zvuk. Mezi aggrotech umělce patří Aghast View, Aesthetic Perfection, Unter Null, Alien Vampires, Amduscia, Agonoize, Psyclon Nine, Combichrist, Hocico, Virtual Embrace, Tactical Sekt, Funker Vogt, God Module, Grendel, Aslan Faction, Tamtrum, Asphyx, Feindflug, Cenobita, Dawn of Ashes, Detroit Diesel, Suicide Commando, X-Fusion, Wumpscut a Cruciform Injection. NoiTekk a Out of Line jsou dvě německé aggrotech vydavatelství. Alfa Matrix je belgické aggrotech / dark electro /synthpop vydavatelství.\n"}
{"id": "1117504", "url": "https://cs.wikipedia.org/wiki?curid=1117504", "title": "Bitva o Aleppo", "text": "Bitva o Aleppo\n\nBitva o Aleppo, či obléhání Aleppa se může vztahovat k několika událostem:\n"}
{"id": "1117507", "url": "https://cs.wikipedia.org/wiki?curid=1117507", "title": "Petr Kůsa", "text": "Petr Kůsa\n\nPetr Kůsa (* 5. března 1964, Plzeň) je český rockový hudebník, hráč na bicí nástroje, zpěvák, hudební skladatel, dramaturg, moderátor, scenárista, hudební producent, autor a režisér pořadů TV Rockparáda, Rock Music a autor rockového projektu Fajn Rock Music,\n\nPetr Kůsa vystudoval Střední průmyslovou školu ve Volyni v oboru nábytek. Této činnosti se však po maturitě věnoval jen velmi krátce.\n\nOd devíti let navštěvoval základní uměleckou školu, kde se věnoval hře na piáno. V té době také sportoval (fotbal, pozemní hokej, nohejbal, tenis a jezdectví).\n\nV roce 1980 začal hrát na bicí nástroje a zpívat. V roce 1982 založil v Žihli svoji první rockovou skupinu s vlastní tvorbou pod názvem Korpus, se kterou účastnil tehdejších prestižních celostátních rockových soutěží. V tomto období natočil i svůj první rozhlasový profil a to do pořadu „Větrník“ (ČRo Vltava).\n\nV roce 1985 odešel do Prahy, kde založil skupinu Koma, se kterou v letech 1988–1992 natočil videoklipy v produkci České televize do pořadů Televizní klub mladých, Česká hitparáda, To znám a dalších. V roce 1991 vydal s touto skupinou CD s názvem \"Lidé bez tváří\". V roce 1992 se tato kapela rozpadla a její činnost se již nikdy nepodařila obnovit.\n\nOd roku 1993 hrál na bicí nebo zpíval ve skupinách Mercedes Band, Black Rain, Shure, Panna, J.Joplin & J.Hendrix Tribute, Pavla Kapitanová Band a Ina Hany Bany. V roce 2011 založil skupinu Best revival, se kterou hraje občasně dodnes. Dále je občasným hostem na bicí v kapelách Smokie revival Praha, The Fastbirds a Beaton. Za celou svojí hudební kariéru odehrál přes 1400 koncertů.\n\n\n\n\n"}
{"id": "1117508", "url": "https://cs.wikipedia.org/wiki?curid=1117508", "title": "Ferrari SF15-T", "text": "Ferrari SF15-T\n\nFerrari SF15-T je vůz formule 1 týmu Scuderia Ferrari nasazený pro rok 2015. Vozidlo pilotovali Němec Sebastian Vettel a Fin Kimi Räikkönen. Monopost byl představen 30. ledna 2015.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1117509", "url": "https://cs.wikipedia.org/wiki?curid=1117509", "title": "Anton Krombholz", "text": "Anton Krombholz\n\nAnton Krombholz (25. října 1790, Dolní Police – 26. února 1869, Vídeň) byl český římskokatolický duchovní německé národnosti a bolzanovské orientace. Původně vyučující litoměřického kněžského semináře, poté duchovní správce v České Lípě a na sklonku života poradce ministerstva školství ve Vídni.\n\nNarodil se v prostých poměrech ve vsi Dolní Police (farnost Horní Police u České Lípy). Jeho datum narození je známo pouze z opisů, originální matrika je dnes považována za ztracenou. Svého otce později Anton Krombholz líčil jako příkladného a zbožného venkovana, a podobně se vyjadřoval i o své matce. S otcem často chodil do přírody, nebo jej doprovázel, když musel po okolí za obchodem.\n\nPrvní vzdělání získal Anton Krombholz v hornopolické farní škole, kde se vyučovalo v duchu školské reformy litoměřického biskupa Kindermanna. Velký vliv na mladého Antona měl tehdejší žandovský farář, P. \"Josef Wurm\" (Krombholz s ním udržoval čilé kontakty i v pozdějších letech, kdy působil v České Lípě, a s P. Wurmem se často navštěvoval).\n\nDalší vzdělání získal na litoměřickém gymnáziu. Zde dosahoval vynikajících studijních výsledků. V roce 1806 navštívil toto gymnázium tehdejší císař František, a Krombholz mu byl představen jako premiant ústavu. Od roku 1809 pak studoval v Praze filosofii. Stal se tak přímým žákem Bernarda Bolzana a jeho myšlenky jej celoživotně ovlivnily. V listopadu roku 1812 začal studovat v litoměřickém kněžském semináři. Zde jej velmi ovlivnil Michal Josef Fessl, vyučující církevních dějin.\nPo vysvěcení na kněze v roce 1815 zůstal Krombholz působit v litoměřickém kněžském semináři, kde bohoslovcům přednášel biblistiku (konkrétně exegezi Nového zákona a hermeneutiku). Nadále zastával myšlenky Bernarda Bolzana a brzy se kolem něj shromažďovali bohoslovci stejného smýšlení. Snažil se se svými žáky udržovat kontakt i poté, co již byli vysvěceni a posláni do farností. Snažil se také, aby se němečtí bohoslovci v dvojjazyčném prostředí litoměřické diecéze byli schopni domluvit česky. Krombholz byl spoluautorem domácího řádu kněžského semináře. Přišel rovněž s nabídkou, aby se bohoslovci zřekli piva které bylo podáváno při obědech a večeřích, a raději za takto ušetřené peníze nakoupili teologickou literaturu.\n\nKrombholzův kolega Fessl tehdy také založil mezi litoměřickými bohoslovci jakýsi tajný spolek, ač ho jak Krombholz tak sám Bolzano před tím důrazně varovali. Tento tajný spolek pak byl jednou z příčin pozdějšího velmi razantního zásahu proti bolzanistům v semináři.\n\nPoté, co začali být bolzanisté potlačováni a Fessl zatčen, snažil se tehdejší litoměřický biskup Hurdálek Krombholze uchránit postihu, a poslal ho jako děkana do České Lípy, kde ale působení v té době nebylo vůbec jednoduché. Později se tato skutečnost interpretovala tak, že Krombholz byl do Lípy poslán z trestu.\n\nDo České Lípy přišel Anton Krombholz v době, kdy se město vzpamatovávalo z rozsáhlého požáru, který mimo jiné zcela zničil děkanský kostel sv. Petra a Pavla, budova děkanství byla v takovém stavu, že se v ní skoro nedalo bydlet a kde městský hřbitov sloužil jako provizorní tržiště. Ve městě navíc řádila epidemie neštovic.\n\nŠkolství ve městě bylo tehdy také v dosti tristním stavu. Děkanu Krombholzovi se podařilo za 26 let působení v místě řadu nepořádků napravit. Děti, které musely přes den pracovat, byly vyučovány v rámci jím zřízené večerní školy. Inicoval také zřízení \"\"městského školkového útulku\"\" pro děti pracujících matek. Vedle duchovní služby též vyučoval na českolipském augustiniánském gymnáziu. Mezi studenty měl tehdy například pozdějšího redaktora časopisu Lumír, Ferdinanda Břetislava Mikovce. Povzbuzoval je (ač sám Němec) k vlastenectví a k tomu, aby se nestyděli za svůj původ a český jazyk. Stal se také oblastním školním inspektorem. Jím inspirováni, odcházeli často českolipští mladíci na bohoslovecká studia. V roce 1842 přijalo kněžské svěcení hned pět Krombholzových českolipských \"odchovanců\".\n\nV důsledku revolučního roku 1848 se Krombholz stal poradcem vídeňského ministerstva školství Lva Thun-Hohensteina. K 21. únoru 1850 byl jmenován sekčním šéfem. Do Vídně se také přestěhoval. Byl spoluautorem školské reformy a v roce 1856 inicioval vydání instrukce ke zřizování školních knihoven. Měl rovněž péči o materiální zabezpečení vyučujících. Chtěl také, aby škola neposkytovala jen vzdělání v teorii, ale aby žáky připravovala na praktický život. Za tím účelem nařídil zřizování školních zahrad, kde se žáci učili základům hospodářství a ovocnářství v praxi.\n\nRedigoval rovněž věstník pro dovzdělávání učitelů - \"Österreichische Schulbote\".\n\nZemřel ve Vídni v roce 1869. Pohřben byl na vídeňském hřbitově u sv. Marxe, nedaleko hrobu svého někdejšího kolegy Fessla, který zemřel o šest let dříve. Hřbitov byl později zrušen, a dnes není možná přesná lokalizace Krombholzova hrobu.\n\n\n"}
{"id": "1117512", "url": "https://cs.wikipedia.org/wiki?curid=1117512", "title": "Shawn Mendes", "text": "Shawn Mendes\n\nShawn Peter Raul Mendes (* 8. srpna 1998 Toronto, Ontario, Kanada) je kanadský zpěvák. V roce 2012 začal získávat úspěch po nahrání několika coververzí písniček na svůj účet v aplikaci Vine. Následující rok si ho všiml manažer Andrew Gertler z Island Records a získal nahrávací smlouvu.\n\nJeho první vydaný singl „Life of the Party“ získal velký úspěch zejména v Kanadě, ale také mezinárodně. Po singlu následně vydal EP a studiové album, po kterém vyrazil na sólovou tour.\n\nNa svém Youtube kanálu měl v říjnu 2019 okolo 24 milionů odběratelů.\n\nNarodil se v kanadském Torontu, kde vyrostl na předměstí Pickering. Je synem Karen, realitní makléřky a Manuela, businessmana. Jeho otec má portugalské předky a jeho matka anglické. Má také sestru Aaliyah, které je 15 let.\n\nV roce 2013 začal nahrávat své coververze písniček na aplikaci Vine a získal miliony zhlédnutí a s tím spousty fanoušků. Manažer Andrew Gertler objevil Shawna na internetu v lednu 2014, přivedl ho do Island Records a následně s ním podepsal nahrávací smlouvu. V červnu 2014 vydal singl „Life of the Party“. Je nejmladším umělcem, který debutoval v TOP 25 s debutovou písničkou v žebříčku Billboard Hot 100, kde se umístil na místě 24 v 15 letech.\n\nVyjel na turné MagCon Tour, po boku dalších mladých internetových senzací jako Cameron Dallas, Jack & Jack a dalších. Jako předzpěvák vyrazil na turné Austina Mahoneho. Své debutové EP vydal v červenci. V roce 2014 získal cenu Teen Choice Award v kategorii Internetová hvězda v oblasti hudby.\n\nV roce 2015 následovalo vydání jeho prvního studiového alba, \"Handwritten\", album obsahovalo nejznámější singly „Life of the Party“, „Something Big“, „Stitches“ a „I Know What You Did Last Summer“, které nahrál s Camilou Cabello.\n\nV září 2016 bylo vydáno jeho druhé studiové album s názvem \"Illuminate\". Album obsahovalo známé singly, „Treat You Better“, „Mercy“ a „There's Nothing Holdin' Me Back“.\n\nJeho posledním vydaným albem je Shawn Mendes , fanoušky nazýván \"SM3\". Album obsahuje známé písně „In my blood“, „Nervous“ a „Lost in Japan“.\n\nShawn Mendes byl v roce 2018 nominován na cenu Grammy Awards v kategorii Song of the year a Best pop.\n\n\n\n"}
{"id": "1117513", "url": "https://cs.wikipedia.org/wiki?curid=1117513", "title": "Martin Heindl", "text": "Martin Heindl\n\nMartin Heindl (* 2. června 1992) je český atlet výškař.\n\nZávodí za JAC Brno. Studuje na filozofické fakultě Masarykovy univerzity v Brně. V roce 2010 a 2011 se stal juniorský mistr ČR v hale. Na dráze vyhrál juniorské mistrovství ČR v roce 2010 a roce 2013 vyhrál na dráze mistrovství ČR do 22 let a v roce 2014 byl třetí.\n\nNa halovém mistrovství ČR 2017 v Praze si vytvořil nový osobní rekord výkonem 226 cm.\n"}
{"id": "1117516", "url": "https://cs.wikipedia.org/wiki?curid=1117516", "title": "Michelin (rozcestník)", "text": "Michelin (rozcestník)\n\nMichelin [\"mišlé\"] je francouzské příjmení a může znamenat:\n\n\n"}
{"id": "1117524", "url": "https://cs.wikipedia.org/wiki?curid=1117524", "title": "Achille Locatelli", "text": "Achille Locatelli\n\nAchille Locatelli (15. března 1856, Seregno – 5. dubna 1935, Řím) byl italský římskokatolický kněz, arcibiskup, kardinál a camerlengo.\n\nNarodil se 15. března 1856 v Seregno. Studoval v semináři v Monze. Na Papežském římském semináři získal doktorát z teologie a \"utroque iure\" (kanonického práva a civilního práva. Na kněze byl vysvěcen 20. prosince 1879. O rok později začal studovat diplomacii na Papežské církevní akademii. Dne 14. ledna 1884 mu byl udělen titul Tajného komořího Jeho Svatosti. Byl auditorem na nunciatuře v Bavorsku, Belgii, Francii a v Rakousku. Stal se členem Kongregace pro mimořádné církevní záležitosti. Byl nositelem různých církevních a státních řádů. Dne 20. srpna 1902 byl povýšen na Preláta Jeho Svatosti.\n\nRoku 1905 byl jmenován \"Chargé d’affaires\" na nunciaturu v Holandsku a Lucembursku a 22. listopadu 1906 internunciem v Argentině. Dne 6. prosince 1906 mu papež Pius X. udělil titul titulárního arcibiskupa ze Soluně. Biskupské svěcení přijal 27. prosince 1906 z rukou kardinála Rafaela Merry del Val y Zuluety a spolusvětiteli byli arcibiskup Pietro Gasparri a biskup Algernon Charles Stanley.\n\nDne 8. července 1916 se stal apoštolským nunciem v Belgii a dále působil jako internuncius v Lucembursku, Nizozemsku a také jako apoštolský nuncius Portugalsku.\n\nDne 11. prosince 1922 jej papež Pius XI. jmenoval kardinálem a 25. května 1923 si převzal červeý biret a titul kardinál-kněz ze San Bernardo alle Terme.\n\nV letech 1929-1930 a 1933-1935 zastával funkci camerlenga.\n\nZemřel 5. dubna 1935 v Římě na zápal plic. Pohřeb se konal 19. dubna 1935 v kostele San Carlo al Corso. Pohřben byl kryptě kostela ve svém rodném městě.\n\n\n"}
{"id": "1117526", "url": "https://cs.wikipedia.org/wiki?curid=1117526", "title": "Mistrovství světa v pólu", "text": "Mistrovství světa v pólu\n\nMistrovství světa je nejvýznamnější mezinárodní soutěž v koňském pólu, kterou pořádá od roku 1987 Mezinárodní federace póla. Aby se zmírnily výkonnostní rozdíly mezi jednotlivými zeměmi, platí pravidlo, že součet individuálních handicapů v jednom týmu nesmí přesáhnout číslo čtrnáct. Koně si hráči před zápasem losují. Dosud se mistrovství konalo pouze v kategorii mužů. Historicky nejúspěšnějším mužstvem je Argentina se čtyřmi tituly. \n"}
{"id": "1117530", "url": "https://cs.wikipedia.org/wiki?curid=1117530", "title": "Bitva o Aleppo (2012–2016)", "text": "Bitva o Aleppo (2012–2016)\n\nBitva o Aleppo, či též bitva o Halab, ( ) bylo armádní střetnutí v syrském Aleppu mezi Syrskou armádou, Hizballáhem a dalšími ší'itskými skupinami (také z Íránu) a kurdskými Lidovými obrannými jednotkami (YPG) na jedné straně proti Svobodné syrské armádě (FSA), sunitské Islámské frontě a dalším sunitským skupinám na straně druhé. Bitva skončila po více než čtyřech letech vítězstvím vládní armády.\n\nBoje začaly v červenci 2012 během prvního roku občanské války v Sýrii, když jednotky FSA pronikly do města. Počáteční rozsah a význam bitvy vedl bojující k označení bitvy jako „matka všech bitev“.\n\nBěhem bojů bylo těžce poškozeno i Staré město v Aleppu, které je zapsáno na seznamu světového dědictví UNESCO. 12. července 2015 došlo k explozi, která způsobila zřícení části hradeb citadely. Do té doby už bylo silně poškozeno a mnohde zničeno více než 60 % území Starého města.\n\nV listopadu 2016 zahájily vládní jednotky za pomoci Íránu a šíitských milic z Libanonu a Iráku a za podpory ruského letectva ofenzívu vůči pozicím rebelů ve východním Aleppu, která znamenala rozhodující obrat v celém střetnutí. Během několika týdnů přišli rebelové o většinu čtvrtí, které do té doby měli pod kontrolou. Dne 13. prosince 2016 bylo oznámeno, že boje ve východním Aleppu ustaly a provládní jednotky mají nad městem plnou kontrolu.\n\nNásledovala evakuace povstalců, zakončená 22. prosince 2016, kdy Syrská armáda převzala na městem plnou kontrolu.\n\n\n"}
{"id": "1117531", "url": "https://cs.wikipedia.org/wiki?curid=1117531", "title": "Heinrich Doblhoff-Dier", "text": "Heinrich Doblhoff-Dier\n\nHeinrich Doblhoff-Dier (6. února 1838 Vídeň – 12. března 1913 Weikersdorf) byl rakouský politik německé národnosti, v 2. polovině 19. století poslanec Říšské rady.\n\nPůsobil jako statkář ve Weikersdorfu. Byl šlechticem. Pocházel z vlivného rodu Doblhoffů. Jeho strýcem byl politik Anton von Doblhoff-Dier a nevlastním dědem ministr spravedlnosti Adolf Pratobevera von Wiesborn.\n\nVystudoval práva na Vídeňské univerzitě. Od roku 1859 do roku 1883 byl pak činný ve státní správě jako pracovník na dolnorakouském místodržitelství.\n\nByl aktivní i veřejně a politicky. Od roku 1869 do roku 1874 zasedal jako poslanec Dolnorakouského zemského sněmu. Byl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii velkostatkářskou v Dolních Rakousích. Mandát zde obhájil ve volbách roku 1879, volbách roku 1885, volbách roku 1891, volbách roku 1897 a volbách roku 1901. V roce 1873 se uvádí jako baron Heinrich von Doblhoff, statkář, bytem Weikersdorf u Badenu.\n\nPoliticky byl orientován jako ústavověrný poslanec. V roce 1873 do parlamentu nastupoval za skupinu ústavověrných velkostatkářů (tzv. Strana ústavověrného velkostatku, centralisticky a provídeňsky zaměřená). Jako ústavověrný poslanec se uvádí i po volbách roku 1879. Na Říšské radě se v říjnu 1879 zmiňuje coby člen staroněmeckého Klubu liberálů (\"Club der Liberalen\"). Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub byl do Říšské rady zvolen i v roce 1885. Po následujícím rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Ve volbách roku 1891 byl na Říšskou radu zvolen opět za klub Sjednocené německé levice. Po volbách roku 1897 je uváděn coby ústavověrný velkostatkář.\n\nZasedal v státní komisi pro státní dluh. Vystoupil z ní v květnu 1886 kvůli sporům s konzervativními členy komise. Zasedal rovněž v státní železniční komisi. Po delší dobu byl viceprezidentem c. k. zemědělské společnosti ve Vídni.\n\nZemřel v březnu 1913.\n"}
{"id": "1117532", "url": "https://cs.wikipedia.org/wiki?curid=1117532", "title": "Rudolf Furtmüller", "text": "Rudolf Furtmüller\n\nRudolf Furtmüller (2. května 1837 Vídeň – 11. června 1911 Stockerau) byl rakouský politik německé národnosti, v 2. polovině 19. století poslanec Říšské rady a starosta Stockerau.\n\nPůsobil jako majitel nemovitostí a poštmistr ve Stockerau.\n\nV mládí přišel o matku. Základní školu navštěvoval ve Vídni a v Českých Budějovicích. Pak studoval na vyšší reálné škole a roku 1855 dobrovolně nastoupil do armády, k 4. regimentu polní artilérie. V roce 1859 byl povýšen na podporučíka. Z armády vystoupil 24. října 1860. Následně převzal poštovský úřad v Stockerau. 19. srpna 1861 mu císař udělil privilegium erbovního poštmistra. Téhož roku se oženil s Franziskou Öttl. Byl aktivní i veřejně a politicky. Zvolen byl do obecní rady a od srpna 1870 do 3. ledna 1891 vykonával úřad starosty Stockerau. Jako starosta musel zvládnout ekonomické dopady odchodu vojenské posádky z města a regulace Dunaje, při níž se koryto řeky a s ním související lodní přeprava vzdálila od Stockerau. V roce 1884 se ve městě konala úspěšná zemědělsko-živnostenská výstava. Došlo k rozvoji průmyslu, k založení živnostenské odborné školy a výstavbě nové budovy dívčí školy. V roce 1871 byla otevřena veřejná nemocnice, roku 1874 provedena přístavba radnice a roku 1888 otevřena plynárna. V lednu 1891 z funkce starosty odstoupil a město mu tehdy udělilo čestné občanství. V červnu 1896 získal Řád Františka Josefa.\n\nV letech 1871–1890 rovněž zasedal jako poslanec Dolnorakouského zemského sněmu. Na sněmu byl členem stavebního a správního výboru.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou v Dolních Rakousích, obvod Korneuburg, Stockerau, Zistersdorf. Do parlamentu se vrátil ve volbách roku 1885, nyní za kurii venkovských obcí, obvod Korneuburg, Ober-Hollabrunn atd. V roce 1873 se uvádí jako Rudolf Furtmüller, majitel nemovitostí a c. k. poštmistr, bytem Stockerau.\n\nV roce 1873 do parlamentu nastupoval za blok ústavověrných (tzv. Ústavní strana, centralisticky a provídeňsky orientovaná), v jehož rámci představoval mladoněmecké křídlo. V roce 1878 zasedal v mladoněmeckém poslaneckém Klubu pokroku. Po volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nV červenci 1895 odešel z poštmistrovské funkce na penzi. Zemřel v červnu 1911.\n"}
{"id": "1117534", "url": "https://cs.wikipedia.org/wiki?curid=1117534", "title": "Kolektivní správce", "text": "Kolektivní správce\n\nKolektivní správce je instituce, která z pověření velkého množství autorů hromadně zajišťuje zhodnocování autorských práv nebo souvisejících ochranných práv k jejich dílům. Kolektivní správa práv se v České republice opírá o hlavu IV autorského zákona.\n\nKolektivními správci jsou obvykle soukromé spolky, jimž bylo v mnoha zemích k vykonávání kolektivní správy státními orgány ze zákona přiřknuto monopolní postavení. Svou povahou se pohybují na hranici odborového solidárního uskupení autorů hájících své zájmy vůči hospodářsky silnějším uživatelům děl a státního úřadu kontrolujícího dodržování ohlašovací povinnosti k rozmnoženinám, veřejným produkcím a rozhlasovému šíření autorských děl.\n\nPovědomí o činnosti kolektivních správců mezi veřejností se v Česku zvyšuje především na základě negativních zkušeností umělců či uživatelů děl, např. v souvislosti s vybíráním náhradních odměn z nenahraných nosičů či žalobami na vydání bezdůvodného obohacení.\n\nV Česku působí následující kolektivní správci:\n\n"}
{"id": "1117535", "url": "https://cs.wikipedia.org/wiki?curid=1117535", "title": "Urím a tumím", "text": "Urím a tumím\n\nUrím a tumím je název dvou speciálních kamenů, které se objevují v biblické tradici. Jejich užívání i smysl je předmětem náboženských debat. Podle všeho šlo o věštecké nástroje, které mohl použít izraelský velekněz nebo Vidoucí (typ proroka).\n\nS kameny urím a tumím se ve Starém zákoně setkáváme poprvé v příběhu, kdy Mojžíš vysvěcuje svého bratra Árona za velekněze nad izraelským lidem. Urím a tumím je v Exodu popsán jako součást speciálního náprsníku, jehož podoba je dopodrobna popsaná.\n\nV rámci tohoto náprsníku se nacházely kameny urím a tumím:\n\nZapojení kamenů do náprsníků je zapsáno také ve 3. knize Mojžíšově.\n\nV biblických spisech nacházíme několikero způsobů užití kamenů urím a tumím. Někdy se namísto zmínění obou kamenů užívá jen urím.\n\nPrvní návod nacházíme v Mojžíšově záznamu a směřuje k Jozuemu.\n\nPřed příchodem proroka Samuela neměli izraelští velekněží už žádná zjevení skrze urím a tumím. V Bibli se nachází zápis o tom, jak se král Saul snažil získat odpověď skrze urím (pravděpodobně pomocí velekněze), ale nedočkal se.\n\nV době Ezdráše a Nehemiáše, když se kmen Judy vrátil do Jeruzaléma, aby opět zbudoval chrám, zaznělo následující nařízení.\n\nMormoni věří, že jejich prorok Joseph Smith roku 1827 získal od anděla Zlaté desky a více než rok je překládal z reformní egyptštiny démotického typu. Joseph Smith nazýval nástroje, které mu tento překlad umožnily, jako urím a tumím a získal je prý od stejného anděla jako desky. Ve výsledku však Joseph Smith přeložil s pomocí urímu a tumímu pouze 116 ztracených stránek Knihy Lehi (dnešní verze Knihy Mormonovy byla přeložena pomocí odlišných vidoucích kamenů). Členové mormonské církve Smithe dodnes uznávají jako „Vidoucího“, neboť měl jako někteří starověcí proroci právo užívat tyto posvátné kameny.\n\nPodle Josepha Smithe užíval urím a tumím kromě jiného i prorok Abrahám, jak je popsáno v mormonském apokryfu, Knize Abrahamově (Abraham 3,1+4).\n\nKameny urím a tumím jsou zmíněny i v mormonském písmu, Knize Mormonově. Podle textu byly tyto kameny předány Jehovovu bratru Jaredovu (údajně okolo roku 2300 př. n. l.), který je vzal s sebou do starověké Ameriky (Eter 3:23–24+28; Eter 4:5). Podle mormonů je právě tento pár urímu a tumímu tím, který nalezl a používal Joseph Smith (na rozdíl od páru kamenů, které vlastnil Abrahám a poté Mojžíš ve starověkém Izraeli).\n\nProroci jareditského národa (který je podle mormonů totožný s Olméky) si urím a tumím předávali, až byly tyto kameny zanechány spolu se 24 zlatými deskami, které v 2. století př. n. l. našel Limhiův lid (Mosiáš 8:9). Není známo, zda kameny s deskami skryl ve své jeskyni poslední jareditský prorok Eter, nebo zda je skryl poslední jareditský král Koriantumr.\n\nPosvátné kameny byly Limhim předány králi Mosiáši II., který byl vládcem země Zarahemla a který použil kameny k přeložení 24 jareditských desek. Mosiáš II. je v Knize Mormonově nazýván jako Vidoucí - Mosiáš 8:13...)\n\nDědeček Mosiáše II. (Mosiáš I.) je taktéž nazýván Vidoucím, jelikož přeložil velký kámen (staroamerickou stélu), podávající také zprávu o jareditském národě. Není známo, jakými nástroji Mosiáš I. překládal, jelikož neměl přístup k urímu a tumímu. Je možné, že použil odlišný typ vidoucích kamenů (jako Joseph Smith).\n\nZázračné kameny najdeme také v dalším z mormonských Písem, Nauce a smlouvách, konkrétně v pasážích 10:1, 17:1, 130:9-10. Zmínky jsou aktéž v životopise Josepha Smithe v Drahocenné perle v pasážích 1:35, 1:52, 1:59 a 1:62.\n\n\n"}
{"id": "1117537", "url": "https://cs.wikipedia.org/wiki?curid=1117537", "title": "Tuan Jing-jing", "text": "Tuan Jing-jing\n\nTuan Jing-jing, , (* 3. července 1989 Tchien-ťin) je čínská profesionální tenistka. Ve své dosavadní kariéře na okruhu WTA Tour vyhrála jeden singlový a tři deblové turnaj. K nim přidala dvě deblové trofeje ze série WTA 125K. V rámci okruhu ITF získala jedenáct titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v dubnu 2017 na 60. místě a ve čtyřhře pak v říjnu 2019 na 17. místě. Trénuje ji Tung Jüe-sen.\n\nVe finále grandslamové čtyřhry French Open 2019 podlehla s krajankou Čeng Saj-saj maďarsko-francouzskému páru Tímea Babosová a Kristina Mladenovicová. Na malém Turnaji mistryň, WTA Elite Trophy 2017 v Ču-chaji, získala deblovou trofej s krajankou Chan Sin-jün. Z finále deblu WTA Elite Trophy 2019 pak odešla poražena po boku Jang Čao-süan, když nestačily na ukrajinsko-slovinskou dvojici Ljudmila Kičenoková a Andreja Klepačová.\n\nV čínském fedcupovém týmu debutovala v roce 2017 základním blokem 1. skupiny zóny Asie a Oceánie proti Japonsku, v němž prohrála čtyřhru v páru s Jang Čao-süan. Japonky zvítězily 3:0 na zápasy. Do roku 2020 v soutěži nastoupila k jedinému mezistátnímu utkání s bilancí 0–0 ve dvouhře a 0–1 ve čtyřhře.\n\nPrvní ženský turnaj na okruhu ITF odehrála v roce 2006 v čínském Čchang-ša. Premiérovou událostí na okruhu WTA Tour se stala kvalifikace pekingského China Open 2010. Do hlavní soutěže poprvé nastoupila o dva roky později, když do zářijového Guangzhou International Women's Open 2012, probíhajícího v Kantonu, obdržela divokou kartu od pořadatelů. Na úvod si poradila s thajskou kvalifikantkou Luksikou Kumkhumovou, aby poté podlehla třetí nasazené Rumunce Soraně Cîrsteaové.\n\nNa nejvyšší grandslamové úrovni debutovala kvalifikací US Open 2012, v níž ji ve druhém kole vyřadila Kirsten Flipkensová. Hlavní soutěž si poprvé zahrála na US Open 2013, kde skončila v otevíracím duelu na raketě šesté nasazené Caroline Wozniacké. \n\nZápas v hlavní soutěži Grand Slamu premiérově vyhrála, po čtyřech předchozích porážkách, ve Wimbledonu 2015, kde na třetím dvorci překvapivě vyřadila obhájkyni fnálové účasti a dvanáctou nasazenou Eugenii Bouchardovou. Do dvouhry postoupila jako 117. hráčka žebříčku z kvalifikace. Jednalo se o její první vítězství nad hráčkou elitní světové dvacítky.\n\nNa Asijských hrách 2014 v jihokorejském Inčchonu byla členkou čínského týmu, jenž vybojoval stříbrnou medaili ze soutěže tenisových družstev.\n\nPrvní grandslamové finále si zahrála v ženském deblu French Open 2019, kde startovala s krajankou Čeng Saj-saj. V boji o titul podlehly druhému nasazenému, maďarsko-francouzskému páru Tímea Babosová a Kristina Mladenovicová. Ve čtyřhře Wuhan Open 2019 vytvořila osmý nasazený pár s Ruskou Veronikou Kuděrmetovou. Ve finále přehrály belgicko-běloruské turnajové dvojky Elise Mertensovou s Arynou Sabalenkovou po dvousetovém průběhu, což pro ni znamenalo třetí kariérní trofej.\n\n"}
{"id": "1117543", "url": "https://cs.wikipedia.org/wiki?curid=1117543", "title": "Igor Bachner", "text": "Igor Bachner\n\nIgor Bachner (* 16. září 1946 Bratislava-Staré mesto) je bývalý slovensko-kanadský fotbalista, záložník a útočník.\n\nJe odchovancem Slovanu Bratislava, za který nastoupil před vojnou v lize v jediném utkání. Základní vojenskou službu odsloužil v Dukle Banská Bystrica, do které nastoupil před sezónou 1966/1967. Nepropracoval se do prvního týmu Dukly Banská Bystrica, která hrála Divizi, skupinu F a tak hrával za její B-tým Krajské mistrovství. Po skončení základní vojenské služby odešel do Škody Plzeň, kde hrál v československé lize. V československé lize nastoupil za Plzeň ve 12 utkáních, gól nedal. V sezóně 1971-72 nastoupil v Poháru vítězů pohárů proti FC Bayern Mnichov. Po emigraci hrál v americké North American Soccer League za Montreal Olympique, Boston Minutemen, San Diego Sockers (kde byl např. i 3 roky spoluhráčem populárního Kazimierze Deyny) a Rochester Lancers a v severoamerické halové lize Major American Soccer League za Hartford Hellions.\n\n\n"}
{"id": "1117547", "url": "https://cs.wikipedia.org/wiki?curid=1117547", "title": "Římskokatolická farnost Vysoké Veselí", "text": "Římskokatolická farnost Vysoké Veselí\n\nŘímskokatolická farnost Vysoké Veselí je územním společenstvím římských katolíků v rámci jičínského vikariátu královéhradecké diecéze.\n\nDnešní farní kostel, zasvěcený sv. Mikuláši Tolentinskému, byl ve Vysokém Veselí postaven v roce 1770. Tvoří jeden areál s farou a školou. v roce 1835 byl upraven v empírovém stylu. Po roce 2005 veselská farnost afilovala původně samostatné farnosti \"Hradíšťko\" a \"Slatiny\".\n\n\nFarnost Vysoké Veselí měla do roku 2018 vlastního duchovního správce, který zároveň byl administrátorem ex currendo ve farnostech Chomutice u Hořic, Ohnišťany a Smidary. Od uvedeného roku je farnost spravována ex currendo z Jičína. V roce 2019 byl do farnosti ustanoven výpomocný duchovní, podřízený jičínskému arciděkanovi, který zůstává statutárem farnosti. \n\n\n"}
{"id": "1117548", "url": "https://cs.wikipedia.org/wiki?curid=1117548", "title": "Křížová cesta (Pohled)", "text": "Křížová cesta (Pohled)\n\nKřížová cesta v Pohledu na Havlíčkobrodsku se nachází cca 1,7 km severovýchodně od obce na vrchu Kalvárie.\n\nKřížová cesta byla postavena u kostela Svaté Anny. Čtrnáct zděných výklenkových kapliček stojí v kruhu kolem kostela postaveného roku 1824 na místě původní kapličky, vystavěné roku 1731 nad údajně zázračným pramenem.\n\nVoda z pramene obsahuje síru, železo a olovnatý oxid. Roku 1858 nechal hrabě Sylva Taroucca v lese poblíž poutního místa postavit lázeňskou budovu. V blízkosti pramene byla vykopána jáma a položeno dřevěné potrubí do lázeňské budovy. Voda se ohřívala v měděných kotlících a hosté se léčili koupelemi, které byly jehličnaté, anebo rašelinové.\n\nNa jaře roku 1887 studánka vyschla. Nový pramen byl sveden od staré myslivny pod kapličku a studánka byla kolem dokola vyzděna. Z lázeňské budovy byl zřízen hostinec pro letní hosty.\n\nNedaleko poutního místa byl vztyčen vysoký kříž na bývalém hřbitově, založeném pro oběti moru z roku 1772.\n\nKřížová cesta je spolu s kostelem Svaté Anny chráněna jako nemovitá Kulturní památka České republiky.\n\n\n\n"}
{"id": "1117550", "url": "https://cs.wikipedia.org/wiki?curid=1117550", "title": "Leskoptev bělobřichá", "text": "Leskoptev bělobřichá\n\nLeskoptev bělobřichá (\"Cinnyricinclus leucogaster\") je pták z čeledi špačkovití, z rodu \"Cinnyricinclus\".\n\nJe to špaček menší velikosti, asi 18 cm, s výrazným pohlavním dimofismem, který se projevuje hlavně zbarvením; samci jsou pestře zbarvení, nejčastěji mívají purpurovou hlavu a hřbet a bílé břicho, naopak samice jsou nevýrazné se žlutavým až hnědým kropenatým hřbetem s bílým kropenatým břichem. V Česku leskoptve chovají soukromí chovatelé a ZOO ve Dvoře Králové.\n\nVyskytují se převážně v Africe na zalesněných plochách, přesná poloha záleží na jednotlivých poddruzích:\n\nV přírodě se leskoptve bělobřiché živí různým malým hmyzem, bobulemi a ovocem. V zajetí se většinou krmí speciální směsí nebo granulemi. Pokud je chovatel ochotný podávat leskoptvi stravu přírodního původu, je vhodné podávat banány, hroznové víno, hrušky nebo červený rybíz, co se hmyzu týče, pak jsou vhodné larvy zavíječe voskového, mouční červi nebo cvrčci.\n\nLeskoptve bělobřiché v přírodě hnízdí v dutinách stromů ve výšce mezi dvěma až šesti metry, které si vystelou listím a větvičkami. V zajetí se používají klasické budky (spíše široké, než vysoké) nebo venkovní voliéry. Samice snáší 2–4 kropenatá vejce světle modré barvy. Inkubace (kterou provádí především samice) trvá 12–14 dní. Mláďata vylétají po devatenácti dnech. Odchov v zajetí může být mírně komplikovaný: často se stává, že samec samici napadá a nechce ji pustit k vejcím nebo mláďatům.\n"}
{"id": "1117551", "url": "https://cs.wikipedia.org/wiki?curid=1117551", "title": "Martin Novák", "text": "Martin Novák\n\nMartin Novák je křestní jméno a příjmení, jež má více lidí:\n\n"}
{"id": "1117552", "url": "https://cs.wikipedia.org/wiki?curid=1117552", "title": "Alena Hoblová", "text": "Alena Hoblová\n\nAlena Hoblová (* 25. ledna 1940, Holešovice, Praha) je česká akademická malířka, kostýmní a scénická výtvarnice.\n\nVyučila se v oboru aranžér – dekoratér. V tomto oboru pracovala 7 roků. V letech 1963 – 1967 studovala a absolvovala na DAMU v atelieru prof. arch. Františka Tröstera. Brzy po studiu se dlouhodobě věnovala českému, moravskému a slovenskému folklóru, který je trvalou inspirací v její tvorbě. Vytváří díla pro Národní divadla v Praze, Brně, Ostravě, pro lidové soubory profesionální i amatérské, spolupracuje léta s dětskými a vysokoškolskými uměleckými sbory. Vystavovala na světových výstavách PQ v Praze v rozmezí let 1971 – 1991. Byla zastoupena na scénografických výstavách v Holandsku, Norsku, Švédsku, v Itálii, Mexiku, Indii a v Anglii. Měla samostatné výstavy v Praze (1984), v Čelákovicích (1989), v Uhříněvsi (2009). Velkou část jejích prací vlastní divadelní oddělení Národního muzea v Praze, Muzeum hudby v Litomyšli, Muzeum B. Martinů v Poličce. Mimo divadlo se realizuje v oborech \"Užitá grafika, Knižní ilustrace, Plakátová tvorba, Volná malba a Výstavnictví\". V posledních letech zveřejňuje své autorské texty v časopisech, vystupuje v Českém rozhlase v pořadech vypovídajících o jejím životě uměleckém i přátelství s velkými osobnostmi naší kultury. Má svobodné povolání, žije v Praze.\n\n\n\n"}
{"id": "1117553", "url": "https://cs.wikipedia.org/wiki?curid=1117553", "title": "Litvinov", "text": "Litvinov\n\nPříjmení Litvinov nosí více osob:\n\n"}
{"id": "1117554", "url": "https://cs.wikipedia.org/wiki?curid=1117554", "title": "Podpeč (Brezovica)", "text": "Podpeč (Brezovica)\n\nPodpeč je vesnice, jedno ze 16 sídel občiny Brezovica. Nachází se ve Středoslovinském regionu v centru Slovinska, nedaleko od hlavního města země.\n\nRozloha vesnice je 1,76 km a v roce 2015 zde žilo 543 obyvatel. Od centra Lublaně je vzdálena 13 km. Podpeč je napojena na dálkové linky a také na městskou autobusovou linkou č. 19B. Severní částí vesnice protéká řeka Lublaňka (), podél které se táhne rozsáhlý krajinný park Lublaňský močál. Jižně od řeky leží letiště. Na úbočí vrchu \"Sveta Ana\" (484 m n. m.) je kamenolom, kde se těžil vápenec, známý jako podpečský mramor.\n\n"}
{"id": "1117557", "url": "https://cs.wikipedia.org/wiki?curid=1117557", "title": "Směrnice o harmonizaci autorského práva", "text": "Směrnice o harmonizaci autorského práva\n\nSměrnice Evropského parlamentu a Rady 2001/29/ES ze dne 22. května 2001 o harmonizaci určitých aspektů autorského práva a práv s ním souvisejících v informační společnosti (též známá jako směrnice \"InfoSoc\") je směrnice Evropské unie přijatá za účelem implementace Smlouvy WIPO o autorském právu (přijaté členskými státy Světové organizace pro duševní vlastnictví – WIPO) a harmonizace určitých aspektů autorského práva v členských státech Evropské unie, jako jsou např. zákonné licence (výjimky z autorského práva).\n\nV červnu 2015 výbor Evropského parlamentu pro právní záležitosti schválil návrh zprávy k provádění této směrnice, zpracovaný poslankyní Juliou Redovou, do jehož původního znění však bylo zapracováno velké množství pozměňovacích návrhů. Zpráva navrhla 24 bodů pro reformu autorského zákona, a to na celoevropské úrovni. Jedním z jejích cílů bylo také umožnit vybudování jednotného evropského digitálního trhu. Zpráva se věnovala různým oblastem, do které autorské právo zasahuje, jako je například datamining, právo na citaci nebo aplikaci autorského práva v oblasti školství. Poslanci Evropského parlamentu v plenárním hlasování 9. července tuto zprávu přijali, avšak v pozměněné formě mj. vypouštějící odstavec dotýkající se svobody panoramatu, proti jehož pozměněnému znění navrhujícímu celoevropské omezení svobody panoramatu pouze na nekomerční účely se po zprávách v médiích vznesla vlna kritiky z řad veřejnosti.\n\nJedním z bodů, kterých se původní návrh zprávy dotýkal, byla svoboda panoramatu. Podle autorky byl návrh po desetiletích přijímání omezení ve prospěch majitelů práv požadavkem na obnovení vyváženosti v oblasti autorských práv. Návrh byl schválen s úpravou, kterou navrhl francouzský europoslanec Jean-Marie Cavada, jehož pozměněňovací návrh navrhl omezení svobody panoramatu na celoevropské úrovni. Podle tohoto návrhu by fotografie, videozáznamy či jiné snímky objektů, které jsou umístěny na veřejných prostranstvích trvale, mohly být komerčně použity pouze se souhlasem autorů nebo za ně jednajících zástupců. Návrh podle europoslance Pavla Svobody vycházel z představy, že pokud si někdo chce založit byznys na pohlednici s Tančícím domem nebo jeho fotografii použít jako reklamu své cestovky, měl by požádat o souhlas architekta.\n\nPřestože podle europoslance Pavla Svobody je velký rozdíl rozdíl mezi komerčním a nekomerčním užitím, takže po případném nasdílení fotografie na Facebooku z toho pro autora fotografie nic neplyne, problémem návrhu je, že licence Creative Commons a nové technologie jako sociální sítě stírají rozdíl mezi komerčním a nekomerčním užitím, např. zveřejněním fotografie na Facebooku dává autor fotografie licenci Facebooku k jejímu komerčnímu použití. Na hranici mezi komerčním a nekomerčním užitím se nedokážou shodnout ani experti. Pokud návrh schválí Evropský parlament, podle Ivany Cabrnochové bude mít problém každý občan, protože si všichni budou muset dávat pozor na to, co fotografují. Podle České pirátské strany návrh hájí zájmy velkých asociací fotografů, především z Francie.\n\nNávrh byl přijat v podobě zprávy z vlastního podnětu (čl. 46 jednacího řádu EP), kdy návrh úpravy předpisu navrhuje některý z výborů Evropského parlamentu, následně jej schvaluje Evropský parlament jako celek a po jeho případném schválení je předložen Evropské komisi, která ale ve svém návrhu reformy nemusí vycházet z návrhu Evropského parlamentu, ale může zvolit jinou úpravu, takže to, zda omezení svobody panoramatu bude součástí směrnice, je nejisté.\n\nPřestože se jedná pouze doporučující a nelegislativní usnesení jediného výboru Evropského parlamentu, po jeho schválení se v českých médiích objevila informace, že EU zakázala fotografování budov. Podle europoslance Pavla Poce je těsně po schválení návrhu toto schválení pustým rétorickým cvičením, které pokud půjde jako podklad do Evropské komise, na jeho základě možná, někdy, Evropská komise připraví revizi legislativy.\n\nPavla Teličku překvapila míra podpory návrhu a podle vlastních slov měl v úmyslu požádat o vyjádření názoru kolegy z frakce ALDE, kteří jsou členy JURI, a celou záležitostí se podrobně zabývat. Podle Davida Černého je takový návrh nesmysl.\n\nOdstavec dotýkající se svobody panoramatu byl nakonec při jejím přijímáním na plenárním zasedání 9. července ze zprávy úplně vypuštěn. Protinávrh poslankyně Marietje Schaakeové na obnovení odstavce v původní podobě, která volala po zavedení svobody panoramatu ve všech zemích Evropské unie, neobdržel dostatečné množství hlasů. S přihlédnutím k poslanecké zprávě vypracuje Evropská komise do konce roku 2015 návrh nové směrnice.\n\n\n"}
{"id": "1117561", "url": "https://cs.wikipedia.org/wiki?curid=1117561", "title": "Radan Dolejš", "text": "Radan Dolejš\n\nRadan Dolejš (* 9. duben 1964) je český historik, dramaturg, producent, scenárista, režisér, hudebník.\n\nAbsolovoval FF UK Praha – obor čeština dějepis (prof. Otto Urban), státní zkoušky složil z českého jazyka a literatury, české a světové historie, z pedagogiky (1986 – 1991). Studoval Lidovou konzervatoř Jaroslava Ježka (tvorba scénáře a písňového textu, prof. Jiříh Suchý). Od září 2017 je profesorem na Pražské konzervatoři – Obor: Dějiny Jazzu a moderní populární hudby. Je autorem (spoluautorem) několika knih zejména v spojení s J. Werichem, J. Voskovcem. Působil jako dramaturg, scenárista a režisér zejména zábavných pořadů na Tv Nova (1998–2009), Tv Prima (2003–2007), Tv Barrandov (2012) a Česká televize (2002-současnost). V letech 2010-2011 pracuje v České televizi jako výkonný ředitel ČT1. V hudební oblasti se proslavil jako kytarista skupiny Šlapeto (1991–2002), dále jako producent, dramaturg a kytarista skupiny Patrola alias Patrola Šlapeto (2002-současnost). Od roku 2007 je skupina Patrola přejmenována na Patrola Šlapeto.\n\n\n\n\n\n\n\n\n\n\n\nkytarista kompletního katalogu skupiny Šlapeto v letech 1991 – 2002\n\nproducent, dramaturg a kytarista kompletního katalogu skupiny Patrola Šlapeto\n\n\n\n\n\n"}
{"id": "1117564", "url": "https://cs.wikipedia.org/wiki?curid=1117564", "title": "Aljaksandra Sasnovičová", "text": "Aljaksandra Sasnovičová\n\nAljaksandra Sasnovičová, bělorusky: Аляксандра Аляксандраўна Сасновіч, \"Aljaksandra Aljaksandrajna Sasnovič\" (* 22. března 1994 Minsk) je běloruská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do června 2018 jedenáct titulů ve dvouhře a sedm ve čtyřhře.\n\nNa žebříčku WTA byla ve dvouhře nejvýše klasifikována v lednu 2018 na 46. místě a ve čtyřhře pak v říjnu 2013 na 142. místě. Trénuje ji Igor Světlakov. Dříve tuto roli plnil bývalý sovětský tenista Vladimir Volčkov.\n\nV běloruském fedcupovém týmu debutovala v roce 2012 baráží 2. světové skupiny proti Švýcarsku, v níž prohrála obě dvouhry a v páru s Lebeševovou také čtyřhru. Bělorusky tak po porážce 1:4 na zápasy sestoupily. Do roku 2019 v soutěži nastoupila k devatenácti mezistátním utkáním s bilancí 15–10 ve dvouhře a 5–3 ve čtyřhře.\n\nPrvní ženský turnaj na okruhu ITF odehrála v roce 2009 v rodném Minsku.\n\nPremiérovou událostí na okruhu WTA Tour v hlavní soutěži se stala grandslamová dvouhra na zářijovém US Open 2014, kde zvládla tři kvalifikační kola. V posledním z nich zdolala Marii Sanchezovou. Na úvod hlavního turnaje vyřadila Slovenku Annu Karolínu Schmiedlovou, aby ve druhé fázi podlehla desáté nasazené Caroline Wozniacké. Bodový zisk jí zajistil premiérový průnik do elitní světové stovky žebříčku WTA, když se 8. září 2014 posunula ze 120. na 97. příčku.\n\n"}
{"id": "1117569", "url": "https://cs.wikipedia.org/wiki?curid=1117569", "title": "Krombholz", "text": "Krombholz\n\nPříjmení Krombholz nosí více osob:\n\n"}
{"id": "1117570", "url": "https://cs.wikipedia.org/wiki?curid=1117570", "title": "Kubinka", "text": "Kubinka\n\nKubinka () je město s přibližně s dvaceti tisíci obyvatel v Moskevské oblasti Ruské federace. Leží 63 kilometrů západně od centra Moskvy, zhruba na půl cesty do Možajsku.\n\nKubinka má významnou vojenskou historii, dnes je zde tankové muzeum Kubinka a letecká základna Kubinka.\n\nVesnice Kubinka je doložena od 15. století. Jméno pochází od jména zdejšího pána Ivana Kubenského.\n\nRozvoj Kubinky začíná v polovině 19. století, kdy se Kubinka stává stanicí na železniční trati z Moskvy do Smolensku.\n\nMěstem je Kubinka od roku 2004.\n"}
{"id": "1117574", "url": "https://cs.wikipedia.org/wiki?curid=1117574", "title": "Baxa", "text": "Baxa\n\nPříjmení Baxa má více nositelů:\n\n"}
{"id": "1117585", "url": "https://cs.wikipedia.org/wiki?curid=1117585", "title": "166 (číslo)", "text": "166 (číslo)\n\nSto šedesát šest je přirozené číslo, které následuje po čísle sto šededesát pět a předchází číslu sto šedesát sedm. Římskými číslicemi se zapisuje CLXVI.\n\n\n\nSilnice II/166 je česká silnice II. třídy vedoucí na trase Smědeč – Chvalšiny – Kájov\n\n\n"}
{"id": "1117588", "url": "https://cs.wikipedia.org/wiki?curid=1117588", "title": "Nüwa", "text": "Nüwa\n\nNüwa nebo také Nü Kua je postava z čínské mytologie. Bývá zobrazována s ženskou hlavou a hadím tělem.\n\nPodle čínských náboženských představ byla země zprvu pustá, teprve bohyně Nüwa na ní stvořila všechny živočichy i člověka. Lidi původně dělala z jemné žluté hlíny, ale dlouho to trvalo, proto začala ratolestí révy vinné rozstřikovat bláto, které ožilo. Lidé vytvoření ze žluté hlíny se stali čínskou aristokracií a z kapek bláta vznikli ostatní, podřízení lidé. \n\nPoté, co byly při válce mezi bohy zničeny sloupy podpírající nebeskou klenbu, zachránila Nüwa lidstvo tím, že utrhla nohy obrovské želvě Ao a znovu jimi klenbu podepřela (proto se želva těší u Číňanů dosud velké vážnosti). Podle jiné verze použila k vyspravení klenby roztavené kameny pěti různých barev, odtud učení o pěti prvcích. Nepodařilo se jí však udělat pilíře úplně stejné, proto je svět nakřivo a všechny řeky v Číně tečou východním směrem. \n\nNüwa také vynalezla instituci manželství, když uzavřela sňatek se svým bratrem Fu-sim, který se stal prvním čínským císařem. Jejich spojení se odráží v polaritě jin a jang. Vztah Nüwy a Fu-siho bývá vykládán jako symbol přechodu společnosti od matriarchátu k patriarchátu. Nüwa jako udržovatelka života bývá zobrazována v hadí podobě, protože had dokáže sám sebe omlazovat svlékáním kůže. \n\nVyprávění o Nüwě vychází ze spisu \"Lie-c'\", který v 5. století př. n. l. shrnul legendy o počátcích čínské civilizace. Důležitou roli hraje tato postava také v románu \"Feng-šen Jen-i\", klíčovém literárním díle z obodobí dynastie Ming. \n\n"}
{"id": "1117590", "url": "https://cs.wikipedia.org/wiki?curid=1117590", "title": "Näs", "text": "Näs\n\nNäs ( ) je zřícenina hradu na švédském ostrově Visingsö.\n\nHrad byl postaven jako královské sídlo ve 12. století a za jeho zakladatele jsou považováni králové Sverker I. nebo jeho syn Karel VII. Švédský. Podle středověkých zdrojů byl hrad ve 12. století centrem švédského království. V roce 1318 ho král Birger Magnusson zastavil a po několika bitvách byl hrad zbořen.\n\nRoku 1216 zde zemřel král Erik X. Knutsson.\n"}
{"id": "1117592", "url": "https://cs.wikipedia.org/wiki?curid=1117592", "title": "Fegelein", "text": "Fegelein\n\nPříjmení Fegelein nosí více osob:\n\n"}
{"id": "1117593", "url": "https://cs.wikipedia.org/wiki?curid=1117593", "title": "Jiří Roubík", "text": "Jiří Roubík\n\nJiří Roubík (* 7. října 1974 Most) je český architekt a politik, v letech 2015 až 2016 zastupitel Olomouckého kraje, v letech 2006 až 2018 zastupitel městysu Velký Újezd, člen Strany zelených.\n\nPo absolvování Gymnázia Most vystudoval obor ekonomika a řízení staveb na Fakultě stavební Českého vysokého učení technického v Praze (promoval v roce 1998 a získal titul Ing.). V roce 2006 pak obhájil disertační práci na Fakultě architektury Vysokého učení technického v Brně (získal titul Ph.D.).\n\nPracovní kariéru začínal na stavbě jako mistr a asistent stavbyvedoucího. Působí jako soukromý projektant, od roku 2006 vlastní architektonickou kancelář \"Ateliér 133\".\n\nŽije ve Velkém Újezdě.\n\nOd roku 2002 je členem Strany zelených, v níž zastává pozici předsedy krajské organizace v Olomouckém kraji.\n\nV politice se začal angažovat už v komunálních volbách v roce 1998, kdy neúspěšně kandidoval jako nestraník za Demokratickou unii do Zastupitelstva obce Velký Újezd. Obecním zastupitelem se stal až ve volbách v roce 2006, kdy vedl kandidátku Strany zelených. Mandát pak ve volbách 2010 i 2014 obhájil. Ve volbách v roce 2018 již nekandidoval.\n\nV krajských volbách v roce 2004 kandidoval za SZ do Zastupitelstva Olomouckého kraje, ale neuspěl. O osm let později v krajských volbách 2012 kandidovala SZ společně s KDU-ČSL pod názvem \"Koalice pro Olomoucký kraj společně se starosty\". Na kandidátní listině sice figuroval na druhém místě, ale vlivem preferenčních hlasů klesl až na místo deváté. Vzhledem k tomu, že subjekt získal osm mandátů, stal se prvním náhradníkem. Do zastupitelstva se tak dostal až na jaře 2015 po rezignaci Mariana Jurečky, který kandidoval za téže subjekt.\n\nTaké v krajských volbách v roce 2016 obhajoval mandát jako člen SZ na kandidátce \"\"Koalice pro Olomoucký kraj společně se starosty\"\" (tj. KDU-ČSL a SZ), ale neuspěl (opět skončil jako první náhradník).\n"}
{"id": "1117598", "url": "https://cs.wikipedia.org/wiki?curid=1117598", "title": "Vakoveverka bezblaná", "text": "Vakoveverka bezblaná\n\nVakoveverka bezblaná (\"Gymnobelideus leadbeateri\"), známá též jako vakoveverka Leadbeaterova, je ohrožený druh vakoveverky z monotypického rodu Gymnobelideus. Je vázána na staré horské porosty blahovičníku druhu \"Eucalyptus regnans\" v austrálském státě Victoria. Jedná se o primitivní a reliktní druh vakoveverky postrádající schopnost pasivního letu.\n\nDélka vakoveverky bezblané bez ocasu činí 15 až 17 cm, s ocasem pak přibližně dvojnásobek. Hmotnost se pohybuje od 120 do 163 g. Její barva je většinou šedá. Žije ve skupinách čítajících okolo osmi členů. Ve dne žije skrytě a v noci hledá potravu v korunách stromů. Živí se převážně hmyzem, pryskyřicí nebo nektarem. V lidské péči žere i ovoce, zeleninu, semena a holátka myší. Po březosti dlouhé 15 až 17 dní rodí jedno až dvě mláďata.\n\nVakoveverka bezblaná se poprvé objevila asi před 20 miliony lety. Objevena byla roku 1867 irským biologem sirem Frederickem McCoyem. Do roku 1909 byla známá jen podle pěti exemplářů. Od té doby panovaly obavy ohledně přežití tohoto druhu. Od velkého požáru buše v roce 1939 zvaného Velký pátek, byla považována za vyhynulou. 3. dubna roku 1961 byla znovuobjevena přírodovědcem Ericem Wilkinsonem nedaleko Cambarville. Ještě téhož roku byla objevena populace nedaleko Marysville. Až do 80. let 20. století populace rostla až na 7500 jedinců. Od té doby jejich počty prudce klesaly až k 1500 jedincům v roce 2009. Podle studie z roku 2014 je pravděpodobnost 92 %, že tyto vakoveverky vyhynou do 50 let. Největší problém při ochraně je těžba dřeva a malý areál rozšíření. K roku 2015 je v zajetí chováno pouhých 6 jedinců z geneticky odlišných populací.\n"}
{"id": "1117599", "url": "https://cs.wikipedia.org/wiki?curid=1117599", "title": "Aneta Morysková", "text": "Aneta Morysková\n\nAneta Morysková (*19. září 1992) je česká atletka ve skoku o tyči.\n\nOd dětství se věnovala gymnastice a několikrát se zúčastnila mistrovství republiky. V roce 2007 se v Kolíně (TJ Sokol Kolín) začala věnovat atletice a od roku 2009 závodí za USK Praha. V juniorské kategorii v roce 2010 na dráze a v roce 2011 na dráze i v hale se stala mistryní ČR. V kategorii do 22 let v roce 2011, 2013, 2014 vyhrála mistrovství ČR a v roce 2012 skončila druhá.\n\nNa halovém mistrovství ČR 2015 si vytvořila nový osobní rekord výkonem 430 cm. Osobní rekord na dráze má hodnotu 425 cm.\n\n"}
{"id": "1117600", "url": "https://cs.wikipedia.org/wiki?curid=1117600", "title": "Pteroglossus", "text": "Pteroglossus\n\nPteroglossus je rod z čeledi tukanovití (\"Rhamphastidae)\". Ze všech šesti rodů, které spadají pod tukanovité má nejvíce zástupců a obecně se tomuto rodu říká i arrasari, i když je toto označení nepřesné. Výrazný charakteristické prvek jejich vzhledu je mohutný zobák, dále také mívají pestré zbarvení, díky kterému si je chovatelé oblíbili i jako okrasné ptáky. To se ale může lišit u jednotlivých druhů. Vyskytují se hlavně v tropických a subtropických oblastech Jižní Ameriky, kde hnízdí v dutinách stromů. Živí se převážně ovocem, mimo to ale i hmyzem. Běžně mají 2–4 bílá vejce. Nemají přirozené predátory, ale na většině druzích běžně parazitují menší paraziti, jako jsou vši. Jsou to nestěhovaví ptáci.\n\n"}
{"id": "1117601", "url": "https://cs.wikipedia.org/wiki?curid=1117601", "title": "Deathrock", "text": "Deathrock\n\nDeathrock nebo death rock je termín používaný k označení punkrockového podžánru, který obsahuje hororové prvky a strašidelnou atmosféru. Vznikl na Západním pobřeží USA okolo roku 1979.\n\nTermín \"death rock\" byl poprvé použití v 50. letech na popsání tematicky podobného žánru rock and rollu, který začal skladbou \"Endless Sleep\" od Jodyho Reynoldse v roce 1958 a skončil skladbou \"Last Kiss\" od J. Franka Wilsona v roce 1964. Název deathrock vznikl v roce 1979 kvůli popsání zvuku různých punkrockových skupin západního pobřeží USA.\n\nDeathrocková skladby používají jednoduché akordy opakující se kytarové zvuky, basovou kytaru v popředí a bicí, které zdůrazňují opakované, post-punkové beaty v taktu 4/4. K vytvoření atmosféry jsou někdy použity skřípající zvuky kytary. Texty mohou být rozdílné, ale typicky jsou introspektivní a surrealistické s podílem temných témat samoty, rozčarování, ztráty, deprese, života, smrti atd.\n\n"}
{"id": "1117603", "url": "https://cs.wikipedia.org/wiki?curid=1117603", "title": "Sü I-fan", "text": "Sü I-fan\n\nSü I-fan, , (* 8. srpna 1988 Tchien-ťin) je čínská profesionální tenistka. Ve své dosavadní kariéře na okruhu WTA Tour vyhrála osm deblových turnajů a jeden v rámci série WTA 125K. Na okruhu ITF získala jeden titul ve dvouhře a dvacet jedna ve čtyřhře.\n\nNa žebříčku WTA byla ve dvouhře nejvýše klasifikována v červenci 2015 na 148. místě a ve čtyřhře pak v březnu 2018 na 9. místě. Trénuje ji Alice Han Carlsson.\n\nV čínském fedcupovém týmu neodehrála do roku 2018 žádné utkání.\n\nČínu reprezentovala na Letních olympijských hrách 2016 v Riu de Janeiru, kde nastoupila do ženské čtyřhry s Čeng Saj-saj. Po výhře nad Ukrajinkami Ljudmilou a Nadijou Kičenokovými soutěž opustily ve druhém kole, když nestačily na italský pár Sara Erraniová a Roberta Vinciová.\n\nPrvní ženský turnaj na okruhu ITF odehrála v roce 2001 v Čínské lidové republice. Premiérovou událostí na okruhu WTA Tour se v hlavní soutěži stal pekingský China Open 2007, kde jako kvalifikantka vypadla v úvodním kole s krajankou Pcheng Šuaj. V deblové soutěži pekingského turnaje postoupila s Chan Sin-jün do finále, kde podlehly tchajwanské dvojici Čuang Ťia-žung a Sie Su-wej. O rok později se stejnou spoluhráčkou znovu odešly jako poražené finalistky z China Open 2008, když nestačily na pár Anabel Medinaová Garriguesová a Caroline Wozniacká.\n\nNa zářijovém Guangzhou International Women's Open 2011, probíhajícím v Kantonu, postoupila také z kvalifikace. V první fázi však skončila na raketě Lucemburčanky Mandy Minellaové.\n\nNa nejvyšší grandslamové úrovni se po boku Kazašky Zariny Dijasové probojovala do čtvrtfinále ženské čtyřhry US Open 2014, v němž narazily na třetí nasazenou dvojici Cara Blacková a Sania Mirzaová. Po ztrátě úvodního setu zápas skrečovaly pro zranění Dijasové.\n\nPremiérový titul na okruhu WTA Tour získala na zářijovém KDB Korea Open 2013, konaném na tvrdých dvorcích v Soulu, když s Tchajwankou Čan Ťin-wej ovládly deblovou soutěž. V úvodním kole vyřadily druhý nasazený pár Kimiko Dateová a Julia Görgesová. Ve finálovém duelu pak zdolaly turnajové jedničky Raquel Kopsovou-Jonesovou s Abigail Spearsovou po dvousetovém průběhu 7–5, 6–3.\n\nDruhou deblovou trofej přidala ze série WTA 125K, v níž vyhrála s Japonkou Misaki Doiovou čtyřhru na nankingském Ladies Open 2013 po finálovém vítězství nad Švedovovou a Čang Šuaj. Po boku krajanky Čeng Saj-saj získala tituly na stanfordském Bank of the West Classic 2015 a v říjnu na Tianjin Open 2015, prbíhajícím v Tchien-ťinu.\n\n"}
{"id": "1117613", "url": "https://cs.wikipedia.org/wiki?curid=1117613", "title": "Plešivica (Brezovica)", "text": "Plešivica (Brezovica)\n\nPlešivica, Brezovica je jednou ze 16 vesnic občiny Brezovica ve Středoslovinském regionu v centru Slovinska, nedaleko od hlavního města země.\n\nNalézá se necelé 4 km jižně od vesnice Brezovica pri Ljubljani, která je správním centrem občiny. Plešivica je postavena na kopci, nadmořská výška je zhruba 350 až 375 m. Rozloha vesnice je 0,76 km \nV roce 2002 zde žilo 147 obyvatel.\n\nPlešivica byla poprvé doložena v písemných pramenech v roce 1414 jako Plesowicz a Plysowicz. Jméno je odvozeno od slovinského adjektiva plešiv, tj. \"holé, bez stromů\" a původně odkazoval na holé kopce bez lesa.\n"}
{"id": "1117614", "url": "https://cs.wikipedia.org/wiki?curid=1117614", "title": "Mauser", "text": "Mauser\n\nMauser je německý výrobce zbraní, který od 70. let 19. století vyráběl celou řadu opakovaček a poloautomatických pistolí. Mauserovy návrhy byly především pro německou armádu. Od konce 19. a počátku 20. století byly Mauserovy vojenské designy také exportovány do řady zemí a někde licencovány, stejně tak se zbraně staly populární i v civilu.\n\nV pozdním 20. století firma pokračovala jako výrobce sportovních a loveckých zbraní. V roce 1995 se stala dceřinou společností firmy Rheinmetall s názvem \"Mauser-Werke Oberndorf Waffensysteme GmbH\" a poté se v roce 2000 stala součástí skupiny \"Luke & Ortmeier Group\" (původní společnost \"Mauser Jagdwaffen GmbH\" byla rozdělena a prodána firmě \"Luke & Ortmeier Group\")\n\nMauser Jagdwaffen dále pokračovala ve výrobě opakovaček. Jméno Mauser bylo historicky v občasných případech také licencováno dalšími společnostmi.\n\n"}
{"id": "1117616", "url": "https://cs.wikipedia.org/wiki?curid=1117616", "title": "Budova Organizace spojených národů", "text": "Budova Organizace spojených národů\n\nBudova OSN (anglicky \"UN headquarters\") je sídlem Valného shromáždění OSN a Sekretariátu OSN. Nachází se na náměstí United Nations Plaza na Manhattanu v New Yorku, je vysoká 155 metrů a má 39 podlaží. Celý objekt má právo exteritoriality, i když se v něm jako platidlo používá americký dolar.\n\nPo založení OSN se konala první shromáždění v londýnské Methodist Central Hall, pařížském Palais de Chaillot a na newyorském předměstí Lake Success, nakonec bylo rozhodnuto vybudovat stálé sídlo organizace v New Yorku. V roce 1948 věnoval John D. Rockefeller, Jr. městu sedmihektarový pozemek bývalých jatek v okrsku Turtle Bay na břehu East River. Stavbou sídla byli pověřeni architekti Wallace Harrison a Max Abramowitz, výsledný architektonický návrh byl kolektivním dílem mezinárodní komise, v níž byli zastoupeni také Le Corbusier a Oscar Niemeyer. Stavba byla dokončena 9. října 1952 a stála 65 milionů dolarů. V roce 1961 byla k budově přistavěna Knihovna Daga Hammarskjölda.\n\nNa prostranství před budovou se nachází pomník nenásilí v podobě revolveru se zauzlovanou hlavní od švédského umělce Carla Fredrika Reuterswärda a socha \"Překovejte meče v pluhy\" od Jevgenije Vučetiče ze SSSR.\n\n"}
{"id": "1117617", "url": "https://cs.wikipedia.org/wiki?curid=1117617", "title": "Lazarevac", "text": "Lazarevac\n\nLazarevac (srbsky: Лазаревац) je město v Srbsku, nacházející se v centrální části země. Město bylo pojmenováno po knížeti Lazaru Hrebeljanovićovi. V roce 2011 ve městě žilo 25 526 obyvatel. Lazarevac patří mezi 17 měst, které administrativně spadají pod hlavní město Bělehrad.\nSídlí zde srbský fotbalový klub FK Kolubara, založený v roce 1919.\n\n"}
{"id": "1117618", "url": "https://cs.wikipedia.org/wiki?curid=1117618", "title": "UniCredit Czech Open 2015 – mužská dvouhra", "text": "UniCredit Czech Open 2015 – mužská dvouhra\n\nDo soutěže mužské dvouhry na tenisovém turnaji UniCredit Czech Open 2015 nastoupilo třicet dva hráčů. Obhájcem titulu byl český tenista Jiří Veselý, který i obhájil vítězství z minulého ročníku.\n\nDruhý nasazený Jiří Veselý ve finále zdolal srbského tenistu Lasla Djereho ve dvou setech 6–4 a 6–2. Připsal si tak pátou trofej z challengerových podniků.\n"}
{"id": "1117621", "url": "https://cs.wikipedia.org/wiki?curid=1117621", "title": "Demokratická koalice", "text": "Demokratická koalice\n\nDemokratická koalice, zkráceně DK, , je levicová politická strana v Maďarsku, která vznikla roku 2011 odštěpením z Maďarské socialistické strany. Předsedou strany je expremiér Ferenc Gyurcsány.\n\nStrana vznikla pod názvem Demokrata Párt (Demokratická strana) v únoru 2011 vystoupením části členů MSZP z XVII. obvodu hlavního města Budapešti. Předsedou byl István Takács.\n\nV rámci Maďarské socialistické strany vznikla 22. října 2010 platforma pod vedením bývalého premiéra Ference Gyurcsánye. O rok později 22. října 2011 vznikla samostatná strana s názvem Demokratikus Koalíció (Demokratická koalice), jejímiž členy se stalo 10 poslanců zvolených v parlamentních volbách 2010 za MSZP.\n\nPro parlamentní volby 2014 se Demokratická koalice rozhodla uzavřít volební alianci Összefogás spolu s dalšími levicovými a zelenými stranami. Na základě výsledků voleb a přepočtu mandátů, získala DK čtyři poslanecké mandáty.\n\nVe volbách do Evropského parlamentu v téže roce, kandidovala strana sama, přičemž lídrem kandidátky byl Ferenc Gyurcsány. Strana získala ve volbách dva europoslance. Zvoleni byli Ferenc Gyurcsány a Csaba Molnár. První jmenovaný však po oznámení výsledků svůj mandát přenechal Péteru Niedermüllerovi, který kandidoval na třetím místě.\n\nV parlamentních volbách 2018 strana získala 5,38% a 9 mandátů v parlamentu.\n\n\n"}
{"id": "1117623", "url": "https://cs.wikipedia.org/wiki?curid=1117623", "title": "Michaela Hrubá", "text": "Michaela Hrubá\n\nMichaela Hrubá (* 21. února 1998 Bořitov) je česká atletka ve skoku vysokém. Závodí za JAC Brno.\n\nV roce 2017 odmaturovala na Gymnáziu Mojmírovo náměstí v Brně. Ve studiu pokračuje na Fakultě tělesné výchovy a sportu Univerzity Karlovy.\n\nNejprve jezdila na kole a plavala, ale pak se začala věnovat atletice. Nejprve dělala sedmiboj, ale zůstala u skoků do výšky. Občas závodí také v ostatních disciplínách (trojskok, oštěp, běh). Za počátek své výškařské kariéry považuje vítězství na olympiádě dětí a mládeže v roce 2013.\nV roce 2014 např. vyhrála mistrovství ČR dorostenek v trojskoku na dráze i v hale. Je také mistryně ČR dorostenek ve skoku do výšky v roce 2014 a 2015.\n\nNa Evropské olympijském festivalu mládeže 2013 v Utrechtu získala výkonem 179 cm stříbrnou medaili.\n\nV červenci 2015 se stala výkonem 190 cm na MS 17 let vítězkou ve skoku do výšky.\n\n7. února 2016 vyhrála v Třinci 24. ročník Beskydské laťky výkonem 194 centimetrů a zlepšila tak český juniorský rekord.\n\n24. července 2016 získala v polské Bydhošti titul juniorské mistryně světa.\n\n22. prosince 2016 získala ocenění v anketě Sportovec roku v kategorii juniorů. O rok později vítězství v juniorské kategorii zopakovala, když první místo sdílela se střelcem Filipem Nepejchalem po obdržení shodného počtu bodů.\nJejím posledním úspěchem v juniorské kategorii byl titul juniorské mistryně světa ve skoku do výšky na evropském juniorském šampionátu v roce 2017.\n\nPři stratu na evropském šampionátu v Berlíně v roce 2018 obsadila v soutěži výškařek šesté místo.\n\n\n"}
{"id": "1117636", "url": "https://cs.wikipedia.org/wiki?curid=1117636", "title": "UniCredit Czech Open 2015 – mužská čtyřhra", "text": "UniCredit Czech Open 2015 – mužská čtyřhra\n\nDo soutěže mužské čtyřhry na tenisovém turnaji UniCredit Czech Open 2015 nastoupilo šestnáct dvojic. Obhájcem titulu byl německo-český pár Andre Begemann a Lukáš Rosol, jehož členové na turnaji nestartovali. Rosol byl v době prostějovského turnaje stále ve hře debla na grandslamovém French Open.\n\nSoutěž čtyřhry vyhrála druhá nasazená rakouská dvojice Julian Knowle a Philipp Oswald, když ve finále přehrála polsko-slovenský pár Mateusz Kowalczyk a Igor Zelenay po setech 4–6, 6–3 a rozhodujícím supertiebreaku [11–9].\n\n"}
{"id": "1117639", "url": "https://cs.wikipedia.org/wiki?curid=1117639", "title": "Dvojjazyčná kniha", "text": "Dvojjazyčná kniha\n\nBilingvní (či dvojjazyčná) kniha je druh knihy, která obsahuje text ve dvou různých jazycích (obvykle originální text a překlad).\n\nText může být rozvržen tak, že obě verze leží paralelně proti sobě (zrcadlový překlad), aby bylo možné textové verze porovnávat (nejčastěji je levá strana v jednom jazyce a pravá v jazyce druhém).\n\nTakové knihy je možno využít k výuce jazyků, přičemž jeden z jazyků je mateřským jazykem studenta a druhý cizí jazyk, který se chce naučit.\n\nPrvní bilingvní texty se objevují od třetího tisíciletí před naším letopočtem, od dob nejstarších písemných textů. Byly nalezeny sumersko-akkadské lexikony, jejichž vznik se datuje do doby 2 400 let př. n. l. Akkaďané, kteří si podrobili Sumer do té míry, že původní jazyk zcela zanikl, nejspíš tyto seznamy slovíček vytvářeli pro výuku písařů. Existují i čtyřjazyčné lexikony, které obsahují churritštinu a ugaritštinu.\n\nNejslavnější starověká bilingvní památka je Rosettská deska, jejíž vznik se datuje do roku 196 př. n. l. Deska představuje dekret vyhlašující božský kult krále Ptolemaia V., řeckého krále z dynastie Lágovců, kteří v Egyptě vládli od smrti Alexandra Velikého. Text je napsán v klasické řečtině a egyptštině, a to ve třech přepisech: v řecké abecedě a v hieroglyfickém a démotickém písmu.\n\nBilingvní texty se dále rozvíjejí od 3. století s šířením křesťanství v Římské říši. Samotný text Bible je ve dvou jazycích: Starý zákon je psán hebrejsky a Nový zákon řecky. Ve 3. století n.l. vytvořil Órigenés, vzdělaný křesťan ze severní Afriky, pro svou vlastní potřebu takzvanou Hexaplu, ve které jsou čtyři překlady Starého zákona do klasické řečtiny srovnávány s hebrejským textem. Ve 4. století také vznikl jeden z největších biblických dvojjazyčných rukopisů, \"Codex Bezae Cantabrigiensis\". Je psán unciálami na velínovém papíře a řádek po řádku představuje Nový zákon s jeho latinským překladem.\n\nBěhem středověku vzniklo pouhé minimum dvojjazyčných knih, výjimkou jsou oficiální texty jako Štrasburské přísahy z roku 842. Dvojjazyčné rukopisy se znovu objevily ve 14. století. Opravdového rozkvětu se bilingvní literatura dočkala v renesanci, společně s rozvojem knihtisku, ze začátku zejména za účelem vzdělávání. Vycházejí seznamy slovíček jako \"Vocabulary in French and English\" (1483) od Williama Caxtona, pedagogická díla jako \"L’esclarcissement de la langue françoyse\" od Angličana Johna Palsgravea, které vyšlo roku 1530 v Londýně, či dvojjazyčné slovníky jako \"Dictionarium\" od Ambrogia Calepina (1502). Nová vydání tohoto latinsko-italského slovníku vycházela po celé století, každá verze byla dále obohacena. Poslední vydání z roku 1588 sestávalo z jedenácti odlišných jazyků. Ve Francii vydal slavný tiskař Robert Estienne \"Le dictionnaire français-latin, autrement les Mots français et la manière d’user d’iceux, tournés en latin\" z roku 1538.\n\nDalší oblastí, na kterou se zaměřila renesanční dvojjazyčná produkce, byla starověká literatura. Vznikaly tedy překlady starověkých řeckých básníků a vycházely ve dvojjazyčných vydáních. Specialisty na dvojjazyčné řecko-latinské verze textů v klasické řečtině s meziřádkovým překladem se v 16. století stali švýcarští tiskaři z města Bâle. Vycházela tak díla největších řeckých autorů – roku 1551 Homér či Euripidés v roce 1562. Stejně tak Francouz Jean Crespin, tiskař pobývající po náboženských nepokojích v Ženevě, vydal mezi roky 1550 a 1572 většinu řeckých básníků ve dvojjazyčném vydání.\n\nTaké Bible vycházela ve dvoj- a vícejazyčných verzích. Roku 1516 vydal humanista Erasmus Rotterdamský Nový zákon v novém překladu v řecko-latinské verzi. Zároveň španělský kardinál Francisco Jiménez de Cisneros s přispěním židovských vzdělanců a profesorů z univerzity v Alcalá de Henares inicioval ještě působivější nakladatelský projekt: trojjazyčnou Bibli v hebrejštině, řečtině a latině. Dílo zvané Komplutenská polyglota vyšlo v šesti svazcích mezi lety 1514 a 1520. Později vycházely další polyglotické Bible, mezi lety 1569 a 1572 od tiskaře Christopha Plantina v Antverpách, dále Pařížská polyglota roku 1645 a Londýnská polyglota mezi lety 1654 a 1657.\n\nVe vícejazyčných verzích vycházely i úspěšné romány renesanční literatury, např. \"Historia de Grisel y Mirabella\" od Juana de Florès, která vznikla ve francouzsko-italské, francouzsko-italsko-španělské verzi a dalších. V bilingvní podobě vznikala díla ze všech oborů: mravoučná díla jako italská kniha \"La institutione di una fanciulla nata nobilmente / L'institution d'une fille de noble maison\" od Giovanniho Michela Bruta (1555) či botanická díla obsahující vícejazyčné rejstříky jako \"Icones animalium quadrupedum\" od Konrada Gesnera (Curych, 1553), jehož sbírka rytin je doplněna o jména vyobrazených druhů v několika jazycích. Tiskař Christophe Plantin z Antverp vydal dílo s mezinárodním politickým ohlasem, vzpomínkovou knihu na pohřeb Karla V. Habsburského \"La Magnifique et Somptueuse Pompe funèbre\" v pěti jazycích.\n\nUrčujícím prvkem bilingvní knihy ve 20. století se stalo její rozšíření mezi širokou veřejnost a do nových oborů. Bilingvní produkce se dále prohlubuje, zejména ve svých tradičních oborech a se stejným cílem jako v době svého vzniku – vznikaly technické a oficiální texty, pedagogické dokumenty, literatura ve starých i živých jazycích. Co se týče textů v klasické latině a řečtině, z iniciativy sdružení Guillauma Budého bylo v roce 1919 založeno nakladatelství Les Belles Lettres. To znovu vydalo bilingvní verzi řeckých a latinských textů s novým francouzským překladem na protější straně. Tím se inspiroval nakladatel F. Aubiera a v roce 1929 založil edici zaměřenou na klasickou německou literaturu, nejdříve vydával filozofy, poté i literáty. S dalším rozvojem se Aubierova edice otevřela klasickým dílům i z dalších jazyků, zejména z anglofonní oblasti.\n\nV současné době bilingvní produkce tíhne k rozvoji literatury pro děti a mládež, otevření se dalším jazykovým oblastem (regionální, asijské a africké jazyky, arabština, kreolštiny atd.) a konkurenci mezi digitálními a tištěnými knihami, zejména co se týče slovníků.\n\nV České republice se dnes na produkci bilingvních knih specializuje zejména nakladatelství Garamond, ale dvojjazyčné knihy vydávají např. i nakladatelství ComputerPress, Argo či Romeo.\n"}
{"id": "1117642", "url": "https://cs.wikipedia.org/wiki?curid=1117642", "title": "De Havilland Canada Dash 7", "text": "De Havilland Canada Dash 7\n\nDe Havilland Canada Dash 7 je kanadský dopravní letoun kategorie STOL, řešený jako samonosný čtyřmotorový hornoplošník s jednoduchými ocasními plochami tvaru T a příďovým zatahovacím podvozkem.\n\nVývojové práce na letounu DHC-7 byly zahájeny v roce 1974. Maximální pozornost byla věnována vybavení křídla, které obsahovalo dvouštěrbinové vztlakové klapky, spoilery (rušiče vztlaku), aby mohl nový stroj dosahovat co nejkratších vzletů a přistání i na výše položených letištích za ztížených meteorologických podmínek. Pro pohon byly zvoleny čtyři turbovrtulové motory Pratt & Whitney of Canada PT6A-50 o vzletovém výkonu po 835 kW, které roztáčí pomaloběžné čtyřlisté vrtule se sníženou intenzitou hluku Hamilton Standard 24PF.\n\nTovárna zahájila stavbu dvou létajících prototypů společně s dvojicí nevybavených draků pro pevnostní zkoušky a únavové testy přetlakové kabiny. První prototyp (imatrikulace C-GNBX-X) byl zalétán 27. března 1975, druhý (C-GNCA-X) provedl svůj premiérový let 26. června téhož roku.\n\n30. května 1977 poprvé vzlétl první sériový letoun DHC-7 (C-GQIW) a všechny tři stroje se zapojily do intenzivního zkušebního letového programu. Bez ohledu na stav zakázek se společnost DHC rozhodla pro sériovou produkci v počtu 50 kusů. První letoun této výrobní série převzala letecká společnost Rocky Mountains Airways v USA, která jej od 3. února 1978 nasadila na své spoje.\n\nDash 7 se na jaře 1978 objevil také u kanadské společnosti Wardair a v Evropě u španělského přepravce Spantax. K září 1979 byl aktuální stav objednávek na počtu 59 exemplářů, v březnu 1980 již 83. Postupně byly odkupovány přepravci Golden West, Ransome, Air Wisconsin, Henson Aviation, Air Pacific a Air Oregon, všechny z USA, dále Time Air a Westcoast Air Holding (Kanada), Alidair (Spojené království), Air Innsbruck (Rakousko), Wideroe (Norsko), Gronlandsfly (Dánsko) a SAHSA (Jižní Jemen).\n\nLetouny v osobní verzi Series 100 převzalo i RCAF včetně dvou kusů v čistě nákladním provedení DHC-7 Series 101 s vojenským označením CC-132. Dalšími zákazníky transportní varianty se staly společnosti Wardair, Emirates Air Services a Greenlandair. K dalším vyráběným verzím patří těžká Series 140 a Series 151 se zvětšenou kapacitou palivových nádrží.\n\nDo ukončení výroby v roce 1988 bylo vyrobeno celkem 113 letounů DHC-7.\n\nÚdaje dle \n\n\n"}
{"id": "1117643", "url": "https://cs.wikipedia.org/wiki?curid=1117643", "title": "Unity Mitfordová", "text": "Unity Mitfordová\n\nUnity Valkyrie Mitfordová (8. srpna 1914 – 28. května 1948) byla anglická šlechtična, známá zejména svým obdivem vůči nacistickému vůdci Adolfu Hitlerovi.\n\nJejí sestra Diana se provdala za vůdce britských fašistů Oswalda Mosleyho.\n"}
{"id": "1117650", "url": "https://cs.wikipedia.org/wiki?curid=1117650", "title": "Oswald Mosley", "text": "Oswald Mosley\n\nSir Oswald Mosley (16. listopadu 1896 - 3. prosince 1980) byl anglický šlechtic a politik, známý zejména jako vůdce britského fašismu.\n\nOswald Mosley se narodil jako nejstarší syn 5. baroneta Oswalda Mosleyho a Katharine Maud Edwards-Heathcote. Ze svého šlechtického původu má podle tradice jméno Oswald Mosley, 6. baronet. Po rozvodu rodičů žil se svou matkou a vystudoval Winchester College.\n\nZa první světové války bojoval ve Francii jako voják britské kavalérie a později jako pozorovatel u bojového letectva. Když se s letadlem předváděl před svou matkou a sestrou, havaroval a byl hospitalizován. Na frontu se vrátil s nedoléčeným zraněním a právě na jeho následky bolestí omdlel během bitvy o Loos v roce 1915. Od toho momentu se už na frontu nevrátil a zbytek války strávil v kanceláři a odešel s hodností poručíka. Během služby u něj nadřízení pozorovali značnou odvahu a tvrdohlavou unáhlenost.\n\nPo válce ve věku 21 let vstoupil do Konzervativní strany, i přes minimální politickou zkušenost. V té době byl jasným odpůrcem další války a pacifistou. Po volbách byl zvolen do Dolní sněmovny a stal se jejím nejmladším členem. Ve sněmovně se projevil jako výborný řečník a jeho rostoucí popularita ovlivnila jeho sebevědomí natolik, že začal postupně vybočovat z politiky konzervativců a nakonec ze strany vystoupil a přešel k nezávislým labouristům (ILP), tedy netradičně přešel od pravice k levici.\n\n11. května 1920 se oženil s Cynthií Curzon, dcerou markýze George Curzona. Mosley se svou manželkou často cestoval, mimo jiné i do Indie prostřednictvím tchána markýze Curzona, bývalého generálního guvernéra Indie. Tam se setkal a spřátelil s Mahátmou Gándhím, o kterém mluvil jako o „indickém Svatém“.\n\nV roce 1924 padla labouristická vláda a Mosley se rozhodl obhajovat své křeslo za okres Ladywood, Birmingham, kde shodou okolností stanul proti Nevillu Chamberlainovi. Chamberlain Mosleyho nakonec porazil o 77 hlasů. Mosley z výsledků vinil špatné počasí. V roce 1926 se však do sněmovny vrátil, když bylo jedno křeslo uvolněno.\n\nVypuknutí velké hospodářské krize Mosleyho ještě více radikalizovalo a začal být více ambiciózní. Od dobrých vztahů s novým premiérem Ramsay MacDonaldem si sliboval vysoký post ve vládě, byl mu však přidělen „pouze“ titul kancléře vévodství Lancaster. V této pozici navrhl zvýšení tarifů a znárodnění velkých podniků. Když byl tento návrh vedením zamítnut, Mosley rezignoval. Po delších neshodách vystoupil i z Labouristické strany.\n\nJen den po rozkolu s labouristy založil Novou stranu, která brzy začala vykazovat prvky Mussoliniho fašismu. Strana kandidovala ve volbách roku 1931, kde očekávala nárůst voličů jako následek krize. Volby však pro stranu skončily fiaskem, když strana získala méně než půl procenta hlasů. Směřování Mosleyho a jeho přetváření strany k jeho obrazu donutilo mnoho členů ze strany vystoupit. Fašizaci strany zpečetila Mosleyho cesta do Itálie, odkud se vrátil jako přesvědčený fašista. Mosley začal stranu okamžitě transformovat v antisemitickou nacionalistickou organizaci, která měla všechny fašistické strany a hnutí v Británii pod záštitou Britské unie fašistů. Mosley také inicioval, po vzoru Mussoliniho, černokošilaté gardy, které často útočily na Židy a na komunisty. Svými výpady si však Mosley vysloužil špatnou pověst mezi běžnými obyvateli a na svou stranu získal jen nejradikálnější fašisty.\n\nV roce 1933 zasáhla Mosleyho smrt manželky Cynthie, když podlehla zánětu pobřišnice. Mosley se o 3 roky později tajně oženil s Dianou Guinessovou v Berlíně. Svatba se konala v sídle německého ministra propagandy Josepha Goebbelse a na svatbě byl přítomen i Adolf Hitler.\n\nV letech před válkou vláda začala vyvíjet větší nátlak na radikální strany, když zakázala stranické uniformy a Mosley se ocitl pod neustálým dohledem britské tajné služby. Bod zlomu přišel v roce 1940, kdy německá armáda vyhrála bitvu o Francii. Mosley se vrátil ke své pacifistické rétorice a vyzval vládu, aby uzavřela mír s Německem. Den po zvolení Winstona Churchilla premiérem byl Mosley internován a BUF byla zakázána. Nedlouho poté byla uvězněna i jeho manželka a ostatní prominentní fašisté.\n\nV roce 1940 se Mosleymu narodil syn Max. Kvůli tomu i z politických důvodů se během války nijak politicky neangažoval, ač zůstal odpůrcem britsko-německé války. V roce 1943 byl Mosley propuštěn z vězení a přesunut do domácího vězení.\n\nPo válce byl Mosley kontaktován bývalými sympatizanty a s jejich spoluprací zformoval Unionistické hnutí (Union Movement), která si kladlo za cíl sjednocení evropských států v jeden superstát, domněle pod nacionalistickou vládou. Megalomanský plán však neměl šanci na úspěch. Po dalším neúspěchu Mosley přišel s Evropskou národní stranou (National Party of Europe), která se rovněž nesetkala s podporou. Zoufalý Oswald Mosley se tedy odstěhoval z Británie nejdříve do Irska a posléze do Paříže. V roce 1958 se vrátil, aby opět kandidoval do Dolní sněmovny za Kensington North. Zde agitoval za vyhoštění imigrantů z karibských zemí a zákaz mezirasových sňatků. Strana získala 7,6% a získala jedno křeslo ve sněmovně. Naposledy kandidoval v roce 1966 za Shoreditch a Finsbury, kde strana získala 4,6%. Poté Mosley odešel do důchodu a vrátil se do Francie, kde napsal autobiografii \"Můj život\".\n\nOswald Mosley zemřel na následky pokročilé Parkinsonovy choroby 3. prosince 1980 v Orsay. Jeho tělo bylo zpopelněno a popel byl rozptýlen na hřbitově Père-Lachaise v Paříži.\n\n"}
{"id": "1117654", "url": "https://cs.wikipedia.org/wiki?curid=1117654", "title": "NHL 2015/2016", "text": "NHL 2015/2016\n\nNHL 2015/2016 byla 98. de facto (a 99. de iure) sezónou severoamerické Národní hokejové ligy. Byla rozdělena do dvou konferencí a čtyř divizí. Základní část začala 7. října 2015 utkáním mezi Torontem a Montrealem a skončila 10. dubna 2016 zápasem Washingtonem proti Anaheimu. Playoff o Stanley Cup začalo 13. dubna a skončilo šestým finálovým utkání 13. června 2016.\n\nCelkový 4. Stanley Cup získalo mužstvo Pittsburgh Penguins, které ve finále Stanley Cupu přehrálo v sérii San Jose Sharks v poměru 4:2 na zápasy.\n\n\nZákladní část probíhala od 7. října 2015 do 10. dubna 2016. Její vítězem se stal tým Washington Capitals, který tak získal Prezidentský pohár pro vítěze základní části.\n\nV případě rovnosti bodů o vyšším umístění rozhodovala tato kritéria:\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získal jeden bod.\n\nPořadí nejlepších deseti brankářů podle průměru obdržených gólů na zápas, brankář musel mít odehráno minimálně 40% hrací doby za svůj tým.\n\nVšechny série play-off se hrají na čtyři vítězná utkání. První zápasy byly odehrány v noci z 13. na 14. dubna 2016 středoevropského letního času (SELČ). Jméno vyše nasazeného týmu uvedeno v horním řádku soupeřící dvojice.\n\nVýše nasazený tým hraje doma 1., 2. a případný 5. a 7. zápas.\nVýše nasazený tým hraje doma 1., 2. a případný 5. a 7. zápas.\nToto je pořadí hráčů podle dosažených bodů, za jeden vstřelený gól nebo přihrávku na gól hráč získal jeden bod.\nPořadí nejlepších brankářů podle průměru obdržených gólů na zápas, brankář musel mít odehráno minimálně 40% hrací doby za svůj tým a čas na ledě přes 420 minut.\n\n"}
{"id": "1117655", "url": "https://cs.wikipedia.org/wiki?curid=1117655", "title": "Babel Fish", "text": "Babel Fish\n\nBabel Fish byl nejstarším bezplatným internetovým překladačem, který byl spuštěn roku 1997. Vznikl a fungoval jako součást tehdy oblíbeného vyhledávače AltaVista. V roce 2003 přešel Babel fish pod záštitu vyhledávače Yahoo!, v roce 2012 jej potom nahradil překladač Microsoft Bing Translator. Babel fish dokáže překládat text nebo obsah webových stránek mezi 38 jazyky.\n\nJméno překladače pochází z knihy \"Stopařův průvodce po galaxii\" od Douglase Adamse. V knize je Babel fish rybka, která po vložení do ucha překládá uživateli z jakéhokoli jazyka. Jméno Babel fish má ale původ ještě starší. Spisovatel Adams si jej vypůjčil z biblického příběhu o zmatení jazyků ve městě Babylon (Babel). Bible čtenáře uvádí do děje\npo Potopě. Právě potopa v knize zobrazuje varování bohů. Chtěli lidem\nnaznačit, že je jejich rod zkažený. Noe byl bohy zvolen vyvoleným, jeho úkolem\nbylo zhotovit archu. Bohové Noemu pomáhali. Zachránit bylo nutné i zvířata,\nkterá by ve vodě nepřežila. Tato legenda byla v různých kulturách jinak\nvyložena. Nepatrné, ale důležité detaily pak mění celkový význam příběhu. Bible\nvypráví o babylonském zmatení jazyků hned poté, co lidé zažili již zmíněnou Potopu.\nTroufalost lidí bohy znepokojovala i nadále, tudíž bylo rozhodnuto o dalším\ntrestu, který by lid už poučil. Babylon byl v tehdejší době bohatým,\nobchodním městem, které vyčnívalo nad ostatními. Nejen krása tohoto\nhistorického místa byla na dřívější poměry výjimečná. Na území mělo nárok\nz historického hlediska hned několik zemí. Důležitým a tragickým okamžikem\nv dějinách Babylonu bylo jeho vypálení, éra Babylonu byla u konce. Biblický\npříběh vypráví o hněvu bohů, kteří uvrhli na lidi kletbu. Bohužel,\npředcházející katastrofa nebyla dostatečným varováním pro lidstvo. Tentokrát\nbyla kletba opravdu krutá. Obyvatelé velkého Babylonu chtěli zhotovit obří,\nvelkolepou věž. Velkolepost měla být docílena hlavně rozměry dané věže, která\nměla mířit až do nebe. Tímto drzým činem lidé bohy přirozeně rozhněvali. Kdyby\nbyla věž zhotovena, lidstvo by upadlo od uctívání bohů. To bylo do té doby\nnedotknutelné. Troufalé počínání lidí pořád pokračovalo. Pokání lidí\nnepřicházelo vůbec v  úvahu. Bohové potrestali lid vícejazyčností.\nNikdo nikomu nerozuměl, jazyk nabyl na významu.\n\nPřekladač Babel fish byl poprvé spuštěn 9. prosince 1997 na stránkách internetového prohlížeče AltaVista. Ten spatřil světlo světa o 2 roky dříve, tj. 15. prosince 1995. Tyto stránky měly původně ukazovat na vysoký potenciál serverů společnosti Digital Equipment Corporation, která tento vyhledávač založila.\n\nV roce 2003 koupila AltaVistu firma Overture Services, Inc. Rok nato převzala Overture firma Yahoo!. Webová adresa překladače přesto zůstávala babelfish.altavista.com, a to až do května roku 2008, kdy se změnila na babelfish.yahoo.com.\n\nDalší změna přišla 30. května 2012, kdy adresa babelfish.yahoo.com začala odkazovat na Microsoft Bing Translator, protože právě tento překladač Babel fish nahradil. Od roku 2013 již odkaz babelfish.yahoo.com přesměrovává uživatele přímo na domovskou stránku Yahoo!.\n\nObecně lze říči, že čím obsahuje zdrojový text více idiomatických výrazů, tím spíše bude jeho překlad nepřesný. Nejinak tomu bylo i u Babel fish. Připouštějí to i sami tvůrci, na druhou stranu ale říkají: “Tato technologie funguje nejlépe, pokud je text gramaticky správný a neužívá příliš mnoho idiomů, přesto by ale uživatelé měli být schopni porozumět i špatně napsaným dokumentům.”\nDalším častým problémem, se kterým se strojový překlad potýká, je syntaktická struktura věty. Babel fish funguje na principu překladu “slovo za slovem”. Navíc provádí velice základní přeskupení slovosledu, aby byla výsledná věta co možná nejsrozumitelnější. Při komplikovanějších strukturách se ale může stát, že výsledný text bude těžko pochopitelný.\n\nStrojový překlad může být buď vícejazyčný (překlad se uskutečňuje mezi třemi a více jazyky) nebo dvoujazyčný (překlad mezi dvěma jazyky). Přestože Babel fish nabízí překlad z a do několika desítek jazyků, každý “jazykový pár” je vlastně samostatný program, takže se vlastně jedná o systém dvoujazyčných překladů. V každém “jazykovém páru” existují navíc dva oddělené dvoujazyčné slovníky a překladové programy.\n\nProto může docházet k odlišnostem například při překladu z angličtiny do němčiny a naopak. Při překladu z angličtiny do němčiny systém správně přeloží větu “My son eats broccoli” na “Mein Sohn ißt Brokkoli“. Ovšem když tuto větu zadáme pro překlad z němčiny do angličtiny, dostaneme „My son eats Brokkoli“. To znamená, že přestože je slovo „broccoli“ v anglicko-německém slovníku, totéž slovo chybí ve slovníku německo-anglickém.\n\nJednoduše řečeno, i u sebehoršího dokumentu mohl čtenář pochytit z překladu alespoň hlavní myšlenky. Bylo to jednoduché, rychlé a hlavně zadarmo.\n\nPřekladač Yahoo! Babel Fish byl k nalezení na webu\nYahoo!. Na doméně, která funguje i nyní, najdeme více funkcí. Yahoo! nabízí\naktuální zpravodajství, finance, filmy… Překladač Yahoo! Babel Fish byl opravdu\nunikátní. Umožňoval překlad zhruba v 40 jazycích. Jazyky, které překladač\ndobře ovládal, byly např. angličtina, němčina, francouzština, řečtina, čínština\naj. V rámci jazykových párů chyběla čeština. Yahoo! Babel Fish by neměl být\nchybně zaměňován za The Babel Fish Corporation (Oscar Jofre). Překladač Yahoo\n(v rámci pravidlového překladu) vyřeší i otázky morfologické roviny.\nV této oblasti je nutné analyzovat gramatické kategorie. Je důležité, aby\npřekladač zachytil základní tvar, který je pro výchozí analýzu nezbytný.\nZ něho totiž vše vychází. Byly zvoleny pro zjednodušení i značky. Ty patří\nvždy k určitému druhu. Gramatické kategorie je někdy opravdu velice\nobtížné rozdělit, aby byl význam komplexní a nedocházelo\nk nedorozumění.   \n\nVývoj strojového překladu započal během druhé světové války. Strojový překlad tehdy sloužil výhradě pro válečné účely. Přibližně dvacet let “vojenského” strojového překladu bylo završeno vznikem SYSTRANu, společnosti zabývající se strojovým překladem. Jejím zakladatelem se stal roku 1968 Peter Toma v Kalifornii. Během 80. let byla technologie strojového překladu využívána hlavně velkými korporacemi (např.: Commission of European Communities, the U.S. Air Force, and Xerox Corporation) pro překlad velkých objemů dat.\n\nPočátkem let devadesátých technologie SYSTRANu začala pronikat i do sféry osobních počítačů. A poté to byl právě SYSTRAN společně se společností Digital, kdo poskytl technologii pro spuštění Babel fish.\n\n"}
{"id": "1117656", "url": "https://cs.wikipedia.org/wiki?curid=1117656", "title": "Johannes Rydberg", "text": "Johannes Rydberg\n\nJohannes Robert Rydberg (8. listopad 1854, Halmstad – 28. prosinec 1919, Lund) byl švédský fyzik. Celý život se snažil objevit nějaký vztah mezi spektrálními čarami prvků a vnitřní strukturou jejich atomů, čímž položil základy spektroskopie. Zabýval se též systematikou prvků.\n\nVe čtyřech letech ztratil otce a rodina musela žít velmi skromně. Vystudoval gymnázium v Halmstadu (1873) a poté univerzitu v Lundu (1879). Přednášet zde začal již v roce 1880, nejprve matematiku. Poté se začal zajímat o matematickou fyziku a problém elektřiny. Roku 1882 začal přednášet fyziku a stal se asistentem ve Fyzikálním institutu. V roce 1888 publikoval vzorec (Rydbergovu formuli), který umožňoval přepovídat vlnové délky fotonů při různých přechodech elektronu vodíku. Ze spektrálních čar, které roku 1802 objevil William Hyde Wollaston a nezávisle na něm roku 1815 Joseph von Fraunhofer, zkoušel též odvodit vnitřní strukturu atomů, ovšem neúspěšně. Formuloval také vztah, podle kterého se kmitočty spektrálních čar prvků vyjadřují rozdílem funkcí dvou celých čísel. V roce 1901 byl jmenován profesorem fyziky. Tuto pozici zastával až do svého odchodu do důchodu v roce 1919 (kdy ho vystřídal jeho žák Manne Siegbahn). Od roku 1914 byl vážně nemocen, přesto do důchodu odešel až těsně před svou smrtí. Roku 1919 byl zvolen členem Královské společnosti.\n\nNa jeho počest byla pojmenována Rydbergova konstanta, tedy energie prvního stavu elektronu v atomu vodíku. Stejně tak je po něm nazvána Rydbergova formule pro energetické stavy atomu vodíku. Atomy s elektrony excitovanými do vysokých kvantových stavů byly nazvány Rydbergovy atomy. Jeho jméno nese rovněž kráter na Měsíci a planetka 10506.\n\n"}
{"id": "1117657", "url": "https://cs.wikipedia.org/wiki?curid=1117657", "title": "Modulární kavárna", "text": "Modulární kavárna\n\nModulární kavárna je kavárna vystavěná principem modulární výstavby, tedy vytvořená z jednoho a více prefabrikovaných prostorových modulů. Výhodou takových kaváren je především jejich mobilita - tedy možnost změnit lokalitu v závislosti na množství potenciálních zákazníků. Když dojde k poklesu poptávky, je velice snadné takovou kavárnu přesunout na jiné místo. Stejně tak umožňuje i cílené využití na konkrétních akcích (hudebních či filmových festivalech, veletrzích a výstavách, nebo jiných veřejných akcích).\n\nJedná se o podobnou funkci, jakou mají pojízdné maringotky, nebo jiné mobilní prodejny. U mobilních kaváren je však silnou stránkou náročnější design a mnohdy sofistikovanější konstrukční systém, který umožňuje moduly rozložit do podoby plnohodnotné kavárny včetně barového sezení u pultu v kombinaci s klasickým sezením u stolečku na výsuvné terase se zastřešením. Tím se svým komfortem přibližují více klasickým kavárnám, ale přitom si stále zachovávají svou vlastnost snadné přemístitelnosti. \n\nPrvní vlaštovky modulárních stánků a kaváren se objevily v roce 2011 v New Yorku na Times Square. V českém prostředí je vývoj v této oblasti zatím opatrnější z toho důvodu, že to není úplně levná záležitost a maringotky mají silnou tradici.\n\n\n\n"}
{"id": "1117659", "url": "https://cs.wikipedia.org/wiki?curid=1117659", "title": "István Léko", "text": "István Léko\n\nIstván Léko (* 30. ledna 1963 Veľké Kapušany, Československo) je český novinář, manažer a podnikatel maďarského původu. Od roku 2013 působí jako šéfredaktor deníku \"Lidové noviny\".\n\nStudoval matematiku a moderní filologii na Univerzitě Karlově v Praze.\n\nOd roku 1989 začal působit jako novinář. Nejprve krátce pracoval jako redaktor maďarského vysílání rádia \"Svobodná Evropa\", v letech 1990–1992 byl reportérem týdeníku \"Respekt\". Další tři roky pracoval v \"Lidových novinách\" a v letech 1995–1998 v časopisu \"Týden\".\n\nV roce 1998 vytvořil pro finanční skupinu PPF ekonomicko-politický týdeník \"Euro\", jejž dalších 12 let úspěšně řídil.\n\nV roce 2010 investoval prostřednictvím své společnosti Léko Média Group 6 milionů korun do vzniku zpravodajského internetového portálu \"Česká pozice\" s plánem dosáhnout s tímto projektem do tří let provozní zisk. Za první rok vykázal projekt ztrátu 2,5 milionu a v roce 2011 ztrátu 11,7 milionu korun. Podle Miroslava Motejlka v červnu 2013 Andrej Babiš uvedl, že do \"České pozice\" ročně investoval 20 milionů korun, zbytek si obstarával Léko sám. Nakonec portál \"Česká pozice\" převzala společnost MAFRA, jejímž vlastníkem je společnost Agrofert Andreje Babiše; v současnosti je vlastníkem jeden z Babišových svěřenských fondů.\n\nIstván Léko se od prosince 2013 stal šéfredaktorem deníku \"Lidové noviny\", který Babiš krátce předtím koupil společně s deníkem \"Mladá fronta DNES\". V názorové rubrice \"Lidových novin\" vychází každý pátek šéfredaktorův názorový sloupek \"Lékárna\". Léko je také spoluautorem publikace \"Street art Praha\".\n"}
{"id": "1117660", "url": "https://cs.wikipedia.org/wiki?curid=1117660", "title": "Wang Čchiang", "text": "Wang Čchiang\n\nWang Čchiang, , (* 14. ledna 1992 Tchien-ťin) je čínská profesionální tenistka. Ve své dosavadní kariéře na okruhu WTA Tour vyhrála dva singlové turnaje. K nim přidala jeden singlový triumf v sérii WTA 125s. V rámci okruhu ITF získala třináct titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v září 2019 na 12. místě a ve čtyřhře pak v červenci 2018 na 118. místě. Trénuje ji Peter McNamara.\n\nV čínském fedcupovém týmu debutovala v roce 2012 buenosaireskou baráží 2. světové skupiny proti Argentině, v níž prohrála obě dvouhry a Číňanky odešly poraženy 1:4 na zápasy. Do roku 2019 v soutěži nastoupila k sedmnácti mezistátním utkáním s bilancí 12–6 ve dvouhře a 2–4 ve čtyřhře.\n\nČínskou lidovou republiku reprezentovala na Letních olympijských hrách 2016 v Riu de Janeiru, kde v úvodním kole ženské dvouhry vypadla s Ruskou Světlanou Kuzněcovovou ve třech setech.\n\nPrvní ženský turnaj na okruhu ITF odehrála v roce 2006 v Čínské lidové republice. Premiérovou událostí na okruhu WTA Tour se stala kvalifikace pekingského China Open 2007, z níž do hlavní soutěže nepostoupila. Tu si zahrála až v sezóně 2012, když vypadla v úvodních kolech tří turnajů – na červencovém Baku Cup 2012 s Lucemburčankou Mandy Minellaovou, na kantonském Guangzhou International Women's Open 2012 s Chanelle Scheepersovou a konečně na pekingském China Open 2012 nezvládla zápas proti krajance Čang Šuaj.\n\nÚnorový Malaysian Open 2013, probíhající na tvrdých dvorcích v Kuala Lumpur, znamenal první výhru nad hráčkou elitní světové desítky, když jako kvalifikantka zdolala v otevíracím zápase nejvýše nasazenou světovou desítku Caroline Wozniackou po třísetovém průběhu. Následně její cestu pavoukem ukončila Rakušanka Patricia Mayrová-Achleitnerová.\n\nNa nejvyšší grandslamové úrovni v kvalifikaci debutovala na US Open 2011. Skončila v ní na raketě šesté nasazené Andrey Hlaváčkové. Do hlavní soutěže poprvé pronikla během zářijového US Open 2014, když prošla třemi koly kvalifikačního turnaje. V prvním zápase dvouhry pak hladce vyřadila Polku Paulu Kaniovou po setech 6–2 a 6–0, aby následně skončila na raketě australské hráčky Casey Dellacquové.\n\nV sezóně 2014 poprvé pronikla do elitní světové stovky žebříčku WTA, když se 3. listopadu 2014 posunula ze 111. na 100. příčku. Na Asijských hrách 2014 v jihokorejském Inčchonu vybojovala zlatou medaili ze singlové soutěže, když ve finále přehrála Thajku Luksiku Kumkhumovou.\n\nPremiérové finále na okruhu WTA Tour odehrála na říjnovém Hong Kong Tennis Open 2017, kde v páru s krajankou Lu Ťia-ťing podlehly ve finále čtyřhry sesterskému páru Tchajwanek Chao-čching a Jung-žan Čanových, které vyhrály hladce za 47 minut. Debutovou trofej si odvezla z červencového Jiangxi Open 2018, kde ve finále dvouhry zdolala o dva roky mladší turnajovou šestku Čeng Saj-saj. Finálová soupeřka po prohraném úvodním setu ve druhém skrečovala pro zranění.\n\nDruhý titul si odvezla ze zářijového Guangzhou International Women's Open 2018 v Kantonu, kde ve finále pčehrála kazašskou turnajovou pětku Julií Putincevovou po hladkém dvousetovém průběhu. ve dvaceti šesti letech se poprvé v kariéře posunula do elitní světové čtyřicítky a poprvé se také stala čínskou jedničkou. Navazující Wuhan Open 2018 z kategorie Premier 5 znamenal semifinálovou skreč proti Estonce Anett Kontaveitové. O týden později postoupila přes Karolínu Plíškovou a Arynu Sabalenkovou do semifinále pekingského China Open 2018 z kategorie Premier Mandatory. V něm ji vyřadila světová dvojka a pozdější vítězka Caroline Wozniacká. Bodový zisk ji 8. října 2018 posunul na nové žebříčkové maximum, 24. příčku.\n\nNa tzv. malém Turnaji mistryň, WTA Elite Trophy 2018 v čínské Ču-chaji, skončila druhá v základní azalkové skupině, v níž zdolala Madison Keysovou a podlehla Darje Kasatkinové. Vzhledem k odstoupení první Keysové pro zranění kolena, ji nahradila v semifinále, kde deklasovala Garbiñe Muguruzaovou. Ve finálovém duelu však nenašla recept na 22letou Australanku Ashleigh Bartyovou po dvousetovém průběhu. Po turnaji se poprvé posunula do elitní světové dvacítky, kterou uzavírala na 20. příčce.\n\n"}
{"id": "1117668", "url": "https://cs.wikipedia.org/wiki?curid=1117668", "title": "Maidenhead", "text": "Maidenhead\n\nMaidenhead je město v anglickém hrabství Berkshire. V roce 2011 zde žilo 64 831 obyvatel.\n\nMěsto leží na levém břehu Temže přes 40 km západně od Londýna. Nedaleko se nachází hrad Windsor. Je oblíbeným cílem výletů a střediskem vodních sportů, v poslední době se sem často za klidem a přírodou stěhují majetní Londýňané.\n\nMěsto má dobré spojení s hlavním městem po železnici (nádraží na Great Western Railway je v provozu od roku 1841) a dálnici M4. Je součástí oblasti kolem dálnice nazývané Silicon Corridor pro vysokou koncentraci firem zabývajících se moderními technologiemi, v Maidenheadu sídlí telekomunikační společnost Hutchison 3G.\n\nVe městě sídlí neuniverzitní vysoká škola Berkshire College of Agriculture, muzeum, kulturní středisko Norden Farm Centre for the Arts a řada veřejných parků. Památkově chráněný je kamenný most přes Temži z roku 1777 a anglikánský kostel All Saints' Church z roku 1857. Nedaleko města se nachází zdymadlo Boulter's Lock, jehož okolí je známou rekreační oblastí.\n\nV Maidenheadu se roku 1886 narodil Hugh Lofting, autor dětských knih o Doktoru Doolittlovi, dětství zde prožil spisovatel Nick Hornby. O Maidenheadu se v knize \"Tři muži ve člunu\" zmiňuje Jerome Klapka Jerome.\n\nŽil zde Nicholas Winton, humanitární pracovník, který v roce 1939 zachránil 669 převážně židovských dětí z okupovaného území Československa.\n\n\n"}
{"id": "1117669", "url": "https://cs.wikipedia.org/wiki?curid=1117669", "title": "Ulrich Matthes", "text": "Ulrich Matthes\n\nUlrich Matthes (* 9. května 1959, Berlín) je německý herec. V roce 1980 začal studovat herectví. Proslavil se rolí Josepha Goebbelse ve filmu Pád Třetí říše. Ve filmu Devátý den hrál katolického kněze vězněného v koncentračním táboře Dachau.\n\n\n"}
{"id": "1117670", "url": "https://cs.wikipedia.org/wiki?curid=1117670", "title": "Nicolas-Jacques Conté", "text": "Nicolas-Jacques Conté\n\nNicolas-Jacques Conté ([nikola žak kõte] 4. srpna 1755 Saint-Céneri-près-Sées — 6. prosince 1805 Paříž) byl francouzský vynálezce, který jako první obdržel patent na tužku.\n\nOd dětství projevoval nadání ke kresbě a zájem o mechaniku, studoval fyziku a chemii u Jacquese Charlese. Sestrojil vodní čerpadlo, zabýval se chemickým složením barviv, při výbuchu, kterým skončil jeden z jeho experimentů, přišel o levé oko. Byl nadšeným průkopníkem balonového létání, za francouzské revoluční války navrhl vojenské využití balonů jako pozorovatelen, které umožňují z výšky sledovat pohyby nepřítele, načež byl postaven do čela první vzduchoplavecké jednotky.\n\nLazare Carnot ho pověřil úkolem najít nový materiál na psaní. V té době se psalo olůvkem nebo kousky přírodního grafitu, jehož jediné známé ložisko v anglickém Borrowdale bylo pro Francouze vzhledem k válečnému stavu mezi oběma zeměmi nedostupné. Conté zkusil smísit grafitový prášek s vlhkým jílem a výslednou hmotu opatřil tenkým dlouhým pouzdrem z cedrového dřeva. Nápad se osvědčil a přetrval bez výraznějších změn až do 21. století. V lednu 1795 byl jeho objev patentován a poté založil firmu na výrobu tužek Société Conté, která existuje dodnes (od roku 1979 jako pobočka koncernu BiC). Barevná vosková tužka, kterou používají výtvarníci, dostala podle něj název conté. Jeho prvenství však bývá zpochybňováno: v té době už vyráběl ve Vídni tužky Josef Hardtmuth a zprávy o jejich používání pocházejí také z USA.\n\nZúčastnil se Napoleonova egyptského tažení, kde osvědčil svůj všestranný technický talent, když dokázal v polních podmínkách opravovat zbraně a další nástroje potřebné pro armádu, vyráběl také podle vlastního receptu střelný prach. Jako první tehdy zaznamenal obsah Rosettské desky, když pořídil její litografický otisk.\n\n"}
{"id": "1117673", "url": "https://cs.wikipedia.org/wiki?curid=1117673", "title": "Paisley (rozcestník)", "text": "Paisley (rozcestník)\n\nPaisley je skotské jméno:\n\n\n"}
{"id": "1117674", "url": "https://cs.wikipedia.org/wiki?curid=1117674", "title": "Commission des sciences et des arts", "text": "Commission des sciences et des arts\n\nCommission des sciences et es arts (česky přibližně \"komise pro vědu a umění\") byla skupina odborníků, kterou sestavil Napoleon Bonaparte. Oficiálně vznikla 16. března 1798. \nPři svém tažení do Egypta se Napoleon rozhodl vzít s sebou také početnou skupinu vědců a umělců, čímž si vzal za vzor svého oblíbeného Alexandra Velikého, kterého při jeho výpravě do Persie rovněž doprovázeli ctihodní filozofové. Do Egypta tak s francouzským vojskem putovali astronomové, matematici, historici, přírodovědci a báňští inženýři, fyzikové, lékaři, chemici, inženýři, botanici, malíři a také jeden básník a muzikolog. \n\n„Komise“ původně sestávala z 167 odborníků všech možných oborů. Až na šestnáct z nich odjeli všichni do Egypta a zde se podíleli na vzniku velkolepého díla \"Description de l'Égypte.\" Komise během tří let provedla obrovské množství vědeckých výzkumů.\n\nBonaparte organizoval tento vědecký sbor jako armádu, rozdělil členy do 5 kategorií, udělil každému vojenskou hodnost a kromě detailně popsaných vědeckých cílů i definoval každému vojenskou funkci (zajištění dodávek, ubytovací povinnosti atp). Komise byla pevně integrována do francouzské invazní armády. \n\nNěkteří vědci se později stali členy Institutu d’Égypte v Káhiře. \n\n"}
{"id": "1117675", "url": "https://cs.wikipedia.org/wiki?curid=1117675", "title": "Axminsterský koberec", "text": "Axminsterský koberec\n\nAxminsterský koberec je souhrnné označení pro tkaniny s mnohobarevným hrubým útkem, vyráběné jako imitace ručně vázaných orientálních koberců. Axminsterské výrobky se dají rozdělit na žinylkové, cívkové a skřipcové koberce.\n\nZ roku 464 před n. l. pochází dosud nejstarší ručně vázaný vlasový koberec (cca 350 000 uzlů /m²) nalezený v Altaji.\n\nNa začátku 21. století se část výroby přesunula do Číny, největší světový producent axminsterů sídlí však stále ještě v Anglii. Údaje o rozsahu výroby nejsou publikovány.\n\nKoberec vzniká tak, že se do základní tkaniny zatkává kolmo k osnově žinylka označovaná jako \"předdílo\". Předdílo je proužek z velmi řídké osnovy a z hrubého hustého útku, zpravidla z vlněných nití. Vyrábí se na speciálním skřipcovém stavu s útkovou záměnou až ve 24 barvách v plátnové nebo perlinkové vazbě. Takto vzniklá tkanina – žinylka - se pak jako plochý proužek nebo zakroucená s kruhovým průřezem „nasazuje“ s pomocí zvláštního hřebene na podkladovou tkaninu, se kterou se spojí tzv. \"přitkávací osnovou\".\n\nVýroba je poměrně nákladná, tkací stroj musí obsluhovat dva pracovníci. Axminstru s kulatou žinylkou se říkalo také \"vlněný peršan\".\n\nNěkolik desítek válcových cívek zavěšených na nekonečném pásu obíhá nad tkacím strojem, na jednotlivých cívkách je navinuta vlasová příze v počtu nití a v barvách potřebných pro jedno nasazení (jeden řádek) tkaniny. Niti z každé cívky se pak nasazují v patřičném řádku na podkladovou tkaninu, každá z nich se obepne shora a zdola po jednom vazebním útku a zastřihne tak, že se nad každým spojem vytvoří dva chomáčky vláken.\nje výrobek, u kterého se podobně jako u ručně vázaných koberců každá vlasová nit vtahuje speciálním skřipcem do podkladové tkaniny. Skřipec vytáhne ze zásobníku jednotlivé kolmo nastavitelné vlasové niti nastříhané na žádanou délku a přidržuje je tak dlouho nad základní tkaninou, až se sváže útkem k vazné osnově. Výběr barev a jednotlivých ústřižků nití je řízen žakárovým ústrojím. Tkanina se pak postřihuje, kartáčuje a paří.\nVlasová příze v axminsterských kobercích je 2-3 x skaná, nejčastěji ze směsi 80/20 vlna/polyamid, délka vlasu bývá 5-12 mm, podkladová tkanina je většinou z polyesterové příp. jutové příze. Jako standardní se udává hustota 65 000-120 000 „uzlů“ (chomáčků) na m², v luxusním provedení do 150 000 (nejjemnější ručně vázané koberce mají až 450 000 uzlů/m²). Maximální šířka koberců dosahuje 4,5 m, vzorování až ve 12 barvách.\n\nV USA se prodávaly v roce 2007 cívkové axminstery (v přepočtu) za 3,70 €/m² a (údajně) žinylkové koberce za 5,60.\nŽinylkové koberce se zřejmě vyráběly jen do konce 60. let 20. století. Pokud se nabízejí na prodej, jedná se jen o sběratelské objekty.\n\nKoberce z cívkových axminsterů, často vzorované v „anglickém stylu“, se používají např. jako podlahová krytina v anglických hostincích nebo i v bytech.\n\nS koberci tkaných na skřipcových strojích s elektronickým žakárovým ústrojím se vybavují především hotely a veřejné prostory\n\n"}
{"id": "1117676", "url": "https://cs.wikipedia.org/wiki?curid=1117676", "title": "Czesław Centkiewicz", "text": "Czesław Centkiewicz\n\nCzesław Jacek Centkiewicz (10. října 1904, Varšava – 10. července 1996, tamtéž) byl polský spisovatel a cestovatel, autor knih pro děti a mládež. Většinu svých děl napsal společně se svou manželkou Alinou Centkiewiczowou.\n\nCentkiewicz se narodil roku 1904 ve Varšavě jako syn inženýra. Začátkem první světové války byla rodina evakuována do Kyjeva a roku 1916 do Tveru, kde jeho otec pracoval na stavbě Transsibiřské magistrály. V roce 1918 se rodina vrátila do Varšavy. Již od mládí se zajímal o techniku, skautské hnutí, literaturu a o sport. Trénoval aktivně lyžování a atletiku, především vytrvalostní běh, a roku 1925 byl druhý na Mistrovství Polska v přespolním běhu.\n\nPo skončení střední školy začal studovat v letech 1926-1928 elektrotechniku v Grenoblu a roku 1926 poznal na jedné své cestě do Alp svou budoucí manželku Alinu. Své vzdělání pak dokončil v letech 1928-1929 v Lutychu, kde získal titul inženýra. Poté pracoval v několika francouzských vodních elektrárnách, následně v Polsku (například ve Státním meteorologickém institutu a v observatořích v Gdyni a v Helu) a také v Dánském institutu zemského magnetismu v Kodani. Napsal také několik vědeckých prací v oboru radiometeorologie a elektrotechniky.\n\nV letech 1932-1933 vedl první polskou polární expedici, která na Medvědím ostrově zkoumala atmosférické úkazy, polární záři, zemský magnetismus a další jevy. Daleký sever jej natolik uchvátil, že o něm v letech 1934-1939 vydal sedm knih založených na polských a sovětských polárních expedicích.\n\nPo svém návratu pracoval v Ústavu teoretické fyziky na Varšavské univerzitě a v letech 1935- 1939 byl vedoucím aerologické observatoře Státního meteorologického ústavu v Legionowu. V roce 1937 vystavoval na Mezinárodní výstavě techniky a umění v Paříži jím navržený a vyrobený přístroj pro zkoumání horních vrstev atmosféry, který byl oceněn zlatou medailí. Obnovil také svou známost s Alinou a roku 1939 s ní uzavřel sňatek.\n\nBěhem německé okupace působil v Národním institutu vzájemného pojištění a roku 1944 se společně s Alinou zúčastnil Varšavského povstání. Po jeho porážce byli oba posláni do koncentračních táborů, Czesław do Neuengamme u Hamburku a Alina do Ravensbrücku. Oba přežili a po válce se usadili v Jelení Hoře, kde Czesław zastával pozici technického ředitele energetického podniku Dolního Slezska. Po celou dobu pobytu ve městě se oba aktivně podíleli na společenském, kulturním, ale i politickém životě. Czesław byl dokonce členem městské rady. V říjnu roku 1946 se stal členem Polské socialistické strany a v prosinci roku 1948 s ní přešel do Polské sjednocené dělnické strany. Alina se stala členkouj této strany roku 1949.\n\nProtože byl Czesław před válkou uznávaným autorem populárních cestopisů, byly po něm neustále požadovány další knihy, na jejichž psaní měl málo času. Alina se proto rozhodla, že mu se psaním pomůže. Prvním jejich společným dílem byl dětský román \"Odarpi syn Egigwy\" z roku 1949, po kterém následovalo více než třicet dalších děl. Tak vznikla spisovatelská dvojice Alina a Czesław Centkiewiczovi, která patřila k nejpopulárnějším autorům poválečné polské literatury a jejíž knihy byly přeloženy do téměř dvaceti jazyků.\n\nV roce 1950 Centkiewiczowi přesídlili do Varšavy a Czesław se vrátil k práci ve Státním meteorologickém ústavu v Legionowu. Roku 1958 byl pověřen vedením polské expedice do Antarktidy, na které ho doprovázela i jeho žena. Po této výpravě ukončil svou profesní kariéru a věnoval se zcela literatuře a cestování. Byl rovněž místopředsedou Polského svazu spisovatelů.\n\nCzesław Centkiewicz zemřel ve Varšavě v roce 1996. Byl pochován vedle své manželky Aliny, která zemřela roku 1993. Za své dílo obdržel řadu vyznamenání – například Důstojnický kříž Řádu polského znovuzrození, dvakrát Zlatý kříž za zásluhy, Medaili Národní vzdělávací komise, Řád úsměvu, Cenu ministerstva kultury a další. Roku 2012 obdržel posmrtně čestné občanství města Legionowo.\n\n"}
{"id": "1117677", "url": "https://cs.wikipedia.org/wiki?curid=1117677", "title": "Domptin", "text": "Domptin\n\nDomptin je francouzská obec v departementu Aisne v regionu Hauts-de-France. V roce 2012 zde žilo 668 obyvatel.\n\nBézu-le-Guéry, Charly-sur-Marne, Coupru, Villiers-Saint-Denis\n\n\"Počet obyvatel\" \n"}
{"id": "1117682", "url": "https://cs.wikipedia.org/wiki?curid=1117682", "title": "Zirbitzkogel", "text": "Zirbitzkogel\n\nZirbitzkogel (2396 m n. m.) je hora v pohoří Seetalerské Alpy v rakouské spolkové zemi Štýrsko. Nachází se mezi obcemi Neumarkt in Steiermark a Obdach asi 14 km jihojihozápadně od města Judenburg. Těsně pod vrcholem stojí horská chata Zirbitzkogelhaus (též zvaná Helmut-Erd Schutzhaus). Pod jihovýchodními svahy hory se rozkládá jezero Lavantsee, pod severovýchodními jezero Lindersee. Zirbitzkogel je nejvyšším bodem nejen pohoří Seetalerské Alpy, ale i celých Lavanttalských Alp.\n\nNa vrchol hory lze vystoupit po značených turistických cestách z několika směrů. Nejkratší přístup je patrně od chaty Tonnerhütte (1594 m n. m.).\n\n"}
{"id": "1117683", "url": "https://cs.wikipedia.org/wiki?curid=1117683", "title": "Dru Drury", "text": "Dru Drury\n\nDru Drury (4. února 1725, Wood Lane, Londýn – 15. ledna 1804, Turnham Green) byl anglický zlatník a významný entomolog. Jeho autorská značka je „Drury.“\n\nOtec Dru Druryho byl zlatník, po kterém Dru převzal jeho živnost v roce 1748. V této profesi pokračoval až do roku 1789, kdy činnost ukončil a věnoval se už hlavně entomologii. V období mezi lety 1780 až 1782 působil jako prezident tzv. „Druhé entomologické společnosti v Londýně“ (\"The second Aurelian Society\"). Zemřel v roce 1804 ve věku 79 let a byl pohřben v St. Martin-in-the-Fields.\n\nV letech 1770 až 1787 publikoval třídílnou práci \"Illustrations of Natural History, wherein are exhibited upwards of 240 figures of Exotic Insects\", která byla později přepracována a vydána pod titulem: \"Illustrations of Exotic entomolog\" v roce 1837.\n\nDru Drury byl vynikající sběratel. Jeho sbírka sestávala z asi 11 000 druhů hmyzu, převážně motýlů. Jeho přítelem byl dánský entomolog Johan Christian Fabricius.\n\n"}
{"id": "1117684", "url": "https://cs.wikipedia.org/wiki?curid=1117684", "title": "Wilmer Valderrama", "text": "Wilmer Valderrama\n\nWilmer Eduardo Valderrama (* 30. ledna 1980) je americký herec, zpěvák, tanečník, producent a televizní osobnost. Je známý především díky své roli Feze v seriálu Zlatá Sedmdesátá (1998 - 2006). \n\nNarodil se v Miami na Floridě a je synem Sobeidy (rozené Arias) a Balbina A. Valderramových, kteří vlastnili obrovskou farmu. Jeho předci byli Kolumbijci a Venezuelci. Do Venezuely se jeho rodina odstěhovala, když mu byly 3 roky a poté do Los Angeles, když mu bylo 13 let. Má dvě sestry Marylin a Stephanie a bratra Christiana. Vystudoval školu Taft High School ve Woodland Hills v Kalifornii.\n"}
{"id": "1117685", "url": "https://cs.wikipedia.org/wiki?curid=1117685", "title": "Eisenhut", "text": "Eisenhut\n\nEisenhut (2441 m n. m.) je hora v Gurktalských Alpách v rakouské spolkové zemi Štýrsko. Nachází se nad vesnicí Turrach asi 5 km severovýchodně od průsmyku Turracher Höhe (1795 m n. m.) a asi 15 km jihovýchodně od městečka Tamsweg. Pod východními svahy hory se rozkládá jezero Dieslingsee. Eisenhut je nejvyšším bodem Gurktalských Alp.\n\nNa vrchol hory lze vystoupit ze dvou směrů po značené turistické trase č. 129, nejjednodušeji patrně od samoty Hannebauer (1161 m n. m.).\n\n"}
{"id": "1117686", "url": "https://cs.wikipedia.org/wiki?curid=1117686", "title": "Jules Pierre Rambur", "text": "Jules Pierre Rambur\n\nJules Pierre Rambur (21. července 1801, Ingrandes, Francie – 10. srpna 1870, Ženeva, Švýcarsko) byl francouzský lékař a entomolog, hlavně lepidopterolog a odonatolog.\n\nStudoval v Tours a Montpellier medicínu. Doktorát získal v září roku 1827 v Paříži. Se svým přítelem z dětství A. de Graslinem (1802–1882) a Dr. J. B. A. Dechauffour de Boisduvalem (1799–1879) začal psát a vydávat \"Collection iconographique et historique des chenilles d’Europe\", které vycházelo v Paříži v letech 1832–1843.\n\nV letech 1829 až 1830 navštívil ostrov Korsika a v roce 1832 vydal práci \"Catalogue des lépidoptères de l'Île de Corse\". Dne 29. února 1832 se spolupodílel na založení Francouzské entomologické společnosti. V roce 1839 se stal jejím prezidentem. V letech 1834 až 1835 podnikl s přítelem Graslinem velkou sběratelsko-výzkumnou cestu přes Andalusii, jejíž výsledky zveřejnil v práci \"Faun entomologique de l'Andalouse\" (2 díly: 1837–1840) a v \"Catalogue systématique des Lépidoptères de l'Andalouse\" (1858–1866). Oženil se v roce 1841 a pracoval jako lékař v Seiches-sur-le-Loir. Později působil v Saint-Christophe-sur-le-Nais. Zemřel v Ženevě.\n\n\n"}
{"id": "1117695", "url": "https://cs.wikipedia.org/wiki?curid=1117695", "title": "Christina Moore", "text": "Christina Moore\n\nChristina Moore (* 12. dubna 1973) je americká herečka. Je známá především rolí Laurie Formanové v 6.-8.sérii seriálu Zlatá Sedmdesátá. \n\nNarodila se v Paletine, Illionois . Její matkou je Abby Moore a má 3 starší sestry. Její talent se začal rozvíjel už v útlém věku, když zpívala v kostele. Když byla na střední škole, jela s pěveckým kroužkem do Chicaga. Její první profesionální práce byla v Evansville v Indianě, kde hrála ve 3 hrách – Annie, Popelka a Velká Řeka.\n"}
{"id": "1117699", "url": "https://cs.wikipedia.org/wiki?curid=1117699", "title": "Bitva u Älgaråsu", "text": "Bitva u Älgaråsu\n\nBitva u Älgaråsu se odehrála 14. listopadu 1205 ve švédské lokalitě Älgarås v severní části historického Västergötlandu. V boji o královskou korunu se v ní po smrti krále Knuta I. střetly rody Sverkerů a Erikovců. Vítězem se stal vládnoucí král Sverker II. a v boji padli tři Knutovi synové: Jon Knutsson, Knut Knutsson a Joar Knutsson. Čtvrtý syn, Erik, uprchl do Norska.\n\nPrvní písemná zmínka o bitvě pochází až z období po roce 1260. Přesná poloha statku, u kterého k bitvě došlo, není známá, protože byl vypálen a opuštěn. Podle ústní tradice stál dva tisíce kroků od kostela v Älgaråsu ve směru k východu zářijového slunce.\n\nPřestože byl Erik na straně poražených, stal se roku 1208 švédským králem poté, co se vrátil z exilu a v bitvě u Leny porazil Sverkera II. Samotný Sverker však zemřel až v roce 1210 v bitvě u Gestilrenu.\n"}
{"id": "1117701", "url": "https://cs.wikipedia.org/wiki?curid=1117701", "title": "Diskotéka na bruslích", "text": "Diskotéka na bruslích\n\n„Diskotéka na bruslích“ (v originálním názvu „Roller Disco“) je 5. díl 3. série seriálu \"Zlatá sedmdesátá\" (celkově je to 56. díl). Poprvé byl v USA odvysílán 14. listopadu 2000 na stanici Fox, v ČR měl premiéru v roce 2010 na stanici HBO. Jako v každém dílu seriálu zazněla ústřední píseň „Out The Street od Cheap Trick“, , kterou zpívají teenageři v Ericově autě. Epizoda trvala 24 minut, režíroval ji David Trainer.\n\nJackie přišla s novinkou, že se v Point Place pořádá diskotéka na bruslích. Naznačovala Hydovi, že by chtěla jít s ním, jenže jemu to přišlo směšné a odbyl ji. Jackie tedy pozvala Feze, který čekal na to, až bude moct s Jackie někam jít. Kelso samozřejmě na Feze žárlil a celou dobu, co tancovali v soutěži, na ně bučel. Vyhráli 1.místo a za to dostali šampaňské, které vypila Jackie sama. Když byla opilá, chtěla se s Fezem vyspat a i když na to celou dobu čekal, neudělal to. Připadalo mu nečestné s ní vyspat, když nevnímala.\n\nRed vyhodil jednoho ze zaměstnanců Earla, který ho za to zažaloval. S Ericem byl na výslechu, kde se ptali na otázky na téma jaký Red je. Pro Erica to samozřejmě bylo těžké a různě se pokoušel změnit téma. Nakonec však Red svým chováním na otázky odpověděl. Earl přišel o 70 minut později a vymlouval se jako obvykle na to, že mu auto srazilo psa. Soud vyhrál Red, protože pozdním příchodem a špatnou výmluvou se prokázalo, že Red měl důvod ho vyhodit.\n"}
{"id": "1117707", "url": "https://cs.wikipedia.org/wiki?curid=1117707", "title": "Batman a Robin", "text": "Batman a Robin\n\nBatman a Robin (v anglickém originále Batman & Robin) je americký akční film z roku 1997, který natočil Joel Schumacher podle komiksových příběhů o Batmanovi. Titulní postavu ztvárnil George Clooney, jenž vystřídal Vala Kilmera a Michaela Keatona, kteří hráli Batmana v předchozích celovečerních snímcích. Do amerických kin byl film, jehož rozpočet činil 125 milionů dolarů, uveden 20. června 1997, přičemž celosvětově utržil 238 207 122 dolarů. Jedná se o čtvrtý a poslední snímek batmanovské filmové série 80. a 90. let 20. století.\n\nV Gotham City se objeví nový nebezpečný zločinec Mr. Freeze, který svými zbraněmi mrazí lidi do ledu a který loupí diamanty. Do města však ze své laboratoře uprostřed džungle dorazí i Travička Ivy, dříve zapálená experimentální botanička a nyní, po mutaci ve směsi chemikálií, jedů a toxinů, zmutovaná ekoteroristka, která má v plánu vyhladit lidstvo. Batmanovi a Robinovi ale dorazí nečekaná pomoc v podobě Alfredovy neteře Barbary, z níž se stane Batgirl.\n\n\n"}
{"id": "1117710", "url": "https://cs.wikipedia.org/wiki?curid=1117710", "title": "Adolphe Hercule de Graslin", "text": "Adolphe Hercule de Graslin\n\nAdolphe Hercule de Graslin (11. dubna 1802, zámek Malitourne, Flée (Sarthe) – 31. května 1882, Malitourne) byl francouzský entomolog, lepidopterolog.\n\nAdolphe Hercule de Graslin pocházel ze šlechtického rodu sídlícího na zámku Malitourne. \n\nSpecializoval se zejména na motýly. Byl jedním ze zakládajících členů Société entomologique de France. Jeho sbírka se později stala součástí sbírky Charlese Oberthüra.\n\nSpolečně s J. A. Boisduvalem a J. P. Ramburem: \"Collection iconographique et historique des chenilles; ou, Description et figures des chenilles d'Europe, avec l'histoire de leurs métamorphoses, et des applications à l'agriculture\", \"Librairie encyclopédique de Roret\", Paríž, 1832 (in Gallica & in Google Livres).\n\n"}
{"id": "1117717", "url": "https://cs.wikipedia.org/wiki?curid=1117717", "title": "Mistrovství Evropy v judu 2015", "text": "Mistrovství Evropy v judu 2015\n\nMistrovství Evropy v judu 2015 mělo proběhnout v Emirates Areně v Glasgow, Spojené království ve dnech 09.-12. dubna 2014. \n\nV únoru 2015 bylo Evropskou judistickou unií (EJU) rozhodnuto spojit mistrovstvé Evropy 2015 s Evropskými hrami 2015 pořádanými v Baku. Důvod (záminka) odebrání pořadatelství Glasgow byl nalezen ve sponzoru pořádající Britské judistické asociace. Britům mělo mistrovství Evropy sponzorovat Ultimate Fighting Championship a podle regulí EJU je sponzoring profesionální zápasnickou soutěží (asociací) nepřípustný. \n\nVýsledky mistrovství Evropy 2015 na stránce Evropských her 2015\n"}
{"id": "1117719", "url": "https://cs.wikipedia.org/wiki?curid=1117719", "title": "Odonatologie", "text": "Odonatologie\n\nOdonatologie je disciplína entomologie, která se zabývá taxonomií řádu Vážky (\"Odonata\"). Osoba věnující se odonatologiii, ať už vědecky nebo amatérsky, se nazývá odonatolog.\n\nZa průkopníka odonatologie je považován Edmond de Sélys Longchamps, který shromáždil vekou sbírku vážek, popsal mnoho druhů, av roce 1854 roku klasifikoval vážky do jednotlivých čeledí. Výzkumem fylogeneze vážek se jako první zabýval James George Needham (1903).\n\nVážky po relativně krátkém čase po vypreparování ztrácí původní zbarvení křídel i těla, proto nejsou sběratelsky tak atraktivní jako motýli nebo brouci, kteří si při správném uskladnění a ošetření udrží svůj vzhled až stovky let.\n\n"}
{"id": "1117720", "url": "https://cs.wikipedia.org/wiki?curid=1117720", "title": "Josef Alois Jüstel", "text": "Josef Alois Jüstel\n\nJosef Alois Jüstel (7. února 1765 Litoměřice – 7. dubna 1858 Praha-Vyšehrad), byl profesorem morální teologie a politikem.\n\nNa kněze byl vysvěcen v roce 1788. V roce 1783 získal doktorát filosofie a v roce 1790 doktorát teologie. V roce 1790 se stal profesorem morální teologie. V letech 1798-1814 byl ředitelem univerzitní knihovny ve Štýrském Hradci, která však měla v této době statut pouze knihovny Lycea. V roce 1803 se stal mluvčím štýrských škol. V roce 1815 se stal ve Vídni radním a \"Referentem pro studium a cenzuru\". Později zastával jiné vysoké vládní funkce. V roce 1823 a 1839 byl rektorem vídeňské univerzity. Od roku 1835 až do své smrti byl děkanem Královské kolegiátní kapituly svatého Petra a Pavla na Vyšehradě v Praze.\n\n\n"}
{"id": "1117724", "url": "https://cs.wikipedia.org/wiki?curid=1117724", "title": "Jean-Marie Cavada", "text": "Jean-Marie Cavada\n\nJean-Marie Cavada (* 24. února 1940, Épinal v departementu Vosges, Francie) je francouzský politik a europoslanec. Zastupuje frakci Aliance liberálů a demokratů v Evropě a region Île-de-France.\n\nCavada pracoval v letech 1960-1978 v několika francouzských televizích. Od roku 1978 zastával pozici jednoho z ředitelů televize FR3 a později i TF1. Roku 1982 se stal výkonným ředitelem společnosti Parafrance. Později pracoval ještě v několika televizních stanicích, včetně např. TV5. V 90. letech se věnoval radiovému vysílání v zámořských teritoriích Francie.\n\nMezi lety 1998-2004 zastával post generálního ředitele veřejnoprávní stanice Radio France. Zároveň byl i členem dozorčí rady televizní stanice Arte. V letech 1998-2001 byl členem správní rady Agence France Presse (AFP).\n\nCavada byl členem Unie pro francouzskou demokracii, která byla součástí Aliance liberálů a demokratů v Evropě. Do evropského parlamentu kandidoval roku 2004 a byl i zvolen. V 6. volebním období evropského parlamentu (2004-2009) byl předsedou výboru pro občanské svobody, spravedlnost a vnitřní věci (LIBE) a členem delegace Evropské unie pro Rumunsko. \n\nV roce 2009 inicioval Cavada vznik vlastní strany s názvem Občanská aliance pro demokracii v Evropě. V roce 2009 byl zvolen do Evropského parlamentu znovu, tentokrát na kandidátce stran UMP/NC/LGM, která byla sjednocena pod hlavičkou Nového středu. Stal se členem právního výboru Evropského parlamentu. V roce 2015 předložil Jean-Marie Cavada pozměňovací návrh AM 421 v zprávě právního výboru k reformě autorského práva, který by de facto na celoevropské úrovni omezil svobodu panoramatu. Tento návrh schválil právní výbor dne 16. června na svém zasedání. Sám europoslanec Cavada tento krok odůvodnil snahou omezit „americké monopoly, jako jsou například Facebook nebo také Wikimedia“ ve snaze ochránit „sektor evropské kultury a kreativity“.\n"}
{"id": "1117725", "url": "https://cs.wikipedia.org/wiki?curid=1117725", "title": "Johann Gögl", "text": "Johann Gögl\n\nJohann Gögl (1826 Kremže – 11. července 1892 Vídeň) byl rakouský podnikatel a politik německé národnosti, v 2. polovině 19. století poslanec Říšské rady a prezident Obchodní a živnostenské komory ve Vídni.\n\nJeho bratr Zeno Gögl starší i synovec Zeno Gögl mladší byli rovněž podnikatelé a politici (poslanci Dolnorakouského zemského sněmu). Johann působil jako prezident Obchodní a živnostenské komory ve Vídni. Tuto funkci zastával od roku 1874 do roku 1883 a musel v ní řešit dopady ekonomické krize na podnikatele. Podílel se na založení Dolnorakouské eskomptní společnosti. Zasedal ve správní radě banky Creditanstalt, později i jako její viceprezident.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii obchodních a živnostenských komor v Dolních Rakousích, obvod Vídeň. Rezignaci oznámil na schůzi 19. října 1875. V roce 1873 se uvádí jako Johann Gögl, cisařský rada a kupec, bytem Vídeň. V roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval staroněmecké křídlo.\n\nOd 19. prosince 1877 až do své smrti byl členem Panské sněmovny (nevolená horní komora Říšské rady). I v ní se přiklonil k německým liberálům.\n\nNeoženil se a pět let před smrtí předal vedení své firmy synovci Zeno Göglovi mladšímu. Žil ve Vídni, jaro trávil vždy za městem v Kahlenbergu, léto a časný podzim v Semmeringu. Byl mu udělen Řád Františka Josefa a získal roku 1873 i Řád železné koruny (a tudíž i rytířský titul).\n\nV roce 1892 ho v Kahlenbergu stihla srdeční nemoc spojená s astmatem. Od června byl upoután na lůžko. Zemřel v červenci 1892.\n"}
{"id": "1117727", "url": "https://cs.wikipedia.org/wiki?curid=1117727", "title": "Georg Granitsch", "text": "Georg Granitsch\n\nGeorg Granitsch (1. února 1833 Vídeň – 18. září 1903 Hadersdorf-Weidlingau) byl rakouský právník a politik německé národnosti, v 2. polovině 19. století poslanec Říšské rady.\n\nPůsobil jako dvorní a soudní advokát ve Vídni. Během revolučního roku 1848 působil v studentské legii. Vystudoval práva na Vídeňské univerzitě, kde získal titul doktora práv. Působil potom jako koncipient a později jako advokát. Byl veřejně a politicky činný. Od roku 1861 spolupracoval s různými periodiky. V letech 1867–1869 byl členem vídeňské obecní rady. Zasloužil se o vznik zemské hypoteční banky a o organizování sítě záložen (tzv. raiffeisenek).\n\nDlouhodobě zasedal jako poslanec Dolnorakouského zemského sněmu, kam nastoupil roku 1868 a členem sněmu zůstal až do roku 1896, přičemž do roku 1886 zastupoval kurii venkovských obcí, obvod Mistelbach, pak městskou kurii, obvod Klosterneuburg. V letech 1883–1887 byl náhradníkem zemského výboru a od roku 1887 až do roku 1896 řádným členem zemského výboru.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Dolních Rakousích, obvod Mistelbach, Feldsberg, Groß-Enzersdorf atd. Mandát zde obhájil ve volbách roku 1879. V roce 1873 se uvádí jako Dr. Georg Granitsch, advokát, bytem Vídeň.\n\nV roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval staroněmecké křídlo. V roce 1878 zasedal v staroněmeckém poslaneckém Klubu levice. Jako ústavověrný poslanec se uvádí i po volbách roku 1879. I v říjnu 1879 je na Říšské radě zmiňován coby staroněmeckého Klubu liberálů (\"Club der Liberalen\").\n\nZemřel v září 1903. Tehdy je uváděn jako nejstarší advokát ve Vídni.\n"}
{"id": "1117728", "url": "https://cs.wikipedia.org/wiki?curid=1117728", "title": "Friedrich Harant", "text": "Friedrich Harant\n\nFriedrich Harant (1810 Jihlava – 1. února 1886 Vídeň) byl rakouský politik německé národnosti, v 2. polovině 19. století poslanec Říšské rady.\n\nPůsobil jako rada na místodržitelství ve Vídni. Pro jeho katolické a konzervativní názory ho nechal liberální ministr Karl Giskra penzionovat.\n\nPozději byl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Dolních Rakousích, obvod Amstetten, Ybbs, Scheibbs atd. V roce 1873 se uvádí jako Dr. Friedrich Harant, penzionovaný c. k. místodržitelský rada, bytem Vídeň. V roce 1873 do parlamentu nastupoval za opoziční blok. V roce 1878 zasedal v poslaneckém Hohenwartově klubu (tzv. (Strana práva, která byla konzervativně a federalisticky orientována).\n\nZemřel po delší nemoci v únoru 1886.\n"}
{"id": "1117730", "url": "https://cs.wikipedia.org/wiki?curid=1117730", "title": "Preludia (Chopin)", "text": "Preludia (Chopin)\n\nPreludia Fryderyka Chopina jsou skladby pro sólový klavír seskupené především v opusu 28, složeném mezi léty 1838–1839 při pobytu na Mallorce.\n\nTento opus je cyklus preludií ve všech 24 tóninách, vydaný roku 1839. Jejich inspirací byl Chopinův oblíbený cyklus preludií a fug, Bachův Dobře temperovaný klavír.\n\nChopin psal preludia především za svého pobytu s George Sandovou a jejími dětmi na ostrově Mallorca, nejdříve ve vile poblíž města Palma de Mallorca, poté v kartuziánském klášteře Valldemossa, Chopinovými slovy „zvláštním místě mezi skalami a mořem“. Chopin sem vyrazil na idylickou dovolenou, odpočinout si od vlhkého pařížského podnebí.\nTato idyla však skončila, když se zhoršilo na Mallorce počasí a Chopin vážně onemocněl. To vedlo ke zdržení v komponování, skladby byly vydány až po návratu na pevninu. Rukopis byl věnovaný německému klavíristovi J. Kesslerovi, první francouzská edice však byla věnována výrobci klavírů Camille Pleyelovi, který za skladbu zaplatil 2 000 franků (ekvivalentní přibližně dnešním 700 000 Kč).\n\nPreludium cis moll, op. 45 bylo složeno v roce 1841. Bylo věnováno princezně Elizawetě Černyševové a obsahuje rozšiřující se bas a chromatické modulace na celkem uniformním tematickém základu.\n\nNeotitulované \"Presto con leggierezza\" As dur bylo složeno roku 1834 jako dárek pro Pierra Wolffa a bylo publikováno v Ženevě v roce 1918. Toto preludium je velmi krátké a jasného tónu.\n\nToto preludium v es moll bylo pojmenováno \"Ďáblův trylek\" univerzitním profesorem Jeffrey Kallbergem podle podobnosti s Tartiniho houslovou sonátou známou jako \"Ďáblův trylek\", kterou se Chopin pravděpodobně inspiroval. Originální rukopis byl rychle načrtnut, ale zanechán nedokončen. Ačkoliv na něm Chopin pracoval na Mallorce při kompozici opusu 28, preludium es moll, které nakonec zaujalo v tomto opusu místo, s ním nijak nesouvisí. \n"}
{"id": "1117732", "url": "https://cs.wikipedia.org/wiki?curid=1117732", "title": "Gustav Held", "text": "Gustav Held\n\nGustav Held (1839 Stockerau – 8. ledna 1903 Vídeň) byl rakouský pedagog a politik německé národnosti, v 2. polovině 19. století poslanec Říšské rady.\n\nPůsobil jako učitel na reálné škole v Sankt Pöltenu. Později byl učitelem na gremiální obchodní akademii ve Vídni a na soukromé obchodní škole Maxe Alliny ve Vídni. Na škole Allina byl hlavním pedagogem.\n\nByl veřejně a politicky činný. Působil jako poslanec Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Dolních Rakousích, obvod St. Pölten, Mölk, Lilienfeld, Tulln atd. Rezignaci oznámil na schůzi 22. října 1878. V roce 1873 se uvádí jako Gustav Held, profesor na reálné škole, bytem Sankt Pölten. V roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval mladoněmecké křídlo. V roce 1878 zasedal v mladoněmeckém poslaneckém Klubu pokroku.\n\nZemřel v lednu 1903.\n"}
{"id": "1117733", "url": "https://cs.wikipedia.org/wiki?curid=1117733", "title": "Lakadivské moře", "text": "Lakadivské moře\n\nLakadivské moře (malajálamsky ലക്ഷദ്വീപ കടല്) je okrajové moře Indického oceánu, které se nalézá v prostoru vymezeném Indií, Maledivami a Srí Lankou. Má rozlohu 786 000 čtverečních kilometrů, maximální hloubku 4131 metrů a průměrnou hloubku 1929 metrů. Jeho název je odvozen od Lakadiv – indického souostroví ležícího severně od Malediv.\n\nNa severozápadě hraničí Lakadivské moře s Arabským mořem, ke kterému bývá v rámci oceánografie často řazeno. Svou východní částí zvanou Manarský záliv hraničí na východě přes Adamův most s Bengálským zálivem.\n"}
{"id": "1117734", "url": "https://cs.wikipedia.org/wiki?curid=1117734", "title": "Čatyntau", "text": "Čatyntau\n\nČatyntau, též Čatyn-Tau (, ) je štít na hlavním hřebeni Velkého Kavkazu. Jeho nadmořská výška je 4412 m. Jeho sousedy jsou směrem na jihozápad Ušba (4700 m n. m.), na severozápad Pik Ščurovského (4277 m n. m.). Vrcholem prochází hranice mezi Gruzií a Kabardsko-balkarskou republikou v Rusku.\n\n"}
{"id": "1117735", "url": "https://cs.wikipedia.org/wiki?curid=1117735", "title": "Held", "text": "Held\n\nPříjmení Held nosí tyto osobnosti:\n\n"}
{"id": "1117736", "url": "https://cs.wikipedia.org/wiki?curid=1117736", "title": "Karl Hoffer", "text": "Karl Hoffer\n\nKarl Hoffer (29. března 1824 Vídeň – 10. dubna 1885 Vídeň) byl rakouský právník a politik německé národnosti, v 2. polovině 19. století poslanec Říšské rady.\n\nPůsobil jako advokát ve Vídni.\n\nVystudoval práva na Vídeňské univerzitě. Během revolučního roku 1848 působil jako viceprezident studentského výboru pří říjnovém vídeňském povstání. Pro své politické aktivity byl pak zatčen a odsouzen válečným soudem na dva roky žaláře. Trest byl následně snížen na deset měsíců. Po sedmi měsících byl amnestován (teprve v roce 1859 rehabilitován). V roce 1850 získal titul doktora práv. Působil potom jako koncipient a od roku 1862 jako dvorní a soudní advokát ve Vídni. Působil coby člen výboru advokátní komory. Byl veřejně a politicky činný. V letech 1866–1883 byl členem vídeňské obecní rady. Dlouhodobě působil ve spolku novinářů a spisovatelů Concordia.\n\nDlouhodobě zasedal jako poslanec Dolnorakouského zemského sněmu, kam nastoupil roku 1865 a členem sněmu zůstal až do roku 1877. Zastupoval kurii měst, obvod Vídeň IX (Alsergrund). Od roku 1871 zasedal v zemské školní radě.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou v Dolních Rakousích, obvod Vídeň, IX. okres. Mandát zde obhájil ve volbách roku 1879, nyní za obvod Vídeň I. okres. V roce 1873 se uvádí jako Dr. Carl Hoffer, advokát, bytem Vídeň. V Říšské radě se zaměřoval na školská témata, zapojil se do polemik s konzervativními poslanci okolo zákona o národních školách.\n\nV roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval mladoněmecké křídlo. V roce 1878 zasedal v mladoněmeckém poslaneckém Klubu pokroku. Jako ústavověrný poslanec se uvádí i po volbách roku 1879.\n\nMěl manželku a čtyři děti. V květnu 1884 ukončil činnost své advokátní kanceláře. Až do poslední doby ale zůstal aktivní v parlamentu. Zemřel v dubnu 1885 v důsledku nachlazení a zápalu plic.\n"}
{"id": "1117739", "url": "https://cs.wikipedia.org/wiki?curid=1117739", "title": "Stanislav Müller", "text": "Stanislav Müller\n\nStanislav Müller (* 1971) je český výtvarník. Vystudoval VŠUP u profesora Vladimíra Kopeckého. Je autorem zrcadlové postavy Mirror Man.\n\nMirror Man je zrcadlová postava, kterou tvoří originální zrcadlové kombinézy a obleky pod označením Mirror Man, které existují od roku 1995 v pěti variantách včetně různých doplňků.\nKaždá se skládá z 2 až 5 tisíc zrcadlových geometrických ploch různých rozměrů a tvarů, pokrývající celou postavu Mirror Mana.\nV roce 2014 vznikla již pátá verze Mirror Mana vizuálně vychází z geometrie šestiúhelníku. Tento tvar opakující se v ploše umožňuje zároveň pohyb v ohybu všemi směry. Hexagon je v tradiční japonské kultuře užíván jako dekorativní prvek rodový znak Současný Mirror Man (hexagon) obsahuje 2600 kousků zrcadel síly 2mm, celkový oblek váží 25 kg bez dalších \"propriet\" (např. poutnická hůl, farmářský klobouk nebo kufr.)\n\nMirror Man vznikl v roce 1995 v Teplicích. Následující rok se uskutečnil první, veřejný vstup Mirror Mana do reálného prostředí - procházka s přáteli v rodném městě. V roce 1997 byl Mirror Man prezentován v rámci diplomové práce Stanislava Müllera na VŠUP v Praze v ateliéru skla Prof. Vladimíra Kopeckého a to formou videoinstalace. Od roku 1996 až do současnosti jsou veškeré aktivity v rámci projektu dokumentovány na video, digitální fotografii a další média, Radkou Müllerovou (Tomodachi2015).\n\nPodstatou projektu je reálná (opravdová, skleněná) zrcadlová postava vytvořena za účelem asimilace - začlenění virtuální postavy reflektující reálné prostředí do života. Postava vznikla z podnětů a vlivů spektakulárních společenských jevů, které charakterizuje nadprodukce luxusu. Vizualizace, inspirace a materializace světla, jako zdroje umění a života člověka ve společnosti. Nutno podotknout, že Mirror Man neimituje žádnou z komixových postav.\n\nMirror Man přirozeně prochází různými prostředími a situacemi, je skutečným člověkem, chová se přirozeně a snaží se \"splynout s prostředím\", zapadnout. Kromě neohlášených, spontánních výstupů Mirror Man spolupracoval s různými umělci a objevil se na mnoha mezinárodních výstavách a uměleckých festivalech po Evropě i jinde ve světě, v rámci uměleckých, komerčních i alternativních aktivit.\n\nOd roku 2012 je původní Mirror Man aktivní v Japonsku. Projekt Mirror Man je po roce 2000 (hlavně po performance na Pražském Quadriennale scénografie a divadelního prostoru na největší světové akci, která zkoumá oblast scénografie v celé její šíři – od scénického umění, přes kostýmní, světelný a zvukový design až po nové scénografické přístupy, jako site specific, aplikovanou scénografii, pouliční performance, kostým jako performance a mnohé další. ) mezinárodně aktivní v různých podobách, díky dalším nezávislým autorům a napodobitelům. Mirror Man/Stanislav Müller přišel i k prezidentským volbám.\n\n"}
{"id": "1117740", "url": "https://cs.wikipedia.org/wiki?curid=1117740", "title": "Italská tažení francouzských revolučních válek", "text": "Italská tažení francouzských revolučních válek\n\nBěhem Italských tažení francouzských revolučních válek (1792–1801) se střetly armády revoluční Francie s koalicemi armád Rakouska, Ruska, Sardinsko-piemontského království a jednotlivých italských států. Po rychlém obsazení Savojska a Nizzy, které byly součástí Sardinského království, se revolučním vojskům dlouho nedařilo proniknout hlouběji do Piemontu. Situace se změnila, když velení v březnu 1796 převzal talentovaný generál Napoleon Bonaparte, který již předtím na zdejším bojišti plánoval některé operace. Francouzi dobytá velká část severní Itálie byla dočasně ztracena roku 1799, ale v tažení roku 1800, kdy se do čela armády opět vrátil Bonaparte byla získána zpět. Na jejím území postupně vzniklo několik sesterských republik závislých na Francii. \n\nPrvní protifrancouzská koalice ze zformovala v důsledku rozporů mezi revoluční Francií a monarchistickým zbytkem Evropy. Její vznik podněcovala navíc francouzská šlechta nucená emigrovat, zejména bratři krále Ludvíka XVI. hrabě z Artois a hrabě z Provence, která vytvořila vlastní menší armádu. Představitelé nově vzniklé francouzské republiky byli přesvědčeni, že je třeba rozšířit ideály revoluce do ostatních zemí a tím si i zajistit vlastní bezpečnost. Obsazované území severní Itálie také časem přinášelo Francii velkou kořist v podobě finančních kontribucí a odvezených uměleckých děl. \n\nVálka s italskými státy začala 22. září roku 1792. Povzbuzena vítěznou bitvou u Valmy vpadla francouzská armáda složená převážně z dobrovolníků do Savojska a během tří dnů ho bez obtíží dobyla. Severní a střední Itálie byla známá sympatiemi části svého obyvatelstva k francouzské revoluci. To umožnilo v Savojsku hladký postup její armády. 22. října dokonce savojské Národní shromáždění požádalo o připojení Savojska k Francii. Francouzský Konvent ho schválil 27. listopadu. Snadno probíhalo také obsazování Nizzy, i když ta byla připojena k Francii násilnějším způsobem. Oficiálně se tak stalo 31. ledna 1793. \n\nV lednu až březnu 1793 vyhlásila francouzská republika válku postupně papežskému státu, Parmě, Modeně, neapolskému království a také toskánskému velkovévodství. Francouzská armáda v Itálii však byla poslána potlačit protivládní povstání v Lyonu, Provence a Toulonu, a tak v červenci piemontská armáda dobyla zpět Savojsko a měla v plánu útok na Nizzu. Reforma armády, téměř úplné zavedení povinné vojenské služby a mobilizace celé francouzské společnosti v úsilí vyhrát válku však umožnily porážku protirevolučních povstání a znovudobytí Savojska na konci roku 1793.\n\nProniknout dále do Piemontu se ovšem Francouzům dlouho nedařilo, v cestě stály hory a v nich dobře opevnění italští vojáci. Částečně prorazit se podařilo až v dubnu 1794, a to směrem na Saorge a Oneglii. Operaci velel generál Masséna, ale naplánoval ji brigádní generál Napoleon Bonaparte, náčelník dělostřelectva francouzské Italské armády. V posledních dnech května 1794 byla také obsazena Francouzi předtím ztracená Nizza. Úspěšný byl také útok na Dego v září téhož roku, který opět naplánoval Napoleon Bonaparte. Během následujícího postupu se revoluční vojska dostala začátkem roku 1795 až k Janovu, mezitím, v listopadu 1794, byl podepsán mír s Toskánskem. Až do léta 1795 francouzská armáda stála v podstatě na místě a velká část Piemontu zůstávala stále neobsazena. K ofenzívě došlo až v listopadu 1795, kdy Italská armáda vyhrála několikadenní bitvu u Loana, ale toto vítězství zůstalo podle některých historiků nevyužito a k dalšímu možnému postupu francouzských sil směrem na Milán či Turín nedošlo.\n\nVliv Bonaparta výrazně stoupl poté, co se zásadně podílel na potlačení neúspěšného roajalistického pokusu o státní převrat 5. října 1795. Po poradách s členem Direktoria (vlády) Lazare Carnotem, kde se oba shodli na dalším postupu na italské frontě, byl jmenován 2. března 1796 velitelem Francouzské armády. Tento talentovaný generál se projevil jako mistr rychlých přesunů a soupeře dokázal překvapit nečekanými útoky při nichž využíval lokální přesilu vojska. V bitvě u Montenotte 12. dubna 1796 porazil piemontského spojence - rakouskou armádu a znemožnil tak vzájemné spojení jejich vojsk. Následovala porážka Piemontu u Millesima a krátce na to i rakouské armády u Dega. Po francouzském vítězství u Mondovi byl piemontsko-sardinský král Viktor Amadeus III. nucen požádat o příměří. Jeho stát přišel definitivně o Nizzu a Savojsko, dále své dvě nejlepší pevnosti a slíbil, že pomůže Francii pokračovat ve válce. \n\nNapoleon rychle postupoval i proti zbylým Rakušanům. 10. května je porazil u Lodi a 15. května jeho vojska obsadila Milán. Přibližně ve stejnou dobu obsadila také Parmu, Modemu a Toskánsko, v květnu 1796 byla také okupována Benátská republika a následující měsíc i Janovská. Během obléhání Mantovy, důležité pevnosti bránící v dalším postupu, rozdrtila 5. srpna Bonapartova armáda rakouskou u Castiglione a úspěšná byla i v bitvách u Arcole, v listopadu 1796 a u Rivoli v lednu následujícího roku. Mantova byla dobyta 2. února 1797. V březnu dostal Napoleon posily v síle dvou divizí (celkově tedy disponoval 50 000 muži) a začal postupovat směrem na Vídeň. To donutilo německého císaře Františka II. k podepsání předběžného míru v Leobenu 18. dubna 1797. Po určitém váhání obou stran, které bylo způsobeno dočasnou politickou krizí ve Francii, z níž chtělo Rakousko těžit a obavami francouzské vlády, že úspěšné ukončení války posílí moc Bonaparta, došlo nakonec k uzavření míru v Campo Formiu 17. října 1797. Habsburská říše sice na základě této smlouvy získala část Benátek, ale musela uznat nezávislost Cisalpinské republiky (ta vznikla z dříve Rakouskem ovládané Lombardie, dále Modeny a části papežského státu). Tento nově vzniklý stát byl ovšem ve skutečnosti závislý na Francii. Stejně na tom byla i Ligurská republika vytvořená z republiky Janovské 6. června 1797. Oba tyto státy spolu s dalšími podobnými patřily mezi sesterské republiky Francie.\n\nDruhá protifrancouzská koalice se začala formovat již v roce 1798 z iniciativy Velké Británie. Skládala se z několika států, ale na italské frontě se Francie střetla tradičně s Rakouskem, dále Ruskem a vojsky neapolského krále. Kvality vrchního velitele ruské armády, maršála Suvorova, který přitáhl od východu přes území rakouského spojence, se v určitých ohledech vyrovnaly generálu Bonapartovi. Koncem dubna 1799 porazil Francouze pod velením generála Moreaua v bitvě na řece Addě a krátce na to obsadil Turín. Francouzská armáda, které tentokrát velel generál MacDonald, byla poražena i v důležité bitvě na řece Trebbii mezi 18. až 19. červnem. Ve střetnutí se spojenými ruskými a rakouskými vojsky zaznamenala velké ztráty. Na Suvorova nestačil ani nově jmenovaný velitel francouzské Italské armády generál Joubert. Byl svým soupeřem rozdrcen v bitvě u Novi, ve které navíc sám padl. V důsledku těchto porážek museli Francouzi vyklidit celý předtím obsazený Piemont.\n\nFrancii nakonec zachránily neshody mezi ruskými a rakouskými spojenci. Nedostatek jejich vzájemné koordinace znamenal jejich porážku koncem září 1799 v druhé bitvě u Curychu od generála Massény. Francouzi poté ovládli Švýcarsko a zmařili tak plány maršála Suvorova, který měl v úmyslu přes něj postupovat. Rusko poté začátkem roku 1800 z koalice vystoupilo.\n\nK obnovení bojů v Itálii došlo až v květnu 1800. Mezitím byl ve Francii proveden státní převrat a v důsledku něho řídil Napoleon Bonaparte operace francouzských vojsk již z pozice hlavy státu jako první konzul. Napoleon hodlal znemožnit případný postup Rakušanů dvěma velkými armádami, jednou na Rýně, které měl velet generál Moreau a další, v čele s Massénou, v okolí Janova. Sám se rozhodl s o něco menší armádou překvapit rakouského protivníka obtížným přechod Alp. Plán se mu vydařil, na Rakušany zaútočil přímo v jejich týlu a 2. června se svými jednotkami obsadil Milán. Jeho příliš rozptýlená armáda se však nechala 14. června zaskočit rakouskou pod velením generála Melase v bitvě u Marenga. Pozdě odpoledne, kdy se už zdálo, že bitvu Francie prohrála, přispěchaly v poslední chvíli posily pod velením generála Desaixe, které rozhodly o konečném francouzském vítězství. Výsledek celé války pak rozhodla velká rakouská porážka, která byla této zemi uštědřena armádou Moreaua u Hohenlindenu 3. prosince 1800. Na základě mírové smlouvy z Lunéville, podepsané 9. února 1801 získala Francie Toskánsko, Modenu a Parmu. Rakousko také opět uznalo platnost Cisalpinské republiky, která měla fungovat pod francouzským protektorátem a zhruba za rok se přeměnila v Italskou republiku s Napoleonem ve funkci prezidenta. Takto výhodná smlouva pak usnadnila Napoleonovi jednání i se zbytkem Itálie. Pokud jde o Piemont, ten byl již v září roku 1800 připojen přímo k Francii.\n\n"}
{"id": "1117744", "url": "https://cs.wikipedia.org/wiki?curid=1117744", "title": "Křížová cesta (Polná)", "text": "Křížová cesta (Polná)\n\nKřížová cesta v Polné na Jihlavsku se nachází v severní části města na výšině Kalvárie.\n\nKřížová cesta je tvořena čtyřmi většími zděnými výklenkovými kapličkami, třemi kříži Kalvárie a Božím hrobem.\n\nRoku 1894 byla na místě starší dřevěné Kalvárie postavena kaple Božího hrobu podle návrhu architekta Roberta Niklíčka. Kalvá­rie se třemi kamennými kříži a čtyřmi kapličkami byla zřízena zásluhou děkana Františka Po­jmona, rodáka z Polné. Kapličky jsou volně rozestavěné ve svahu, mají obdélníkový půdorys a podezdívku, ukončenou soklovou římsou, a všechny mají klekátko.\n\nCelé poutní místo bylo v 90. letech 20. století opraveno svépomocí místními občany.\n\nKřížová cesta je spolu s Kalvárií, Božím hrobem a pilířem s Nejsvětější trojicí chráněna jako nemovitá Kulturní památka České republiky.\n\n"}
{"id": "1117745", "url": "https://cs.wikipedia.org/wiki?curid=1117745", "title": "Zdeněk Pleško", "text": "Zdeněk Pleško\n\nZdeněk Pleško (* 17. září 1944, Kutná Hora) je bývalý český fotbalista, defenzivní záložník a obránce. Jeho synem je ligový fotbalista Lukáš Pleško. Po skončení aktivní kariéry působil jako trenér v ČSAD Plzeň.\n\nZačínal ve Slavoji Ústí nad Labem, potom hrál ve druholigové Armaturce Ústí nad Labem. Na vojně hrál za Duklu Slaný mimo jiné s Václavem Migasem a Františkem Plassem. Po vojně se vrátil do Ústí a v prosince 1965 přestoupil do Škody Plzeň. V československé lize hrál za Škodu Plzeň. V sezóně 1971-72 nastoupil v Poháru vítězů pohárů proti FC Bayern Mnichov. V polovině sedmdesátých let přestoupil do ČSAD Plzeň.\n\n\n"}
{"id": "1117746", "url": "https://cs.wikipedia.org/wiki?curid=1117746", "title": "Vesečtí z Vesce", "text": "Vesečtí z Vesce\n\nVesečtí z Vesce jsou starým českým šlechtickým rodem. Zatímco ve třináctém století je nacházíme na pomezí mezi nižší a vyšší šlechtou, v dalších staletích klesají mezi rytíře, svobodníky a někteří také do poddanství. Hlavní větev získala potvrzení svého rytířského titulu na žádost Františka Xavera Veseckého v roce 1905. Od roku 1949 užívají alianční příjmení Stejskal–Vesecký z Vesce.\n\nVesečtí z Vesce pocházeli z Vestce u Zvěstova ležícího asi 2, 5 km západně od Louňovic pod Blaníkem.\n\nKolčí štít s modrým terčem se třemi pahrbky, ze kterých vyrůstají tři červené jahody se zelenými listy, které jsou zároveň klenotem. Heraldickými barvami byly (od vrcholu žerdě) červená, zelená, modrá a heraldická koruna s pěti perlami.\n\nTvrz ve Vestci stála na skalnatém návrší nad potokem východně od Vesteckého rybníka. Byla zřejmě chráněna příkopem, který se snad dal z rybníka napouštět vodou. Až do závěru 20. století se v novějších budovách zachovalo původní přízemí a sklepení tvrze datované k přelomu 12. a 13. století. Budova byla ale zbořena a z tvrze se v současnosti zachovaly nepatrné zbytky, zejména ve svahu.\n\nNejstarším známým členem rodu je \"Purchart z Vesce\" (lat. Purchart de Wescie), který 1. října 1223 svědčil Sezimovi z Kostomlat. Purchartovým synem byl zřejmě \"Ratibor z Vesce\", který byl dvořanem Markéty Babenberské, první manželky Přemysla Otakara II. Jako takový se účastnil bitvy u Kressenbrunnu (12. července 1260). Poté, co se Přemysl s Markétou rozvedli, ji Ratibor doprovázel na její statky v Dolních Rakousích (1261) nacházející se zejména v Křemži a na hradě Krumau am Kamp. Nejpozději po Markétině úmrtí (28. října 1267) se vrací do Čech. Další zprávou o jeho osobě je až 1. květen 1279, kdy se svými syny, starším \"Konrádem\" a mladším \"Boleslavem\", svědčí Kristianovi, opatovi břevnovského kláštera. Boleslav (Bolesud) přibližně v roce 1318 úspěšně přepadl spolu s Adlochem a Jaroslavem z Nosákova a Zmyhradem ze Šlapánova tvrz a ves Kondrac patřící Hynkovi z Vlašimě. Stalo se tak v rámci boje mezi Janem Lucemburským (straník Hynek z Vlašimě) a šlechtou vedenou Jindřichem z Lipé (jeho straníky byli Boleslav, Adloch, Jaroslav a Zmyhrad).\n\nPodle D. Steskala byl Boleslavovým synem \"Adam z Vesce\", který byl v roce 1380 relátorem (objednavatelem) několika zádušních mší. Adam měl tři známé potomky: Oneše, Víta a dceru (Vítovu sestru). Nejstarší syn \"Oneš z Vesce\" byl ve službách rytíře Zdeňka Bečkovce. Jeho sídlo bylo ve Střezimíři, kam se zřejmě přiženil. Jeho život je zachycen v letech 1383 a 1386. \"Vít z Vesce\" zemřel spolu se \"svojí sestrou\" někdy před 5. lednem 1406. Vít vlastnil tvrz ve Vestci jako oddělený majetek. Protože nezanechal mužské potomky, byla králem Václavem IV. na tento majetek prohlášena odúmrť a tvrz ve Vestci se dostala do rukou Hanuše z Kobylníka a Václava z Oněklas. Proti této transakci vznesli 5. ledna 1406 odpor bratři Protiva z Dědic a Petr z Vesce, synové Oneše, ale neuspěli. Tvrz na dalších sto let patřila nepůvodním majitelům.\n\nOneš z Vesce měl s jistotou pět synů: nejstaršího Václava z Vesce, Protivu z Dědic, Petra z Vesce, Ctibora Veseckého z Vesce a Jana z Vesce. \"Jan z Vesce\" byl zřejmě dvořanem Václava IV., od kterého jako vyšehradské manství v letech 1406–1407 získal ves Mrtník. \"Václav z Vesce\" žil v roce 1400 ve Střezimíři. \"Protiva z Dědic\" seděl v Dědicích jihozápadně od Mladé Vožice, žil ještě v roce 1414. \"Petr z Vesce\" žil na odděleném majetku (dvoře) ve Vestci. Se svým bratrem \"Ctiborem\" podepsal 2. září 1415 stížný list proti upálení Mistra Jana Husa. V roce 1415 na faru v Kondraci odešel Mikuláš Biskupec z Pelhřimova, pozdější významný táborský husita, na jehož kázání Petr z Vesce se svými příbuznými patrně docházel. Další zprávou o Petrovi je vyhlášení války (opověď) pražským městům a Hynku Krušinovi z Lichtenburka 24. dubna 1420. Spolu se svým synem a dalšími příbuznými se později přidává na stranu Jiřího z Poděbrad a se svým synem \"Vaňkem z Vesce\" 3. září 1448 obsazuje Prahu. Dalším Petrovým synem byl \"Jan z Vesce\". Poprvé se s ním s určitostí setkáváme 19. září 1476. Tehdy spolu se svojí manželkou \"Kateřinou z Březí\" získal odúmrť po své tchyni Markétě z Březí, vdově po Jindřichu, řečeném Škorně z Kralovic (otec Kateřiny). Odúmrť se vztahovala na tvrz a ves Čím a vsi Korkyně a Chotilsko. 4. prosince 1476 ale král rozhodl jinak a odúmrť získal bratr zesnulé Markéty Nedamír Netvorský z Březí se synem Alešem. K 7. květnu 1500 byl Jan již mrtev. Se svou ženou Kateřinou měl syny Jana, Woldřicha, Mikuláše a Jiříka. S výjimkou \"Oldřicha\" založili nové rodové větve.\n\n\"Jan Vesecký z Vesce\" se nejpozději v roce 1537 usídlil na Vesci u Hradce Králové, kde žil ještě v roce 1556. Měl dcery Annu a Kateřinu a syna Václava. Prvním manželem dcery \"Anny\" byl Jeroným z Donína, se kterým měla dvě děti. Podruhé se provdala za Jakuba Lhotu ze Šobína († 1594). Anna žila ještě roku 1598. \"Kateřina\" byla již roku 1592 provdána za Bedřicha Huberka z Hernsdorfu, se kterým měla zřejmě syny Petra, Viléma a Jana. \"Václav Vesecký z Vesce\" prodal Vesec v roce 1592 švagrovi Bedřichovi Huberkovi z Hernsdorfu. Poté žil s manželkou Marianou Dobřenskou z Dobřenic a dětmi Janem, Vilémem, Fridrichem a Eliškou v blízkém Zderaze, kde zemřel roku 1595. \"Jan Vesecký z Vesce\" si zřejmě krátce před rokem 1625 vzal Annu Strakovou z Nedabilic. \"Vilém Vesecký z Vesce\" se připomíná roku 1595 (podobně jako jeho sestra \"Eliška\") a nejspíše krátce poté zemřel bez potomků. \"Fridrich Vesecký z Vesce\" se narodil roku 1592. V roce 1619 byl hejtmanem na hradě Zásadka patřícímu Václavu Budovcovi z Budova. V dubnu 1619 byl praporečníkem pod hejtmanem Karlem ze Svárova velícímu 500 mužů (celkem bylo v tomto oddíle 1250 vojáků) stavovské armády. Účastnil se obležení Vídně (1619) a porážky stavů v Rakousích u Sinzendorfu (13. dubna 1620) a ústupu, který skončil bitvou na Bílé Hoře (8. listopadu 1620). Fridrich poté emigroval do Pirny, ale brzy poté byl už ve službách Albrechta z Valdštejna. Nejprve jako hejtman hradu Zvířetice (1623). V roce 1634 ho spolu s dalšími lidmi Valdštejn krátce před svou smrtí pověřil transferem peněz z Jičína do Pirny (v hodnotě 117 463 a ½ rýnských zlatých). Po zavraždění Albrechta z Valdštejna Fridrich odchází s krátkou přestávkou do exilu, do Riksdorfu u Berlína, se svojí ženou Ludmilou Vlkovou z Kvítkova. Jeho potomci v Německu žili ještě ve dvacátém století.\n\n\"Jiřík Vesecký z Vesce\" se svým bratrem Mikulášem koupil znovu pro svůj rod tvrz ve Vestci. K roku 1550 je veden jako svobodník. Jiříkův syn \"Mikuláš Vesecký z Vesce\" měl čtyři syny: Jana, Václava, Matěje a Jiříka. \"Jan\" a \"Václav\" prodali bratru Matějovi před rokem 1571 své díly na Vestci. \"Matěj Vesecký\" tyto tři díly prodal v roce 1571 svému bratrovi Jiříkovi a odstěhoval se do Křtěnovic, kde po něm majetek zdědili jeho příbuzní (Adam Vesecký 1611, bratři Felix a Matěj 1615). Čtvrtý syn \"Jiřík Vesecký z Vesce\" prodal koncem 16. století všechny získané čtyři díly svého majetku ve Vestci Jindřichovi Veseckému z hlavní větve rodu a koupil nemovitý majetek v blízkém (Kehárově) Sedlečku, kde se dodnes nacházejí zbytky tohoto svobodnického dvora. Jiříkovými syny byli Václav, \"Matěj\" (1658–1683) a \"Jakub\". Nejstarší syn \"Václav Vesecký z Vesce\" se 20. února 1649 oženil s jistou \"Dorotou\", se kterou měl syny \"Matěje\" (* 16. června 1655, † toho roku) a \"Václava\". V roce 1682 prodal Sedlečko Matějovi z hlavní větve Veseckých z Vesce. Václavův stejnojmenný syn se 17. února 1688 oženil s Annou Perunovskou z Čechtic († 3. června 1709 jako čtyřicetiletá), se kterou se řestěhoval do Broumovic.\n\n\"Mikuláš Vesecký z Vesce\" se spolu s bratrem Oldřichem účastnil v létě 1505 zemské hotovosti proti Šlikům. V listopadu 1509 byl Mikuláš v Praze na sněmu. Spolu s bratrem Jiříkem koupili nazpět tvrz ve Vestci. Sám vlastnil také Červený Újezd (1529) a Lounín (1530). Zemřel v roce 1530 ve Vestci. Jeho synové Jiří, Havel, Jan a Petr si pak rozdělili mezi sebe zděděný majetek. \"Havel Vesecký z Vesce\" žil ještě v roce 1534 (v rytířském stavu). \"Jan Vesecký z Vesce\" získal Malovice a k roku 1532 je uváděn v rytířském stavu.\n\n\"Petr Vesecký z Vesce\" založil římovickou větev Veseckých z Vesce. Římovice koupil před rokem 1541 za 150 kop míšeňských a kopu míšeňských zlatých. Jeho ženou byla Dorota z Žichovce. Zemřel před rokem 1550, kdy si jeho syni \"Jan\" a \"Václav\" rozdělili majetek. Jan a Václav Vesečtí z Vesce Římovice ještě roku 1550 prodali Janu Čejkovi z Olbramovic. Jan byl ženatý s blíže neznámou Kateřinou. Václav ještě v roce 1557 přiznal na svém majetku 200 kop a svého jediného poddaného na 10 kop.\n\nNejmladší Mikulášův syn \"Jiří mladší Vesecký z Vesce a na Smilovicích\" byl pokračovatelem hlavní větve Veseckých. Kromě Vestce měl majetek v Louníně. V roce 1534 měl v zástavě Smilovice, 1551 prodal Lounín a 1564 Smilovice. V letech 1567–1570 býval relátorem za nižší šlechtu na zemských sněmech. Jeho dětmi byli Adam (I.), Jindřich a Kateřina. \"Kateřina Vesecká z Vesce\" si vzala Jiříka Vlčkovského z Vlčkovic. \"Adam Vesecký z Vesce\" byl v roce 1582 hejtmanem na rožmberském hradě Helfenburku a jako takový sídlil převážně v Bavorově. Roku 1583 mu zemřela první žena Anna Čejková z Olbramovic. V roce 1593 již vlastnil Zvončárov. V 90. letech vedl soudní při s Petrem Boubínským z Újezda pro urážku na cti. Někdy v té době prodal Zvončárov a zakoupil se s druhou ženou Kateřinou Kunešovou z Machovic v Chřenovicích, kde byl pánem nad jedním osedlým. Znal se patrně dobře s Petrem Vokem, protože právě on sepisuje v roce 1611 Petru Vokovi za okolní šlechtice stížnost na činnost Pasovských. Zemřel před rokem 1615. \"Jindřich Vesecký z Vesce\" se uvádí v letech 1567–1591. Jeho manželkou byla Eva z Pánkova. Roku 1591 vedli spor s jistou Kateřinou šenkýřkou, která ukradla jejich synovi Matějovi vínek. Kromě Matěje měli syny Adama (II.), Felixe a Jana. \"Felix Vesecký z Vesce\" vlastnil s bratrem Janem roku 1588 Vestec napůl. Soustřeďoval se na chov ovcí a prodej vlny do Jindřichova Hradce, kde roku 1588 získal s Janem zástavou dům. Felix žil ještě roku 1615. \"Jan Vesecký z Vesce a na Malkovicích\" se roku 1607 oženil s Marianou Bedřichovskou z Lomné. 1615 již vlastnil Malkovice. Jeho jediná dcera \"Anna Kateřina\" byla již k roku 1618 provdána za Mikuláše Mědence z Ratibořic. Jan i Mikuláš padli během stavovské rebelie v boji proti Habsburkům.\n\nTřetí Jindřichův syn \"Adam Vesecký z Vesce a na Červeném Újezdě\" založil červenoújezdskou větev Veseckých. Zřejmě koncem Třicetileté války se oženil s Kristinou Strobachovou z Pernstorfu, dědičkou Červeného Újezda. Vlastnil také grunt Slunečkovský v Hošticích a zboží v Malovicích. Zemřel roku 1686. Adam a Kristýna měli sedm dětí: \"Dorotu\", Annu, \"Kateřinu\", \"Víta\", \"Juditu\", Adama (III.) a Jiříka. \"Anna Vesecká z Vesce\" (* 15. prosince 1645, † před 1686) měla za muže Karla Felixe rytíře Golbovského a měla syna Petra. \"Jiřík Vesecký z Vesce a na Červeném Újezdě\" (* 20. května 1663, † 1698) se oženil 30. září 1686 s Kateřinou Holkovskou (její druhý manžel byl od roku 1702 jistý Dvořák). Spolu měli děti \"Václava\", \"Jana\" (manželka Marie Bedřichovská z Lomné a na Bedřichovicích), \"Františka\" (manželka od 6. února 1714 Anna Sovová), \"Annu Marii\" (* 5. dubna 1688) a \"Johanu Salomenu\" (* 28. května 1697). \"Adam (III.) Vesecký z Vesce a na Malovicích\" (* 11. prosince 1647, † červen 1716) se 3. července 1686 oženil s Annou Kyptovou († 11. března 1694) a poté s Marií Magdalenou Lašťovičkovou (katolický sňatek proběhl až 28. února 1701). Po smrti svého bratra Jiříka roku 1702 od švagrové odkoupil Červený Újezd a zároveň prodal Malovice Evě Kateřině Malovcové z Pacova. Po Adamově smrti byl Červený Újezd nevýhodně prodán hraběnce Millesimo (30. července 1716), která ho obratem ruky (15. července 1718) výhodně prodala. Z prvního manželství měl Adam děti \"Jana Christophora\" (* 29. června 1684), \"Františku Terezii\" (* 10. března 1687), \"Annu Marii\" (* 25. února 1689), \"Františka Karla\" (* 19. února 1691) a \"Marii Evu\" (* 18. února 1694). Z druhého manželství potom děti \"Karla Františka\" (křest 2.  1696), \"Marianu\" (křtěna 12. června 1689) a \"Adama\" (* 1694, † 24. října 1716), který se rodičům vymkl kontrole a zemřel na alkoholismus.\n\nČtvrtý Jindřichův syn \"Matěj Vesecký z Vesce\" byl dalším pokračovatelem hlavní rodové linie. Roku 1611 žil s bratrem Felixem na Vestci. Jako evangelík se zřejmě účastnil stavovského odboje a některých následujících povstání v období Třicetileté války. Žil ještě 16. května 1638. Do dějin rodu výrazně zasáhla bitva u Jankova, během (po) které byl Vestec a široké okolí vypleněno. Matěj měl několik dětí: \"Magdalenu\", 16. května 1635 provdanou za Jana Václava Trmala z Toušic, \"Jana\", který roku 1651 obdržel 2 díly na Vestci ve mlýně, které od něj získal v roce 1716 bratr Václav, \"Václava\" (1651 získal 1 díl na mlýně ve Vestci a 1716 získal další. Žil ještě 17. února 1728 a zemřel koncem tohoto roku. Byl dvakrát ženatý.), \"Jakuba\" a Matěje (II.). \"Matěj (II.) Vesecký z Vesce\" (* kol. 1621, † 1672) roku 1658 pro syna Wilíma přikoupil zbytek dvora v Kehárově Sedlečku. Jeho první žena byla jistá Kateřina (asi od 1637–1638, † před 13. lednem 1658) a druhou Mandaléna (vzali se před 13. lednem 1658), snad sestra Janka Lochaře, která žila ještě roku 1672. S první ženou měl Matěj děti Wilíma, Jana a \"Dorotu\" (* asi mezi 1650 a 1656, žila ještě 25. září 1693; matka zemřela při porodu a Dorota proto byla „nedostatečná na řeči i na duchu“). Z druhého manželství syna \"Matěje\" (křest 13. ledna 1658, † 1728) a dceru \"Marii\" (* nejspíš roku 1672 jako Pohrobek). Matějův syn \"Jan\" (* před 1658, † 1688) byl ženatý s Dorotou Tomkovou, dcerou mlynáře z Pičína u Popovic, jejichž potomci se dále rozvětvili.\n"}
{"id": "1117747", "url": "https://cs.wikipedia.org/wiki?curid=1117747", "title": "Doménový koš", "text": "Doménový koš\n\nDoménový koš () je v informatice označení pro speciální e-mailovou adresu, do které jsou doručovány veškeré zprávy, které není možné v dané internetové doméně doručit, protože na cílovém poštovním serveru takový účet neexistuje. Je používán pro zachycení e-mailů, které by jinak nebyly doručeny například kvůli překlepu. V současné době (2015) velmi mnoho e-mailových služeb doménový koš nepodporuje, protože je zneužívána pro šíření SPAMu (spammer zasílá e-maily na vymyšlené uživatelské účty a poštovní schránku s doménovým košem tak zahltí).\n"}
{"id": "1117748", "url": "https://cs.wikipedia.org/wiki?curid=1117748", "title": "Joseph Louis Proust", "text": "Joseph Louis Proust\n\nJoseph Louis Proust (26. září 1754, Angers – 5. červenec 1826, Angers) byl francouzský chemik, objevitel glukózy a kyseliny kyanovodíkové. Zjistil, že pokud se dvě anorganické látky skutečně slučují, děje se to vždy ve stejném hmotnostním poměru (tzv. Proustův zákon)\n\nChemii studoval nejprve u svého otce, lékárníka v Angers. Poté odešel do Paříže, kde se stal vrchním lékárníkem v nemocnici Salpetrière. Začal chemii i vyučovat, a to v ústavu svého přítele Pilâtra de Rozier (létali spolu rovněž balónem). Na doporučení samého Lavoisiera ho španělský král Karel IV. pozval do Španělska, aby učil na dělostřelecké škole v Segovii, později v Salamance. Zde se stal profesorem chemie, roku 1789 pak ředitelem královské laboratoře v Madridu. Po smrti Karla IV. svou pozici ztratil a vrátil se do Francie, do Craonu, později do rodného Angers. Napoleon Bonaparte ho vyzval, aby zřídil továrnu na výrobu cukru, což Proust odmítl.\n\nDo Francie jako první přinesl tzv. mokrou analýzu, tj. analýzu ve vodných roztocích.. Objevil kyselinu kyanovodíkovou a hroznový cukr (glukózu). Roku 1799 definoval a experimentálně prověřil zákon stálých poměrů slučovacích, který konstatuje neměnnost hmotnostních poměrů prvků ve sloučeninách. Zákon byl uznán ovšem až později a Proust o něj vedl dlouhý, osmiletý spor s Claudem Louisem Bertholletem. Stál na prahu objevu druhého slučovacího zákona, ale ten formuloval až John Dalton roku 1803.\nVedle prací o analytické chemii se zabýval i metalurgií (složení bronzu pro děla), zkoumáním střelného prachu a potravinářskou chemií.\n\nJoseph Louis Proust byl odo roku 1816 členem Francouzské akademie věd. V roce 1808 byl zvolen zahraničním členem Bavorské akademie věd.\n\nV roce 1832 byl jeho jménem pojmenován minerál proustit.\n\n\n"}
{"id": "1117749", "url": "https://cs.wikipedia.org/wiki?curid=1117749", "title": "Penny a sedm bílých tlapek", "text": "Penny a sedm bílých tlapek\n\nPenny a sedm bílých tlapek je populární série příběhů zejména pro dívky od deseti let věku, kterou napsal rakouský spisovatel Thomas Brezina. Vypráví o čtrnáctileté dívce, která vlastní dva psy (bernského salašnického psa Robina a fenku plemena lhasa apso Milli), která statečně zachraňuje všechna zvířata, která se ocitla v nebezpečí.\n\n"}
{"id": "1117751", "url": "https://cs.wikipedia.org/wiki?curid=1117751", "title": "Friedrich Ris", "text": "Friedrich Ris\n\nFriedrich Ris (1867 Glarus – 30. ledna 1931 Rheinau) byl ředitel psychiatrické kliniky ve Rheinau a švýcarský odonatolog. \n\nRodiči Friedricha Rise byli Friedrich Ris, obchodník z curyšské čtvrti Fluntern a Maria Schmid. \n\nRis navštěvoval gymnázium v Curychu. Poté od roku 1885 studoval na Univerzitě v Curychu, studium ukončil 3. května 1890. Promován byl 24. června 1890. Jeho disertační práce nesla název \"Klinischer Beitrag zur Nierenchirurgie...\" (VZU 725). \n\nPracoval jako psychiatr a entomolog v jihošvýcarském městě Mendrisio a v období 1898 až 1931 byl ředitelem psychiatrické kliniky ve Rheinau. Od roku 1930 byl čestným členem „Přírodovědné společnosti“ ve Schaffhausenu (\"Naturforschende Gesellschaft Schaffhausen\"). \n\nJeho autorská značka je „Ris.“.\n\nRis poprvé popsal, respektive vytvořil: \n\n"}
{"id": "1117753", "url": "https://cs.wikipedia.org/wiki?curid=1117753", "title": "Rudolf Isbary", "text": "Rudolf Isbary\n\nRudolf von Isbary (14. listopadu 1827 Lipsko – 9. července 1892 Vídeň) byl rakouský podnikatel a politik německé národnosti, v 2. polovině 19. století poslanec Říšské rady a prezident Obchodní a živnostenské komory ve Vídni.\n\nNarodil se v Lipsku, kde získal vzdělání. Roku 1844 se přestěhoval do Vídně, kde do roku 1849 pracoval v exportní firmě. Od roku 1849 působil jako samostatný kupec. V roce 1856 převzal společně s tchánem Karlem Hlawatschem textilní továrnu. Pak získal i textilku v západočeských Kraslicích. Jeho podnikání prodělalo značnou expanzi a textilní výroby ovládly americký trh. Už v roce 1860 zřídil pobočku v New Yorku. Po vystoupení Karla Hlawatsche vedl Isbary firmu se svými syny Rudolfem a Victorem.\n\nByl veřejně a politicky aktivní. V roce 1861 se stal náhradníkem Obchodní a živnostenské komory ve Vídni, roku 1866 řádným členem, roku 1872 jejím viceprezidentem a roku 1883 prezidentem vídeňské Obchodní a živnostenské komory (místo Johanna Gögla). V letech 1865–1874 byl kromě toho přísedícím obchodního soudu. V roce 1873 obdržel titul císařského rady. Roku 1880 se stal kurátorem c. k. rakouského muzea pro umění a průmysl. V roce 1880 založil poradnu pro rakouský export. Od roku 1880 byl až do jejího zestátnění členem správní rady Dráhy císařovny Alžběty a od roku 1873 zasedal ve správní radě Eskomptní společnosti.\n\nOd roku 1861, podle jiného zdroje od roku 1862, zasedal jako poslanec Dolnorakouského zemského sněmu.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii obchodních a živnostenských komor v Dolních Rakousích, obvod Vídeň. Mandát tu obhájil ve volbách roku 1879. Rezignaci oznámil na schůzi 30. listopadu 1880. V roce 1873 se uvádí jako Rudolf F. Isbary, cisařský rada, viceprezident dolnorakouské obchodní a živnostenské komory a majitel továrny, bytem Vídeň.\n\nV roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval staroněmecké křídlo. V roce 1878 zasedal v staroněmeckém poslaneckém Klubu levice. Jako ústavověrný poslanec se uvádí i po volbách roku 1879. V říjnu 1879 byl na Říšské radě členem staroněmeckého Klubu liberálů (\"Club der Liberalen\").\n\nV lednu 1889 se stal doživotním členem Panské sněmovny (nevolená horní komora Říšské rady). I v ní se přiklonil k Ústavní straně.\n\nZemřel ve své vile ve vídeňském Hütteldorfu v červenci 1892 na zápal plic. Pohřeb se konal v evangelickém kostele na Gumpendorferstrasse.\n"}
{"id": "1117754", "url": "https://cs.wikipedia.org/wiki?curid=1117754", "title": "Cyrano z predmestia", "text": "Cyrano z predmestia\n\nCyrano z predmestia je původní slovenský muzikál o dvou dějstvích z roku 1977 na libreto Alty Vášové. Hudbu složili Marián Varga a Pavol Hammel, texty písní napsali Kamil Peteraj a Ján Štrasser. Hudbu nahrála studiová skupina Vivat ve složení Marián Varga - klávesy, František Griglák - sólová gitara, Pavol Hammel - akustická kytara, Ivan Belák - basová kytara, Laco Lučenič - basová kytara, Peter Szapu - bicí, Karol Oláh - bicí. Autorka libreta přenesla děj Rostandova \"Cyrana z Bergeracu\" do současnosti do prostředí hudebních klubů.\n\nDěj se odehrává na periferii velkoměsta v mládežnickém klubu. Hlavním hrdiny jsou Cyrano, skladatel, a vedoucí rockové kapely Kadeti, a zpěvačka Roxana. Roxana se zamiluje do pohledného Jana, který ji zaujme písní, kterou pro něj ovšem složil Cyrano. Roxana tak vlastně, aniž to tuší, miluje dva muže. Jan si později uvědomí, že Roxana nemiluje jeho, ale písně, o kterých se domnívá, že je skládá pro ni. Jan psychicky nezvládne odchod Roxany na turné, které ji nabídne manažer Derma. Začne pít a později sám ukončí svůj život. Roxana po jeho smrti chce zpívat \"Píseň pro Roxanu\", kterou ji kdysi věnoval Jan. Poprosí Cyrana, aby si ji zazpíval s ní. Vzápětí zjistí, že autorem písně je Cyrano, a koho vlastně milovala.\n\n\n"}
{"id": "1117756", "url": "https://cs.wikipedia.org/wiki?curid=1117756", "title": "Islámská fronta (Sýrie)", "text": "Islámská fronta (Sýrie)\n\nIslámská fronta (arabsky: , \"al-Jabhat al-ʾIslamíja\") je povstalecká islámská organizace účastnící se Občanské válce v Sýrii v rámci Syrské opozice. Vznikla 22. listopadu 2013 sloučením sedmi samostatných skupin. Organizace zastřešuje různé islamistické skupiny.\n\nIslámská fronta odmítá pojetí zastupitelské demokracie a sekularismu, jejím cílem je vytvoření islámského státu a uplatňování islámského práva šaría pod vedením poradního sboru \"Majlis Ash-Shura\".\n\nIslámská fronta vede ozbrojený boj proti syrskému Asadově režimu, ale i proti Islámskému státu, který má obdobné cíle.\n\nV červenci 2015 jedna z podřízených organizací Islámské fronty zvaná Islámská armáda (\"Jaysh al-Islam\") dala o sobě vědět hromadnou popravou 18 bojovníků náležících k Islámskému státu.\n\n"}
{"id": "1117759", "url": "https://cs.wikipedia.org/wiki?curid=1117759", "title": "Karl von Kielmannsegg", "text": "Karl von Kielmannsegg\n\nKarl von Kielmannsegg (12. června 1835 Vídeň – 4. května 1915 Hainstetten) byl rakouský šlechtic a politik německé národnosti, v 2. polovině 19. století poslanec Říšské rady.\n\nVystudoval gymnázium a zemědělskou akademii v Mosonmagyaróváru. V letech 1853–1854 studoval zemědělství a lesnictví na akademii v saském Tharandtu. V letech 1854–1857 prodělal vojenskou službu. Od roku 1858 vlastnil panství Hainstetten. V období let 1862–1880 byl předsedou okresní zemědělské společnosti v Amstettenu. Předsedal tamnímu spořitelnímu a záložnímu spolku. Zastával funkci předsedy okresního silničního výboru. Byl členem obecní rady ve Viehdorfu a v Neustadtl an der Donau. Od roku 1885 zastával funkci kurátora zemské hypoteční banky.\n\nZapojil se i do politiky. Dlouhodobě zasedal jako poslanec Dolnorakouského zemského sněmu, kam nastoupil roku 1869 a členem sněmu zůstal až do roku 1902. Do roku 1877 zastupoval kurii velkostatkářskou, pak až do roku 1884 kurii venkovských obcí, obvod Amstetten a následně až do konce svého působení na sněmu opět za velkostatkářskou kurii. V prvních letech patřil do konzervativní Strany konzervativního velkostatku, pak ale od roku 1871 přešel do Strany ústavověrného velkostatku. V době, kdy zastupoval kurii venkovských obcí, patřil na sněmu k Ústavní straně. Od roku 1871 do roku 1883 a znovu v letech 1883–1886 byl i členem zemského výboru.\n\nByl také poslancem Říšské rady (celostátního parlamentu Předlitavska), kam ho poprvé delegoval Dolnorakouský zemský sněm roku 1870 (Říšská rada byla tehdy ještě volena nepřímo zemskými sněmy). Opětovně ho do parlamentu zemský sněm vyslal i roku 1871. Uspěl také v prvních přímých volbách roku 1873 za velkostatkářskou kurii v Dolních Rakousích. Mandát zde obhájil ve volbách roku 1879, volbách roku 1885, volbách roku 1891, volbách roku 1897 a volbách roku 1901. V roce 1873 se uvádí jako baron Karl von Kielmannsegg, bytem Hainstetten.\n\nV roce 1873 do parlamentu nastupoval za blok ústavověrných (tzv. Ústavní strana, centralisticky a provídeňsky orientovaná), v jehož rámci představoval křídlo Strany ústavověrného velkostatku. Jako ústavověrný poslanec se uvádí i po volbách roku 1879. V říjnu 1879 je zmiňován coby člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Po volbách roku 1897 se uvádí jako ústavověrný velkostatkář.\n\nZemřel v květnu 1915 na svém zámku.\n"}
{"id": "1117760", "url": "https://cs.wikipedia.org/wiki?curid=1117760", "title": "Tyssestrengene", "text": "Tyssestrengene\n\nTyssestrengene je soustava vodopádů v Norsku, ležící přibližně 200 kilometrů západně od Oslo v kraji Hordaland, poblíž útesu Trolltunga. Voda je do vodopádů přiváděna řekou Tysso a následně padá do jezera Ringedalsvanet. Celkový výškový rozdíl činí 646 metrů, přičemž voda při nejdelším pádu překonává 312 metrů.\n\nV současné době jsou vodopády po většinu času vyschlé (s výjimkou období po rozsáhlých oblevách), což bylo způsobeno jejich začleněním do soustavy norských vodních elektráren. I přesto nejvyšší vodopád z této soustavy drží norské prvenství v délce pádu a celá soustava patří mezi největší na světě.\n\nVodopád je zajímavý tím, že byl po určitou dobu v sedmdesátých letech minulého století ztotožňován s nejvyšším úkazem tohoto typu na světě s uváděnou výškou přes 1 kilometr. O tuto prioritu jej připravilo vybudování vodní elektrárny na jedné z jeho kaskád. Od této doby je opět nejvyšším vodopádem světa (Salto) Angel ve Venezuele.\n"}
{"id": "1117762", "url": "https://cs.wikipedia.org/wiki?curid=1117762", "title": "Videografie Rickyho Martina", "text": "Videografie Rickyho Martina\n\nVideografie portorického popového zpěváka Rickyho Martina. Ricky má na svém kontě 64 hudebních klipů, 8 koncertních Tour a 7 multimediálních záznamů ve formátu DVD i vydané ve dvou discích CD/DVD. Taktéž natočil několik reklam, jeho nejznámější je reklama pro Pepsi.\n"}
{"id": "1117763", "url": "https://cs.wikipedia.org/wiki?curid=1117763", "title": "Slovník roku", "text": "Slovník roku\n\nSoutěž Slovník roku pořádá Jednota tlumočníků a překladatelů od roku 1994. O výsledcích rozhoduje porota složená ze zástupců tlumočnických a překladatelských organizací z České republiky (České komory tlumočníků znakového jazyka, Asociace konferenčních tlumočníků ASKOT, Jednoty tlumočníků a překladatelů, Komory soudních tlumočníků ČR a Obce překladatelů), Slovenské spoločnosti prekladateľov odbornej literatúry, Ústavu translatologie FF UK v Praze, Svazu českých knihkupců a nakladatelů a dalších. Podle složení jednotlivých ročníků uděluje porota kromě hlavní ceny Slovník roku, ceny poroty v dalších kategoriích a čestná uznání. Předávání cen se obvykle koná na veletrhu Svět knihy.\n\nHlavní cenu dotuje Jednota tlumočníků a překladatelů částkou 20 000 Kč a cenu poroty za překladový slovník Asociace konferenčních tlumočníků ASKOT částkou 10 000 Kč. \n\n2016 \n\nSlovník roku: Wikipedie \n\nCena poroty za překladový slovník: Charif Bahbouh: ARABSKO-ČESKÝ SLOVNÍK, ISBN 978-80-88099-01-7 \n\nCena poroty za výkladový slovník: Romana Straussová, Monika Knotková a Ivana Mátlová: Obrázkový slovník sociálních situací pro děti s poruchou autistického spektra, \n\nCena poroty za biografický slovník: Lubomír Machala, a kol.: Panorama české literatury, (1. díl do roku 1989) ISBN 978-80-242-4818-9, (2. díl po roce 1989) ISBN 978-80-242-5054-0 \n\nCena poroty za encyklopedii všeobecnou: Jozef Genzor: Jazyky světa, ISBN 978-80-7508-061-5 \n\nCena poroty za encyklopedii přírodovědnou: Moravec, Jiří a kol.: Plazi-Reptilia, ISBN 978-80-200-2416-9 \n\nCena poroty za encyklopedii – umění a řemesla: Fotografie – Velké obrazové dějiny, ISBN 978-80-242-5018-2 \n\nČestné uznání: Ivo Vasiljev, - Nguyễn Quyết Tiến: Velký učební česko-vietnamský slovník. (1. díl A-G), ISBN 978-80-87194-37-9, (2. díl H-Koník), ISBN 978-80-905702-0-7, (3. díl Koniklec-O), ISBN 978-80-906217-0-1 \n\nČestné uznání: Olga Kovačičová, Mária Kusá: Slovník slovenských prekladateľov umeleckej literatúry – 20. storočie (A-K), ISBN 978-80-224-1428-9 \n\nČestné uznání: Eva Šormová a kol.: Česká činohra 19. a začátku 20. století. osobnosti I. A-M, II. N-Ž, ISBN 978-80-200-2467-1\n\n"}
{"id": "1117765", "url": "https://cs.wikipedia.org/wiki?curid=1117765", "title": "Wenzel Lustkandl", "text": "Wenzel Lustkandl\n\nWenzel Lustkandl (17. března 1832 Schönbach u Chebu – 18. června 1906 Vídeň) ,byl rakouský právník, vysokoškolský pedagog a politik německé národnosti, v 2. polovině 19. století poslanec Říšské rady.\n\nPůsobil jako univerzitní profesor.\n\nVystudoval práva na Karlo-Ferdinandově univerzitě v Praze. Už během studií byl aktivní ve studentských spolcích. V roce 1859 získal titul doktora práv. Působil potom od roku 1859 jako prefekt Tereziánské akademie ve Vídni. V roce 1864 se habilitoval v oboru státní právo na Vídeňské univerzitě. Roku 1868 se stal mimořádným a roku 1894 řádným profesorem všeobecného a rakouského státního práva a správního práva. V roce 1897/1898 byl děkanem. Byl veřejně a politicky činný. V letech 1870–1873 byl členem vídeňské obecní rady, kde se zabýval hlavně školskými otázkami. V letech 1889–1898 zasedal v zemské školní radě.\n\nUž v 60. letech se zapojil do politických debat o státoprávním uspořádání. Odmítal autonomistické a federalistické aspirace Maďarů a Čechů. V roce 1863 napsal spis \"Uhersko-rakouské státní právo k řešení otázky ústavní\" (Das ungarisch-österreichische Staatsrecht). Myšlenkově patřil k centralistům ve stylu Antona von Schmerlinga. Po publikování tohoto spisu následovala více než rok trvající publicistická polemika s Ferencem Deákem.\n\nDlouhodobě zasedal jako poslanec Dolnorakouského zemského sněmu, kam nastoupil roku 1870 a členem sněmu zůstal až do roku 1902. Zastupoval kurii měst, obvod Bruck a. d. Leitha, Hainburg, Schwechat. V letech 1871–1874 byl náhradníkem a v letech 1874–1896 i řádným členem zemského výboru.\n\nByl také poslancem Říšské rady (celostátního parlamentu Předlitavska), kam nastoupil v doplňovacích volbách roku 1878 za kurii městskou v Dolních Rakousích, obvod Baden, Mödling, Schwechat atd. Slib složil 10. prosince 1878. Mandát zde obhájil ve volbách roku 1879, nyní za obvod Vídeň I. okres. V roce 1878 se uvádí jako Dr. Wenzel Lustkandl, c. k. univerzitní profesor, bytem Vídeň.\n\nPodle údajů z roku 1879 patřil mezi ústavověrné poslance (tzv. Ústavní strana, liberálně, centralisticky a provídeňsky orientovaná). V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Vystupoval z opozičních pozic proti konzervativní vládě Eduarda Taaffeho. Zapojil se do parlamentních polemik o jazykových a školských otázkách.\n\nZemřel v červnu 1906 v soukromém ústavu pro choromyslné ve Vídni. Tělo pak bylo převezeno do rodného západočeského Schönbachu.\n"}
{"id": "1117768", "url": "https://cs.wikipedia.org/wiki?curid=1117768", "title": "Audi A7", "text": "Audi A7\n\nAudi A7 Sportback (interně jako Typ 4G) je automobil vyšší střední třídy, který od roku 2010 vyrábí německá automobilka Audi. Audi A7 bylo představeno na výstavě Mondial de l'automobile de Paris 2010 jako 5dveřový fastback. A7 je postaveno na základě platformy Volkswagen Group MLB, kterou sdílí společně s Audi A6 (C7) čtvrté generace. \n\nK dispozici jsou čtyři vidlicové šestiválcové motory: benzinové motory 2,8 l (150 kW / 204 koní) a kompresorem přeplňovaný 3,0 l (220 kW / 299 koní) a dva naftové motory 3,0 l o výkonu buď 150 kW / 204 koní nebo 180 kW / 244 koní.\n\nDostupné jsou následující spalovací motory:\nNa Internationale Automobil-Ausstellung 2011 představilo Audi verzi S7. Tato vysoce výkonná verze modelu A7 má pod kapotou 4,0litrový TFSI biturbo motor o výkonu 309 kW / 420 koní, přičemž je nabízen pouze s pohonem všech kol quattro. Kvůli 7-rychlostní převodovce S tronic je točivý moment omezen na 550 Nm. Audi S7 dokáže zrychlit z 0 na 100 km/h za 4,9 sekundy.\n\n"}
{"id": "1117770", "url": "https://cs.wikipedia.org/wiki?curid=1117770", "title": "Twin-turbo", "text": "Twin-turbo\n\nTwin-turbo označuje přeplňovaný motor, ve kterém stlačují vzduch dvě turbodmychadla. Používají se dvě uspořádání : paralelní twin-turbo a sekvenční twin-turbo. Druhý typ dvojitého přeplňování je používán v naftových motorech pro závodní použití.\n\nParalelní twin-turbo označuje uspořádání turbodmychadel, ve kterém fungují současně dvě stejná turbodmychadla a stejně mají rozdělenou i práci přeplňování. Každé turbodmychadlo je poháněno polovinou výfukových plynů z motoru. Ve většině aplikací je stlačený vzduch z obou turbodmychadel smíšený ve společném sacím potrubí a odveden do jednotlivých válců. Toto uspořádání se nejčastěji označuje jako \"BiTurbo\".\n\nSekvenční turbodmychadla označují nastavení, ve kterém motor využívá jedno turbodmychadlo pro nižší otáčky motoru a druhé nebo obě pro vyšší otáčky motoru. Typicky nejsou turbodmychadla s větším průtokem při nízkých otáčkách tak efektivní, což vede k nižšímu tlaku v sacím potrubí. Na druhé straně se při nižších otáčkách menší turbodmychadla točí rychleji, ale při vyšších otáčkách nemohou poskytnout dostatek vzduchu. Během nízké až střední rychlosti motoru je-li k dispozici pouze minimální výfuková energie, je pouze jedno relativně malé turbodmychadlo (tzv. \"Primární turbodmychadlo\") aktivní. Během tohoto času je veškerá výfuková energie směrována do primárního turbodmychadla, které poskytuje malý užitek nižšího plnicího prahu, minimální zpoždění turbodmychadla a vyšší výkon při nízkých otáčkách motoru.\n\nSekvenční turbodmychadla umožňují snížit zpoždění turbodmychadla bez ohrožení výstupního výkonu motoru. Příklady vozidel se sekvenčními turbodmychadly jsou: 1986–1988 Porsche 959, 1992–2002 Mazda RX-7 Turbo (FD3S), 1993–1998 Toyota Supra Turbo (JZA8x) a 1994–2005 JDM Subaru Legacy GT, GT-B & amp; B4 RSK, Lancia Delta 1.9win turbo 2008-2014\n\n"}
{"id": "1117771", "url": "https://cs.wikipedia.org/wiki?curid=1117771", "title": "Regulátor plnícího tlaku", "text": "Regulátor plnícího tlaku\n\nRegulátor plnicího tlaku () je zařízení k ovládání plnícího tlaku v plnicím potrubí v motorech, které jsou přeplňované turbodmychadlem nebo kompresorem. Regulátor plnicího tlaku může být ovládán manuálně a dá se jednoduše vyrobit nebo může být součástí řídící jednotky motoru v továrních přeplňovaných motorech automobilů jako Mitsubishi Lancer Evolution nebo Subaru Impreza WRX STi, či jako náhradní díl v podobě elektronického regulátoru plnicího tlaku.\n\n"}
{"id": "1117780", "url": "https://cs.wikipedia.org/wiki?curid=1117780", "title": "Tečný prostor", "text": "Tečný prostor\n\nMatematický pojem tečný prostor variety v daném bodě značí množinu všech jejích tečných vektorů \"vázaných\" v tomto bodě, viz \"Obr. 1\". Na každém tečném prostoru je přirozeným způsobem dána struktura vektorového prostoru; odtud tedy označení tečný \"prostor\". \n\nPokud formula_1 je hladká varieta a formula_2 značí množinu všech hladkých funkcí definovaných na formula_1, pak \"tečným prostorem\" formula_4 variety formula_1 v bodě formula_6 nazveme množinu všech funkcionálů formula_7 splňujících:\nKaždý prvek formula_4 nazveme tečným vektorem formula_1 v bodě formula_13.\n\nDefinujeme-li na formula_4 sčítání dvou prvků formula_15,\nformula_16\ntvoří formula_4 vektorový prostor. Navíc lze za pomocí vlastností \"1\" a \"2\" definice ukázat, že je konečněrozměrný a jeho dimenze je rovna dimenzi variety formula_1.\n\nPokud máme na varietě formula_1 lokální systém souřadnic formula_20, formula_21, můžeme tečný vektor formula_22 rozvinout v bázi souřadnicových vektorových polí formula_23:\nformula_24\n\nJestliže formula_25 (formula_26 je otevřený interval v formula_27) je hladká křivka na varietě formula_1 procházející bodem formula_6 v formula_30, je zobrazení\nformula_31\ntečným vektorem variety formula_1 v bodě formula_13 a současně tečným vektorem křivky formula_34 v formula_13.\n\n"}
{"id": "1117781", "url": "https://cs.wikipedia.org/wiki?curid=1117781", "title": "Radonovo lemma", "text": "Radonovo lemma\n\nRadonovo lemma je tvrzení v kombinatorické geometrii, které říká, že dostatečně velkou množinu bodů v prostoru lze rozdělit na dvě části tak, aby se jejich konvexní obaly protínaly. Lemma se používá například v důkazu Hellyho věty a je elementárním výsledkem kombinatorické geometrie.\n\nNechť formula_1 a formula_2. Potom existuje rozdělení formula_3 takové, že formula_4.\n\nNechť formula_5 je množina bodů ze znění lemmatu. formula_2, tedy formula_5 je afinně závislá množina. Tedy existují formula_8 takové, že formula_9 je netriviální kombinace.\n\nDefinujme formula_10 a hodnotu formula_11. Potom také platí formula_12, protože formula_13.\n\nPotom bod formula_14 je konvexní kombinací bodů v formula_15, protože formula_16 a platí formula_17.\n\nZároveň ale formula_18, což je opět konvexní kombinace bodů v formula_19 z analogických důvodů. Tedy formula_20 je v konvexním obalu formula_15 i formula_19 a proto formula_23.\n"}
{"id": "1117784", "url": "https://cs.wikipedia.org/wiki?curid=1117784", "title": "Hlávka (listy)", "text": "Hlávka (listy)\n\nHlávka je nahloučení vrcholových listů zkráceného hlavního stonku do kulového či elipsoidního tvaru. Hlávka je cílem šlechtění některých kulturních rostlin pro využití jako listová zelenina. Někdy se obdoba hlávek tvoří i z listů zkrácených větví (\"růžičky\" u růžičkové kapusty).\nRostliny s vyšlechtěnou hlávkou:\n"}
{"id": "1117785", "url": "https://cs.wikipedia.org/wiki?curid=1117785", "title": "Juliane Köhler", "text": "Juliane Köhler\n\nJuliane Köhler, (* 16. srpna 1965, Göttingen) je německá herečka.\n\nV New Yorku studovala herectví v letech 1985-1988. Věnovala se také baletu v Mnichově. Poprvé v divadle vystoupila v roce 1988 v Hannoveru. Nepřestávala hrát. V Bavorsku velmi často vystupovala v letech 1993-1997. Začala hrát i ve filmech. Její nejznámější role jsou ve filmech Nikde v Africe (film) (jako Jettel Redlich) a Pád Třetí říše (jako Eva Braunová).\n\n"}
{"id": "1117787", "url": "https://cs.wikipedia.org/wiki?curid=1117787", "title": "Franz Mayerhofer (politik)", "text": "Franz Mayerhofer (politik)\n\nFranz Karl Mayerhofer, uváděn též jako Mayrhofer (27. prosince 1822 Vídeň – 1. října 1874 Dornbach), byl rakouský podnikatel a politik německé národnosti, v 2. polovině 19. století poslanec Říšské rady a náměstek starosty Vídně.\n\nByl synem obchodníka. Vystudoval práva na Vídeňské univerzitě a v roce 1846 získal titul doktora práv. Chtěl pracovat jako advokát, ale po smrti bratra musel roku 1848 převzít rodinný podnik. Od roku 1866 byl prezidentem bankovního domu Creditanstalt. Byl veřejně a politicky činný. Během revolučního roku 1848 byl zvolen do vídeňské obecní rady, po nástupu neoabsolutismu se z komunální politiky stáhl. Od 7. ledna 1858 až do své smrti byl ovšem členem vídeňské Obchodní a živnostenské komory. V komoře zastával v letech 1862–1873 post předsedy sekce pro zákonodárství. Do vídeňské obecní rady se vrátil v roce 1861 a zasedal v ní do roku 1868, přičemž v letech 1863–1868 byl náměstkem starosty Vídně.\n\nZasedal jako poslanec Dolnorakouského zemského sněmu, kam nastoupil roku 1866 a členem sněmu zůstal do roku 1873. Zastupoval kurii obchodních a živnostenských komor.\n\nByl také poslancem Říšské rady (celostátního parlamentu Předlitavska), kam ho poprvé zvolil Dolnorakouský zemský sněm roku 1869. Tehdy byla Říšská rada ještě nepřímo volena zemskými sněmy. 11. prosince 1869 složil slib. Do vídeňského parlamentu ho zemský sněm opětovně delegoval roku 1870 a 1871. Uspěl i v prvních přímých volbách roku 1873 za kurii městskou v Dolních Rakousích, obvod Vídeň, I. okres. Rezignace byla oznámena na schůzi 20. října 1874, přičemž již předtím zemřel. V roce 1873 se uvádí jako rytíř Dr. Franz Karl Mayerhofer, kupec a prezident správní rady Creditanstaltu, bytem Vídeň. V roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval staroněmecké křídlo.\n\nZemřel v říjnu 1874 na svém statku v Dornbachu u Vídně na srdeční chorobu.\n"}
{"id": "1117791", "url": "https://cs.wikipedia.org/wiki?curid=1117791", "title": "Přestupní uzel Hulváky", "text": "Přestupní uzel Hulváky\n\nPřestupní uzel Hulváky je dopravní terminál v ostravské místní části Hulváky. Jeho otevření proběhlo 5. července 2015.\n\nPlány na nový dopravní terminál byly veřejně představeny 5. června 2013. Přestupní uzel byl vybudován na ploše poblíž stávající tramvajové zastávky Hulváky. Projekt zahrnoval novou smyčku pro autobusy a trolejbusy, měnírnu a sociální zázemí pro řidiče a cestující. Součástí stavby také byla rekonstrukce přilehlých místních komunikací a napojení dosud slepých uliček na ulici 28. října.\n\nRealizaci vyhrála společnost Strabag, která od dubna 2014 prováděla stavební práce. Z důvodu (pro stavitele) neočekávaného nálezu stavební suti byly v srpnu 2014 práce přerušeny až do března 2015. Do zkušebního provozu byl otevřen 5. července 2015, dokončen byl na konci srpna téhož roku.\n\nCelkové náklady dosáhly 70,5 milionu korun. Město plánuje realizaci i druhé etapy.\n\n"}
{"id": "1117797", "url": "https://cs.wikipedia.org/wiki?curid=1117797", "title": "Karl Pirko", "text": "Karl Pirko\n\nKarl Pirko (6. srpna 1822 Lanškroun – 22. prosince 1893 Pottenbrunn) byl rakouský politik německé národnosti, v 2. polovině 19. století poslanec Říšské rady.\n\nPůsobil jako statkář v Pottenbrunnu, kde žil od roku 1861. Jeho hospodářství patřilo mezi vzorové zemědělské podniky a jeho součástí byl mlýn i pivovar. Byl veřejně a politicky činný. Zasedal jako poslanec Dolnorakouského zemského sněmu, kam nastoupil roku 1878 a členem sněmu zůstal do své smrti roku 1893. Do roku 1884 zastupoval kurii venkovských obcí, obvod Sankt Pölten, pak kurii velkostatkářskou (v zemských volbách roku 1884 a 1890 totiž nebyl v kurii venkovských obcí zvolen a mandát pak získal až jako kandidát velkostatkářské kurie).\n\nByl také poslancem Říšské rady (celostátního parlamentu Předlitavska), kam poprvé usedl v doplňovacích volbách roku 1878 za kurii venkovských obcí v Dolních Rakousích, obvod St. Pölten, Mölk, Lilienfeld, Tulln atd. Slib složil 10. prosince 1878. Mandát zde obhájil v řádných volbách roku 1878 a volbách roku 1885. V roce 1878 se uvádí jako Karl Pirko, statkář, bytem Pottenbrunn.\n\nV parlamentu zastupoval blok ústavověrných poslanců (tzv. Ústavní strana, liberálně, centralisticky a provídeňsky orientovaná). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nZemřel náhle v prosinci 1893 na svém statku.\n\nJeho syn Franz Pirko byl rovněž činný v politice jako zemský poslanec.\n"}
{"id": "1117803", "url": "https://cs.wikipedia.org/wiki?curid=1117803", "title": "Hellyho věta", "text": "Hellyho věta\n\nHellyho věta je základní výsledek kombinatorické geometrie. Popisuje způsob, jak se konvexní množiny protínají a jaké podmínky musí systém konvexních množin splňovat, abychom mohli zaručit, že existuje bod, který je obsažen v každé množině ze systému. Poprvé byla objevena Eduardem Hellym v roce 1913.\n\nformula_7\n\nOznačíme formula_8 a zafixujeme formula_9.\nDůkaz provedeme matematickou indukcí podle formula_10 a použijeme Radonovo lemma.\n\nVěta neplatí, pokud formula_1 je nekonečná. Protipříklad v formula_37 by byl například formula_38: formula_1 tvoří konvexní otevřené množiny, kde každé dvě mají neprázdný průnik, ale pro každý bod formula_40 bude existovat formula_41.\n\nPlatí ovšem podobná věta, když budeme vyžadovat kompaktnost množin:\n\n\nToto tvrzení lehce vyplývá z konečné verze. Podle ní každá konečná podmnožina formula_1 má neprázdný průnik. Je základní vlastností kompaktních množin, že pokud každá její konečná podmnožina má neprázdný průnik, celá množina má neprázdný průnik (princip kompaktnosti).\n"}
{"id": "1117807", "url": "https://cs.wikipedia.org/wiki?curid=1117807", "title": "Občina Medvode", "text": "Občina Medvode\n\nObčina Medvode je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 77,6 km a v lednu 2014 zde žilo 15 868 lidí. V občině je celkem 33 vesnic. Správním centrem občiny je vesnice Medvode.\n\nObčina Medvode se nachází v centrální části Slovinska, zhruba 12 km severo-západně od Lublaně. Rozkládá se převážně mezi Polhovgradským pohořím na západě a řekou Sávou na východě. Západní část občiny je hornatá, zatímco východní je téměř rovinatá. Nadmořská výška území je zhruba od 305 m (při Sávě) až po téměř 900 m při západním okraji.\n\nSousedními občinami jsou: Šenčur na severu, Vodice na východě, Lublaň (slovinsky Ljubljana) na jihovýchodě, Dobrova-Polhov Gradec na jihu, Škofja Loka na západě a Kranj na severozápadě.\n\n\nBelo, Brezovica pri Medvodah, Dol, Dragočajna, Golo Brdo, Goričane, Hraše, Ladja, Medvode, Moše, Osolnik, Preska, Rakovnik, Seničica, Setnica, Smlednik, Sora, Spodnja Senica, Spodnje Pirniče, Studenčice, Tehovec, Topol pri Medvodah, Trnovec, Valburga, Vaše, Verje, Vikrče, Zavrh pod Šmarno Goro, Zbilje, Zgornja Senica, Zgornje Pirniče, Žlebe\n\n"}
{"id": "1117810", "url": "https://cs.wikipedia.org/wiki?curid=1117810", "title": "Vojcek (divadelní hra)", "text": "Vojcek (divadelní hra)\n\nVojcek (v německém originále , uváděno též jako ) je dramatický zlomek německého dramatika a básníka Georga Büchnera, který jej začal zapisovat pravděpodobně mezi koncem července a začátkem září 1836. Po jeho předčasné smrti v roce 1837 zůstalo dílo zlomkem. Rukopis se dochoval v několika stadiích náčrtů. V tisku se \"Vojcek\" poprvé objevil roku 1879 ve značně přepracovaném a vydavatelem pozměněném znění Karla Emila Franzose. Teprve 8. listopadu 1913 byl \"Vojcek\" poprvé proveden na jevišti, a to v Rezidenčním divadle (Residenztheater) v Mnichově. Od té doby byl přeložen do četných jazyků a mnohokrát nově interpretován. Zejména díky svému volnému řazení epizod ztělesňuje typ „otevřeného dramatu“, náleží v současnosti mezi nejhranější a nejvlivnější dramata německé literatury a inspiroval řadu umělců k jejich vlastním dílům.\n\nHistorickým předobrazem Büchnerova \"Vojcka\" je Johann Christian Woyzeck, narozený 3. ledna 1780 v Lipsku jako syn parukáře. Ze žárlivosti ubodal dne 21. června 1821 46letou vdovu Johannu Christianu Woostovou v průchodu v lipské Sandgasse. Při procesu vystavil profesor medicíny Johann Christian August Clarus dvě dobrozdání o příčetnosti obžalovaného. Woyzeck byl po dlouhém řízení, ve kterém se za něj pomocí znaleckého posudku zasazoval i saský následník trůnu, odsouzen a 27. srpna 1824 veřejně popraven na hlavním náměstí v Lipsku. Tento historický podklad byl v poslední době obšírně editorsky zpracován. Tak jsou dnes všechny rozsudky a posudky týkající se historického Woyzecka přístupné v plném textu a zhodnoceny z hlediska právních dějin i dějin psychiatrie.\n\nClarusovo dobrozdání s názvem \"Příčetnost vraha J. C. Woyzecka, podle zásad soudního lékařství řádně doložená\" (\"Die Zurechnungsfähigkeit des Mörders J. C. Woyzeck, nach Grundsätzen der Staatsarzneikunde aktenmäßig erwiesen\") vyšlo v odborném časopise \"Henkes Zeitschrift für die Staatsarzneikunde\". Büchnerův otec byl předplatitelem tohoto časopisu a vydával v něm sám případy ze své lékařské praxe.\n\nZ téhož časopisu měl Georg Büchner pravděpodobně i informace o tovaryši z tabákové továrny Danielu Schmollingovi, který 25. září 1817 zabil svou milenku Henriettu Lehneovou na planině Hasenheide u Berlína, a o plátenickém tovaryši Johannu Dießovi, který 15. srpna 1830 ubodal svou milenku Elisabeth Reuterovou v blízkosti Darmstadtu.\n\nNovější zdroj ukazuje i na další podklad: Dne 15. dubna 1816 zavraždil ševcovský tovaryš Johann Philipp Schneider, protože nemohl splatit své dluhy, tiskařského tovaryše Bernharda Lebrechta před Rýnskou branou v Darmstadtu. Následně si očistil ruce a obličej u bessungské brány v Darmstadtu a vypral svůj oděv v jezeře Großer Woog na okraji darmstadtského vnitřního města. Po činu se Schneider zdržoval v hostinci. Jistý holič nalezl Lebrechtovo tělo a vyrozuměl policii. Schneider byl identifikován na základě vražedné zbraně, odsouzen a popraven. Paralely k Büchnerovu dramatu jsou zjevné. Tento případ vydal roku 1816 jako separátní tisk štábní auditor Friedrich Schenk a advokát darmstadtského dvorního soudu Philipp Bopp jej roku 1834 pojal do své sbírky vybraných případů. Nedá se prokázat, že Büchner tuto publikaci znal, avšak mohl se s Boppem setkat přes společné známé z okruhu radikálních demokratů v Darmstadtu.\n\nDo činohry byla zapracována další historicky podložená skutečnost, totiž experimenty s hrachovou kaší, které prováděl gießenský vědec Justus von Liebig. Předmětem těchto pokusů na lidech byli vojáci, kteří se po tři měsíce museli stravovat výlučně hrachovou kaší. Cílem přitom bylo zjistit, zda by bylo možné vyživovat vojsko a dělnictvo mnohem levněji, pokud by jim člověk podával namísto příležitostného masa luštěniny bohaté na bílkoviny. Tento nutriční výzkum zcela ztroskotal: probandi brzy začali trpět halucinacemi, ztráceli kontrolu nad svaly včetně svěrače a močení. Neurologické symptomy choroby, které se u Vojcka při jednostranné hrachové stravě projevily, jsou přitom skutečné následky otravy přebytkem tzv. „neproteinogenních aminokyselin“. V rozvojových zemích, jako jsou Bangladéš nebo Etiopie, se dodnes vyskytují takové příznaky otravy u chudého obyvatelstva, které si může dovolit pouze extrémně jednostrannou stravu.\n\nGeorg Büchner začal s prací na \"Vojckovi\" během roku 1836 ve Štrasburku. Pro svou předčasnou smrt následujícího roku drama nedokončil.\n\nCelkově jsou k dramatu k dispozici – nepočítaje škrtnuté a zavržené pasáže – 31 výstupy z Büchnerovy ruky, které lze přiřadit pravděpodobně čtyřem vývojovým etapám. Nelze zjistit, jak Büchner zamýšlel tyto výstupy seřadit. Listy rukopisu nenesou žádná pořadová čísla, výstupy činohry nerozdělené na dějství nejsou číslovány. Mnohé výstupy jsou velmi krátké, a přesto samostatné. Inkoust rukopisu je natolik vybledlý, že Büchnerův bratr měl potíže s rozšifrováním díla, a i proto je nezahrnul do prvního souborného vydání Büchnerových spisů z roku 1850.\n\nFragment \"Vojcka\" existuje v rukopisných náčrtech několika znění, které jsou nyní uchovávány ve Výmaru v Archivu Goetheho a Schillera. Faksimile rukopisů vydal roku 1981 Gerhard Schmid.\n\nRukopis se zachoval v této podobě:\n\nZlomkovitost hry měla pro její uveřejnění – jakož i na inscenování – zásadní důsledky. Rukopisy musely být učiněny opět čitelnými, transkribovány, muselo být stanoveno pořadí výstupů pro uvádění na scéně. Pro vykladače \"Vojcka\" i pro specialisty na Büchnerovo dílo se nabízela řada příležitostí k diskusi.\n\nČtrnáct let po smrti Georga Büchnera vydal jeho bratr Ludwig Büchner roku 1850 \"Spisy z pozůstalosti\" (\"Nachgelassenen Schriften\"). \"Vojcek\" mezi ně nebyl zahrnut, protože rukopis byl silně vybledlý a z velké části nečitelný. Rakouskému spisovateli Karl Emil Franzos se podařilo rukopis chemickou procedurou učinit opět čitelným. Vydal tento zlomek roku 1879 ve značně přepracované v knize \"Georg Büchner: Sämmtliche Werke und handschriftlicher Nachlaß\" (\"Georg Büchner: Sebrané spisy a rukopisná pozůstalost\"). Jméno hlavního hrdiny zní podle Franzosova čtení \"Wozzeck\". Na začátek děje neumístil Franzos scénu na otevřeném poli za městem, ale \"scénu holení\" (nyní 5. výstup). Tato ediční rozhodnutí mají dopady ještě v současnosti: film \"Vojcek\" Wernera Herzoga například začíná scénou holení stejně jako znění vydané v rámci Projektu Gutenberg. Toto pořadi výstupů je použito mj. i v edici nakladatelství Oldenbourg-Verlag.\n\nO Franzosovu redakci \"Vojcka\" se opíral Paul Landau, který vydal roku 1909 další znění v \"Sebraných spisech Georga Büchnera\", které se od Franzosova vydání liší pouze v řazení některých scén. Tuto verzi využil Alban Berg jako podklad pro svou operu „Vojcek“. Teprve od edice Georga Witkowského (Lipsko 1920) se používá v originále správnější čtení \"Woyzeck\", které se postupně prosadilo i v divadelní praxi.\n\nFritz Bergemann vydal Büchnerovy \"Sebrané spisy a dopisy\". Nedokončené \"Kriticko-historické vydání\" Wernera R. Lehmanna bylo i podkladem pro \"Mnichovské vydání\" v nakladatelství Carl Hanser Verlag roku 1980.\n\n\"Sebrané spisy, dopisy a dokumenty ve dvou svazcích\", vydané Henrim Poschmannem, je nejnovější edice souborného Büchnerova díla (od roku 2002 v brožované formě v nakladatelství Insel-Verlag). Burghard Dedner je spolu s Thomasem Michaelem Mayerem odpovědným redaktorem \"Studijního vydání\" v nakladatelství Reclam.\n\nRoku 2001 vydalo mnichovské nakladatelství K.G.Saur Verlag knihu a CD-Rom \"Georg Büchner: Woyzeck. Faksimile, Transkription, Emendation und Lesetext\", redigoval Enrico De Angelis (ISBN 3-598-11457-5).\n\nV lednu 2006 vyšla aktuální edice \"Vojcka\" v 7. svazku \"Historicko-kritického vydání sebraných děl a spisů Georga Büchnera\", tzv. \"Marburského vydání\". Svazek s textem (svazek 7.1) editovali Burghard Dedner a Gerald Funk, svazek s komentářem (svazek 7.2) napsal Burghard Dedner. \"Marburské vydání\" bylo ukončeno v září 2013.\n\n\nProstý voják František Vojcek, který se snaží finančně podporovat svou družku Marii a jejich společné nemanželské dítě, pracuje jako vojenský sluha u svého hejtmana. Aby dosáhl přilepšení ke svému hubenému žoldu, který do krejcaru odevzdává Marii, nechává si bezskrupulózním doktorem pro pokusné účely naordinovat hrachovou dietu. Hejtman a doktor využívají Vojcka nejen fyzicky a psychicky, ale navíc ho i veřejně ponižují.\n\nKdyž Marie potají naváže milostný vztah s plukovním tamborem a Vojcek si potvrdí své klíčící podezření poté, co pozoruje Marii v hospodě se svým milencem při tanci, domnívá se, že slyší vnitřní hlasy, které mu přikazují, aby nevěrnou Marii zabil. Protože jeho peníze nedostačují ke koupi pistole, obstará si nůž, odvede Marii na večerní procházku do blízkého lesa a probodne ji tam na břehu jezera.\n\nV současnosti existuje několik knižních a jevištních verzí \"Vojcka\". Werner R. Lehmann rekonstruoval na základě Büchnerových rukopisů toto pořadí výstupů:\n\n\nOproti řeči soudobého klasického dramatu převládá ve \"Vojckovi\" hovorový jazyk (\n\"„Aber mit der Natur ist’s was anders, sehn Sie; mit der Natur, das ist so was, wie soll ich doch sagen, zum Beispiel …“\") – Pomocí záměrného používání větných zlomků, elips a citoslovcí zpostředkovává Büchner autenticitu řeči. Současně slouží tato podoba hovorové řeči jako prostředek stupňování napětí. Mimoběžné hovory lidí zkonkrétňují Vojckovu osamělost a jeho hroutící se vztah k Marii. Navíc se Büchnerovi podařilo naznačit společenské postavení mluvčích pomocí různých jazykových úrovní. Doktor hovoří spisovně, zatímco řeč Vojcka a Marie, kteří náležejí k nejnižší společenské vrstvě, obsahuje nářeční prvky a gramatické chyby.\n\nSpolečensky výše situované postavy hovoří sice vesměs mluvnicky správněji, zabíhají však často do bezobsažných frází (např. doktor: \"… der Mensch ist frei, in dem Menschen verklärt sich die Individualität zur Freiheit\", 8. výstup) nebo se vyjadřují vágně a nepřesně ve formě tautologií (např. hejtman: \"Er hat keine Moral! Moral, das ist, wenn man moralisch ist, versteht Er!\", 5. výstup).\n\nNaproti tomu se Vojcek tam, kde sebere odvahu a hovoří z vlastního popudu, vyjadřuje velmi konkrétně a názorně. Kvůli používání četných metafor vzniká dojem, že nemyslí v logických pojmech, ale výlučně v obrazech (např. \"Über der Stadt is alles Glut! Ein Feuer fährt um den Himmel und ein Getös herunter wie Posaunen\", 1. výstup; \"… der liebe Gott wird den armen Wurm nicht drum ansehen, ob das Amen drüber gesagt ist, eh er gemacht wurde\", 5. výstup; \"… so ein schöner, fester, grauer Himmel; man könnte Lust bekommen, ein’ Kloben hineinzuschlagen und sich daran zu hängen\", 9. výstup; \"Wenn man kalt is, so friert man nicht mehr. Du wirst vom Morgentau nicht frieren\", 20. výstup; \"Nein, keine Schuh, man kann auch ohne Schuh in die Höll gehn\", 22. výstup). A nadmíru obraznou, básnivě jímavou „pohádku“ (19. výstup) vypráví babička, která rovněž náleží k nižší vrstvě.\n\nI označení rolí má vypovídací hodnotu. Mnohé z osob, které pocházejí ze spodní společenské vrstvy (\"Vojcek\", jeho spolubydlící \"Ondřej\", \"Marie\", dívka \"Katka\", Mariina sousedka \"Markéta\" a blázen \"Karel\"), obdržely od autora jméno a vystupují, i když jen v náčrtu, jako charaktery, zčásti dokonce jako identifikační postavy. Většina ostatních rolí je naopak označena jen jejich profesními resp. sociálními funkcemi: \"„plukovní major“\", \"„hejtman“\", \"„doktor“\", ale i \"„babička“\", \"„pouťový vyvolávač“\", \"„žid“\" aj. Jejich úlohy jsou často plošší a jednorozměrovější, zdají se proto být spíše typy než charaktery.\n\nNápadné a často záhadné jsou literární odkazy v tomto dramatickém zlomku: četné narážky na Bibli, na Goethova \"Fausta\" (19. výstup, náčrt 1. stupně, Louis: \"Jakou to máš rudou stuhu kolem krku\"), na Shakespearova \"Hamleta\" (1. výstup: kutálející se hlava, ježek a dutá země pod nohama odkazují na scénu na hřbitově a na scénu s duchem) a v neposlední řadě na Büchnerova vlastní díla (\"Dantonova smrt\" a \"Lenz\"). V této souvislosti lze poukázat i na řetězce obrazů a metafor, popsané roku 1969 Volkerem Klotzem, které procházejí všemi výstupy (\"horký\"–\"studený\"–\"slunce\", \"nůž\"–\"bodat\", \"oko\"–\"okno\" a zvířecí metafory a motivy).\n\nJe pozoruhodné, že drama nabízí různé Vojckovy motivy pro vraždu, které mají různý význam podle edice a zvoleného pořadí scén\n\nK pochopení hlavní myšlenky dramatu \"Vojcek\" je důležité zkoumat motiv vraždy. Nestačí však omezit se na Vojckovu žárlivost vůči plukovnímu tamborovi. Velkou úlohu hraje rovněž společenské pozadí, především stavovské uspořádání společnosti. To lze pozorovat zejména při pohledu na konstelaci osob a jazyk Büchnerových postav.\n\nVojcek je v této společnosti utlačován a ponižován, což se odráží v jeho vztazích k hejtmanovi, k doktorovi, ale i k plukovnímu tamborovi: hejtman označuje Vojcka kvůli jeho původu z chudých poměrů za „nemorálního“; doktor v něm vidí pokusný předmět a nutí ho ke stravování poškozujícímu zdraví, přičemž Vojcek se nemůže jeho experimentům vyhnout, protože je na této vedlejší příjem odkázán, aby uživil svou rodinu; plukovní tambor neprojevuje k Vojckovi žádný respekt a veřejně i soukromě ho zesměšňuje.\n\nVojcek je navíc labilní nejen fyzicky, ale i psychicky. V důsledku toho se podřizuje svévoli jiných lidí, i když v něm toto utlačování vzbuzuje hněv a zoufalství. Jen vztah k Marii mu poskytuje oporu a zprostředkovává mu pocit lidské hodnoty. Mariinu nevěru je proto třeba považovat za podnět k vraždě, ne však za její příčinu: když Vojcek ztratí její věrnost, nedokáže již Vojcek dále odolávat společenskému tlaku, terý jej tíží. Vraždu Marie lze vykládat jako akt Vojckova sebezničení a jako osvobození od společnosti.\n\n\"Vojcek\" měl významný vliv na umělce, režiséry, výtvarníky, hudebníky a filmaře celého světa.\n\nRežisérem premiéry \"Vojcka\" (ještě pod názvem \"Wozzeck\" zavedeným Karlem Emilem Franzosem), která se konala v mnichovském Residenztheater 8. listopadu 1913 na tvrdošíjné ponoukání Hugo von Hofmannsthala, byl dr. Eugen Kilian. Scénu a kostýmy vytvořil Alfred Roller. Vojcka hrál Albert Steinrück. tato inscenace dosáhla 20 doložených představení. Derniéra se konala 21. srpna 1919. Do června 1915 následovaly tři další inscenace, z nichž ve dvou hrál titulní úlohu opět Albert Steinrück, totiž v Berlíně v divadle Lessingtheater a ve Vídni v divadle Residenzbühne (premiéra 5. května 1914).\n\nPo první světové válce se stala tato činohra středem pozornosti německojazyčného divadla, ba téměř módní senzací, s níž se inscenátoři mnohokrát obraceli na obecenstvo se zvláštními literárními a divadelními zájmy a která kontroverzemi v tisku vzbuzovala opravdovou büchnerovskou euforii.\n\nSkutečným průlomem pro \"Vojcka\" jako jevištně životnou činohru přineslo jeho 14. nastudování, a to režisérem Maxem Reinhardtem v berlínském divadle Deutsches Theater (premiéra 5. dubna 1921) s Eugenem Klöpferem v titulní úloze.\n\nV hustém sledu následujících inscenací \"Vojcka\" během 20. let 20. století vykrystalizovaly čtyři koncepty režie a výkladu díla:\n\nAčkoliv byl \"Vojcek\" divadelními publicisty vítán s nadšením, u obecenstva se meziválečné inscenace dočkaly úspěchu jen zřídka, a pokud anno, pak pouze jako úspěch herců při zpodobňování hlavních postav. Naproti tomu se v publiku často objevovaly masivní a zčásti prudké protesty.\n\nDlouhá řada inscenací Vojcka ve 2. letech 20. století nebyla násilně ukončena nástupem nacistů k moci, jak se často předpokládá, nýbrž skončila již 63. nastudováním za období let 1918 až 1930, totiž inscenací v Erfurtu premiérovanou 21. března 1930. Po ní následovalo už jen jediné představení 15. října 1932 ve \"Studiu 33\" v Berlíně. Ve valné většině měst, jejichž divadla si to mohla s ohledem na svou strukturu a své obecenstvo dovolit, již lidé tuto činohru viděli. Tam platila již za „obehranou“. Navíc si divadla v krizových dobách hospodářské katastrofy již nemohla dovolit hrát hry, které podle veškerých zkušeností znamenaly riziko pro návštěvnost.\n\nČasto uváděný zákaz hry během doby nacismu ve skutečnosti neexistoval. Před druhou světovou válkou se na území Německé říše hrál ještě dvakrát ve dvou župních hlavních městech, ve Frankfurtu nad Mohenam ke 100. výročí Büchnerovy smrti (1937) a v Hannoveru (1939).\n\nPo druhé světové válce se \"Vojcek\" velmi rychle objevil na jevištích německých divadel. Tak již 27. září 1945 byl hrán v nouzovém divadle umístěném v \"Bílém sále\" zoologické zahrady v Lipsku v režii Hanse Schüllera a Peterem Lührem jako Vojckem a 6. října 1945 v režii Freda Schroera na komorních hrách v Novém divadle ve Stuttgartu s Kunibertem Genischenem jako Vojckem.\n\nV následujících letech se stal \"Vojcek\" oblíbeným materiálem autnomního tzv. „Regietheater“ (divadla s dominantním postavením režie); charakteristickými příklady jsou inscenace vlastního \"Kroetzova znení\" od režiséra Franze Xavera Kroetze v Hamburku roku 1996 a inscenace Michaela Thalheimera v Salcburku roku 2003. Všechna divadla, která ho do té doby hrála, přišla s novými nastudováními, zčásti i několikrát. Činohra byla inscenována i v menších městských divadlech, v rámci hostování na venkvských scénách nebo v přírodních divadlech, zvláště pak i ve studentských divadlech a na scénách mohovrstevné alternativní scény (charakteristický příklad: bezdomovecké divadlo \"Ratten 07\" na scéně Volksbühne v Berlíně roku 1995). \"Vojcek\", který započal svou jevištní historii jako text pro elitní obecenstvo, nyní náleží ke standardnímu repertoáru.\n\nDo konce sezóny 1999/2000 je v Německu doloženo 420 nastudování.\n\nMilníkem v recepci Büchnerova dramatického zlomku se stala opera \"Vojcek (Wozzeck)\" Albana Berga, dokončená roku 1921. Uvedení tří výňatků v roce 1924 přineslo Bergovi první veřejný úspěch. Ale teprve Erich Kleiber, šéfdirigent berlínské Státní opery, rozpoznal genialitu této partitury a dne 14. prosince 1925 uvedl její světovou premiéru. Jinou operu se stejným názvem \"Vojcek (Wozzeck)\" napsal Manfred Gurlitt. a měla premiéru roku 1926 inv Brémách.\n\nSkupina Subway to Sally tematizovala Vojckovu vraždu Marie v písni \"Element des Verbrechens\" na albu Bannkreis.\n\nV listopadu 2000 uvedl režisér Robert Wilson tuto činohru v Divadle Betty Nansenové v Kodani s hudbou Toma Waitse. Album s písněmi z této inscenace se nazývá \"Blood Money\".\n\nV roce 2003 vydala italská neofolková skupina Rose Rovine e Amanti album s názvem \"Woyzeck\", jehož titulní píseň je založena na Büchnerově dramatu.\n\nGeorg Klaren byl prvním režisérem, který přivedl \"Vojcka\" do kin (1947). Klaren pojal záměr natočit tento film již 1930, mohl jej však realizovat až po válce. Rámcový děj se odehrává v anatomickém sále jedné z německých univerzit. Tam je vystavena mrtvola mušketýra Vojcka, který byl oběšen. Pro profesora je to vrah, student Büchner odpovídá: „… kterého jsme my zavraždili“. V dalším průběhu děje pak vypráví svým soudruhům příběh, který je podkladem dramatu. Kurt Meisel hrál Vojcka, Paul Henckels doktora a Helga Zülchová Marii. V dalších rolích se objevili Max Eckard, Karl Hellmer, Rotraut Richterová a Willi Rose.\n\n„Při této práci“, řekl Klaren v rozhovoru s \"Berliner Zeitung\" dne 18. května 1947, „vidím opět potvrzení svého názoru na zfilmovávání literárních témat: fragmenty jako Vojcek nebo novely se ke zfilmování hodí mnohem více než činohry nebo romány. Fragmenty proto, protože nechávají každému prostor pro vizuální fantazii, potože jejich zaostření na jedinou pointu zvlášť přesně odpovídá vlastní podstatě filmu jako umělecké formy.“\n\nPo dohotovení byl tento film považován za velmi významný, protože je natočen ve stylu expresionismu. Přesto byl kvůli podezření z marxistického základního přístupu brzy po premiéře stažen a do kin Spolkové republiky Německo byl uveden až na konci roku 1958 pod názvem \"Der Fall Wozzeck\" (\"Případ Vojcek\").\n\nOd Klarenova \"Vojcka\" zfilmovala tento fragment celá řada režisérů. Nejznámější adaptací je \"Vojcek\" (\"Woyzeck\") Wernera Herzoga z roku 1979, v němž hrál titulní úlohu Klaus Kinski. V expresivním krátkém filmu \"Woyzeck - The Film\", oceněném Spolkovým svazem německých filmových autorů, byly originální dialogy konfrontovány s experimentálně představeným průběhem děje v krátkých filmových epizodách. Režiséry byli Minona von Vietinghoff a Max Michael Rohland 2012. V roce 2013 byla uvedena moderní adaptace \"Vojcka\" v režii Nurana Davida Calise, který přenesl děj do současného Berlína.\n\n\nNeslyšící herec Werner Mössler přeložil roku 2007 úpravu bosenského básníka Dževada Karahasana do rakouské znakové řeči.\n\n\"Vydání (výběr)\"\n\n\"Sekundární literatura\"\n\n"}
{"id": "1117818", "url": "https://cs.wikipedia.org/wiki?curid=1117818", "title": "Ču Lin", "text": "Ču Lin\n\nČu Lin, , (* 28. ledna 1994) je čínská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do července 2015 šest titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v květnu 2015 na 107. místě a ve čtyřhře pak v březnu téhož roku na 218. místě. Trénuje ji Liou Feng.\n\nV čínském fedcupovém týmu neodehgrála k lednu 2016 žádné utkání.\n\nPrvní ženský turnaj na okruhu ITF odehrála roku 2009 v čínském Čchien-šanu, kam obdržela divokou kartu od pořadatelů. Ve druhém kole nestačila na karajanku Tuan Jing-jing.\n\nNa nejvyšší grandslamové úrovni poprvé startovala v kvalifikaci US Open 2014. Současně se jednalo o premiérovou událost na okruhu WTA Tour. Po výhře nad australskou tenistkou Arinou Rodionovovou však odešla poražena od Čeng Saj-saj ve třetím, posledním kvalifikačním kole. Hlavní grandslamovou soutěž si poprvé zahrála ve Wimbledonu 2015, kde ji na úvod vyřadila běloruská kvalifikantka Aljaksandra Sasnovičová.\n\nV kvalifikaci zářijového Hong Kong Tennis Open 2014 zůstaly na její raketě krajanka Wang Ja-fan, Rumunka Ioana Raluca Olaruová i Bulharka Elitsa Kostovová. V hlavní soutěži pak dosáhla debutové výhry na okruhu WTA Tour, když zdolala Kristýnu Plíškovou. Ve druhém kole podlehla sedmé nasazené Slovence Janě Čepelové po setech 1–6 a 3–6.\n\n"}
{"id": "1117826", "url": "https://cs.wikipedia.org/wiki?curid=1117826", "title": "Peter Pirquet", "text": "Peter Pirquet\n\nPeter Pirquet von Cesenatico (31. ledna 1838 Lublaň – 20. října 1906 Hirschstetten) byl rakouský šlechtic a politik německé národnosti, v 2. polovině 19. století poslanec Říšské rady.\n\nPocházel ze starobylé šlechtické rodiny z Lutychu. Absolvoval právní studia. V letech 1859–1861 působil v aktivní službě jako důstojník rakouské armády. V období let 1861–1868 byl diplomatem v Kasselu, Bruselu, Paříži a Římě. Diplomacii opustil s titulem legačního tajemníka.\n\nZapojil se i do politiky. V letech 1871–1884 a 1890–1896 zasedal jako poslanec Dolnorakouského zemského sněmu. Zastupoval kurii velkostatkářskou. Patřil do centralistické a provídeňské Strany ústavověrného velkostatku.\n\nByl také poslancem Říšské rady (celostátního parlamentu Předlitavska), kam nastoupil v doplňovacích volbách roku 1874 za velkostatkářskou kurii v Dolních Rakousích. Slib složil 27. února 1874. Mandát zde obhájil ve volbách roku 1879, volbách roku 1885 a volbách roku 1891. V roce 1874 se uvádí jako baron Peter von Pirquet, statkář, bytem Hirschstetten.\n\nV parlamentu zastupoval blok ústavověrných (tzv. Ústavní strana, centralisticky a provídeňsky orientovaná), v jehož rámci představoval křídlo Strany ústavověrného velkostatku. Po dalších volbách se na Říšské radě uvádí v říjnu 1879 jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nV závěru života se stal stoupencem mírového hnutí a byl přítelem Berthy von Suttnerové.\n\nZemřel v říjnu 1906 na svém statku.\n"}
{"id": "1117828", "url": "https://cs.wikipedia.org/wiki?curid=1117828", "title": "Stalla", "text": "Stalla\n\nStalla neboli chórová lavice (pro kanovníky) je sedadlo či vysoká židle, zpravidla dřevěná nebo kamenná, v chórových lavicích, hojně používané ve významnějších katolických kostelích středověku a baroka.\n\nStally mívají vysoké opěradlo zdobené baldachýnem, jednotlivá sedadla jsou od sebe navzájem oddělená accoudoirem. Mohou být zdobené řezbářskými reliéfy nebou malbami.\n"}
{"id": "1117829", "url": "https://cs.wikipedia.org/wiki?curid=1117829", "title": "Evropská silnice E78", "text": "Evropská silnice E78\n\nMezinárodní silnice E78 je evropská silnice mezi městy Grosseto a Fano, která přetíná Apeninský poloostrov severně od Říma a celá její trasa leží v Itálii. Její celková délka je 278 km.\n\nGrosseto – Siena – Arezzo – Sansepolcro – Fano\n"}
{"id": "1117830", "url": "https://cs.wikipedia.org/wiki?curid=1117830", "title": "Christian Berkel", "text": "Christian Berkel\n\nChristian Berkel (* 28. října 1957, Berlín) je německý herec.\n\nJeho otec byl vojenským lékařem ve druhé světové válce a jeho matka pocházela z německé židovské rodiny.\n\nOd 14 let žil v Paříži, kde studoval herectví. Později pokračoval na Německé filmové a televizní akademii v Berlíně. Byl nadaný, a tak se objevil na jevištích ve městech jako Augsburg, Düsseldorf, Mnichov, Vídeň a dalších. Slávu mu přinesla role doktora Ernsta-Günthera Schencka ve filmu Pád Třetí říše. Další známé role získal ve filmech Černá kniha, Valkýra a Hanebný pancharti. Je německé národnosti, ale mluví plynule anglicky i francouzsky.\n\nŽije v Berlíně s herečkou Andreou Sawatzkou, se kterou má dva syny.\n\n\n"}
{"id": "1117831", "url": "https://cs.wikipedia.org/wiki?curid=1117831", "title": "José Salomón Rondón", "text": "José Salomón Rondón\n\nJosé Salomón Rondón Giménez (* 16. září 1989 Caracas, Venezuela) je venezuelský fotbalový útočník a reprezentant, který hraje od roku 2015 za anglický klub West Bromwich Albion. Je silovým typem hráče, prosazujícím se hlavně ve vzdušných soubojích.\n\nZačínal ve venezuelském klubu Aragua FC, odkud odešel do španělského druholigového klubu UD Las Palmas. V roce 2010 ho koupila prvoligová Málaga CF, v jejímž dresu se stal s 12 brankami nejlépe střílejícím nováčkem a také historicky nejlepším Venezuelanem Primera División. Pomohl také týmu vyhrát turnaj Trofeo Costa del Sol v letech 2010 a 2011. Po sezóně Primera División 2011/12, kdy Málaga skončila na čtvrtém místě a vybojovala tak poprvé v historii postup do Ligy mistrů, přestoupil do Rubinu Kazaň za deset milionů eur, což je rekordní cena za venezuelského hráče. Pěti brankami pomohl Rubinu postoupit do čtvrtfinále Evropské ligy 2012/13. S petrohradským Zenitem získal ruský titul v roce 2015 a hrál opět čtvrtfinále Evropské ligy 2014/15.\n\nV srpnu 2015 přestoupil do anglického klubu West Bromwich Albion.\n\nReprezentoval Venezuelu na mistrovství světa ve fotbale hráčů do 20 let 2009, kde vstřelil hattrick v zápase proti Tahiti a skóroval také v osmifinále proti Spojeným arabským emirátům, které Venezuelané prohráli 1:2. Za A-tým nastoupil na turnaji Copa América 2011 (vstřelil jeden gól, jeho tým obsadil čtvrté místo) a Copa América 2015 (jeden gól, deváté místo), kde byl zvolen direktoriátem turnaje do nejlepší jedenáctky skupinové části.\n\n"}
{"id": "1117833", "url": "https://cs.wikipedia.org/wiki?curid=1117833", "title": "Matthias Habich", "text": "Matthias Habich\n\nMatthias Habich (* 12. ledna 1940, Gdaňsk) je německý herec. \nPo tom co byli Němci vyhnáni z Polska, musela se i jeho rodina přestěhovat. Dnes žije v Paříži. V roce 2001 si zahrál ve filmu Nepřítel před branami, jako polní maršál Friedrich Paulus. Ve filmu Pád Třetí říše se ocitl v roli Wernera Haaseho.\n\n\n"}
{"id": "1117836", "url": "https://cs.wikipedia.org/wiki?curid=1117836", "title": "Kostel svatého Víta (Soběslav)", "text": "Kostel svatého Víta (Soběslav)\n\nŠpitální kostel sv. Víta v Soběslavi byl založen kolem roku 1375. Během jeho historie byl několikrát přestavěn a jeho účel se v rámci historických událostí měnil. V dnešní době je kostel ve správě Soběslavské farnosti jako filiální kostel, ve kterém se konají mimořádné bohoslužby či koncerty. Je chráněn jako kulturní památka České republiky.\n\nŠpitální kostel sv. Víta v Soběslavi byl založen kolem roku 1375 potomky Vítkovců, pánů z Růže. Vystavěn byl v období Oldřicha I. z Rožmberka, jenž spravoval město v letech 1374 - 1390. Současně s kostelem byl pravděpodobně stavěn také špitál při severní zdi kostela. Během husitských válek byl kostel využíván jako seník. Dorota z Hobzí, manželka hejtmana Markvarta Kraselovskoého z Kraselova, se zasloužila o obnovu kostela. Na konci 15. století v závěti odkázala špitálu majetek a podpořila zřízení kaplanského místa při kostele. Kaplani se živili opisem a vazbou knih. V roce 1612 byl chrám obnoven Řehořem Smrčkou ze Sabinova. Kostel třicetileté války přečkal, ačkoli špitál zpustl a postupně byl zničen. V květnu 1719 kostelík sv. Víta z neznámých příčin vyhořel. Střecha shořela úplně, klenutí se rozestoupilo a zvon ve věžičce pukl žárem. Vnitřní zařízení bylo z části zničeno. Děkan Hettig jej nechal obnovit. Roku 1785 nechal Josef II. kostel zrušit. Krajský komisař nařídil dražbu objektu a v roce 1787 kostel se zahrádkou a stodolou koupila obec Soběslav. V 1790 obec budovu prodala Františku Reitlenerovi, který kostel přestavěl na obytnou budovu. Přestavěný kostel koupila rodina Hesova, která jej vlastnila až do roku 1901. Vynořily se snahy o obnovu kostela, kupříkladu Janem Valeriánem Jirsíkem před rokem 1883, které byly bezúspěšné. Až roku 1901 byl založen. Valnou zásluhu na účelném využití prostředků a dokončení stavby měl děkan Jan Zadražil. Stavební a restaurační práce řídil zdejší stavitel František Kročák.\n\nKostel je klasicky orientován presbyteriem na východ. Kostel je dvojlodím s obdélníkovým, pětiboce zakončeným presbytářem a obdélníkovou sakristií po severní straně. Nad vítězným obloukem se tyčí věžice. Konstrukce je zpevněna odstupňovanými pilíři krytými stříškou.\nSeverní fasáda kostela doléhá na vedlejší budovu, jižní, západní a východní fasáda je držena osmi opěrnými pilíři. Štít na západním průčelí je jednoduchý. Fasády jsou omítané. Okna jsou vysoká a hrotitá.\nOkna jsou dělena do dvou a tří částí zakončených jeptiškami. V hlavní lodi jsou vitrážová okna členěna do tří vysokých obdélníků zakončených jeptiškami, nad nimiž se umístěn trojlalok. V presbytáři se okna liší tím, že obdélné členění je párové. V síňovém dvoulodí a v presbytáři je zasklení kamenných oken řešeno barevně figurálním vyobrazením. V sakristii je okno nižší než ve zbytku kostela,které je členěno na tři obdélníkové části, jež jsou opět zakončené v jeptiškách, nad nimiž je trojlaloková kružba.\nNad kněžištěm se tyčí úzká osmiboká věžice s okny.\n\nKostel má dva portály, hlavní je situován na jižní straně kostela, druhý vedlejší je situován v západním průčelí. Tympanon hlavního vchodu je zakončen lomeným obloukem. Nadpraží je vnitřně členěno centrálním kruhovým útvarem rozděleným dvěma vzájemně kolmými úsečkami, v jejichž průsečíku je znak rožmberské růže.\n\nPresbytář (kněžiště) je sklenut dvěma poli křížové klenby, která přechází v závěru v paprsčitou, jejíž žebra se sklánějí kolem oken do hlavic na příporách. Klínová vyžlabená okosená žebra vbíhají do kruhových svorníkú, jenž jsou nositeli vyobrazení pětilisté růže, s vybarvenými červenými okvětními lístky.\nV jižní stěně presbyteria je situováno sedile s kamenným profilovaným ostěním, v severní stěně je sedlový pravoúhle rámovaný portálek propojující prostor presbytáře se sakristií. Sakristie je klenuta dvěma poli klenby na klínových vyžlabených žebrech, vybíhajících z masivních jehlancových konzol. Vítězný oblouk propojující kněžiště se síňovým dvojlodím je vysoký, masivní, hrotitý a jeho profilace ostění na obou stranách je zkosená a vyžlabená. Křížové klenutí ve dvojlodí je organicky svedeno na dva štíhlé sloupy bez přerušení hlavicemi.\nU vítězného oblouku křížová klenba přechází do dvou polí obkročné klenby. Žebra stejné profilace, jako jsou ta kněžišťová, vybíhají z figurálních konzol (maskaron) a vzájemně se spojují v kruhových svornících s pětilistou růží.\nZděná, valenou klenbou s výsečemi podklenutá, kruchta je situována v zadní západní části kostela. Disponuje jedním levotočivým schodištěm, spojujícím prostor dvojlodí s prostorem s varhany.\nKlenby uchycené do konzol vysoko ve stěnách vizuálně vytvářejí plochy lomených oblouků, do nichž jsou vložena okna. Severní zeď byla vystavěna bez oken.\n\nPodle inventáře z druhé poloviny 18. století je známo, že se v kostele nacházel hlavní oltář se sochami svatých českých patronů Víta, Václava a Vojtěcha. Po stranách stály dva vedlejší oltáře s obrazy sv. Michaela a Panny Marie Bolestné. Stěny byly zdobeny třemi obrazy: velký tabulovaný obraz ukřižování Páně, výjev sv. Doroty a třetí obraz, jehož motiv není v současnosti znám. V presbytáři restaurátoři objevili znaky namalované Adamem Cypránem, včetně textu a zbytků dvou obrazů. Jeden pravděpodobně znázorňoval křest Ježíšův v Jordánu a druhý Proměnění Páně na hoře. Hlavní oltář se sochami sv. Víta, Václava a Vojtěcha vyrobila firma Břetislava Kafky z Červeného kostelce, která též dodala oba postranní oltáře. Obraz sv. Michaela archanděla je původní. Zařízené kostela bylo pořízeno z finančního jmění spolku a z darů místních měšťanů.\nNa severní straně presbytáře se nachází fragment nástěnné malby z r. 1612\n\nJan Kotál v roce 1988 získal pro kostel sv. Víta barokní varhany původem z Malého Března na Mostecku.\n\nVe věži visely dva malé zvony. Do věžičky byl umístěn zvon, který byl darován roku 1912 baronem Spens-Bodenem. V 1939 Marie a Jan Šťastných věnovali druhý zvon. Zvony byly během druhé světové války sejmuty.\n\nÚčelem spolku bylo znovuzřízení a navrácení konání bohoslužeb do chrámu. V letech 1936 - 1937 byl kostel Spolkem pro znovuzřízení bývalého kostela sv. Víta rekonstruován.\n\nPo získávání peněz z členských příspěvků, pořádání kulturních akcí a odkazů dobrodinců, byl kostel Spolkem koupen. Od té doby byl kostel sv. Víta opět využíván k bohoslužbám. V padesátých letech byla opravována vandaly poškození okna. Během 1966 byla provedena oprava střechy pod vedením duchovního správce P. Václava Peřta a za pomoci soběslavských farníků. O rok později zasáhla Soběslav silná vichřice a shodila z věže plechového kohouta. Poškozená střecha byla znovu opravena a na věž byl dodán nový kohout. Od 1985 do 1986 proběhly další opravy, jichž všech se účastnil Jan Kotál, jež byl duchovním správcem, organizátorem a zedníkem viděným každého dne na lešení. Opravena byla fasáda a interiér pomocí farníků a farnic, obětavě bez nároku na odměnu. Dokončení oprav bylo završeno slavnostní bohoslužbou v sobotu 14. června 1986 za účasti kapitulního vikáře Josefa Kavale.\n\n\n"}
{"id": "1117837", "url": "https://cs.wikipedia.org/wiki?curid=1117837", "title": "TJ Sokol Lanžhot", "text": "TJ Sokol Lanžhot\n\nTJ Sokol Lanžhot (celým názvem: Tělovýchovná jednota Sokol Lanžhot) je český fotbalový klub, který sídlí v Lanžhotě v Jihomoravském kraji. Založen byl v roce 1922. V ročníku 2017/18 zvítězil v Přeboru Jihomoravského kraje a probojoval se do Divize D, kde hraje od sezony 2018/19 (4. nejvyšší soutěž).\n\nV roce 1949 se lanžhotští dorostenci stali mistry Čech a Moravy, v celostátním mistrovství skončili na výborném 2. místě, když je předstihl pouze Sokol NV Bratislava (tehdejší název Slovanu). S tímto počinem souvisel i největší úspěch klubu v seniorské kategorii, a sice čtyřleté působení ve druhé nejvyšší soutěži v sezonách 1951, 1952, 1955 a 1956.\n\nZdroj: \n\n\nByl otevřen 27. července 1985 utkáním se Sigmou Olomouc. Rozměry hrací plochy jsou 105 x 68 metrů, kapacita je 5 500 diváků (krytá tribuna pro 650 sedících diváků, zbytek na stání). Vzhledem k tomu, že areál patří k jedněm z nejlepších na jižní Moravě, často se v něm hrála i reprezentační utkání mládežnických výběrů.\n\nV neděli 25. a ve čtvrtek 29. dubna 1999 byly na stadionu odehrány dva zápasy závěrečného turnaje ME ve fotbale do 16 let – sk. D. V prvním z nich přišlo na zápas České republiky s Německem 3 150 diváků. Reprezentační výběr do 16 let nastoupil v tomto složení: Čech – P. Besta, Šimeček (C), Bystroň, Čoupek – Majer, Ctiburek (60. Plašil), Trojan (65. Hujík), Lizák – Jun (41. Vyskočil), Laštovka. Mužstvo vedl trenér Oldřich Štěpán.\n\nV březnu 2010 se na Šlajsi hrály dva zápasy kvalifikace ME hráčů do 17 let, první z nich Česká republika – Gruzie. V květnu 2011 potom dva zápasy kvalifikace ME hráčů do 19 let, jeden z nich Nizozemsko – Česká republika. V září 2012 následně znovu 2x kvalifikace ME hráčů do 17 let, domácí reprezentace v utkání Černá Hora – ČR. Dále se na stadionu v přátelských zápasech různých kategorií představily reprezentační výběry Srbska, Maďarska, Gruzie, Chorvatska a Slovinska.\n\nRozměry jsou 103 x 65 metrů, kapacita je 1 500 diváků (krytá tribuna pro 250 diváků). Hřiště pamatuje nejslavnější dobu lanžhotského fotbalu, postupně však přestalo vyhovovat požadavkům. Využíváno je nadále k tréninkům všech kategorií a dále k zápasům B-mužstva.\n\n\nFotbalový klub v Lanžhotě byl založen v roce 1922 s názvem \"SK Lanžhot\". První zápas odehrál s nedalekým slovenským Šaštínem a zvítězil 3:1. Od roku 1929 začal hrát soutěže BZMŽF (Bradovy západomoravské župy footballové), kde zahájil ve III. třídě. V roce 1932 přišel postup do II. třídy, v roce 1934 pak do I. B třídy. V této soutěži hráli lanžhotští až do sezony 1942/43, kdy v ní zvítězili a kvalifikovali se poprvé do I. A třídy, což tehdy byla nejvyšší župní soutěž. Po roce však tým sestoupil a jelikož se v sezoně 1944/45 fotbalové soutěže nehrály, v prvním poválečném ročníku 1945/46 měl Lanžhot místo v I. B třídě.\nV těchto letech došlo k největšímu rozmachu lanžhotské kopané, SK po válce začal hladkým postupem z I. B do I. A třídy v sezoně 1945/46. V roce 1947/48 postoupil z I. A třídy do Moravskoslezské divize pro ročník 1948 (jedna ze skupin 3. nejvyšší soutěže). Po reorganizaci nižších soutěží se v Lanžhotě hrála v sezonách 1949 a 1950 čtvrtá nejvyšší soutěž. „A“ mužstvo se vítězstvím v ročníku 1950 probojovalo do krajské soutěže Brněnského kraje, v níž se umístilo postupně na 3. (1951), 4. (1952), 1. (1953, prohrálo kvalifikační dvojzápas o postup do 2. nejvyšší soutěže pro ročník 1954 s Rudou hvězdou Brno) a znovu 1. místě (1954), které už znamenalo postup do 2. nejvyšší soutěže.\n\n\n\n\nVe svém premiérovém druholigovém ročníku 1955 skončil Sokol Lanžhot na 10. místě. Přestože si v konečném účtování svojí druhé druholigové sezony 1956 o jedno místo polepšil, reorganizace poslala Lanžhot v ročníku 1957/58 do Oblastní soutěže – sk. D. V následující sezoně došlo k nepochopitelnému úřednímu zásahu, který nepříznivě ovlivnil další vývoj oddílu. Pro ročník 1958/59 byl Sokol Lanžhot zařazen do Oblastní soutěže – sk. E, tedy slovenské divize. Byl to jediný případ v historii našeho fotbalu, kdy bylo mužstvo z českých zemí přeřazeno do soutěží na Slovensku. Klub protestoval především z ekonomických důvodů, náklady na cestování byly neúměrné k možnostem oddílu. Před začátkem ročníku navíc mužstvo oslabilo a souběh několika nepříznivých okolností tak vyústil v sestup.\n\n\n\n\nDo sezony 1963/64 hrál Sokol Lanžhot v I. třídě Jihomoravského kraje, na jejím konci však sestoupil a zpět se vrátil za dva roky. V jihomoravské I. A třídě hrál až do sezony 1970/71, na jejímž konci slavil postup do Jihomoravského župního přeboru.\n\nV tomto období si klub zahrál ve 12 ročnících Jihomoravského krajského (župního) přeboru (1971/72, 1975/76 – 1985/86). V ročnících 1972/73 – 1974/75 nastupoval v I. A třídě Jihomoravského kraje (2., 8. a 1. místo).\nOd sestupu v ročníku 1985/86 klub působil převážně v I. A třídě, později I. B třídě.\n\nV sezoně 2009/10 klub zahájil v I. B třídě Jihomoravského kraje – sk. C, po převodu hrušeckého fotbalu do Lanžhota na jaře 2010 dohrával pod názvem TJ Sokol Podluží Přebor Jihomoravského kraje, ze kterého však sestoupil.\n\nV sezoně 2011/12 oblékal lanžhotský dres mj. bývalý prvoligový fotbalový útočník Vladimír Malár. Od konce srpna 2015 zde na střídavý start z FC Hlučín působil Martin Hanus – jeden z nejlepších střelců v historii Moravskoslezské fotbalové ligy. Poprvé za Lanžhot nastoupil ve 3. kole v neděli 23. srpna 2015 a vstřelil obě branky domácích při prohře 2:6 s Moravskou Slavií Brno. Trenérsky zde působili mj. Petr Maléř (2015/16) a Jozef Nemčovič (2016/17).\n\nU příležitosti oslav 90. výročí založení klubu bylo v sobotu 14. července 2012 sehráno přátelské utkání mezi „A“ mužstvem Sokola Lanžhot a Kubina Teamem. Mužstvo složené z hokejistů a fotbalistů zvítězilo 6:3. V tomto uktání je vedl Rostislav Olesz, na hřišti se Kubina Team objevil v sestavě: Baránek (Srniček) – Drozd, Látal ml., Látal st., Kuba – K. Kula, Kot, Kubina st., Kubina ml., Vůjtek ml., Malík – M. Hanus, Samec.\n\nOd sezony 2010/11 hrál v I. A třídě Jihomoravského kraje – sk. B, díky mimořádnému postupu po skončení sezony 2014/15 (ostatní čelná mužstva obou skupin I. A třídy postup odmítla) se v sezoně 2015/16 probojoval po 29 letech do nejvyšší krajské soutěže.\n\nV ročníku 2017/18 zvítězil v Přeboru Jihomoravského kraje a probojoval se do Divize D. Čtvrté nejvyšší soutěže se účastní poprvé od sezony 1980/81.\n\n\nZdroj: \n\n\n\nZdroj: \n\nPoznámky:\n\nTJ Sokol Lanžhot „B“ je rezervním mužstvem Lanžhota, které se pohybuje v okresních soutěžích.\n\n\nZdroj: \n\n\n\nZdroj: \n\n\n"}
{"id": "1117838", "url": "https://cs.wikipedia.org/wiki?curid=1117838", "title": "GSM 03.40", "text": "GSM 03.40\n\nGSM 03.40 nebo 3GPP TS 23.040 je standard popisující formát protokolových datových jednotek ( ) protokolu Short Message Transfer Protocol (SM-TP) používaného v GSM sítích pro přenos krátkých (textových) zpráv. GSM 03.40 se používá především pro přenos zpráv mobilní sítí GSM; aplikační servery používají pro přenos zpráv jiné protokoly, jako Short Message Peer to Peer nebo Universal Computer Protocol.\n\nGSM 03.40 je původní jméno standardu. Od roku 1999 je vyvíjen organizací 3GPP pod jménem 3GPP TS 23.040. V praxi se však původní jméno často používá i pro označení nových verzí 3GPP standardu.\n\nProtokolové datové jednotky (TPDU) GSM 03.40 se používají pro přenos zpráv mezi mobilní stanicí (MS) a Mobile Switching Centre (MSC) pomocí Short Message Relay Protocol (SM-RP),; mezi MSC a střediskem krátkých textových zpráv (SMS centrum) jsou přenášeny jako parametr Mobile Application Part (MAP) zpráv.\n\nV nastupujících sítích, které používají IP Multimedia Subsystem (IMS), jsou textové zprávy přenášeny v MESSAGE příkazu protokolu Session Initiation Protocol (SIP). I v těchto sítích založených na protokolu IP existuje možnost, při které se (z důvodu kompatibility) přenášejí krátké textové zprávy v GSM 03.40 formátu vloženém v 3GPP 24.011 jako Content-Type: application/vnd.3gpp.sms.\n\nGSM 03.40 definuje 6 typů zpráv, které jsou rozlišeny 2 nejméně významnými bity v prvním oktetu zprávy SM-TP (v poli TP-MTI) a směrem přenosu zprávy:\n\nSMS-SUBMIT slouží k odeslání ( ) zprávy z mobilního telefonu ( ) na středisko krátkých textových zpráv (SMS centrum, SMSC, SC, MC).\n\nSMS-COMMAND lze použít pro dotaz na zprávy uložené v SMS centru, pro změnu jejich parametrů nebo pro jejich smazání.\n\nSMS-DELIVER se používá pro doručení zprávy z SMS centra na mobilní telefon. Potvrzení vrácené mobilním telefonem může obsahovat SMS-DELIVER-REPORT. Je-li použit SMS home routing, používá se SMS-DELIVER i pro přenos zprávy z jednoho SMS centra na jiné.\n\nNa každý požadavek na přenos zprávy posílá příjemce potvrzení. Toto potvrzení však nemusí vždy obsahovat GSM 03.40 TPDU.\n\nSMS-SUBMIT-REPORT je potvrzení zprávy SMS-SUBMIT; úspěch znamená, že zpráva byla uložena v SMS centru, selhání znamená, že SMS centrum zprávu zamítlo.\n\nSMS centrum může poslat SMS-STATUS-REPORT pro informování mobilního telefonu odesilatele o výsledku doručení zprávy nebo jako odpověď na SMS-COMMAND.\n\nPole SM-TP zprávy včetně jejich pořadí a velikosti jsou shrnuta v následující tabulce, kde M znamená povinné pole, O nepovinné pole, E se používá pro pole, která jsou povinná v záporných odezvách (RP-ERR) a nepřítomná v kladných odezvách (RP-ACK), x je pole přítomné na jiném místě (v různých typech zpráv jsou pole v různém pořadí):\n\nPrvní oktet TPDU obsahuje různé příznaky včetně pole TP-MTI popsaného výše:\n\nNastavením bitu TP-More-Messages-to-Send (TP-MMS) na 0 (obrácená logika), SMS centrum signalizuje, že má pro tohoto příjemce více zpráv (často to jsou další segmenty sřetězené zprávy). V tomto případě MSC obvykle nezavře spojení na mobilní telefon a neukončí MAP dialog s SMS centrem, což umožňuje rychlejší doručení dalších zpráv nebo segmentů. Pokud by mezitím došlo k odstranění těchto zpráv z SMS centra (pokud jsou například smazány), SMS centrum ukončí MAP dialog zprávou MAP Abort.\n\nBit TP-Loop-Prevention (TP-LP) má zabránit zacyklení zpráv SMS-DELIVER nebo SMS-STATUS-REPORT směrovaných na jiné adresy, než je cílová adresa původní zprávy nebo generované aplikací. Takovou zprávu lze poslat, pouze pokud původní zpráva měla tento příznak vynulovaný. Nová zpráva musí být poslána s nastaveným příznakem. \n\nNastavením bitu TP-Status-Report-Indication (TP-SRI) na 1 SMS centrum vyžaduje vrácení status report na SME.\n\nNastavením bitu TP-Status-Report-Požadavek (TP-SRR) na 1 v SMS-SUBMIT nebo SMS-COMMAND vyžaduje mobilní telefon, aby SMS centrum vrátilo status report.\n\nKdyž TP-SRQ má ve zprávě SMS-STATUS-REPORT hodnotu 1, je zpráva výsledkem SMS-COMMAND; jinak je výsledkem SMS-SUBMIT.\n\nKdyž má TP-UDHI hodnotu 1, pole TP-UD začíná hlavičkou User Data Header.\n\nNastavením bitu TP-RP se žádá o vytvoření spojení pro poslání odpovědi stejnou cestou, jakou přišla původní zpráva. Pokud domovská síť odesilatele a příjemce není stejná, odpovědi by procházely jiným SMS centrem. Mobilní operátor musí věnovat zvláštní pozornost účtování takových zpráv.\n\nNa každý přenos zprávy odpovídá protistrana potvrzením ( ). Potvrzení nemusí vždy obsahovat GSM 03.40 TPDU, protože protokoly SM-RP i MAP, pomocí kterých se TPDU přenášejí, obsahují dostatek informací pro informování o výsledku požadavku. Potvrzení může Nicméně GSM 03.40 TPDU může být obsažený v potvrzení na přenášejí dokonce více informace. GSM 03.40 prošlo následujícím vývojem:\n\n\nAčkoli tyto změny jsou poměrně staré (verze 6.1.0 byla vydána v červenci 1998), staré formáty MAP zpráv se v některých sítích stále používají.\n\nObsah zprávy (její text, pokud zpráva není binární) je přenášen v poli TP-UD. Jeho velikost může být až 160 x 7 = 140 x 8 = 1120 bitů. Delší zprávy mohou být rozloženy na více částí a poslány jako zřetězená zpráva ( ). Délka obsahu zprávy je uvedena v poli TP-UDL. Když zpráva používá sedmibitovou implicitní abecedu GSM (závisí na poli TP-DCS), udává pole TP-UDL délku pole TP-UD v 7-bitových jednotkách; jinak TP-UDL udává délku pole TP-UD v oktetech.\n\nKdyž TP-UDHI je 1, TP-UD začíná User Data Header (UDH); v tomto případě první oktet TP-UD obsahuje UDHL - délku UDH v oktetech bez samotného UDHL. UDH ubírá prostor z pole TP-UD. Je-li UDH přítomné ve zprávě v sedmibitové implicitní abecedě GSM, vloží se za UDH výplňkové bity, které zarovnávají začátek prvního znaku textu za UDH na hranici septetu. Díky tomu bylo možné uspokojivě zobrazovat zprávy s UDH i na starších telefonech; takové telefony zobrazí UDH jako změť divných znaků následovanou textem zprávy; pokud první znak po UDH je Carriage Return (CR), telefon by měl tuto změť přepsat textem zprávy.\n\nGSM 03.40 zpráva obsahuje nejvýše jednu adresu: adresu příjemce (TP-DA) v SMS-SUBMIT a SMS-COMMAND, adresu odesilatele (TP-OA) v SMS-DELIVER a adresu příjemce (TP-RA) v SMS-STATUS-REPORT. Ostatní adresy jsou přenášeny nižších vrstvách.\n\nFormát GSM 03.40 adres shrnuje následující tabulka:\n\nTyp čísla ( ):\n\nPokud odesilatel vloží telefonní číslo začínající znakem `+', znak `+' bude odstraněn a adresa dostane TON=1 (mezinárodní číslo), NPI=1. V tomto případě musí číslo vždy začínat kódem země a musí být zformátovaná přesně podle standardu E.164.\n\nPokud odesilatel vloží telefonní číslo bez úvodního znaku `+', adresa dostane TON=0 (neznámé), NPI=1. V tomto případě číslo musí odpovídat číslovacímu plánu mobilního operátora, což znamená, že mezinárodní čísla musí mít mezinárodní prefix (v většině zemí 00, v USA 011) před kódem země a čísla pro meziměstské volání musí začínat meziměstským prefixem (( , ve většině zemí 0, v USA 1, v ČR bylo zrušeno při přečíslování v roce 2001) následovaným kódem oblasti ( ).\n\nIdentifikace číslovacího plánu ( ):\n\nTelefonní čísla musí mít NPI=1. Aplikační servery mohou používat alfanumerické adresy, které mají kombinaci TON=5, NPI=0.\n\nBit EXT má hodnotu vždy 1 - \"žádné rozšíření\".\n\nAmerické číslo +1 555 123 4567 bude zakódováno jako 0B 91 51 55 21 43 65 F7 (F v horních čtyřech bitech posledního oktetu je výplňková hodnota, která se používán, když číslo obsahuje lichý počet číslic).\n\nAlfanumerická adresa je vyjádřena v sedmibitové implicitní abecedě GSM a je zakódována stejným způsobem jako text zprávy v poli TP-UD (což znamená, že je 7bitově zpakována), před adresou je oktet s délkou (ve čtveřicích bitů) a oktetem s hodnotami TON a NPI.\n\nNapříklad alfanumerická adresa \"Design@Home\" se zkonvertuje do sedmibitové implicitní abecedy GSM, což dává 11 bytů s hexadecimálními hodnotami 44 65 73 69 67 6E 00 48 6F 6D 65, 7bitové pakování převede tuto hodnotu na 77 bitů uložených v 10 oktetech jako C4 F2 3C 7D 76 03 90 EF 76 19; 77 bitů je 20 nibblů (14 hex), což bude hodnota prvního oktetu adresy. Druhý oktet bude obsahovat TON (5) a NPI (0), což dává D0 hex. Úplná adresa v GSM formátu je 14 D0 C4 F2 3C 7D 76 03 90 EF 76 19.\n\nPole Message Reference (TP-MR) se používá ve zprávách odesílaných z mobilního zařízení (SMS-SUBMIT, SMS-COMMAND) a v SMS-SUBMIT-REPORT. Je jednobytová hodnota, které se zvyšuje o jedničku při odeslání každé nové zprávy nebo poslání nového SMS-COMMAND. Jestliže odeslání zprávy selže, mobilní telefon musí při opakovaném odeslání téže zprávy použít stejnou hodnotu TP-MR a zároveň nastavit bit TP-RD na hodnotu 1.\n\nDatum a čas používaný v polích TP-SCTS, TP-DT a jako absolutní formát pole TP-VP se skládá ze 7 oktetů:\n\nVe všech oktetech jsou hodnoty uloženy v BCD formátu s přehozenými číslicemi (číslo 35 je uloženo jako 53 hex).\n\nČasová zóna je zadána ve čtvrtinách hodin. Na západní polokouli je hodnota v časové zóně záporná, což je signalizováno nastavením bitu 3 posledního oktetu na hodnotu 1.\n\nČasový údaj 25. března 2013 23:01:56 PST (GMT-7) bude zakódovaný jako 31 30 52 32 10 65 8A.\n\nSMS-SUBMIT TPDU může obsahovat parametr TP-VP, který omezuje časový interval, v němž se SMS centrum bude snažit zprávu doručit. Tento časový interval obvykle nemůže přesáhnout globální konfigurační parametr SMS centra, který bývá 48 nebo 72 hodin. Formát pole Validity Period určuje pole Validity Period Format (TP-VPF):\n\nAbsolutní formát je shodný s formátem časových údajů v jiných polích čas formáty v GSM 03.40 TPDU.\n\nVylepšený formát ( ) pole TP-VP se používá zřídka. Má vždy 7 oktetů, ale některé z nich nejsou používány. První oktet je TP-VP Funkcionality Indicator. Jeho 3 nejméně významné bity mají následující význam:\n\nHodnota 1 v bitu 6 prvního oktetu znamená, že zpráva je Single-shot. Hodnota 1 v bitu 7 prvního oktet indikuje, že TP-VP Funktionality Indicator pokračuje v dalším oktetu. Žádné takové rozšíření však není definované.\n\nIdentifikátor protokolu ( ) buď udává, jaký protokol vyšší vrstvy je použit, indikuje interworking s určitým typem telematického zařízení (jako fax, telex, pager, teletex, e-mail), stanovuje, že zpráva má přepsat předchozí zprávu z téže skupiny, nebo umožňuje přenést konfigurační parametry do SIM karty. Obyčejné zprávy z mobilního telefonu na mobilní telefon ( ) mají TP-PID=0.\n\nPro TP-PID = 63 SMS centrum konvertuje zprávu z přijatého Data Coding Scheme do libovolného kódování podporované tímto MS (například do implicitní).\n\nShort Message Type 0 je známý jako silent SMS. Jakýkoli telefon musí být schopen takovéto krátké zprávy přijímat, bez ohledu na to, zda je paměť pro příjem zpráv v (U)SIM nebo telefonu volná, musí potvrdit její doručení, ale její obsah musí být zahozen a její přijetí nesmí být uživateli indikováno.\n\nPro SMS v GSM bylo navrženo speciální 7bitové kódování nazývané \"sedmibitová implicitní abeceda GSM\" ( ). Abeceda obsahuje nejpoužívanější symboly západoevropských jazyků (a některé velká písmena řecké abecedy). Některé ASCII znaky a Euro sign se nevcházejí do sedmibitové implicitní abecedy GSM a musí být zakódovány pomocí dvou septetů. Tyto znaky tvoří \"rozšiřující tabulku\" sedmibitové implicitní abecedy GSM. Pro mobilní telefony a síťové prvky GSM je podpora GSM 7-bitové abeceda povinná.\n\nJazyky, které používají latinku a používající znaky, které nejsou přítomné v sedmibitové implicitní abecedě GSM, často nahrazují chybějící znaky s diakritikou odpovídajícími znaky bez diakritiky, což je pro mnoho uživatelů přijatelné. Pro dosažení lepšího vzhledu zprávy je třeba používat 16-bitové kódování UTF-16 (v GSM nazývané UCS-2); tím se však sníží maximální délka (nesegmentované) zprávy ze 160 na 70 znaků.\n\nZprávy v čínštině, korejštině nebo japonštině jazyky musí být zakódovány pomocí znakového kódu UTF-16. To platí také pro jiné jazyky používající jiné písmo než latinku, jako je ruština, arabština, hebrejština a různé indické jazyky. Od verze 3GPP TS 23.038 8.0.0 publikované v roce 2008 existuje možnost používání národních tabulek, které ve verze 11.0.0 publikované v roce 2012 pokrývá turečtinu, španělštinu, portugalštinu, bengálštinu, hindštinu, malajštinu, paňdžábštinu, tamilštinu, urdštinu, telugštinu, gudžarátštinu, kannadštinu a orijštinu. Mechanismus národních tabulek nahrazuje kódovou tabulku sedmibitové implicitní abecedy GSM a/nebo rozšířenou tabulku za národní tabulku nebo tabulky podle hodnoty speciálních informačních prvků v User Data Header. Nesegmentované zprávy používající národní tabulky mohou přenášet až 155 (nebo 153) 7bitových znaků.\n\nPole Data Coding Scheme (TP-DCS) obsahuje primárně informace o kódování zprávy. GSM definuje pouze 2 kódování pro textové zprávy a 1 kódování pro binární zprávy:\n\n\nTP-DCS oktet má složitou strukturu a obsahuje i další informace než o kódování zprávy; nejvýznamnější je třída zprávy:\n\nFlash zprávy jsou přijaté mobilním telefonem, i když má plnou paměť zpráv. Nejsou ukládány v telefonu, ale jsou pouze zobrazeny na displeji.\n\nDalší vlastnost dostupná pomocí TP-DCS je automatické smazání: zpráva je po přečtení automaticky vymazána z telefonu.\n\nSkupina DCS hodnot Message Waiting Indication Group slouží k nastavování nebo nulování příznaků indikujících přítomnost nepřečtené voicemail, faxové, e-mailové nebo jiné zprávy.\n\nSpeciální DCS hodnoty také umožňují zkrácení zprávy díky kompresi; tato vlastnost však pravděpodobně není používána žádným operátorem.\n\nHodnoty TP-DCS jsou definovány v GSM doporučení 03.38. GSM zprávy mohou používat kódování GSM 7-bit implicitní abeceda, UTF-16 (nazývané UCS-2) a nebo se může jedna o 8bitová data.\n\nPole TP-DT indikuje čas a datum poslední transakce provedené se zprávou:\n\n\nPole TP-PI indikuje přítomnost dalších polí v SUBMIT-REPORT, DELIVER-REPORT nebo SMS-STATUS-REPORT TPDU.\n\nProtože i v 3GPP TS 23.040 V15.2.0 vydané v září 2018 jsou v poli TP-PI stále 4 volné bity, lze očekávat, že bit indikující rozšíření bude nulový i v budoucnosti, což lze použít pro rozlišení pole TP-PI od pole TP-FCS, když není dostupná informace z nižší vrstvy, zda TPDU je částí kladné nebo záporné odezvy; jestliže nejvýznamnější bit druhého oktetu TPDU je 1, je druhý oktet TP-FCS (v záporné odezvě), jinak je TP-PI (v kladné odezvě).\n\n"}
{"id": "1117839", "url": "https://cs.wikipedia.org/wiki?curid=1117839", "title": "Kostel svatého Mikuláše (Horní Branná)", "text": "Kostel svatého Mikuláše (Horní Branná)\n\nKostel sv. Mikuláše v Horní Branné je původně gotický kostel s barokní přístavbou kaple Svaté Trojice, která vznikla okolo roku 1740. Je chráněn jako kulturní památka České republiky.\n\nKostel sv. Mikuláše je nejstarších kostelem v celém Podkrkonoší, pod správu farnosti v Branné spadaly všechny kostely z okolních vesnic jako pobočky (filiálky). Původně zde stál dřevěný kostel, založený zřejmě někým z Vartenberků, odnože prastarého šlechtického rodu Markvarticů. Během husitských válek byl zničen a přilehlá fara vypálena. Kamenný kostel byl vystavěn až po více než sto letech, roku 1557, kdy se Vilém z Valdštejna přestěhoval ze štěpanického hradu do Lomnice nad Popelkou; Štěpanice se tím znovu staly filiálkou branské farnosti. Postupně byly přistavovány další části.\nPresbyterium, jež nechal vystavět branský hejtman Jiří Šípař Zásmucký ze Zásmuk na počátku 17. století. Dosavadní dřevěná zvonice byla roku 1700 nahrazena kamennou kostelní věží vysokou 40,3 m se zvonem sv. Mikuláše. Stavbu financoval Ferdinand hrabě z Harrachu. Věž byla několikrát poškozena bouřemi, naposledy roku 1877. Barokní kaple sv. Trojice přibyla roku 1740 a rozšířila tak stavbu nevelkého kostela.\nRoku 1883 byl během pokládání nové dlažby objeven vstup do malé krypty ležící pod sakristíí. Uvnitř bylo nalezeno několik rakví. Pouze na jediné rakvi bylo uvedeno jméno zesnulého – František Xaverius Hoffman, revident harrachovského panství, který zemřel v Horní Branné roku 1777.\nPři této rekonstrukci kostela došlo také k odkrytí desek uprostřed budovy, pod nimiž jsou pochovány patrně dva kněží, soudě podle nalezených zbytků kněžského ornátu. Jedním z kněží byl zřejmě děkan a biskupský vikář z horní Branné Bedřich Josef Kord, který zemřel roku 1758.\n\nKostel se nachází na pozemku obecního hřbitova. Dříve se pohřbívalo kolem celého kostela, hřbitov se více rozrostl po přikoupení pozemků v letech 1863 a 1910. Ke kostelu náleží i farní budova, jež byla původně také dřevěná a stála zde do roku 1574. Později byla postavena kamenná budova, kvůli nedostatečné velikosti byla roku 1710 nahrazena současnou stavbou, která vznikla nákladem Aloise hraběte z Harrachu.\n\nV gotické části kostela se nachází dvojdílná lomená okna, kružby a vitráže však nejsou původní. Na bocích presbyteria se jedná o okna, jejichž vrcholové kružby jsou tvořeny čtyřlaločnou kružnicí a dělící pruty jsou zakončený tzv. jeptiškou (trojlaločný obrazec zakončující kružbu). V čele presbytáře jsou okenní kružby plaménkové rotující.\nOkna ústící do barokní kaple Nejsvětější Trojice, mají tvar kněžského ornátu, jedná se o tradiční tvar barokních oken – tzv. kasulová okna (lat. Casula = ornát).\n\nStřecha nad hlavní lodí je sedlová, kaple Nejsvětější trojice je zastřešena mansardovou střechou. Na zvonicové věžičce je střecha cibulová zakončená makovicí s křížem. Stejně je řešena i věžička nad presbytářem, obě mají otevřené lucerny bez žaluzií. Báň nad kostelní věží je zvonová. Do zvonice vybíhá z jižní strany venkovní točité schodiště.\nHlavní průčelí je orientováno na západní stranu. Nad hlavním vchodem je na portálu znak patronů hraběcí rodiny z Harrachu se třemi pštrosími pery zasunutými ve zlaté kouli. V srpnu 1958 přibyla u hlavního vchodu socha sv. Josefa, která se původně nacházela na rohu zámecké zahrady na jilemnické křižovatce. V současnosti je ale socha z roku 1740 umístěna z jižní strany před presbytářem.\n\nNad hlavním průčelím je umístěna i hranolová kostelní věž nesoucí hodiny s anglickým strojkem, které věnoval kostelu Bedřich hrabě z Harrachu roku 1747. Současné hodiny byly pořízený z odkazu Františky Konvalinkové, jež zemřela v Horní Branné roku 1887. Na věži je umístěn také největší a nejstarší zvon kostela – 1800 kg vážící zvon sv. Mikuláš. Zvon pochází již z doby založení kostela a na rozdíl od menších zvonů z doby Adama a Hynka z Valdštejna se nestal obětí válečných rekvizicí a přečkal až do současnosti. Původní zvon byl doplněn novými zvony Maria (300 kg) a Václav (140 kg), které byly ulity v letech 1989–1993 rodinou Manouškovou.\n\nProti hlavnímu vchodu, tedy směrem na východ, se nachází trojboce zakončený presbytář.\nNa severní straně je barokní přístavba kaple Nejsvětější Trojice a sakristie. U severní zdi je umístěn také náhrobek Františka Střížka, donátora branského kostela, z roku 1701.\nNa jižní straně se nachází boční vchod.\n\nKostel sv. Mikuláše je tvořen jedinou lodí, která je stejně jako presbytář zaklenuta renesanční křížovou klenbou s výrazně vytaženými hřebínky – hranami zvýrazněnými ve štuku (omítce). Jednotlivé části lodi jsou opticky odděleny přízedními pilíři (pilastry).\nNa severní straně se nachází kaple Nejsvětější Trojice. Strop kaple je vyřešen velmi plochou kupolí, tzv. českou plackou, na které je freska Nejsvětější Trojice. Předsíňka s emporou a podvěží jsou také zaklenuty klenbou křížovou hřebínkovou. Sakristie je sklenuta plackou stejně jako barokní kaple. Oratoř v patře má klenbu valenou s výsečemi.\n\nPresbytář je zaklenutý jedním polem křížové klenby nad obdélníkovým půdorysem. Na obdélné pole navazuje trojboký závěr, jehož klenba se napojuje na křížové pole. Čela kleneb v závěru mají tvar lomených parabol. V průsečíku žeber kleneb se nenachází svorníky. Žebra vbíhají plynule do zdí, zakončeny jsou pouze drobnou konzolou ve tvaru profilované římsy.\nNa ose presbytáře je umístěn hlavní oltář sv. Mikuláše.\nJe zde umístěno sedadlo pro předsedajícího umístěné čelem k lidu, bočně jsou umístěna sedadla pro ministranty.\nSeverně od prostoru presbyteria se nachází sakristie. Nad sakristií je díky polokruhovým otvorům do prostoru otevřena oratoř.\nDo prostoru kněžiště ústí pět gotických lomených oken.\nOd lodi je presbytář oddělen také mírným vyvýšením pomocí jednoho schodu.\n\nLoď je zaklenuta dvěma klenebními poli, stejně jako presbytář, křížovou klenbou, jejíž žebra jsou svedena na pilíře zakončené římsou, v protnutí taktéž bez svorníků. Od presbytáře je loď oddělena tzv. vítězným (triumfálním) obloukem, který je zde spíše jen v náznaku.\nDo lodi vedou dva vstupy. Hlavní vstup vedoucí portálem skrze podvěží vede ze západní strany. Ze strany jižní, směrem blíže k presbytáři, vede vchod boční skrze předsíňku.\nV prostoru lodi jsou rozmístěny lavice pro účastníky bohoslužeb, v západní části se nachází kruchta s varhanami. V naznačeném triumfálním oblouku na severní straně je zavěšena kazatelna, přístupná ze sakristie. Na opačné straně se nachází boční oltář – tzv. Zásmucký.\nDo lodě vedou tři gotická okna – dvě z jižní strany a jedno ze strany severní.\n\nV kapli sv. Trojice se nachází dva boční rokokové oltáře zřízené roku 1799 Janem Grauperem, jenž byl úředníkem branského a jilemnického panství. Čelní oltář je zasvěcen sv. Janu Křtiteli, boční oltář na straně sakristie, dílo J. Kraupara z Broumova z roku 1799, je zasvěcen sv. Anně a zdobí jej současné obrazy. V kapli se také nachází cenný kříž vykládaný perletí původem z Itálii, kde vznikl v 17. století.\nHlavní oltář je rokokový, dřevěný s vyobrazením sv. Mikuláše. Původní malba byla sejmuta a nahrazena roku 1857 obrazem od prof. Jana Kostince (1834 – 1905) z Prahy. Na bocích oltáře jsou umístěny sochy sv. Petra a Pavla z roku 1857, jejichž autorem je J. Koštěnec.\nVedlejší oltář sv. Kříže, tzv. Zásmucký, darovala kostelu roku 1647 panna Anna Marie ze Zásmuk, stejně jako obraz Panny Marie s vypodobením samotné dárkyně jak klečí na kolenou a znakem rodu ze Zásmuk – holubem hřivnáčem nesoucím v zobáku olivovou ratolest. Oltář zdobí pozlacený obraz Ukřižovaného Krista, dílo Filipa Laugnera z Liberce, jež nahradilo původní sešlý obraz se stejným námětem. Obraz je darem kostelu od obchodníka z Branné - Františka Antonína Střížka.\nDříve se v kostele nacházely jiné tři oltáře: oltář proměnění Ježíše; narození Ježíše Krista zřízený Jakubem Formánkem roku 1657; sv. Jakuba, který nechal v první polovině 17. století zhotovit Martin Pecha z Krásné Hory s nápisem: „Martin Pecha z Krásné hory sdělal ke cti a slávě Boží. Proste Boha za něho!“\n\nPod kazatelnou je umístěna cínová renesanční křtitelnice ze 16. století, dar Zdeňka z Valdštejna a jeho manželky, jejichž znaky křtitelnici zdobí. Na příklopu trojnohé křtitelnice na barokním podstavci je křížek s vyobrazením Ukřižovaného a letopočty 1636 a 1684.\nBarokní kazatelna z 1. poloviny 18. století je dřevěná, vyřezávaná a bohatě zdobená se zlacením, nachází se na severní straně lodi před presbyteriem. Stříška kazatelny zdobená sochami andělíčků se s půdorysem řečniště shoduje jen částečně, nachází se jen nad jeho do prostoru vystouplejší částí. Zpovědnice je z 2. poloviny 18. století.\nV dřevěných skříních branského oratoria, které se nachází nad předsíňkou a sakristií, je uschována knihovna vikáře Jana Antonína Želízka obsahující latinské náboženské spisy.\nPůvodní varhany pocházely z roku 1653 a byly darem od prefekta panství ve Branné Václava Weyrycha z Gemsenfelsu. Kvůli nedostatečné velikosti byly roku 1776 vyměněny za nové, rokokové, zhotovené varhanářem Ambrožem Tauchmanem a zdobené malbami místního malíře Jana Procházky. Nové varhany zaplatilo Bratrstvo Nejsvětější Trojice a obchodník Františka Antonín Střížek.\nPřed kaplí Nejsvětější trojice se nachází po levé ruce (při pohledu do kaple) socha sv. Václava v panovnickém oděvu, s knížecí korunou a kopím s praporem v ruce. Po pravé ruce je umístěna socha Ježíše Krista s rozpřaženýma rukama. Obě sochy jsou dřevěné a polychromované.\n\nZačátek fungování bratrstva není datován, zrušeno bylo roku 1785, za vlády Josefa II. Členové bratrstva byli občané z Branné, konkrétní jména však také nejsou známá. Náplní byly schůze a účast na pohřbech, kdy se členové bratrstva modlili po celou noc u zesnulého. Další funkcí byla jakási forma peněžního ústavu, od bratrstva si bylo možné peníze vypůjčit (s úrokem), naopak potřebným se podpora dávala.\n\n"}
{"id": "1117840", "url": "https://cs.wikipedia.org/wiki?curid=1117840", "title": "Rolf Kanies", "text": "Rolf Kanies\n\nRolf Kanies (* 21. prosince 1957, Bielefeld) je německý filmový a televizní herec.\n\nKanies začal hrát v roce 1990, hrál v mnoha různých německých televizních seriálech a v osmi celovečerních filmech. Ve filmech se ujal důležitých rolí a postav. Jako herec se nejvíce zapsal ve filmu Pád Třetí říše, kde hrál Hanse Krebse v posledních dnech Třetí říše.\n\n"}
{"id": "1117842", "url": "https://cs.wikipedia.org/wiki?curid=1117842", "title": "Patrick Bach", "text": "Patrick Bach\n\nPatrick Bach (* 30. března 1968, Hamburk) je německý herec a hlasový herec. Bach je známý jako hlavní hrdina seriálu Jack Holborn.Vybrali si ho náhodou, když ho viděli hrát fotbal. Je ženatý, má dvě děti, a v současnosti žije se svou rodinou v Hamburku. V německém podání daboval Samvěda Křepelku v trilogii Pána prstenů.\n"}
{"id": "1117843", "url": "https://cs.wikipedia.org/wiki?curid=1117843", "title": "Michael Hinz", "text": "Michael Hinz\n\nMichael Hinz (28. prosince 1939, Berlín – 6. listopadu 2008, Mnichov) byl německý herec. Vyrůstal v Berlíně a Hamburku. Hrál ve filmu Most, který získal Zlatý glóbus za nejlepší neanglicky mluvený film. Objevil se také ve filmu Nejdelší den. Jeho první manželkou byla Ingrid van Bergen, se kterou má dceru Carolin van Bergen, která se později stala herečkou. V roce 1967 se setkal s Viktorií Bramsovou a byli oddáni v roce 1968. Michael Hinz zemřel v roce 2008 na důsledek mozkové příhody, strávil své poslední tři týdny v kómatu.\n\n"}
{"id": "1117844", "url": "https://cs.wikipedia.org/wiki?curid=1117844", "title": "Ritornel (hudba)", "text": "Ritornel (hudba)\n\nRitornel (z italského \"ritornello\", což je zdrobnělina slova \"ritorno\" - návrat) je v hudbě opakující se instrumentální pasáž, kterou obvykle hraje celý orchestr, a kterou střídají sólové části.\n\nRitornelovou formu mají skladby, kde ritornel s výrazným motivem zazní hned na začátku a později se několikrát znovu objevuje. Přitom může být zopakován jen částečně, nebo se může objevit v různých tóninách. Tím se liší od podobné rondové formy, kde je opakování vždy stejné a úplné.\n\nRitornely najdeme především v barokní hudbě, například v díle Johanna Sebastiana Bacha (Braniborské koncerty), Vivaldiho (Jaro z Čtvera ročních dob), Telemanna či Händela. Jsou součástí koncertů, komorní hudby, ale i starších árií. V průběhu klasicismu došlo k velkému rozvoji sonátové formy, které ritornelová forma ustoupila a postupně vymizela.\n"}
{"id": "1117845", "url": "https://cs.wikipedia.org/wiki?curid=1117845", "title": "Křížová cesta (Jindřichův Hradec)", "text": "Křížová cesta (Jindřichův Hradec)\n\nKřížová cesta v Jindřichově Hradci se nachází v západní části města. Stoupá od břehu řeky Nežárky Mertovými sady ke kostelu svatého Jakuba.\n\nPrvní zmínky o křížové cestě jsou z počátku 16. století. Roku 1693 bylo nákladem Anny Beerové bylo jedenáct zastavení ke kostelu svatého Jakuba upraveno do nové podoby. Úpravy byly dokončeny a cesta vysvěcena 16. března 1695, dvanácté zastavení bylo doplněno roku 1869.\n\nJednotlivá zastavení tvoří zděné výklenkové kaple, v jejichž nikách byly původně umístěny malby na plechu představující pašijové výjevy, vytvořené kolem roku 1850 podle obrazů křížové cesty v kostele Nanebevzetí Panny Marie. Jejich autorem byl Jan Scheffel z Jindřichova Hradce. V prvních dvou zastaveních bylo původně po dvou výjevech. Autorem posledního čtrnáctého obrazu Pohřeb Páně byl Jan See.\n\nProtože byly plechové desky v havarijním stavu a malba na nich byla nezřetelná, byly postupně ze všech zastavení odstraněny. Několikrát byla křížová cesta opravována. Roku 2012 byla zrestaurována akademickým sochařem a restaurátorem Vladimírem Krninským. Ohledně osazení pašijových obrazů byla zvolena cesta pořízení fotokopií obrazů novogotické křížové cesty z kostela Nanebevzetí Panny Marie v Jindřichově Hradci a jejich umístění do jednotlivých kapliček a dvě poslední na zeď kostela.\n\nOtevření křížové cesty ke kostelíku Svatého Jakuba se uskutečnilo v neděli 27. července 2014, všechna zastavení posvětil vikář P. Jiří Špiřík.\n\nKe křížové cestě byly instalovány dvě informační tabule - jedna u prvního zastavení, v sousedství pekárny u Nežárecké ulice, druhá na konci u kostela.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1117846", "url": "https://cs.wikipedia.org/wiki?curid=1117846", "title": "James Wilson McConkie III.", "text": "James Wilson McConkie III.\n\nJames Wilson McConkie III. je americký právník, člen CJKSPD a současný mormonský misijní prezident česko-slovenské misie. McConkie je nejvyšší autoritou mormonské církve na českém území. Je příbuzným mormonského apoštola Bruce R. McConkieho.\n\nJako utažský právník má kancelář přímo na chrámovém náměstí Salt Lake City. Studoval národní právo na Univerzitě George Washingtona a v letech 2011-2013 byl zařazen prestižním časopisem mezi \"super-právníky\". Je také spoluvlastníkem mezinárodní právnické firmy Cisar, Ceska, Smutny & Spol., sídlící v Praze. Byl ve středu mediálního zájmu utažských novin, když pracoval na případu dětského zneužívání a vydobyl odškodné 35 tisíc dolarů.\n\nJako mladý muž sloužil na českém území jako misionář své církve. V roce 2013 byl povolán jako misijní prezident Československé misie CJKSPD. Nahradil tak Brita Davida Irwina, který v této pozci sloužil mezi lety 2010-2013. Ve své pozici má na starosti téměř 2500 mormonů, žijících v česko-slovenské misii. V současnosti žije v Čechách s manželkou Laurel S. McConkie a dětmi.\n\nJako hlavní úkol své služby v České republice považuje \"napomáhat veřejnosti k tomu, aby získala správné povědomí o tom, kdo jsme z pohledu lidského i z hlediska víry.\"\n\nMisijní prezidenti CJKSPD oficiálně nezískávají plat. Získávají však finanční kompenzace za svou službu (viz Kompenzace misijních prezidentů).\n\n\n\n"}
{"id": "1117847", "url": "https://cs.wikipedia.org/wiki?curid=1117847", "title": "Dominique Horwitz", "text": "Dominique Horwitz\n\nDominique Horwitz (* 23. dubna 1957, Paříž) je francouzský herec a zpěvák.\n\nOba jeho rodiče byli židovského původu a uprchli z nacistického Německa. V roce 1971 se rodina přestěhovala do Berlína. V mládí navštěvoval francouzsko-německé gymnázium. Má sestru a bratra. Když mu bylo dvacet let, přestěhoval se do Hamburku, kde se později oženil. Se svojí první ženou Patrícií má dvě děti Miriam a Laszlo. Dodnes žije se svou druhou ženou Annou, se kterou má děti Mickyho a Marlene, v Tiefengrubenu, poblíž Výmaru v Durynsku.\n\nJeho nejznámější postavou je Fritz Reiser ve filmu Stalingrad.\n\n"}
{"id": "1117848", "url": "https://cs.wikipedia.org/wiki?curid=1117848", "title": "Občina Komenda", "text": "Občina Komenda\n\nObčina Komenda je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 24,1 km² a v lednu 2014 zde žilo 5868 lidí. V občině je celkem 14 vesnic. Správním centrem je vesnice Komenda.\n\nObčina se rozkládá zhruba 17 km severně od centra Lublaně. Územím protéká od severu k jihu říčka Pšata. Nadmořská výška je zhruba od 330 m nejvýše do 400 m.\n\nSousedními občinami jsou: Kamnik na východě, Mengeš na jihovýchodě, Vodice na jihozápadě a Cerklje na Gorenjskem na severozápadě.\n\nBreg pri Komendi, Gmajnica, Gora pri Komendi, Klanec, Komenda, Komendska Dobrava, Križ, Mlaka, Moste, Nasovče, Podboršt pri Komendi, Potok pri Komendi, Suhadole, Žeje pri Komendi.\n\n"}
{"id": "1117849", "url": "https://cs.wikipedia.org/wiki?curid=1117849", "title": "Stoleté vejce", "text": "Stoleté vejce\n\nStoleté vejce (, doslova „kožené vejce“) je specialita čínské kuchyně. Vyrábí se ze syrových slepičích, kachních nebo křepelčích vajec, která se obalí směsí vápna, jílu, popela a rýžových plev a nechají se uzrát minimálně tři měsíce. Hmota kolem vejce ztvrdne a chrání ho před chladem i oxidací, zatímco oxid vápenatý se změní na hydroxid vápenatý a zvýší zásaditost vnitřku vejce až na pH 12. Hotové vejce je výrazně cítit po sirovodíku, bílek zrosolovatí a zabarví se jantarově, zatímco ze žloutku se stane mazlavá tmavošedá až tmavozelená hmota. Vejce se podávají obvykle jako předkrm, buď samotná se zázvorem a sojovou omáčkou, nebo jako součást zeleninových salátů, případně jako příloha k rýžové kaši kondží. V Číně se této pochoutce říká také \"vejce dynastie Ming\", \"černá vejce\" nebo \"borovicová vejce\" (podle toho, že vysrážené soli vytvoří na povrchu vejce obrazce připomínající větev s jehličím).\n\n"}
{"id": "1117850", "url": "https://cs.wikipedia.org/wiki?curid=1117850", "title": "Sedm zastavení bolesti Panny Marie (Český Krumlov)", "text": "Sedm zastavení bolesti Panny Marie (Český Krumlov)\n\nSedm zastavení bolesti Panny Marie v Českém Krumlově (nebo také Křížová cesta v Českém Krumlově) se nachází v městské části Horní Brána na jihovýchodě města. Vede ulicemi Objížďková, Křížová a U sáňkařské dráhy na Křížovou horu. Celá cesta je zakončena Kostelem na Křížové hoře.\n\nCesta vede z centra města ke kapli Panny Marie Bolestné a Svatého Kříže na vrcholu Křížové hory. Tvoří ji šest zděných výklenkových kaplí a jako sedmé zastavení je kaple na vrcholu, která doplňuje soubor Sedmi bolestí Panny Marie. Na hlavním oltáři této kaple bývala o velikonocích figura Krista v hrobě.\n\nKolem roku 1650 nechal jezuitský kazatel Michal Koppe vztyčit na Křížové hoře tzv. španělský dřevěný kříž se vsazenou částečkou ze svatého Kříže. Ten měl město ochránit před nepříznivým počasím a živelními pohromami. Kvůli opravě kříže roku 1701 byl poražen strom. Jeho kmen se rozpadl na tři části, které přesně odpovídaly rozměrům tzv. španělského kříže. Z nich byl zhotoven kříž a postavena také malá dřevěná kaplička. Krumlovská měšťanka se rozhodla založit ke kapličce tři zastavení Křížové cesty.\n\nPři opravách poutního místa v letech 1740 – 1753 bylo místo starých zastavení se sochařskou výzdobou postaveno šest nových kaplí, které vymaloval František Jakub Prokyš.\nOd roku 1991 se každoročně 14. září na svátek Povýšení svatého Kříže koná pouť ke kapli Panny Marie Bolestné. Během roku je kaple nepřístupná.\n\nŠest výklenkových kaplí je pod názvem Křížová cesta chráněno jako nemovitá Kulturní památka České republiky.\n"}
{"id": "1117852", "url": "https://cs.wikipedia.org/wiki?curid=1117852", "title": "Martin Benrath", "text": "Martin Benrath\n\nMartin Benrath (9. listopadu 1926, Lankwitz – 31. ledna 2000, Bavorsko) byl německý filmový herec. Mezi lety 1954-2000 se objevil v 65 filmech.\n\n\n"}
{"id": "1117858", "url": "https://cs.wikipedia.org/wiki?curid=1117858", "title": "Sylvester Groth", "text": "Sylvester Groth\n\nSylvester Groth (* 31. března 1958, Jerichow) je německý herec a zpěvák (tenor). \n\nJeho první role byla ve filmu Stalingrad (film, 1993). Je známý z filmu Hanebný pancharti, kde ztvárnil ministra propagandy Josepha Goebbelse. Tutéž postavu ztvárnil také v roce 2007 ve filmu , od Daniho Levyho. V roce 2015 hrál v německém snímku Nahý mezi vlky.\n\n"}
{"id": "1117860", "url": "https://cs.wikipedia.org/wiki?curid=1117860", "title": "Magda Linetteová", "text": "Magda Linetteová\n\nMagda Linetteová (* 12. února 1992 Poznaň) je polská profesionální tenistka. Ve své dosavadní kariéře na okruhu WTA Tour vyhrála dva singlové turnaje. K němu přidala jeden triumf ze série WTA 125K. Z okruhu ITF si do září 2019 připsala jedenáct titulů ve dvouhře a osm ve čtyřhře.\n\nNa žebříčku WTA byla ve dvouhře nejvýše klasifikována v únoru 2020 na 33. místě a ve čtyřhře pak v červenci 2015 na 95. místě. Trénuje ji Izo Zunić.\n\nV polském fedcupovém týmu debutovala v roce 2011 ejlatským základním blokem 1. skupiny zóny Evropy a Afriky proti Bulharsku, v němž podlehla Kostovové. Polky prohrály 1:2 na zápasy. Do roku 2020 v soutěži nastoupila k patnácti mezistátním utkáním s bilancí 6–8 ve dvouhře a 4–1 ve čtyřhře.\n\nV roce 2006 se stala vicemistryní Evropy v kategorii 14letých.\n\nPrvní ženský turnaj na okruhu ITF odehrála v roce 2007 v Polsku. Premiérovou událostí na okruhu WTA Tour se stala kvalifikace květnového Polsat Warsaw Open 2010, kde v úvodním kole deklasovala krajanku Paulu Kaniovou. Ve druhé fázi ji vyřadila nejvýše nasazená Ruska Anna Čakvetadzeová.\n\nDebutový start v hlavní soutěži přišel o tři roky později na dubnovém Internationaux de Strasbourg 2013 ve Štrasburku, na němž zvládla kvalifikační soutěž. V prvním kole vyřadila Olgu Pučkovovou, aby následně podlehla nasazené trojce a pozdější vítězce Alizé Cornetové.\n\nPrvní semifinále na okruhu WTA Tour zaznamenala na Baku Cup 2013, kde opět hrála z pozice kvalifikantky. Mezi poslední čtveřicí tenistek ji hladce přehrála Šachar Pe'erová.\n\nPremiérový titul v sérii WTA 125 vybojovala na říjnovém Ningbo International Women's Tennis Open 2014 v čínském Ning-pu, kde na úvod oplatila porážku turnajové sedmičce Pe'erové a poté zdolala Číňanku Sü I-fan. Ve čtvrtfinále otočila nepříznívý průběh s druhou nasazenou Čeng Saj-saj, když prohrávala již 1–6 a 0–4, aby v semifinále přehrála Kaniovou. V boji o titul zvítězila nad šestou nasazenou Číňankou Wang Čchiang.\n\nV rámci okruhu WTA Tour si zahrála finále čtyřhry na zářijovém Guangzhou International Women's Open 2014 v Kantonu, z něhož s Alizé Cornetovou odešly poražena od páru Čuang Ťia-žung a Liang Čchen, když o šampionkách rozhodl až supertiebreak.\n\nNa nejvyšší grandslamové úrovni debutovala kvalifikací French Open 2011, v níž vypadla ve druhé fázi s Mandy Minellaovou. Hlavní soutěž si poprvé zahrála na French Open 2015, kde v otevíracím zápase skončila na raketě dvacáté osmé nasazené italky Flavie Pennettaové.\n\nV kategorii WTA Premier se probojovala do čtvrtfinále tokijského Toray Pan Pacific Open 2016, na němž ji vyřadila pozdější vítězka Caroline Wozniacká.\n\n"}
{"id": "1117863", "url": "https://cs.wikipedia.org/wiki?curid=1117863", "title": "Enkláva Lado", "text": "Enkláva Lado\n\nEnkláva Lado (francouzsky \"Enclave de Lado\") je území v Africe, zahrnující části Jižního Súdánu a Ugandy, které bylo v letech 1894 až 1910 součástí Svobodného státu Kongo. Mělo rozlohu asi 40 000 km² a žilo v něm okolo čtvrt milionu obyvatel, převážně příslušníků kmene Lugbara. Hlavním městem bylo Lado. Název není přesný, protože ve skutečnosti nešlo o enklávu, ale o protáhlý výběžek konžského území směřující na severovýchod k Nilu. Severní hranici tvořil pátý stupeň a třicátá minuta severní šířky.\n\nÚzemí bylo součástí egyptské provincie Equatoria, kterou roku 1869 ovládli Britové. V důsledku Mahdího povstání však ztratili faktickou kontrolu nad oblastí a guvernér Eduard Schnitzer musel uprchnout. Toho využili Belgičané, kteří pronikli z opačné strany, obsadili město Lado a získali přístup k Nilu. V květnu 1894 byla uzavřena smlouva, podle níž britská vláda pronajala území enklávy Lado králi Leopoldovi II. po dobu jeho života. Leopold za to slíbil, že poskytne na konžském území Britům koridor umožňující pozemní spojení Káhiry s Kapským Městem, k tomu však nikdy nedošlo. Roku 1908 bylo vytvořeno Belgické Kongo, které převzalo správu enklávy. Po Leopoldově smrti území znovu zabrali Britové, kteří ho roku 1912 rozdělili mezi Súdán a Ugandu.\n\n"}
{"id": "1117864", "url": "https://cs.wikipedia.org/wiki?curid=1117864", "title": "Radka Kalabisová", "text": "Radka Kalabisová\n\nRadka Kalabisová (* 22. května 1963 Praha) je česká restaurátorka historických textilií. V roce 1984 dokončila studia pražského Školského ústavu umělecké výroby. Pracovala například na výšivce, jejíž fotografie byla použita na přebalu CD nazvaného \"Album\" vydané roku 2014 hudební skupinou Mig 21. Dále je autorkou výpravy k divadelnímu představení Jaroslava Duška pojmenovanému \"Čtyři dohody\". V roce 2008 se podílela na rekonstrukci vzácných saní na zámku v Českém Krumlově.\n"}
{"id": "1117865", "url": "https://cs.wikipedia.org/wiki?curid=1117865", "title": "Holzhau", "text": "Holzhau\n\nHolzhau je od roku 1994 součástí obce Rechenberg-Bienenmühle v Krušných horách.\n\nObec leží v přírodním parku Erzgebirge/Vogtland v údolí řeky Freiberská Mulda poblíž českých hranic. Steinkuppe (806 m n. m.) na jihovýchodě a Drachenkopf (805 m n. m.) na severovýchodě jsou třetí a čtvrtý nejvyšší vrchol v zemském okrese Mittelsachsen (Střední Sasko). Přes obec vedla přeshraniční železniční trať Moldavské horské dráhy, od roku 1972 trať na německé straně končí právě v Holzhau, bez napojení na českou stranu.\n\nV obci byl v roce 1438 zprovozněn plavební kanál na přepravu dřeva, které bylo naléhavě potřeba pro vzkvétající hornictví ve Freibergu a jeho okolí.\n\nV roce 1994 se do té doby samostatná obec Holzhau připojila k městu Rechenberg-Bienenmühle.\n"}
{"id": "1117866", "url": "https://cs.wikipedia.org/wiki?curid=1117866", "title": "Wilhelm Rodler", "text": "Wilhelm Rodler\n\nWilhelm Rodler (1835 Vrbno pod Pradědem nebo Lack u Marburgu – 24. června 1898 Vídeň nebo Lack u Marburgu) byl rakouský právník a politik německé národnosti, v 2. polovině 19. století poslanec Říšské rady.\n\nPocházel ze slezského Vrbna pod Pradědem, které mu udělilo čestné občanství. Byl politicky a veřejně aktivní. Působil jako náměstek starosty Grinzing u Vídně a byl viceprezidentem rakouské zemědělské společnosti. Působil jako advokát ve Vídni.\n\nByl poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Dolních Rakousích, obvod Hernals, Klosterneuburg atd. V roce 1873 se uvádí jako Dr. Wilhelm Rodler, advokát, bytem Vídeň. V roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval mladoněmecké křídlo. V roce 1878 zasedal v poslaneckém Novém Klubu pokroku.\n\nZemřel v červnu 1898 na svém statku v \"Lacku u Marburgu\". V té době už byl emeritním advokátem. Tělo bylo převezeno do Vídně.\n"}
{"id": "1117867", "url": "https://cs.wikipedia.org/wiki?curid=1117867", "title": "Friedrich Karl Seutter von Lötzen", "text": "Friedrich Karl Seutter von Lötzen\n\nFriedrich Karl Seutter von Lötzen, též Karl Friedrich Seutter von Lötzen (11. ledna 1820 Lindau – 23. září 1892 Vídeň), byl rakouský podnikatel a politik německé národnosti, v 2. polovině 19. století poslanec Říšské rady.\n\nByl evangelického vyznání, pocházel ze starobylé německé patricijské rodiny. Jeho otec byl obchodníkem s vínem v Lindau. Bratr Eduard Seutter von Lötzen byl podnikatelem a představitelem německého společenského života v Praze. Synové Hermann Seutter von Lötzen, Johann Konrad Seutter von Lötzen a Rüdiger Seutter von Lötzen byli rovněž aktivní v podnikání a veřejném životě. Friedrich Karl se vyučil ve firmě svého bratra Hail & Seutter, pak byl obchodním cestujícím pro vídeňskou textilní firmu, později prokuristou a ředitelem, od roku 1873 majitelem firmy Seutter & Co. V roce 1879 převzal po smrti bratra Eduarda i jeho pražský podnik. Roku 1880 koupil továrnu v Spittal an der Drau, roku 1882 i přádelnu bavlny v Unter-Eggendorfu u Vídeňského Nového Města. Založil zde i obytný soubor pro dělníky včetně mateřské školy, školy a dílen pro vzdělávání zaměstnanců. V roce 1880 získal titul císařského rady. Byl členem vídeňské obchodní a živnostenské komory a přísedícím obchodního soudu. Zasedal v grémiu vídeňského kupectva. Angažoval se v evangelické náboženské obci ve Vídni.\n\nByl též poslancem Říšské rady (celostátního parlamentu Předlitavska), kam nastoupil v doplňovacích volbách roku 1874 za kurii městskou v Dolních Rakousích, obvod Vídeň, I. okres. Slib složil 22. října 1874. V roce 1873 se uvádí jako Friedrich Karl Seutter von Lötzen, c. k. rada a kupec, bytem Vídeň. V parlamentu zastupoval blok německých ústavověrných liberálů (tzv. Ústavní strana, centralisticky a provídeňsky orientovaná). V roce 1878 zasedal v poslaneckém Novém Klubu pokroku.\n\nZemřel náhle v září 1892.\n"}
{"id": "1117868", "url": "https://cs.wikipedia.org/wiki?curid=1117868", "title": "Decade of Decadence 81-91", "text": "Decade of Decadence 81-91\n\nDecade of Decadence je kompilační album americké rockové skupiny Mötley Crüe. Album se dostalo na 2 místo žebříčku US \"Billboard\" 200 a zjískalo dvojitou platinu.\n\n\nAlbum\n\nSingly\n\n\"Primal Scream\"\n\"Home Sweet Home\"\n"}
{"id": "1117869", "url": "https://cs.wikipedia.org/wiki?curid=1117869", "title": "Greatest Hits (album, Mötley Crüe, 1998)", "text": "Greatest Hits (album, Mötley Crüe, 1998)\n\nGreatest Hits je druhé kompilační album americké rockové skupiny Mötley Crüe.\n"}
{"id": "1117870", "url": "https://cs.wikipedia.org/wiki?curid=1117870", "title": "Bohumil Vojta", "text": "Bohumil Vojta\n\nBohumil Vojta (* 3. května 1954) je bývalý český fotbalista, defenzivní záložník a obránce.\n\nS dorostenci českobudějovické Igly se stal v sezoně 1971/72 mistrem ČSR a vicemistrem Československa (za vítězným Slovanem Bratislava). Do Plzně přišel z Igly České Budějovice v létě 1974. Za Škodu Plzeň hrál do roku 1981, s výjimkou sezóny 1977/78, kdy se po zranění rozehrával na hostování v ČSAD Plzeň. Z Plzně přestoupil v roce 1981 do Slovanu Liberec. Jediný ligový gól dal při svém debutu proti Zbrojovce Brno. Jeho kariéru negativně ovlivňovala častá zranění.\n\n\n"}
{"id": "1117873", "url": "https://cs.wikipedia.org/wiki?curid=1117873", "title": "Luděk Nečesaný", "text": "Luděk Nečesaný\n\nLuděk Nečesaný (* 14. listopadu 1970) je český lékař, manažer, obchodník a politik, bývalý generální ředitel Krajské nemocnice Liberec.\n\nVystudoval Lékařskou fakultu v Hradci Králové.\n\nV letech 1997 až 2003 pracoval pro farmaceutickou firmu B. Braun Medical. V letech 2003 až 2004 byl zaměstnancem Klaudiánovy nemocnice v Mladé Boleslavi. V letech 2005 až 2007 působil jako obchodní zástupce B. Braun Medical v oblasti ortopedie. V letech 2007 až 2011 byl generálním ředitelem Krajské nemocnice Liberec. Od září 2011 do března 2013 působil jako ředitel Karlovarské krajské nemocnice. Od srpna 2013 do prosince 2017 byl opět generálním ředitelem Krajské nemocnice Liberec.\nV roce 2010 do liberecké TOP 09 krátce před komunálními volbami vstoupilo mnoho nových členů spojených s jedním podnikatelem a Nečasný byl zvolen kandidátem na primátora Liberce. To se nelíbilo části místní organizace její zástupce stáhlo Načesaného a několik dalších kandidátů z kandidátky těsně před volbami. Vedení strany nakonec rozhodlo stáhnout celou kandidátku pro komunální volby 2010. Nečesaný byl kritizován, že za peníze nemocnice dal vytisknout informační brožuru v několika set tisícovém nákladu, která vypadal jako předvolební propagační materiál a kterou zpracoval tehdejší tvůrce kampaně a PR poradce Jiřího Kittnera Zdeněk Soudný.\n\nJe ženatý s manželkou Šárkou, která provozuje kosmetický a kadeřnický salon. \n\nMají spolu dva syny, jeden z nich, Lukáš byl v únoru 2013 odsouzen ke 13 letům vězení za pokus o vraždu. Nejvyšší soud ale rozsudek zrušil pro nedostatek důkazů a případ vrátil k novému projednání krajskému soudu v Hradci Králové. Dne 31. srpna 2016 odvolací soud odvolání Lukáše Nečesaného zamítl a potvrdil mu původní 13letý trest. \n\nV červnu 2015 Nečesaného obvinila protikorupční policie z braní úplatků a jeho manželku z toho, že legalizovala výnosy z trestné činnosti. Oba byli vyšetřováni na svobodě.\nObvinění souvisí mj. s údajným předražením dvou zakázek na vybavení kardiocentra a traumacentra liberecké nemocnice. Oba byli obžalování spolu s manažerem společnosti MedicCor (viz níže).\n\nPodle obžaloby se trestné činnosti Nečasný dopouštěl v roce 2007 až 2010, když úplatky měl dostávat prostřednictvím společnosti SARMED spol. s r.o., kterou ovládala jeho manželka Šárka. Tato společnost podle obžaloby navázala fiktivní spolupráci se společnostmi, kterým za obdržené finanční prostředky neposkytla žádné či odpovídající protiplnění. Mělo jít o společnosti Medtronic Czechia (10,38 mil. Kč), B. Braun Medical (9,07 mil. Kč), NT Medical (1,78 mil. Kč) a MedicCor (870 tis. Kč). Společnost Sarmed následně vyplácela Nečasné mzdu ve výši 250 tis. Kč měsíčně, když dalších 12,8 mil. Kč jí bylo vyplaceno na odměnách. Také Nečasnému bylo vyplaceno 250 tis. Kč. V roce 2010 společnost zakoupila automobil Audi Q5 za 1,3 mil. Kč a dům v Liberci za 5,6 mil. Kč.\n\nSpolečnost B. Braun Medical měla kvůli smlouvě se společností Sarmed potíže s finančním úřadem, který odmítl po daňové kontrole uznat náklad, který firma vykázala jako plnění od Sarmedu, když zpochybnil, že by Nečesaná byla způsobilá poskytovat firmě informace ze zdravotnictví.\n"}
{"id": "1117875", "url": "https://cs.wikipedia.org/wiki?curid=1117875", "title": "Ericovy kalhotky", "text": "Ericovy kalhotky\n\n„Ericovy kalhotky“ (v originálním názvu „Eric's Panties“) je 6. díl 3. série seriálu \"Zlatá sedmdesátá\" (celkově je to 57. díl). Poprvé byl v USA odvysílán 21. listopadu 2000 na stanici Fox, v ČR měl premiéru v roce 2010 na stanici HBO. Jako v každém dílu seriálu zazněla ústřední píseň „Out The Street od Cheap Trick“, , kterou zpívají teenageři v Ericově autě. Epizoda trvala 22 minut, režíroval ji David Trainer.\n\nEric dělá projekt s krásnou spolužačkou Shelly. Tráví s ní kvůli tomu spoustu času a nemá skoro vůbec čas na Donnu. Donně to kupodivu nevadí a je naprosto klidná, když je Eric se Shelly. To Erica znepokojuje. Donna našla ve Vista Cruiseru kalhotky a hned si myslela, že jsou Shellyiny. Šla za Ericem do restaurace, kde se Shelly byl a v ruce držela kalhotky a vyčítala mu, že ji podvádí. Shelly však řekla, že její kalhotky to nejsou a že nosí bílé kalhotky s růžičkou uprostřed; to vyvolalo u kluků sexy představu.\n\nKdyž Donna odcházela vynadat Ericovy, byla u ní doma Jackie. Říkala její matce, proč Donna odcházela a Midge se přiznala, že ty kalhotky byly její a že spala s Bobem ve Vista Cruiseru. Jackie a Midge šly rychle za Donnou, ale Donna už se ztrapnila před celou restaurací. Eric pak vyčistil celé auto a během toho našel ještě Bobovy spodky.\n\nDoktor zjistil, že Red má příliš vysoký tlak a tak se Kitty rozhodla, že mu bude vařit jen dietní a zdravá jídla. Red však svou dietu nevydrží a potají jí hamburgery v garáži, nebo když se Kitty nedívá, dává mu Laurie kousnout do svého kuřete. Dlouho mu to však nevydrželo, protože Hyde ho prozradil.\n"}
{"id": "1117877", "url": "https://cs.wikipedia.org/wiki?curid=1117877", "title": "Kostel svatého Jakuba Většího (Česká Kamenice)", "text": "Kostel svatého Jakuba Většího (Česká Kamenice)\n\nDěkanský kostel svatého Jakuba Většího (Staršího) v České Kamenici je pozdně gotický trojlodní kostel s klasicistní a rokokovou výzdobou. Je chráněn jako kulturní památka České republiky.\n\nZákladové zdi pocházejí ze 12. století. První doložená zmínka o kostele je z roku 1352. Ve 14. století se stal kostel farním chrámem. V roce 1622 byl povýšen na děkanský. Původně se jednalo o jednolodní stavbu, která byla vypálena a zbořena v roce 1444 vojsky lužického Šestiměstí. Dnešní goticko-renesanční ráz kostela pochází z posledních dvou přestaveb. Prvá přestavba je z roku 1562, druhá z let 1604 až 1605 od stavitele Petra Patzenhauera, který měl být i stavitelem věže na hradě Zvířeticích, jenž tehdy patřil rovněž pánům z Vartenberka. Jako kameník se uvádí Valentin Vollde, ten tehdy vytesal erby majitelů panství a jejích zpřízněných rodů, a je tvůrcem veškeré renesanční kamenické výzdoby uvnitř kostela. V presbytáři jsou na klenbě fresky z roku 1605 od malíře Abrahama Kitzingera (starší literatura je připisovala děčínskému malíři \"H. Teufelovi\"), které byly odkryty při restaurátorských pracích na kostele v roce 1923. Ve figurální malbě se zde nachází biblický výjev zobrazující \"Proměnění Krista na hoře Tábor\", který zahrnuje: holubici – symbol Ducha Svatého, Mojžíše a Eliáše, apoštoly sv. Jakuba, sv. Jana a sv. Petra. Kostelní věž byla zbudována v letech 1552 až 1555. Původně sloužila jako hláska, která byla součástí městského opevnění, až do přestavby chrámu v roce 1604 stávala samostatně, poté se stala jeho součástí. Věž sloužila nejen k vyzvánění, ale i při zajištění bezpečnosti města. Měl zde vlastní byt věžník (zvoník), který měl město včas varovat před požáry či blížícími se nepřáteli. V letech 1856-1857 zde hrával na varhany Antonín Dvořák, který navštěvoval zdejší německou školu a na praxi pobýval v jednom místním řeznictví.\n\nJedná se o pozdně gotické síňové trojlodí s pětibokým presbytářem a dvěma nepravidelnými sakristiemi, které jsou barokními přístavky z 18. století, po stranách. Boční fasády kostela jsou prolomeny lomenými okny, na jižní straně s pozdními kružbami. V dolní části stěn jsou umístěna nízká obdélná okna, osvětlující prostor pod postranními emporami. V závěru kostela jsou lomená okna s kružbami a nad nimi obdélná okna podkrovního podlaží. Presbytář má valenou klenbu s lunetami se štukovým hvězdicovým vzorem, který tvoří pás chvojí přepásaný stužkou. Hlavní a boční lodi mají síťovou klenbu s přetínanými štukovými hřebínky, která sbíhá na osmiboké pilíře. Po obou stranách východní části lodi jsou tribuny (severní je datovaná do roku 1607, jižní nese nápis o přestavbě kostela v letech 1604-1605) s renesanční poprsnicí s konzolovým členěním, slepými arkádami a hlavičkami andělíčků. Dvoupatrová západní kruchta je ve spodní části renesanční s reliéfním dekorem. V horní části je kruchta barokně upravena a podklenutá hřebínkovou klenbou. V křížově zaklenuté vstupní prostoře je původní gotický portál s bohatou profilací s hruškovci a s vnější lištou s kraby, podpíranou předstupujícími polosloupky. Sakristie jsou sklenuty českou plackou a křížovou klenbou.\n\nHlavní oltář z období kolem roku 1797 je klasický portálový, sloupový. Je na něm původní obraz \"Stětí sv. Jakuba\" od Dominka Kindermanna a sochy sv. Petra a sv. Pavla. Dva boční oltáře jsou protějškové a jsou zasvěceny Nejsvětějšímu Srdci Páně a Panně Marii. Kazatelna pochází konce 18. století. Na konzolách se nachází rokoková socha \"Panny Marie pod křížem\", Pieta a sochy světců: sv. Tomáše, sv. Antonína, sv. Ondřeje, sv. Jana Nepomuckého, sv. Vavřince a sv. Floriána. V kostele je obraz Panny Marie z roku 1762 v řezaném rokokovém rámu a obraz \"Smrt sv. Josefa\" od J.M. Kremserschmidta. Obraz sv. Jana Křtitele z 2. poloviny 18. století je v klasickém rámu. Řezaná barokní křtitelnice pochází ze 2. čtvrtiny 18. století. Figurální náhrobníky pocházejí z let 1556 a 1558, znakový náhrobník je z roku 1582 a nápisový z roku 1607 a 1617. Barokní náhrobník pochází z 18. století. V kryptě pod kostelem jsou v osmi rakvích pohřbeny ostatky pánů z Vartenberka a v kostele se nachází renesanční náhrobek Kryštofa z Vartenberka z 16. století.\n\n"}
{"id": "1117885", "url": "https://cs.wikipedia.org/wiki?curid=1117885", "title": "Občina Litija", "text": "Občina Litija\n\nObčina Litija je jednou z 212 občin ve Slovinsku. Nachází se v Zasávském regionu na území historického Kraňska. Občinu tvoří 106 sídel, její rozloha je 221,4 km² a k 1. lednu 2017 zde žilo 15 215 obyvatel. Správním střediskem občiny je město Litija.\n\nObčina se dělí na sídla: Berinjek, Bistrica, Bitiče, Boltija, Borovak pri Polšniku, Breg pri Litiji, Brezje pri Kumpolju, Brezovo, Brglez, Cirkuše, Čateška Gora, Čeplje, Dobje, Dobovica, Dole pri Litiji, Dolgo Brdo, Gabrovka, Gabrska Gora, Gobnik, Golišče, Gorenje Jelenje, Gornje Ravne, Hohovica, Hude Ravne, Javorje pri Gabrovki, Jelenska Reber, Jesenje, Jevnica, Ježevec, Kal pri Dolah, Kamni Vrh, Kandrše, Klanec pri Gabrovki, Klenik, Konj, Konjšica, Kresnice, Kresniške Poljane, Kresniški Vrh, Kržišče pri Čatežu, Kumpolje, Laze pri Gobniku, Laze pri Vačah, Leše, Litija, Ljubež v Lazih, Lukovec, Magolnik, Mala Goba, Mala Sela, Mamolj, Moravče pri Gabrovki, Moravška Gora, Nova Gora, Okrog, Pečice, Podbukovje pri Vačah, Podpeč pod Skalo, Podšentjur, Pogonik, Polšnik, Ponoviče, Potok pri Vačah, Prelesje, Prevale, Preveg, Preženjske Njive, Radgonica, Ravne, Renke, Ribče, Ržišče, Sava, Selce, Slavina, Slivna, Sopota, Spodnje Jelenje, Spodnji Hotič, Spodnji Log, Stranski Vrh, Strmec, Suhadole, Širmanski Hrib, Široka Set, Šumnik, Tenetiše, Tepe, Tihaboj, Tlaka, Tolsti Vrh, Vače, Velika Goba, Velika Preska, Veliki Vrh pri Litiji, Vernek, Vodice pri Gabrovki, Vovše, Zagorica, Zagozd, Zapodje, Zavrh, Zglavnica, Zgornja Jevnica, Zgornji Hotič, Zgornji Log.\n\n\n"}
{"id": "1117893", "url": "https://cs.wikipedia.org/wiki?curid=1117893", "title": "Digitální učební materiály", "text": "Digitální učební materiály\n\nDigitální učební materiály (ve zkratce DUM) jsou pracovní listy, prezentace, testy, videa, zvukové ukázky, animace, simulace, křížovky, hry, hodnocení, laboratorní protokoly, přípravy na hodinu a další materiály, které je možné využít přímo ve výuce jednotlivých vzdělávacích oblastí. Dokumenty jsou tvořeny učiteli a následně sdíleny přes nejrůznější webové portály. Slovo „digitální“ tedy neznamená, že je k jejich použití vždy nutný počítač, ale fakt, že jsou volně dostupné v elektronické podobě.\n\n"}
{"id": "1117894", "url": "https://cs.wikipedia.org/wiki?curid=1117894", "title": "Uspořádání motoru", "text": "Uspořádání motoru\n\nUspořádání motoru je strojírenský termín pro uspořádání hlavních částí pístového spalovacího motoru. Těmito částmi jsou válce, písty, ojnice a klikové hřídele, ale také někdy i vačkové hřídele.\n\n"}
{"id": "1117895", "url": "https://cs.wikipedia.org/wiki?curid=1117895", "title": "Motor s válci do U", "text": "Motor s válci do U\n\nMotor s válci do U nebo motor s rovnoběžnými válci je typ dvouválcového nebo dvojřadého dvouhřídelového stojatého pístového spalovacího motoru, jehož osy válců resp. roviny řad válců jsou rovnoběžné. Motor má dva rovnoběžné klikové hřídele, které jsou vzájemně propojeny.\n\n"}
{"id": "1117896", "url": "https://cs.wikipedia.org/wiki?curid=1117896", "title": "Jednoválcový motor", "text": "Jednoválcový motor\n\nJednoválcový motor je pístový spalovací motor s jedním válcem, který technicky představuje základní, nejjednodušší druh motoru.\n\nNejčastěji se vyrábějí benzinové a naftové agregáty zdvihového objemu zpravidla do 0,5 litru. Existují i motory spalující plyn, nejčastěji CNG a LPG.\n\nVyužití jednoválcového motoru je zejména v menších dopravních prostředcích jako jsou motorová kola, motocykly, mopedy, skútry, motokáry, menších strojích jako motorová pila, sekačka, malotraktor, čerpadlo a podobně. Dále jsou nízkoobjemové motory používány i v modelářství.\n"}
{"id": "1117897", "url": "https://cs.wikipedia.org/wiki?curid=1117897", "title": "Motor s válci do X", "text": "Motor s válci do X\n\nMotor s válci do X nebo křížový motor je typ čtyřválcového nebo čtyřřadého jednohřídelového pístového spalovacího motoru, jehož příčný řez je ve tvaru písmene X. Jde zároveň o speciální případ hvězdicového motoru.\n\nTyto motory byly často odvozeny z existujících vidlicových motorů. Jejich výskyt však není velmi častý, protože byly příliš komplikované a těžké ve srovnání s jinými hvězdicovými motory. Při stejném počtu válců je konstrukce kompaktnější ve srovnání s vidlicovým motorem s kratším klikovou hřídelí.\nVětšina motorů s válci do X je z období druhé světové války, navržených jako pohonné jednotky větších vojenských letadel. Většina z nich bylo dvacetičtyřválcových odvozených od dvanáctiválcových vidlicových motorů.\n"}
{"id": "1117900", "url": "https://cs.wikipedia.org/wiki?curid=1117900", "title": "Občina Dobrova-Polhov Gradec", "text": "Občina Dobrova-Polhov Gradec\n\nObčina Dobrova-Polhov Gradec je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 117,5 km² a v lednu 2014 zde žilo 7485 lidí. V občině je celkem 33 vesnic. Správním centrem jsou vesnice Dobrova a Polhov Gradec.\n\nObčina se rozkládá zhruba 10 km na západ od centra Lublaně. Leží v Polhovgradském pohoří. Občinou protéká od západu na východ říčka Gradaščica, do níž se u východního okraje území vlévá zprava říčka Horjulščica. Nadmořská výška občiny je zhruba od 300 m na východě až po téměř 1020 m na severozápadě.\n\nSousedními občinami jsou: Škofja Loka a Medvode na severu, Lublaň na východě, Brezovica, Log-Dragomer, Horjul a Vrhnika na jihu, Gorenja vas-Poljane na západě.\n\nBabna Gora, Belica, Brezje pri Dobrovi, Briše pri Polhovem Gradcu, Butajnova, Črni Vrh, Dobrova, Dolenja vas pri Polhovem Gradcu, Draževnik, Dvor pri Polhovem Gradcu, Gabrje, Hrastenice, Hruševo, Komanija, Log pri Polhovem Gradcu, Osredek pri Dobrovi, Planina nad Horjulom, Podreber, Podsmreka, Polhov Gradec, Praproče, Pristava pri Polhovem Gradcu, Razori, Rovt, Selo nad Polhovim Gradcem, Setnica, Setnik, Smolnik, Srednja vas pri Polhovem Gradcu, Srednji Vrh, Šentjošt nad Horjulom, Stranska vas, Šujica.\n\n"}
{"id": "1117904", "url": "https://cs.wikipedia.org/wiki?curid=1117904", "title": "Medlice (rozcestník)", "text": "Medlice (rozcestník)\n\nMedlice může znamenat:\n"}
{"id": "1117905", "url": "https://cs.wikipedia.org/wiki?curid=1117905", "title": "Syndrom celibátu", "text": "Syndrom celibátu\n\nSyndrom celibátu (japonsky: セックスしない症候群, sekkusu shinai shōkōgun) je pojmenování pro jev, syndrom asexuality ve vztahu k Japonsku, který není však uznáván žádnou lékařskou nebo psychologickou osobností. Psychologové a psychiatři se zabývají asexualitou jako celkem, projevem na základě určitých podnětů v určitém prostředí, nikoliv specificky ve vztahu k Japonsku. Syndrom celibátu, jako statisticky významný vzestup asexuality a pokles porodnosti, se podobně může projevit v jiných zemích.\n\nPoukazuje na fakt, že rostoucí počet japonských dospělých ztratilo zájem o sexuální aktivity a romantickou lásku, schůzky, dvoření a manželství. V návaznosti na zprávy, teorie získala širokou pozornost v anglických médiích v roce 2013, a následně byla kritizována některými novináři s tím že podle jiného průzkumu má japonská mládež více sexuálních zážitků než dříve, Jindy kritika upozorňuje na skutečnost, že trend není výhradně japonský - polovina Američanů uvedla, že nebyla na rande v posledních třech měsících, počet Američanů kteří neměli pohlavní styk před počátkem svého 20 roku roste (asi 29% žen a 27% mužů).\n\nJe poukazováno na trendy, které jsou v rozporu s japonskými tradicemi - \"býložraví muži\" (bez ambicí a sexuální touhy) a \"masožravé ženy\" (pracující ženy). Japonské ženy podle jednoho ze zdrojů přirovnávají manželství a mateřství k smrti, a místo rodinného života pracují, protože ukončení pracovního poměru jednoho z partnerů výrazně snižuje ekonomickou úroveň. Děti jsou v Japonsku vnímány jako finanční a sociální zátěž.\n\nV tomto směru je vhodné upozornit, že ČR je v porodnosti celosvětově na třetím místě od konce, hned za Japonském a Koreou, dávno poklesla pod hranici prosté reprodukce. Roste počet sexuálně abstinujících. Ekonomka Lenka Vytlačilová ukazuje že ekonomicky se dítě ve společnosti „\"… proměnilo ze střednědobé investice na luxusní výrobek.\"“ Mzdy v ČR umožňují mnohdy pouhé přežití. Pro nepříliš movité osoby anebo obyčejné dělníky těžké získat dívku, která by s nimi chtěla mít pohlavní styk bez další možné perspektivy vztahu, je perspektivnější věnovat úsilí kariéře. V minulosti se porodnost zvyšovala ve vlnách vyvolaných zvýšením poptávky po pracovní síle, respektive zvýšením mzdy. Trend poklesu porodnosti je celosvětový, což by s ohledem na vleklou hospodářskou krizi napovídalo, že \"Syndrom celibátu\" v Japonsku je špičkou ledovce.\n\nKromě celibátu, teorie cituje klesající počty sňatků a klesající porodnost v Japonsku. Podle průzkumů prováděných Japonské asociace pro sexuální výchovu, v letech 2011 a 2013, se počet vysokoškolaček, které se označují za panny, zvýšil. Navíc průzkumy prováděné japonským Family Planning Association (JFPA) poukázaly na vysoký počet japonských žen, které uvádí, že \"nemají zájem nebo pohrdají sexuálními kontakty\". Mezitím, průzkumy prováděné Národním institutem pro obyvatelstva a sociálních Výzkum v oblasti bezpečnosti v Japonsku v roce 2008 a 2013, naznačily, že počet japonských mužů a žen, jenž nejsou v nějakém druhu romantického vztahu, se zvýšil o 10%. \n\nNa začátku 21. století byl v Japonsku zaznamenám posun obchodních aktivit ve prospěch nové skupiny nazývané \"býložraví muži\" (herbivore men), osob které jsou nesmělé, preferují vegetariánství a dvourozměrné ženy (pornografii). \n\nTeorie syndrom celibátu pak přisuzuje statistickým výsledkům dvě možné příčiny: Uplynulé dvě desetiletí ekonomické stagnace, stejně jako vysoká nerovnost žen a mužů v Japonsku. Ekonomické postavení a příjem je úzce spjat s pojmem sebeúcty.\n\nŘešením je zatím psychologická léčba, změna hodnotového řebříčku Japonců, změna hluboce zakotvených tradic v Japonsku. Aktivista a sociolog Šingo Sakacume se pokouší cvičit náhodně vybrané dvojice mladých lidí ve vzájemné komunikaci a prostřednictví kursů kresby aktů se snaží omezit sexuální stud i u osob středního věku.\n\nKritizován bloggery je fakt, že je směšována sexualita a porodnost, jevy, které jsou podle nich zcela nesouvisející. Další zpráva informuje o možnému rozporu ve statistických informacích, jiný průzkum ukazuje, že japonská mládež má sex častěji než kdykoliv jindy. Bloggery je kritizován i jeden z provedených statistických průzkumů, který je označen jako neplatný s ohledem na velikost části hodnoceného vzorku 126 osob (ve věku 16-19 let) který slouží k reprezentaci populace jenž činila v roce 2014 asi 6 milionů. Nejvýznamnější kritiku shrnuje především médium ERLDC (The Ethics & Religious Liberty Commission) \"The Gospel and Politics.\"\n\n\n"}
{"id": "1117906", "url": "https://cs.wikipedia.org/wiki?curid=1117906", "title": "Torsen", "text": "Torsen\n\nTorsen (celým názvem Torsen traction) je druh samosvorného diferenciálu montovaný do vozů kvůli optimálnímu rozdělení točivého momentu mezi přední a zadní nápravu nebo mezi koly jedné nápravy. Název \"Torsen\" je odvozen ze dvou anglických slov - \"Torque\" (točivý moment) a \"Sensing\" (snímání, předvídání).\n\nPrvní mechanismus se skládal ze dvou závitových převodů, které byly spojeny pomocí ozubených kol. Systém byl patentován v USA Alexandrem T. Brownem 4. června 1918. V roce 1958 Američan Vernon Gleasman patentoval systém Torsen Type 1 a v roce 1982 patent odkoupila firma Gleason Corporation. Od roku 2003 je ve vlastnictví firmy \"Toyoda Machine Works\" divize Toyota Motor Company.\n\nMechanismy tohoto typu byly použity kromě jiných i ve vozech značek Alfa Romeo, Audi (systém Quattro), Volkswagen (systém 4Motion), Hummer a spousta jiných.\n\n"}
{"id": "1117907", "url": "https://cs.wikipedia.org/wiki?curid=1117907", "title": "Quattro", "text": "Quattro\n\nQuattro (italsky \"čtyři\") je obchodní značka automobilky Audi AG a označuje technologie a systémy pohonu 4×4 používané v konkrétních modelech automobilů Audi.\n\nSlovo \"quattro\" je registrovaná obchodní značka Audi AG dceřiné společnosti koncernu Volkswagen Group.\n\nQuattro byl poprvé představen v roce 1980 v modelu Audi Quattro se stálým pohonem 4 × 4 (často označovaném jako \"Ur-Quattro\"). Termín quattro je od té doby aplikován na každý 4WD model. Vzhledem k nomenklatuře práv vycházejících z ochranné značky je slovo quattro vždy psáno s malým \"q\" na počest svého bývalého jmenovce.\n\nOstatní automobilky v rámci koncernu Volkswagen Group používají různé ochranné značky pro své 4WD automobily. Zatímco Audi vždy používalo název \"quattro\", automobily značky Volkswagen používali zpočátku název \"syncro\", ale od nedávna používá název \"4Motion\". Škoda používá jednoduchý název \"4 × 4\" za názvem modelu, přičemž Seat používá jen \"4\".\n\n"}
{"id": "1117912", "url": "https://cs.wikipedia.org/wiki?curid=1117912", "title": "Arassari řasnatý", "text": "Arassari řasnatý\n\nArassari řasnatý (\"Pteroglossus beauharnaesii\") je zástupce z čeledi tukanovitých, z rodu \"Pteroglossus\". Často je chován jako okrasný pták, přesto je oproti jiným okrasným tukanům raritou. V přírodě je ale běžný, téměř nedotknutý. Vyskytuje se na zalesněných plochách především v Jižní Americe, kde se zdržují v hejnech čítajících 3–12 kusů. Do Česka byli tito ptáci poprvé importováni v roce 1994 a v roce 1996 se zde uskutečnil jejich světový prvoodchov. V současné době je ale nenajdeme v žádné tuzemské zoo ani u soukromého chovatele. V Evropě jej kromě dvou nebo tří soukromých chovatelů drží jen dvě instituce – Ptačí park Villars des Dombes ve Francii a švédské národní vědecké centrum Universum v Göteborgu .\n\nMěří 40 až 45 cm a váží 190–280 g, pohlavní dimorfismus není příliš výrazný, samičky jsou jen o něco málo menší a lehčí. Je velmi pestře zbarvený a oproti ostatním druhům z čeledi tukanovitých má relativně krátký zobák a dlouhý ocas. Nezaměnitelným znakem arassariů řasnatých je černé lesklé kudrnaté rohovité peří na čele a temeni hlavy , toto peří nemá žádný jiný tukan nebo arassari. Peří na zádech až po kořen ocasu je tmavě červené, zbytek svrchní strany je tmavě zelený. Hrdlo je žlutobílé s černými skvrnami. Hruď, břicho a spodní ocasní pera jsou žlutá. Zobák je hnědooranžový, Končetiny mají světle žlutou barvu.\n\nArassari řasnatý se vyskytuje v části okolo jihozápadní povodí řeky Amazonky a pak dále na východ až k řece Madeiře. V současnosti se tento druh rozšiřuje ale i k řece Xingu. K vidění jsou tito ptáci v národní rezervaci v Peru, v národním park Noel Kempff v Bolívii. Na těchto místech je nejčastěji najdeme v nadmořské výšce 500 m. n. m . Obývají zalesněné plochy, nejčastěji pralesy a najdeme je v nejvyšším patře. Málokdy slétávají k zemi.\n\nPřevážnou část jídelníčku těchto ptáků tvoří ovoce a bobule, výjimečně i hmyz, ještěrky nebo žáby. Napadají i hnízda jiných druhů ptáků, ze kterých vybírají vejce i mláďata.\n\nArassariové řasnatí hnízdí ve velkých výškách v dutinách stromů. Dutiny si nevystýlají ničím. Běžně hnízdí v květnu až srpnu, výjimečně i v únoru. Stejně jako ostatní tukanové, i arassari řasnatý je vejcorodý a většinou mají 2–4 bílá vejce. Rodiče živí mláďata ovocem a často i rozkouskovanými mláďaty jiných ptáků.\n"}
{"id": "1117913", "url": "https://cs.wikipedia.org/wiki?curid=1117913", "title": "Johann Ferdinand Schrank", "text": "Johann Ferdinand Schrank\n\nJohann Ferdinand Schrank (1. září 1830 Vídeň – 28. prosince 1881 Vídeň) byl rakouský pedagog a politik německé národnosti, v 2. polovině 19. století poslanec Říšské rady a náměstek starosty Vídně.\n\nPůsobil jako profesor na akademické obchodní vysoké škole ve Vídni.\n\nStudoval práva na Vídeňské univerzitě. V roce 1857 získal titul doktora práv na Univerzitě ve Štýrském Hradci. Pak ještě v letech 1858–1865 studoval medicínu. Od roku 1866 byl profesorem národohospodářství na obchodní vysoké škole ve Vídni. V roce 1875 se stal ředitelem vyšší vzdělávací a odborné školy pro ženy. Byl veřejně a politicky činný. V letech 1866–1881 byl členem vídeňské obecní rady, kam ho zvolil druhý voličský sbor v obvodu Neubau. Když v roce 1878 ve vídeňské obecní radě vznikl klub zastupitelů za Sjednocenou německou levici, stal se jeho předsedou. Od roku 1880 byl druhým náměstkem starosty Vídně.\n\nDlouhodobě zasedal jako poslanec Dolnorakouského zemského sněmu, kam nastoupil roku 1870 a členem sněmu zůstal až do své smrti roku 1881. Zastupoval kurii měst, obvod Vídeň VII. V letech 1871–1881 byl zároveň členem zemského výboru. Zasedal rovněž v zemské školní radě.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou v Dolních Rakousích, obvod Vídeň, VII. okres. V roce 1873 se uvádí jako Dr. Johann Ferdinand Schrank, profesor na obchodní akademii ve Vídni, bytem Vídeň. V roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval mladoněmecké křídlo. Byl jedním z pěti členů poslaneckého Klubu demokratů, který byl levicově liberálně orientovaný.\n\nKrátce před smrtí byl povýšen do šlechtického stavu.\n\nZemřel po dlouhé srdeční nemoci v prosinci 1881.\n"}
{"id": "1117914", "url": "https://cs.wikipedia.org/wiki?curid=1117914", "title": "Motor s válci do W", "text": "Motor s válci do W\n\nMotor s válci do W nebo vějířový motor je typ tříválcového nebo třířadého pístového spalovacího motoru, jehož osy krajních válců resp. poloroviny krajních řad válců jsou šikmo skloněné a souměrné kolem svislé osy prostředního válce, resp. svislé poloroviny prostředního řady válců. Všechny válce jsou nad klikovou hřídelí, příčný řez motoru je ve tvaru písmene W.\n\n"}
{"id": "1117915", "url": "https://cs.wikipedia.org/wiki?curid=1117915", "title": "Zemský okres Střední Sasko", "text": "Zemský okres Střední Sasko\n\nMittelsachsen (\"Střední Sasko\") je okres (\"Kreis\") ve Svobodném státě Sasko, v Německu.\n\nOkres vznikl sloučením bývalých okresů Döbeln, Freiberg a Mittweida v rámci reformy okresů v srpnu 2008.\n\nOkres se rozkládá mezi Krušnými horami na česko-německé hranici a nížinou mezi Lipskem a Drážďany. Hlavními řekami okresu jsou Freiberská Mulda a Sapava. Okres sousedí (od západu po směru hodinových ručiček) se spolkovou zemí Durynsko, zemskými okresy Lipsko, Severní Sasko, Míšeň, Zemský okres Saské Švýcarsko-Východní Krušné hory, s Českou republikou, zemským okresem Krušné hory (Erzgebirgskreis), s městem Saská Kamenice a okresem Cvikov.\n\n"}
{"id": "1117917", "url": "https://cs.wikipedia.org/wiki?curid=1117917", "title": "Bělá pod Bezdězem (zámek)", "text": "Bělá pod Bezdězem (zámek)\n\nZámek Bělá pod Bezdězem je pětitraktová barokní budova, ve stejnojmenné obci. Stojí na vyvýšenině v jihovýchodní části původního města Bělá,\n\nZámek stojí na místě někdejší tvrze, která stála na ostrohu vybíhajícím směrem na východ, na stranu od města Bělé. Tvrz vznikla pravděpodobně v souvislosti se založením města Bělá na bezdězském panství Hynka Berky z Dubé v roce 1304. Na západní straně byla tvrz oddělena příkopem a branou v úrovni hradeb a celou pak tvrz obklopovala kamenná hradba. Ta ze tří stran mívala také parkán, z něhož se dochovaly jen části v hraně svahu a patřil k němu zřejmě i později zasypaný příkop.\n\nNejstarší palácová stavba dle písemností stávala na východní straně, a to buď v místě dnešní zámecké kaple svatého Josefa , či zcela mimo obvod pozdějšího zámku. Jako stavitel pozdější stavby rozsáhlého jednokřídlového palác na jižní straně, mohl být i samotný král Karel IV., neboť ten ve druhé polovině 14. století dočasně vykoupil ze zástavy Bělou jako součást bezdězského panství.\n\nV letech 1421 až 1426, kdy panství držel Jan z Michalovic, se města zmocnili husité. Při dobývání města zpět roku 1431 míšeňským markrabětem Zikmundem, bylo pobořeno město i tvrz. Poté panství drželi páni z Michalovic, a to až do roku 1468, ale válkami poškozenou tvrz obnovili až další majitelé ve skromnější podobě. Při přestavbě byla zřejmě zbořena poškozená východní budova a zdivo posloužito jako zdroj stavebního materiálu pro novou palácovou budovu i pro mohutné zdi uzavírající východní stranu nádvoří. Vzniklá dvoutraktová budova má valeně klenuté sklepy spojené půlkruhovým portálkem z 2. poloviny 15. století.\n\nOd konce 15. do začátku 16. století se vystřídalo několik majitelů panství. Mezi nimi Jan Špetle z Janovic, který ve 40. letech 16. století nechal gotické jižní křídlo renesančně přestavět a snad i přidělat renesanční klenby s hřebínky. Na gotických základech vzniklo také severozápadní křídlo zámku. O deset let později již prameny již hovoří výhradně o zámku. Po smrti Jana Špetleho roku 1553 panství soudním rozhodnutím připadlo jedné z jeho dcer, Anně z Janovic. Po její smrti, panství zdědil její ovdovělý manžel Jan Berka z Dubé, a z Bělé učinil samostatné panství se sídlem ve městě, proto bylo potřeba vybudovat zde reprezentativní rezidenci a starou tvrz přebudovat.\nV roce 1586 syn Jana Berky a jeho zesnulé ženy Anny, Aleš zakoupil panství Bělou od císaře Rudolfa II. za 18500 kop grošů do dědičného vlastnictví. Aleš Berka se však po smrti své manželky roku 1599 stal nepříčetným a v pomatení se probodl mečem. Panství pak přešlo na jeho bratrance Bohuchvala Berku, významného příznivce jednoty bratrské. po stavovském povstání byl Bohuchval jedním z vůdců stoupenců Fridricha Falckého. Za to získal hodnost nejvyššího purkrabího, ale po porážce zimního krále na Bílé hoře prchl ze země a jeho majetek byl zabaven. Za správy Aleše Berky z Dubé a Lipé, či jeho bratrance Bohuchvala v letech 1586 až 1615 proběhla renesanční přestavba zámku, při níž vzniklo nové arkádové křídlo na severní straně, které již definitivně přesahovalo dosavadní areál tvrze.\n\nV roce 1622 skupuje rozsáhlá zabavená panství na severu Čech Albrecht z Valdštejna, a Bělá byla připojena k Frýdlantskému vévodství. O úpravách, které byly prováděny na bělském zámku i za Valdštejnova života, svědčí letopočet 1629 vepsaný na pozdně renesančním portále zámecké kaple. Po zavraždění Albrechta z Valdštejna v roce 1634 přechází Bělá na italského šlechtice, markýze Františka Caretta z Grana, za jehož držby došlo pouze k menším opravám škod z válečných let 1634-1644, poté opět Františkův syn Ota Jindřich z Caretta-Millesima roku 1678 Bělou prodal Arnoštu Josefovi z Valdštejna. Za Arnošta z Valdštejna došlo po roce 1689 k posledním velkým barokním úpravám. Rozsáhlou přestavbu zámku podle plánů Jeana-Baptisty Matheyho, které zde realizoval Bernardo Canevalle. Valdštejnové však měli své sídlo v nedalekém zámku v Mnichově Hradišti, a bělský zámek tak zůstával bez většího využití.\n\nManufakturu na soukenickou a textilní výrobu založenou Vincencem hrabětem z Valdštejna po polovině 18. století v prostorách zámku zrušil Arnošt Filip z Valdštejna, a od roku 1789 byl zámek byl upraven zpět pro potřeby panského sídla. V této době byly provedeny klasicistní úpravy, které však do značné míry znehodnotily původní vzhled zámku. Arnoštův syn Kristián umožnil od roku 1855 využít prostory zámku pro nově vzniklé lesnické učiliště, které fungovalo padesát let a dosáhlo velkého věhlasu na evropské úrovni. Učiliště později přesídlilo do Zákup v okrese Česká Lípa\n(viz Vyšší lesnická škola v Nových Zákupech) a v roce 1905 byl bělský zámek upraven pro potřeby valdštejnského velkostatku jako byty pro úředníky, a k témuž účelu z větší části slouží dodnes.\n\nV jihozápadním křídle bylo později zřízeno skromné městské muzeum.\n\n"}
{"id": "1117919", "url": "https://cs.wikipedia.org/wiki?curid=1117919", "title": "Josef Hrbata", "text": "Josef Hrbata\n\nJosef Hrbata (pseudonym Pavel Johr) (6. dubna 1924, Habrůvka – 19. dubna 2009, Silz, Rakousko) byl český římskokatolický kněz působící v zahraničí, náboženský spisovatel, exercitátor a papežský kaplan. \n\nNarodil se na habrůvecké četnické stanici. V mládí vystudoval klasické gymnázium v Brně. V letech 1942 až 1945 byl totálně nasazen v kuřimské továrně \"Klöckner\", kde se vyráběly letecké motory. Po skončení druhé světové války vstoupil do brněnského kněžského semináře a zakrátko byl poslán studovat do Říma, kde také 21. února 1948 přijal kněžské svěcení. Od května 1948 do října 1949 působil v Petrovicích u Moravského Krumlova jako kaplan, později pak v brněnské farnosti u kostela Neposkvrněného početí Panny Marie a současně jako druhý sekretář biskupa Karla Skoupého. Po jeho internaci v roce 1950 byl Josef Hrbata zatčen, obviněn ze špionáže pro Vatikán a vězněn nejprve v policejní budově na rohu Orlí a Novobranské ulice v Brně a poté postupně ve valdické, ruzyňské a pankrácké věznici. Když byl po deseti měsících propuštěn na svobodu, stal se kaplanem v Brně-Husovicích, kde jej stále sledovala Státní bezpečnost. Zanedlouho poté se dozvěděl, že má být opět zatčen, a proto se rozhodl emigrovat.\n\nKoncem roku 1950 spolu s Bohuslavem Burianem přeplaval Moravu u Malacek a druhý den odjel vlakem do Vídně, odkud se dostal do Tyrolska. Přestože nejprve uvažoval o tom, že bude působit jako misionář v Jižní Americe, nakonec zůstal v innsbrucké diecézi. Tam vypomáhal ve farnosti Tarrenz a v roce 1958 byl ustanoven farářem v Obergurglu, kde navíc od roku 1977 řadu let jako sbormistr vedl tamní mužský pěvecký spolek. Kromě toho přispíval do exulantského časopisu \"Nový život\" a na své faře v Ötztalských Alpách umožňoval ozdravné pobyty českým kněžím a řeholníkům. Dne 12. ledna 1989 jej papež Jan Pavel II. jmenoval kaplanem Jeho Svatosti. Roku 2000 odešel Josef Hrbata na trvalý odpočinek, který trávil nejprve v italském Meranu a později v domově pro seniory v rakouském Silzu, kde také zemřel. Byl pohřben v rodinném hrobě na hřbitově v Brně-Králově Poli.\n\n\n\n"}
{"id": "1117920", "url": "https://cs.wikipedia.org/wiki?curid=1117920", "title": "Christoph Spiegel", "text": "Christoph Spiegel\n\nChristoph von Spiegel (8. srpna 1823 Kassel – 8. února 1876 Vídeň) byl rakouský šlechtic a politik německé národnosti, v 2. polovině 19. století poslanec Říšské rady.\n\nByl synem rakouského vyslance v Bavorsku. Sloužil jako důstojník rakouské armády a zúčastnil se jejího tažení v roce 1849. Z armády odešel v hodnosti hejtmana. Věnoval se správě svého statku v Tribuswinkelu u Badenu. Byl pak veřejně a politicky aktivní. V zemských volbách roku 1867 neúspěšně kandidoval na Dolnorakouský zemský sněm za kurii venkovských obcí v obvodu Waidhofen an der Thaya, ale porazil ho Karl Stölzle mladší. Na sněm se dostal v roce 1868 a jeho poslancem byl do roku 1870. Zastupoval velkostatkářskou kurii. Neúspěšně navrhoval zrušení kuriového volebního systému a proměnu Panské sněmovny na komoru zemských delegátů. Zasloužil se o zřízení zemědělské akademie ve Vídni.\n\nByl také poslancem Říšské rady (celostátního parlamentu Předlitavska), kam ho delegoval zemský sněm roku 1868. 17. října 1868 složil slib. Uspěl i v přímých doplňovacích volbách roku 1873 za kurii velkostatkářskou v Dolních Rakousích. Slib složil 18. prosince 1874 a poslancem byl až do své smrti roku 1876. V roce 1874 se uvádí jako hrabě Christoph Spiegel, statkář, bytem Vídeň. Patřil do bloku ústavověrných, v jehož rámci zastupoval centralisticky a provídeňsky orientovanou Stranu ústavověrného velkostatku. V roce 1869 ovšem tisk uváděl, že v Říšské radě patří k středu, nicméně často hlasuje s ústavověrnou levicí.\n\nPůsobil jako prezident Unionbank. Neoženil se. Zemřel v únoru 1876 na \"kopftyphus\".\n"}
{"id": "1117922", "url": "https://cs.wikipedia.org/wiki?curid=1117922", "title": "Pustoryl červenoskvrnný", "text": "Pustoryl červenoskvrnný\n\nPustoryl červenoskvrnný (\"Philadelphus\" × \"purpureo-maculatus\") je kulturní kříženec 2 druhů pustorylu, vyšlechtěný v roce 1900. Je to opadavý keř, vyznačující se poměrně drobnými listy a bílými květy s purpurovým středem, což je v rámci pustorylů neobvyklé. Je pěstován v několika různých kultivarech jako okrasný keř.\n\nPustoryl červenoskvrnný je opadavý, hustý, jemně větvený keř dorůstající výšky 0,8 až 1,5 metru. Letorosty jsou chlupaté. Borka je černavá, až v pozdějším věku lehce odlupčivá. Listy jsou široce vejčité, 1 až 3,5 cm dlouhé a 0,6 až 2,5 cm široké, na bázi zaokrouhlené, na vrcholu špičaté. Jsou celokrajné nebo mají na každé straně 1 až 2 zuby. Na rubu jsou řídce chlupaté. Květy jsou jednotlivé, silně vonné. Kališní lístky jsou vejčité, 7 mm dlouhé, na bázi chlupaté. Koruna je talířovitá, o průměru 2,5 až 3 (až 5) cm. Korunní lístky jsou bílé, na bázi s purpurovou skvrnou, vejčité, asi 11 mm dlouhé a 10 mm široké. Kvete v červnu až červenci. Tobolky jsou elipsoidní a asi 6 mm dlouhé.\n\nPustoryl červenoskvrnný není znám z přírody, je to kulturní kříženec vzniklý zkřížením pěstovaných pustorylů.\nV roce 1900 zkřížil Victor Lemoine pustoryl malolistý (\"Philadelphus microphyllus\") s pustorylem, pěstovaným pod tehdejším názvem \"Philadelphus coulteri\" a vyznačujícím se purpurovými středy květů. Vzniklý kříženec byl pojmenován 'Fantaisie'. Ze semen tohoto hybridu byly získány rostliny, které dostaly název \"Philadelphus\" × \"purpureo-maculatus\". Později byla Lemoinem v průběhu prvních dvou dekád 20. století vypěstována řada dalších kultivarů.\n\n\nZe semenáčků \"P.\" × \"purpureo-maculatus\" bylo Lemoinem získáno několik odlišných, velkokvětých kultivarů hybridogenního původu a s triploidním počtem chromozomů. Vyznačují se miskovitými, velkými květy, pozdějším a delším kvetením a jsou zahradnicky velmi atraktivní.\n\n\nPustoryl červenoskvrnný je v různých kultivarech pěstován jako okrasný keř. Za zvláště cenné jsou považovány velkokvěté kultivary, z nichž je v České republice nejčastěji prodáván a pěstován \"Philadelphus\" 'Belle Etoile'.\n\nV českých botanických zahradách jsou pěstovány 2 kultivary: \"P.\" × \"purpureo-maculatus\" 'Etoile Rose' a \"P. hybr.\" 'Belle Etoile'. Z Dendrologické zahrady v Průhonicích je uváděn \"P.\" × \"purpureo-maculatus\".\n"}
{"id": "1117944", "url": "https://cs.wikipedia.org/wiki?curid=1117944", "title": "Dezider Zaťko", "text": "Dezider Zaťko\n\nDezider Zaťko (* 7. dubna 1932) je bývalý slovenský fotbalista.\n\nV československé lize hrál za Spartak Trnava. Gól nedal.\n\n"}
{"id": "1117945", "url": "https://cs.wikipedia.org/wiki?curid=1117945", "title": "Johann Heinrich Steudel", "text": "Johann Heinrich Steudel\n\nJohann Heinrich Steudel (31. března 1825 Schaumburgergrund – 13. září 1891 Baden) byl rakouský politik německé národnosti, v 2. polovině 19. století poslanec Říšské rady a náměstek starosty Vídně.\n\nJeho otec provozoval velký hostinec na okraji Vídně, poblíž křižovatky dvou silnic přicházejících z Uherska. Pocházel z protestantské rodiny, byl evangelického vyznání. Vystudoval akademické gymnázium ve Vídni. Studoval pak angličtinu, francouzštinu, hudbu a zpěv, ale kvůli onemocnění otce nemohl pokračovat v studiích a převzal správu rodinného hostince. V letech 1844–1846 podnikl cesty do západní Evropy. Po smrti otce již trvale žil ve Vídni. Díky spekulacím s akciemi nabyl značné jmění.\nByl veřejně a politicky aktivní. V roce 1861 spoluzakládal první vídeňský Turnverein a podílel se na založení první mateřské školy. V roce 1861 se stal členem vídeňské obecní rady. Zde patřil k liberální levici. V polovině 60. let patřil mezi iniciátory odštěpení radikálně levicové frakce a od roku 1866 byl jejím předsedou v obecní radě. V roce 1882 byl zvolen druhým náměstkem starosty Vídně a od roku 1889 zastával funkci prvního náměstka. Díky jeho iniciativě došlo v roce 1874 k vytvoření nového X. vídeňského okresu Favoriten. V letech 1875–1883 byl pak jeho prvním starostou. Ve vídeňské obecní radě zasedal do své smrti roku 1891.\n\nDlouhodobě zasedal jako poslanec Dolnorakouského zemského sněmu, kam nastoupil roku 1867 za obvod Margareten. Členem sněmu zůstal až do roku 1890, kdy ho v zemských volbách porazil křesťanský sociál Karl Lueger. Na sněmu zastupoval kurii měst, obvod Vídeň V.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou v Dolních Rakousích, obvod Vídeň, V. okres. Ve volbách roku 1879 zde mandát obhájil. V roce 1873 se uvádí jako Johann Steudel, majitel nemovitostí, bytem Vídeň.\n\nV roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval mladoněmecké křídlo. Společně s politiky jako Ferdinand Kronawetter či Johann Umlauft patřil mezi hlavní postavy radikálně demokratického a levicově liberálního proudu s centrem ve vídeňské komunální politice. Do volených funkcí vstupovali s deklaraci politiky coby občanského poslání, ale brzy se vyprofilovali jako profesionální politici. Už v roce 1868 se vyslovil pro přímé volby do Říšské rady a pro všeobecné volební právo. Na Říšské radě tvořili malou pětičlennou tzv. Demokratickou frakci, organizovanou okolo vídeňské \"Demokratische Gesellschaft\", která v 70. letech dočasně spojila ideály německého liberalismu a aspirace měšťanstva. Během několika let se ale voličská základna této skupiny začala rozpadat, protože živnostníci jako vlivná voličská skupina nesouhlasili se sociální rétorikou a vstřícností vůči dělnickému hnutí, kterou projevovali demokraté. Zatímco v roce 1873 měla Demokratische Gesellschaft cca 1400 členů, v roce 1876 již to bylo jen cca 200 osob. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nZemřel v září 1891 na pravidelném letním pobytu v Badenu.\n"}
{"id": "1117956", "url": "https://cs.wikipedia.org/wiki?curid=1117956", "title": "Panfilov", "text": "Panfilov\n\nPříjmení Panfilov má více nositelů:\n\n"}
{"id": "1117957", "url": "https://cs.wikipedia.org/wiki?curid=1117957", "title": "Murzin", "text": "Murzin\n\nPříjmení Murzin má více nositelů:\n\n"}
{"id": "1117958", "url": "https://cs.wikipedia.org/wiki?curid=1117958", "title": "Arntgolc", "text": "Arntgolc\n\nPříjmení Arntgolc má více nositelů:\n\n"}
{"id": "1117964", "url": "https://cs.wikipedia.org/wiki?curid=1117964", "title": "Vlákno P84", "text": "Vlákno P84\n\nP84® je polyimidové vlákno, které vyrábí rakouská firma \"Evonik Industries\". \nVlákno bylo vyvinuto v 80. letech 20. století u rakouské firmy \"Lenzing\", jako začátek komerční výroby se udává rok 1991. Od roku 2007 vyrábí P84 firma Evonik jako jediný producent na světě. Údaje o rozsahu výroby nejsou publikovány.\nPevnost 38 cN/tex, tažnost 30 %, spec. hmotnost 1,41 g/cm, nepravidelně tvarovaný průřez (= zvětšený povrch vhodný k použití pro filtry), LOI 38 % (= nehořlavé), trvalá odolnost proti teplotám do 260°C.\n\nCena vláken obnášela např. v roce 2004 cca 30 €/kg.\nP84 se vyrábí suchým zvlákňováním, při kterém dochází k polykondenzaci tetrakarbonové kyseliny (BTDA) s aromatickým disocyanátem.\n\nDodává se formě staplových vláken v délkách 53, 60 a 80 mm v jemnostech 0,6 – 8 dtex nebo jako multifilamentová příze 1060 dtex (480 jednotl. vláken) s 80 zákruty na metr.\n\nNetkané textilie z P84 se používají na horkovzdušné filtry a izolační materiál\nTkaniny, často v kombinaci s jinými materiály a netkanými textiliemi - na ochranné oděvy proti horku\nSplétané pásky jako těsnění\n"}
{"id": "1117965", "url": "https://cs.wikipedia.org/wiki?curid=1117965", "title": "Občina Lukovica", "text": "Občina Lukovica\n\nObčina Lukovica je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 74,9 km² a v lednu 2014 zde žilo 5 631 lidí. V občině je celkem 66 vesnic. Správním centrem je vesnice Lukovica pri Domžalah.\n\nObčina je horská - na jihu se rozkládá na kopcích a v horách Posávského pohoří a na severu v pohoří Veliký vrch. Nadmořská výška je zhruba od 310 m na západě až po téměř 900 m na severovýchodě.\n\nÚzemí občiny je protáhlé ve směru od západu na východ a v celé délce, přibližně 20 km, jím prochází dálnice A1 z Lublaně do Mariboru.\n\nSousedními občinami jsou: Kamnik na severu, Zagorje ob Savi na východě a jihovýchodě, Moravče na jihu a Domžale na západě.\n\nBlagovica, Brdo pri Lukovici, Brezovica pri Zlatem Polju, Bršlenovica, Dupeljne, Čeplje, Češnjice, Gabrje pod Špilkom, Golčaj, Gorenje, Gradišče pri Lukovici, Hribi, Imovica, Javorje pri Blagovici, Jelša, Kompolje, Koreno, Korpe, Krajno Brdo, Krašnja, Lipa, Log, Lukovica pri Domžalah, Mala Lašna, Mali Jelnik, Obrše, Podgora pri Zlatem Polju, Podmilj, Podsmrečje, Poljane nad Blagovico, Preserje pri Lukovici, Preserje pri Zlatem Polju, Prevalje, Prevoje pri Šentvidu, Prevoje, Prilesje, Prvine, Rafolče, Selce, Spodnje Koseze, Spodnje Loke, Spodnje Prapreče, Spodnji Petelinjek, Straža, Suša, Šentvid pri Lukovici, Trnjava, Trnovče, Trojane, Učak, V Zideh, Veliki Jelnik, Videm pri Lukovici, Vošce, Vranke, Vrba, Vrh nad Krašnjo, Vrhovlje, Zavrh pri Trojanah, Zgornje Loke, Zgornje Prapreče, Zgornji Petelinjek, Zlatenek, Zlato Polje, Šentožbolt, Žirovše.\n\n"}
{"id": "1117968", "url": "https://cs.wikipedia.org/wiki?curid=1117968", "title": "Železniční trať Dětmarovice – Petrovice u Karviné", "text": "Železniční trať Dětmarovice – Petrovice u Karviné\n\nŽelezniční trať Dětmarovice – Petrovice u Karviné (v jízdním řádu pro cestující je trať od prosince 2014 označena číslem 326, předtím byla větví tratě 320) je dvojkolejná železniční trať o celkové délce 6 km (Dětmarovice–státní hranice CZ/PL pak 8 km). Trať je využívána pro osobní a nákladní vlakovou dopravu jak v České republice, tak i Polsku, neboť trať přechází z českého území na polské. Nejbližší polská stanice na trati se nazývá Zebrzydowice. V této stanici zastavují vlaky EC z/do Varšavy.\n\nOd nového jízdního řádu pro rok 2020 se předpokládá přidání nového čísla pro novou trať 272 (Hel – Warszawa – Katowice – Chałupki – Bohumín, Moskva – Warszawa, Przemyśl – Kraków – Katowice, Katowice – Zebrzydowice – Bohumín, Berlin – Wrocław – Chałupki), kde mimo jiné bude působit stanice Petrovice u Karviné.\n\nStanice Dětmarovice se nachází na dvou tratích, jednak na trati do Petrovic u Karviné a na mezinárodní trati Bohumín–Čadca. Ve stanici v každém směru zastavují osobní vlaky v pravidelném taktu jedné hodiny. Vybrané spoje Leo Express nabízely jízdu do konečné v Praze hl.n., Karviné hl.n. a Bystřici. Z Košic zde spoj stavil v brzkých ranních hodinách.\n\nVe stanici je ve vymezených časech (převážně od rána do brzkého odpoledne v pracovní dny) možnost si zakoupit vnitrostátní jízdenku. Od rána až do pozdního večera je přístupna čekárna pro cestující, kousek od stanice se nachází policejní stanice a zastávka, kde zpravidla zastavuje linka číslo 502 do Orlové. Dětmarovické nádraží hlavně nabízí dopravní obslužnost občanům města Orlová, kteří ve městě nemají pravidelnou osobní železniční dopravu. Orlová je město, které je zaznamenáno jako jedno z největších bez pravidelné osobní železniční dopravy. Nádraží Dětmarovice patří do Integrovaného Dopravního systému ODIS pod čísly 5, 6 a 7. Dětmarovické nádraží je známo díky elektrárně Dětmarovice, která se při trati nachází. Z tohoto důvodu je v Dětmarovicích provozováno i nákladní nádraží. Elektrárna při trati patří do skupiny ČEZ. Staničnímu hlášení propůjčila hlas Danuše Hostinská-Klichová (systém INISS). Předtím zde hlásil Alexandr Postler(systém HaVIS). \n\n3 kilometry od stanice Dětmarovice a zároveň 1 kilometr od odbočky Závada a Koukolná se nachází zastávka Závada. Tato zastávka je pro všechny osobní vlaky na znamení. I v tomto případě si musí cestující koupit jízdenku ve vlaku. Závada zároveň patří pod obec Petrovice u Karviné. Zde zastavují pouze osobní vlaky relace Bohumín – Dětmarovice – Petrovice u Karviné. I zde se nedaleko nachází autobusová zastávka příměstské hromadné dopravy. Závada taktéž patří pod IDS ODIS pod číslem 6.\n\nJako konečnou všech osobních vlaků slouží stanice Petrovice u Karviné, protože se jedná o stanicí hraniční. Před podepsáním Schengenské smlouvy zde zastavovaly i vlaky z/do Varšavy. Po podepsání smlouvy tyto vlaky stanicí projíždějí. Obdobně to bylo u vlaků z/do Zebrzydowice, které pro nevyužití byly zrušeny. Ve stanici není možnost si zakoupit jízdenku. Čekárna pro cestující je dostupná během příjezdů a odjezdů vlaků. Ve stanici se nachází restaurace. Stanice Petrovice u Karviné patří pod IDS ODIS pod číslem 6. Stanice Petrovice u Karviné v minulosti nesla název Petrovice u Bohumína. V minulosti ze stanice jezdily i vlaky do Karviné města a až na bývalé hlavní nádraží v Karviné-Dolech. Tato doprava však kvůli poddolování byla zrušena a v úseku Petrovice u Karviné-Karviná město je trať využívána pro nákladní dopravu. Jednou ročně během Dnů Karviné zde jezdí historický vlak. Staničnímu hlášení propůjčila hlas Danuše Hostinská-Klichová (systém INISS), předtím zde hlásil herec Václav Knop (systém HIS). Stanice Petrovice u Karviné je zároveň stanicí nákladní.\n\nVlaky jezdící v relaci Bohumín-Dětmarovice-Petrovice u Karviné mají linku S21. Osobní dopravu zde pravidelně zajišťují České dráhy, které na trať nasazují zmodernizované motorové vozy číslo 810. Takty odjezdů a příjezdů vlaků jsou nepravidelné, zpravidla však zajišťují přípoje z Mostů u Jablunkova, popřípadě z Bohumína. Pro koupení jízdenky do těchto vlaků si musí cestující koupit jízdenku u strojvedoucího či automatu na jízdenky (výjimku tvoří stanice Dětmarovice, kdy je ve vybraných hodinách možnost zakoupení jízdenky v pokladně nádraží). Všechny vlaky mají specifický způsob odbavování cestujících. Ze stanice Dětmarovice vlaky vyjíždějí z nástupiště 1, koleje třetí. Vlaky, které jedou z/do Bohumína pak na druhém nástupišti. V Petrovicích u Karviné pak vyjíždějí z nástupiště 1, koleje první od staniční budovy. Vlaky mají číselné pořadí od 3001–3043\n\nV návrhu jízdního řádu pro rok 2020 se předpokládá s provozem jednoho páru vlaků společnosti Leo Express z Prahy hl.n. do Petrovic u Karviné, kde také svou jízdu v 9:56 ukončí a v podvečer (17:40) se bude vracet zpět.\n\n"}
{"id": "1117969", "url": "https://cs.wikipedia.org/wiki?curid=1117969", "title": "Jiří Řehák", "text": "Jiří Řehák\n\nJiří Řehák (* 8. listopadu 1967 Chomutov) je český středoškolský učitel a politik, od roku 2016 předseda hnutí JsmePRO! Kraj 2016, v letech 2012 až 2016 zastupitel Ústeckého kraje, od roku 2010 zastupitel města Teplice.\n\nPo absolvování Gymnázia Bílina (maturoval v roce 1986) vystudoval Pedagogickou fakultu Univerzity Jana Evangelisty Purkyně v Ústí nad Labem (promoval v roce 1993 a získal titul Mgr.).\n\nOd roku 1994 pracuje jako učitel na Gymnáziu Teplice, kde učí dějepis, základy společenských věd, ekonomii a informační gramotnost. Je uváděn i jako vysokoškolský učitel.\n\nŽije v Teplicích.\n\nDo politiky vstoupil, když byl v komunálních volbách v roce 2010 zvolen jako nestraník za TOP 09 zastupitelem města Teplice (na kandidátce byl původně na 4. místě, ale vlivem preferenčních hlasů se posunul na druhé místo, strana přitom získala tři mandáty). Mandát městského zastupitele obhájil ve volbách v roce 2014, když kandidoval jako nezávislý za subjekt \"Volba PRO! Teplice\" (tj. nezávislí kandidáti, SZ a KDU-ČSL), tentokrát se díky preferenčním hlasům posunul ze třetího místa na první. Působí jako člen Výboru pro dotace a dopravu.\n\nV krajských volbách v roce 2012 byl zvolen zastupitelem Ústeckého kraje. Kandidoval jako nestraník za SZ za subjekt \"Hnutí PRO! kraj\" (tj. SZ, HNHRM a KDU-ČSL). Působil jako člen Výboru pro výchovu, vzdělávání a zaměstnanost a předseda klubu zastupitelů za Hnutí PRO! kraj. V dubnu 2016 se stal předsedou nově založeného hnutí Nezávislá iniciativa mladých, které se následně přejmenovalo na JsmePRO! Kraj 2016. a dnes existuje pod jménem JsmePRO! Ve volbách v roce 2016 mandát krajského zastupitele za toto hnutí obhajoval, a to v rámci subjektu \"\"JsmePRO! Kraj 2016\"\" (tj. JsmePRO!, KDU-ČSL a HNHRM), ale neuspěl.\n\nVe volbách do Senátu PČR v roce 2012 kandidoval v obvodu č. 32 – Teplice jako nestraník za B10.cz, zároveň byl i kandidátem SZ a HNHRM. Získal 11,22 % hlasů, skončil na 4. místě a do druhého kola již nepostoupil.\n"}
{"id": "1117970", "url": "https://cs.wikipedia.org/wiki?curid=1117970", "title": "Jiří Pujman", "text": "Jiří Pujman\n\nJiří Pujman (1904 – 1964) byl český voják a odbojář, člen ilegální vojenské organizace Obrana národa. V řadách odbojářů se podílel na vydávání vojenské varianty časopisu V boj. Před zatčením gestapem unikl odchodem za hranice a složitou cestou se z Moravy dostal do Anglie.\n\nStal se příslušníkem československých pozemních jednotek na Západě, byl velitelem protiletadlové baterie Československé samostatné obrněné brigády, účastnil se bojů u Dunkerque a později byl zástupcem velitele tzv. Československého Kombinovaného oddílu. Tento symbolický oddíl (o síle 140 mužů) vyrazil 23. dubna 1945 pod velením majora Aloise Sítka k západní hranici Československa. Připojil se k americké 3. armádě generála George Pattona a 1. května 1945 překročil u Chebu naše předválečné státní hranice. V západních Čechách zůstala stát vojska na demarkační čáře Karlovy Vary – Rokycany – České Budějovice a dále již nepostupovala. A tak Kombinovaný oddíl obrněné divize dorazil do Prahy symbolicky až dne 12. května 1945. Válečný deník Jiřího Pujmana se stal pro badatele a válečné historiky cenným zdrojem podrobných informací o „Československém Kombinovaném oddílu“ především v závěru jeho působení na našem území tj. v květnu 1945.\n\nJiří Pujman přežil nejen válku, ale i 50. léta. Druhého příjezdu sovětských tanků v srpnu 1968 se nedožil. Zemřel ve věku 60 let.\n\nJiří Pujman byl úředníkem Úrazové dělnické pojišťovny. Když vypukla druhá světová válka, zapojil se (spolu se svou ženou Marií Pujmanovou ) do nekomunistického protinacistického odboje v organizaci Obrana národa. Organizačně byl začleněn do části této ilegální organizace, která spadala pod vedení majora Jana Sadílka. Jiří Pujman se záhy stal hlavou odboje v regionu tehdejší Prahy 7 (Holešovice). Zajišťoval spojení se zaměstnanci nádraží Holešovice s jejichž pomocí byl distribuován ilegální časopis V boj. Také měl napojení na členy Branného svazu československých motoristů (BSČM) (někdy označován jen jako „Klub motoristů“), kteří rozváželi tuto tiskovinu a připravovali protiněmecké sabotáže. V bytě Jiřího a Marie Pujmanových se některá čísla nelegálního časopisu V boj tiskla a často tam přenocovali gestapem hledaní ilegálové nebo vydavatelé této tiskoviny.\n\nPo rozbití první garnitury Obrany národa gestapem došlo i k prozrazení ilegální činnosti Jiřího Pujmana. Při pokusu o jeho zatčení v místě bydliště se těsně minul ve dveřích domu s úředníky, kteří jej přišli zatknout, ale neznali jeho podobu. Vpustil je do domu a pokračoval ve své cestě do zaměstnání. Na pracovišti byl včas upozorněn, že jej ráno hledalo gestapo. Se zatýkacími úředníky se setkal znovu na chodbě Úrazové dělnické pojišťovny. Stále nepoznán jim ukázal kancelář úředníka Pujmana a definitivně (dne 30. května 1940) odešel do ilegality. Několik prvních dní se skrýval u bytné své matky, ale později Prahu opustil a přesunul se na Vysočinu.\n\nV domě Pujmanových (na tehdejším Holešovickém náměstí\n) byla v tajném úkrytu zazděna vysílačka, zbraně a zásoby benzínu. Před svým odchodem na Moravu vyzvedl Jiří Pujman vysílačku, kterou se mu tam podařilo převézt.\n\nZ Moravy přešel Jiří Pujman na Slovensko odkud se přes Maďarsko dostal do Bělehradu. Zde byl krátce internován v táboře v Tomiči. Poté co získal od krajanů pas, utekl přes Řecko a Turecko na Střední východ. V prosinci 1940 se Jiří Pujman stal příslušníkem 11. pěšího praporu vedeného generálem Karlem Klapálkem. Do bojů u Tobruku se zapojil v období mezi prosincem 1942 a červnem 1943. Později byla pěší jednotka z Tobruku převelena a reorganizována. Jiří Pujman působil jako zpravodajec, byl redaktorem časopisu Čechoslovák v Orientě, později absolvoval protiletecké školení a stal se velitelem roty. V srpnu 1943 odjel se svou jednotkou (lodí Mauretania) do Anglie.\n\nPo vylodění spojenců v Normandii v „den D“ 6. června 1944 se účastnil bojů u Dunkerque. V dubnu následujícího roku (1945) se stal členem tzv. Československého Kombinovaného oddílu. \n\nČeskoslovenský Kombinovaný oddíl byl vyslán dne 23. dubna 1945 z prostoru Dunkerque ve Francii, aby po boku americké armády vstoupil jako první, symbolický reprezentant československých zahraničních jednotek ze západní fronty na půdu své vlasti. Štábní kapitán Jiří Pujman byl jmenován zástupcem velitele tohoto oddílu (oddílu velel podplukovník Alois Sítek).\n\nKombinovaný oddíl se dostal do Chebu v poledne dne 1. května 1945. V pondělí 6. května 1945 bylo americkým velením rozhodnuto o přesunu Kombinovaného oddílu do Plzně. V úterý 7. května 1945 v 09:00 hodin Kombinovaný oddíl opustil Cheb, aby se přesunul do již osvobozené Plzně. Tam se dostal (obloukem přes Bavorsko po trase Mitterteich – Tirschenreuth – Haid – Weidhaus – Rozvadov – Stříbro) v 17:00 hodin téhož dne. Další cesta do Prahy nebyla možná. Existovaly dohody o demarkační linii, které se nesměly porušit. Po marném čekání na povolení cesty do Prahy skončil oddíl svou válečnou anabazi druhý den (8. května 1945) v nedaleké obci Kyšice. Velitel Kombinovaného oddílu podplukovník Alois Sítek se telefonicky spojil s bojující Prahou, ale marně se pokoušel přesvědčit americké velení v Plzni o nutnosti postupu na Prahu. Vrchní velitel spojeneckých armád generál Eisenhower důsledně respektoval striktní přání Stalina, že město osvobodí jeho armáda.\n\nŠtábní kapitán Jiří Pujman odjel 10. května 1945 ráno do Prahy (se svým řidičem rotným Ervínem Bellakem) s úkolem navázat spojení s vojenskými i civilními činiteli v hlavním městě. Téhož dne se jako zástupce Československé vojenské jednotky ze Západu oba účastnili (na vojenském letišti ve Kbelích) slavnostního uvítání členů naší exilové vlády, kteří se vrátili do vlasti. Veden snahou získat povolení k přesunu Československého Kombinovaného oddílu z Kyšic na území Prahy jednal Jiří Pujman s generálem Karlem Kutlvašrem a generálplukovníkem Pavlem Semjonovičem Rybalkem.\nPovolení k přesunu jednotky nakonec získal (10. května 1945) Kombinovaný oddíl přímo v Kyšicích od delegace Národního výboru v Praze. Její vedoucí (člen Národního výboru) kapitán Kudrnáč tvrdil, že Národní výbor očekává příjezd jednotky do hlavního města a že všechna povolení pro příjezd jednotky do Prahy jsou vyřízena. Po odjezdu pražské delegace z Kyšic se Kombinovaný oddíl začal připravovat na přesun do Prahy.\n\nDne 11. května 1945 poděkoval obecním rozhlasem velitel Kombinovaného oddílu podplukovník Alois Sítek místním občanům za přijetí a pohostinnost a v 10:00 vyrazila kolona Kombinovaného oddílu na přesunovou trasu: Kyšice – Rokycany – Beroun – Praha. Na hranice Prahy dorazil oddíl ve 14:00 (V Košířích je uvítal druhý zástupce velitele VVVP ”Bartoš” plukovník generálního štábu František Heřman.) Ještě na hranicích Velké Prahy dojel kolonu její velitel podplukovník Alois Sítek s rozkazem amerického sboru v Plzni: Československý kombinovaný oddíl musí zůstat v prostoru Plzeň a nesmí přijet do Prahy. Z technických důvodů nebylo možno zahájit ihned přesun zpět na výchozí pozici do obce Kyšice a proto bylo rozhodnuto ubytovat jednotku v Praze na jednu noc. Jednotka projela (jako první část československé zahraniční armády) Košířemi, Smíchovem, přes most Legií, Národní třídu, Václavské náměstí, pokračovala Ječnou ulici, přes Karlovo náměstí, dále pak Reslovou ulici a nábřežím zpět do Košíř. Vozidla jednotky byla zaparkována na fotbalovém hřišti klubu \"Lev Košíře\" Na Cibulce. Mužstvo bylo ubytováno po domech v soukromých bytech. Podplukovník Alois Sítek strávil tuto noc v pražském hotelu Alcron. Obyvatelstvo Košíř přijalo jednotku vřele. Mužstvo dostalo volno poté, co připravilo techniku na další přesun. \n\nDne 12. května 1945 v 10:30 vyrazila kolona Kombinovaného oddílu z parkoviště na fotbalovém hřišti klubu \"Lev Košíře\" Na Cibulce po ose zpětného přesunu: Košíře – Beroun – Rokycany – Plzeň – Horní Bříza. Obyvatelstvo Horní Břízy jednotku srdečně uvítalo.\n\nPo válce sice vzniklo mnoho legend o tom, že Kombinovaný oddíl dorazil do Prahy ještě před sovětskými jednotkami, ale výše uvedené skutečnosti hovoří o opaku. \n\nJiří Pujman přišel do vlasti se západní armádou. Po únoru 1948 jej v padesátých letech několikrát vyslýchali. Při jednom z výslechů v Bartolomějské ulici dostal první infarkt. Na rozdíl od mnoha jeho přátel ale nebyl nikdy komunistickým režimem vězněn. Zemřel v Praze v roce 1964 (ve věku 60 let) na srdeční selhání.\n\nManželku Marii Pujmanovou zatklo gestapo několik dní po odchodu jejího manžela do ilegality. Byla vězněna na Pankráci a vyslýchána v Petschkově paláci. Gestapo se snažilo získat přiznání o její spolupráci s Obranou národa, ale Marie nikoho neprozradila. Po čase byla podmínečně propuštěna na svobodu jako „volavka“. Gestapo ji neustále sledovalo v domnění, že při nejbližším jejím kontaktu s odbojem jí bude moci ilegální činnost dokázat. Po propuštění neměla v Praze zdroj obživy, tak jí bylo povoleno přestěhovat se k rodičům do Bavorova. Tam žila i její tehdy tříletá dcera Alja, kterou tam příbuzní z obavy před výslechy gestapa přesunuli ihned po odchodu Jiřího do ilegality. Marie Pujmanová vyšetřovatelům gestapa neprozradila, že vládne dobře německým jazykem. Dostala povolení učit železničáře německy, ale musela předtím složit z tohoto jazyka státní zkoušku v Písku. Po příjezdu do Písku byla zatčena gestapem. Byla odvezena do internačního tábora ve Svatobořicích, kde zůstala až do roku 1944. Jiří byl několik let nezvěstný a tak (za pomoci svého otce) požádala Marie o formální rozvod. Po rozvodu byla z internačního tábora propuštěna.\n\nPo odchodu Jiřího Pujmana do ilegality přestěhovali příbuzní jeho tehdy tříletou dceru Alju (z obavy před výslechy gestapa) nejprve ke známým do Žíchovce u Prachatic a později pak k její babičce do Prachatic. V létě 1942 (v souvislosti s represemi po atentátu na Reinharda Heydricha) byly transportovány děti odbojářů do internačních táborů. Jen duchapřítomnost Aljiny prababičky (schovala dívku v kostele pod svojí sukní a četníci vyplnili hlášení, že dívku na prohledávané adrese nenašli) uchránila tehdy pětiletou Alju před internací a v lepším případě před následnou převýchovou v německé rodině. V Prachaticích se tehdy osmiletá Alja dočkala osvobození. Její otec se do Prahy vrátil v květnu 1945 jako zástupce velitele tzv. československého Kombinovaného oddílu. Alja později vystudovala medicínu, vdala se (Vlasáková) a pracovala jako dětská lékařka.\n\n"}
{"id": "1117971", "url": "https://cs.wikipedia.org/wiki?curid=1117971", "title": "Sachia Vickeryová", "text": "Sachia Vickeryová\n\nSachia Vickeryová (* 11. května 1995 Miramar) je americká profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do července 2015 dva tituly ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v červnu 2015 na 112. místě a ve čtyřhře pak v březnu téhož roku na 233. místě. Trénuje ji Adrian Zeman.\n\nV americkém fedcupovém týmu neodehrála do roku 2016 žádné utkání.\n\nNarodila se roku 1995 v jihofloridském Miramaru do rodiny bývalého profesionálního fotbalisty a Pauly Liverpoolové ghanského původu.\n\nPřipravuje se ve floridském Boca Raton. V minulosti trénovala také v pařížské tenisové akademii Mouratogloua, trenéra Sereny Williamsové.\nPrvní ženský turnaj na okruhu ITF odehrála v roce 2009 v indianském Evansville, na kterém prošla kvalifikací do hlavní soutěže. V ní skončila v semifinále. Premiérovou událostí na okruhu WTA Tour se stala červencová kvalifikace Citi Open 2011, hraná ve Washingtonu, D.C., do níž obdržela divokou kartu. V prvním zápase prohrála se Slovinkou Petrou Rampreovou.\n\nDebutový start v hlavní soutěži přišel o dva roky později na zářijovém US Open 2013, kde současně zažila premiéru v singlové soutěži grandslamu. V úvodním kole vyřadila chorvatskou kvalifikantku Mirjanu Lučićovou Baroniovou, aby poté podlehla další postoupivší kvalifikantce Julii Gluškové z Izraele.\n\nDo čtvrtfinále premiérově pronikla na standfordském Bank of the West Classic 2014 po zvládnuté kvalifikační fázi. Po výhrách nad Čang Šuaj a portorickou hráčkou Mónicou Puigovou skončila na raketě naturalizované Američanky Varvary Lepčenkové, když dokázala uhrát jediný game.\n\nMezi poslední osmičkou tenistek se také objevila na travnatém AEGON Open Nottingham 2015. Po vítězství nad turnajovou dvojkou Zarinou Dijasovou byla nad její síly 17letá chorvatská naděje a pozdější šampionka Ana Konjuhová. Wimbledon 2015 znamenal opuštění turnaje v prvním kole po porážce od ruské světové osmičky Jekatěriny Makarovové.\n\n"}
{"id": "1117973", "url": "https://cs.wikipedia.org/wiki?curid=1117973", "title": "Kundratitz", "text": "Kundratitz\n\nKundratitz je německý název českých sídel:\n"}
{"id": "1117974", "url": "https://cs.wikipedia.org/wiki?curid=1117974", "title": "Křížová cesta (Červený Kostelec)", "text": "Křížová cesta (Červený Kostelec)\n\nKřížová cesta v Červeném Kostelci na Náchodsku se nachází na sever od centra města na hřbitově na vrchu Chrby.\n\nKřížová cesta byla postavena roku 1875 a jejím autorem je V. Střihavka. Čtrnáct zastavení stojí oboustranně podél hlavní cesty od brány hřbitova ke hřbitovní kapli svatého Cyrila a Metoděje.\n\nRoku 1862 byl z popudu faráře Františka Kernera položen základní kámen ke kapli sv. Cyrila a Metoděje na Chrbech a současně zde bylo započato se stavbou v pořadí již třetího kosteleckého hřbitova. Hřbitov byl roku 1863 vysvěcen hradeckým biskupem Karlem Hanlem.\n\n"}
{"id": "1117976", "url": "https://cs.wikipedia.org/wiki?curid=1117976", "title": "Jiftach Spektor", "text": "Jiftach Spektor\n\nJiftach Spektor (, ‎* 20. října 1940, Giv'at Brenner) je izraelský brigádní generál ve výslužbě, bývalý stíhací pilot Izraelského letectva a velitel leteckých základen Tel Nof a Ramat David. V současné době je členem Izraelské poradní rady při americké nevládní organizaci Israel Policy Forum. \n\nNarodil se v mandátním území Palestina v roce 1940. Oba jeho rodiče byli členy Palmach, elitní úderné složky Hagany. Jeho otec, Cvi Spektor, byl velitelem operace Boatswain, neúspěšné mise Palmach v Libanonu v roce 1941 která vyústila v smrt všech jejích účastníků, a jeho matka, Šošana Spektor, byla mezi zakládajícími příslušníky Palmach a sloužila jako její adjutant. Spektor vyrůstal v kibucech Giv'at Brenner a Chulata.\n\nBojoval v šestidenní válce a byl jedním z pilotů podílejících se na incidentu s USS \"Liberty\". Zúčastnil se také operace Rimon 20, vzdušné bitvy mezi stíhacími piloty Izraele a Sovětského svazu v době opotřebovací války, později bojoval v jomkipurské válce a podílel se také na operaci Opera, izraelském bombardování iráckého jaderného reaktoru Osirak v roce 1981. Během své služby v Izraelském letectvu zastával postupně funkce velitele 101. a 107. peruti a leteckých základen Ramat David a Tel Nof. Spektor sestřelil dvanáct nepřátelských letadel, osm ve stroji Mirage III a čtyři jako pilot F-4 Phantom II.\n\nV roce 1992 získal Cenu Jicchaka Sadeho, udělovanou za literární díla s vojenskou tematikou, za knihu \"Sen v černi a azuru\", beletrizovaný popis zážitků bojové peruti v době jomkipurské války.\n\nV roce 2003 byl jedním z 27 záložních pilotů a bývalých pilotů zproštěných povinnosti záložní služby kteří podepsali „dopis pilotů“, kde deklarovali odmítnutí provádět operace proti cílům na Západním břehu a v Pásmu Gazy, které označili za nelegální a nemorální.\n\n \n"}
{"id": "1117978", "url": "https://cs.wikipedia.org/wiki?curid=1117978", "title": "107. peruť (Izrael)", "text": "107. peruť (Izrael)\n\n107. peruť () Izraelského letectva, známá také pod názvem Rytíři oranžového ocasu, byla zformována v lednu 1953 na základně Ramat David s výzbrojí strojů Supermarine Spitfire. Ačkoliv již následujícího roku byla rozpuštěna, v šedesátých letech byla obnovena a v současné době operuje se stroji F-16I Sufa ze základny Chacerim.\n\n"}
{"id": "1117981", "url": "https://cs.wikipedia.org/wiki?curid=1117981", "title": "101. peruť (Izrael)", "text": "101. peruť (Izrael)\n\n101. peruť () Izraelského letectva, také známá jako První stíhací peruť, je první izraelská stíhací peruť, vzniklá 20. května 1948, šest dní po vyhlášení nezávislosti Izraele. Původně byla vybavená stroji Avia S-199, později provozovala typy Supermarine Spitfire, North American P-51 Mustang, Dassault Mystère IV, Dassault Mirage IIICJ, IAI Nešer a IAI Kfir. V současné době operuje ze základny Chacor se stroji F-16C Fighting Falcon.\n101. peruť byla aktivována 20. května 1948 simultánně na dvou místech, izraelském letišti Ekron (původně RAF Aqir, nyní základna Tel Nof) a letišti Žatec (kódové označení „Zebra“) v severozápadním Československu, bývalém letišti Luftwaffe poblíž výrobního závodu Messerschmitt, kde piloti podstupovali základní letový výcvik na typu Avia S-199, v Československu vyráběné kopii Bf 109G s motory Junkers Jumo 211F o výkonu 1320 hp.\nBěhem jednoho z přeletů byla některá z 15 letadel perutě donucena přistát v Řecku kde byla ihned zabavena, takže během dalšího přeletu byl užit C-46 jako vůdčí letoun skupiny a u pobřeží hlídkovala korveta pro záchranu pilotů v případě nouzového přistání některého stroje do moře.\nČtyři z těchto strojů provedly 29. května první bojovou operaci perutě, nálet na egyptské pozemní síly v blízkosti Gešer ad Halom, jako předehru k operaci Plešet. 101. peruť také dosáhla prvních vzdušných vítězství Izraelského letectva když 3. června 1948 velitel peruti Modi Alon sestřelil dvojici C-47 Egyptského královského letectva které bombardovaly Tel Aviv.\n\n"}
{"id": "1117984", "url": "https://cs.wikipedia.org/wiki?curid=1117984", "title": "Uri Ilan", "text": "Uri Ilan\n\nUri Ilan (: , ‎17. února 1935, Gan Šmu'el – 13. ledna 1955, Damašek) byl izraelský voják, který spáchal sebevraždu v syrském vězení poté, co byl zajat během tajné vojenské operace na Golanských výšinách. V Izraeli se stal symbolem odvahy a patriotismu.\n\nNarodil se v roce 1935 v kibucu Gan Šmu'el v tehdejší britské mandátní Palestině (dnešní Izrael). Jeho matkou byla sionistická aktivistka a poslankyně Fajge Ilanit, zatímco jeho pradědou talmudista a roš ješiva telšské ješivy Šimon Škop. V roce 1953 narukoval k pěchotní brigádě Golani.\n\nSpolu s dalšími čtyřmi vojáky z jeho jednotky byl 8. prosince 1954 zajat u města Kunejtra na Golanských výšinách, kam byli vysláni v rámci tajné operace, při níž měli vyzvednout nahrávky ze zařízení, které odposlouchávalo syrskou komunikaci. Vojáci byli následně převezeni do Kunejtry a posléze k výslechu do vězení v Damašku. Zde je Syřané rozdělili do samostatných cel a mučili je. V rámci uplatnění metod psychologického boje řekli každému z vojáků, že jeho druzi již byli všichni oběšeni na náměstí v Damašku, a že jediný způsob, jak se mohou zachránit, je mluvit. Ilan po zhruba pěti týdnech spáchal ve své cele 13. ledna 1955 sebevraždu a oběsil se na laně, které vyrobil z prostěradla. Ve svém oblečení ukryl vzkaz své zemi a rodině. Nejslavnější z těchto poznámek obsahovala hebrejskou větu , což v překladu znamená „Nezradil jsem. Zvolil jsem sebevraždu.“\n\nJeho ostatky byly následně navráceny do Izraele, kde byly druhý den pohřbeny v jeho rodném kibucu. Jeho sebevražda a poznámky, které za sebou zanechal, vyvolaly v Izraeli velkou vlnu smutku a zároveň národní hrdosti. Jinak tomu bylo se čtyřmi zbývajícími vojáky. Jeden z nich, Me'ir Moses, nevydržel fyzické a psychické mučení a Syřanům vyzradil lokalitu odposlouchávacího zařízení. Čtveřice vojáků se nakonec vrátila do Izraele 29. března 1956 výměnou za 40 zajatých syrských vojáků. Po návratu byl Moses degradován do hodnosti vojína a souzen pro vlastizradu. Hodnost mu byla navrácena po šestidenní válce a omilostnění se dočkal až v roce 2005 z rukou prezidenta Moše Kacava.\n\n"}
{"id": "1117985", "url": "https://cs.wikipedia.org/wiki?curid=1117985", "title": "Sdružená vstřikovací jednotka", "text": "Sdružená vstřikovací jednotka\n\nSdružená vstřikovací jednotka nazývaná i systém čerpadlo-tryska ( UIS - Unit Injector System, PD - Pumpdüse) je způsob realizace hydraulického pístového vstřikování kapalného paliva pro vznětové motory. Vstřikovací čerpadlo a vstřikovací tryska tvoří jednu jednotku. Montuje se do hlavy válců. Jednotka je většinou poháněna vačkovým hřídelem, čili řešení je vhodné pro motory s rozvodem OHC. Absence vysokotlakého vedení umožňuje dosáhnout vysokých vstřikovacích tlaků až 220 MPa. Vstřik ovládá řídicí jednotka motoru prostřednictvím vysokotlakého elektromagnetického ventilu. Třetí generace systému používá 2 ventily - jeden na řízení pohybu jehly (otevírání / zavírání) vstřikovače a druhý k řízení vstřikovacího tlaku.\n\n"}
{"id": "1117986", "url": "https://cs.wikipedia.org/wiki?curid=1117986", "title": "Univerzita Štýrský Hradec", "text": "Univerzita Štýrský Hradec\n\nUniverzita Štýrský Hradec ( Universität Graz, též Karl-Franzens-Universität Graz nebo KFU Graz) je vysoká škola ve městě Štýrský Hradec v Rakousku.\n\nJe to druhá nejstarší univerzita v Rakousku. Založil ji roku 1585 arcivévoda Karel II. Štýrský. Tehdy měla filozofickou a teologickou fakultu. V roce 1778 přibyla právnická fakulta. Roku 1782 byl ústav proměněn na lyceum. Teprve roku 1827 ji císař František I. Rakouský opětovně povýšil na univerzitu pod názvem Karl-Franzens-Universität. V roce 1863 vznikla lékařská fakulta. Nynější kampus univerzity vznikal od roku 1870. Hlavní budova byla otevřena roku 1895. Od roku 1897 na škole studovaly první ženy.\n\nPo nástupu nacistické moci v roce 1938 byli propuštěni mnozí pedagogové a ze školy odešla třetina studentů. Od 60. let 20. století zažívá univerzita opětovný nárůst počtu studujících. V roce 2004 se osamostatnila fakulta lékařství. V roce 2007 naopak univerzita otevřela novou fakultu ekologických, regionálních a pedagogických studií.\n\nV čele univerzity stojí rektor a čtyři vicerektoři. Škola má šest fakult.\n\n\n"}
{"id": "1117993", "url": "https://cs.wikipedia.org/wiki?curid=1117993", "title": "Vladimir Ivanovič Němcov", "text": "Vladimir Ivanovič Němcov\n\nVladimir Ivanovič Němcov ( ) (10. září 1907, Jepifan, Tulská oblast – 3. ledna 1994, Moskva) byl ruský sovětský radiotechnik a spisovatel, autor vědeckofantastických povídek a románů.\n\nNejprve studoval při zaměstnání na tzv. Dělnické fakultě (рабфак) v Tule. V letech 1926–1929 pak pokračoval ve studiu literatury na Etnologické fakultě Moskevské státní univerzitzy, studium však nedokončil. Zabýval se radiotechnikou a publikoval články v populárně vědeckých časopisech. Začal pracovat ve Vojenském výzkumném ústavu spojů, kde se stal známým jako vynálezce přenosných radiostanicí. Získal dvacet autorských osvědčení v tomto oboru a jako návrhář pomáhal při jejich vývoji v továrně v Leningradě, kde ho zastihla německá blokáda. Posléze byl poslán do Baku, kde se podílel na organizaci vojenské radiotechnické továrny a byl jmenován jejím hlavním inženýrem. Za svou práci obdržel medaili Za obranu Leningradu, Řád Vlastenecké války, Řád rudé hvězdy, Řád rudého praporu práce a další. Od roku 1945 byl členem Komunistická strana Sovětského svazu a od roku 1946 členem Svazu sovětských spisovatelů. Od konce čtyřicátých let se věnoval zcela literatuře.\n\nPsát začal ještě při svých studiích v Tule. Jeho básně byly publikovány v časopise \"Коммунар\" (Komunard). První vědeckofantastická povídku \"Сто градусов\" (Sto stupňů) vydal roku 1945. Nejprve jej zajímala témata, jimiž se za bývala věda v době, kdy svá díla psal, později následovaly rozsáhlé romány, které měly zobrazit sovětské grandiózní technické projekty. Ideologicky ostře se stavěl proti novým trendům v sovětské fantastice, zejména proti dílu bratří Strugackých, které zkritizoval v článku \"Для кого пишут фантасты?\" (1966, Pro koho píší fantasté). Podle Němcova jejich knihy nikterak nenapomáhaly v budování komunismu..\n\n\n"}
{"id": "1117994", "url": "https://cs.wikipedia.org/wiki?curid=1117994", "title": "Univerzita Innsbruck", "text": "Univerzita Innsbruck\n\nUniverzita Innsbruck ( Universität Innsbruck, též Leopold-Franzens-Universität Innsbruck nebo LFU) je vysoká škola ve městě Innsbruck v Rakousku.\n\nJiž v roce 1562 vznikla v Innsbrucku jezuitská kolej. Oficiálně univerzitu založil císař Leopold I. roku 1669 a stanovil, že bude financována výnosem mimořádné solní daně v Hallu. Zakládací listina byla vydána roku 1677. Škola měla mít čtyři fakulty. Později byla dvakrát zrušena a opět obnovena. V roce 1826 nechal císař František I. Rakouský zřídit filozofickou a právnickou fakultu, následovaly další fakulty. V roce 1969 byla založena inženýrská a architektonická fakulta a roku 1976 fakulta sociologie a ekonomie. V roce 2002 byla škola nově uspořádána do 15 fakult, přičemž fakulta lékařství se stala samostatnou univerzitou. V roce 2012 došlo ke vzniku pedagogické školy, která se stala 16. fakultou.\n\nV čele univerzity stojí rektor a čtyři vicerektoři. Škola má šestnáct fakult.\n\n"}
{"id": "1118000", "url": "https://cs.wikipedia.org/wiki?curid=1118000", "title": "Technická univerzita Vídeň", "text": "Technická univerzita Vídeň\n\nTechnická univerzita Vídeň ( Technische Universität Wien, zkratka TU Wien) je vysoká škola ve městě Vídeň v Rakousku.\n\nByla založena roku 1815 jako k. k. Polytechnisches Institut Wien (c. k. polytechnický institut Vídeň). V roce 1865 byla rozdělena na pět fakult. V roce 1866 usedl do funkce první zvolený rektor. Od roku 1872 byl oficiální název školy Technische Hochschule Wien (Vysoká škola technická Vídeň). V roce 1902 byly uděleny první doktorské tituly. V roce 1975 získal ústav nynější název. V roce 2004 získala plnou autonomii.\n\nV čele univerzity stojí rektor a čtyři vicerektoři. Škola má osm fakult.\n\n"}
{"id": "1118004", "url": "https://cs.wikipedia.org/wiki?curid=1118004", "title": "Křížová cesta (Ktiš)", "text": "Křížová cesta (Ktiš)\n\nKřížová cesta ve Ktiši na Prachaticku se nachází přibližně 1,5 km západně od obce na úbočí Ktišské hory.\n\nKřížová cesta byla postavena spolu s kaplí Dobrá voda již v roce 1874. Tvoří ji čtrnáct zastavení v kruhu o průměru asi 50 metrů.\n\nRoku 2010 proběhla oprava kaple i křížové cesty. Dochovaná zastavení byla nahrazena zastaveními upravenými kamennými, zcela nová dřevěná zastavení byla instalována na místo těch, která se nedochovala. Křížová cesta je zakončena ručně tesaným, dřevěným křížem. Zároveň byly rozebrány a znovu postaveny všechny kamenné podstavce.\n\nKřížová cesta s kaplí se nachází na úpatí vrchu Ktišská hora, v blízkosti turistické trasy Ktiš – Miletínky a je přístupná z lesní cesty „Křížovická“.\n\n\n"}
{"id": "1118009", "url": "https://cs.wikipedia.org/wiki?curid=1118009", "title": "TFSI", "text": "TFSI\n\nTFSI (Turbo fuel Stratified injection) je zkratka, která se používá k označení zážehových motorů, které jsou přeplňované turbodmychadlem (T) a využívají technologii přímého vstřikování paliva (FSI). Obě technologie společně zvyšují točivý moment a výkon. Motory jsou také o 15 % ekonomičtější a jejich výfukové plyny mají méně emisí.\n"}
{"id": "1118011", "url": "https://cs.wikipedia.org/wiki?curid=1118011", "title": "Grabmayr", "text": "Grabmayr\n\nPříjmení Grabmayr nosí více osob:\n\n"}
{"id": "1118012", "url": "https://cs.wikipedia.org/wiki?curid=1118012", "title": "Křížová cesta (Lomec)", "text": "Křížová cesta (Lomec)\n\nKřížová cesta na Lomec v Libějovicích na Strakonicku se nachází u poutního místa Lomec s kostelem Jména Panny Marie.\n\nKřížová cesta vznikla roku 2005 jako vzpomínka na pátera Františka Hobizala. Tvoří ji čtrnáct zastavení v podobě dřevěných sloupků s kapličkou s obrazem na vrcholu, které lemují cestu od kostela k lesnímu hřbitovu. Projekt vzniku cesty podpořily obce Libějovice, Malovice a občanské sdružení Mája – Tvořivé Chelčice. Lesní křížovou cestu posvětil o první červnové sobotě roku 2005 Msgre. Prof. Karel Skalický.\n\n\n"}
{"id": "1118014", "url": "https://cs.wikipedia.org/wiki?curid=1118014", "title": "Sars (rozcestník)", "text": "Sars (rozcestník)\n\nSlovo Sars či SARS může znamenat:\n\n"}
{"id": "1118015", "url": "https://cs.wikipedia.org/wiki?curid=1118015", "title": "Friedrich Sueß", "text": "Friedrich Sueß\n\nFriedrich Sueß, též Friedrich Suess (8. června 1833 Londýn – 6. listopadu 1907 Vídeň), byl rakouský podnikatel a politik německé národnosti, v 2. polovině 19. století poslanec Říšské rady.\n\nPůsobil v Sechshausu jako podnikatel v kožedělném průmyslu. V roce 1834 se přestěhoval do Prahy a roku 1844 do Sechshausu ve Vídni. Po dokončení školy a absolvování studijních pobytů ve Francii, Belgii a Švýcarsku nastoupil do otcova podniku. V 60. letech firma produkovala široký sortiment oděvů. V 70. letech začal dodávat i pro armádu. Podílel se na zřízení chemické odborné školy. V letech 1869–1901 byl členem vídeňské obchodní a živnostenské komory. Zastával i funkci viceprezidenta dolnorakouské živnostenské jednoty.\n\nByl veřejně a politicky aktivní. Zasedal jako poslanec Dolnorakouského zemského sněmu, kam nastoupil roku 1871 za kurii venkovských obcí, obvod Sechshaus. Členem sněmu zůstal až do roku 1877. Chtěl kandidovat i v zemských volbách v roce 1878, ale v obchodní a živnostenské komoře nezískal podporu.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Dolních Rakousích, obvod Sechshaus atd. Ve volbách roku 1879 i volbách roku 1885 zde mandát obhájil. V roce 1873 se uvádí jako Friedrich Sueß, továrník v kožedělném průmyslu, bytem Sechshaus.\n\nV roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval staroněmecké křídlo. V roce 1878 je uváděn jako člen staroněmeckého poslaneckého Klubu levice. Jako ústavověrný poslanec se uvádí i po volbách roku 1879. Rovněž v říjnu 1879 se zmiňuje coby člen staroněmeckého (staroliberálního) Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nDíky jeho iniciativě došlo v roce 1874 k založení výzkumného a školícího institutu pro kožedělný průmysl a odborné školy.\n\nByl činný ve vedení Rakousko-uherské banky, kde v letech 1886–1907 působil jako tajný rada. V roce 1878 se stal ředitelem Rakouské národní banky. V roce 1897 se stáhl z podnikání a věnoval se dobročinným aktivitám. V roce 1867 získal Řád Františka Josefa, roku 1873 Řád železné koruny.\n\nZemřel v listopadu 1907.\n\nJeho bratr Eduard Suess byl rovněž aktivní v politice.\n"}
{"id": "1118018", "url": "https://cs.wikipedia.org/wiki?curid=1118018", "title": "Křížová cesta (Načeradec)", "text": "Křížová cesta (Načeradec)\n\nKřížová cesta v Načeradci na Benešovsku vede jihovýchodním směrem cca 1,6 km na Holý vrch. Nachází se v katastrech obcí Načeradec a Olešná u Načeradce.\n\nKřížová cesta byla postavena roku 1738 nákladem hraběte ze Starhemberka. Tvoří ji třináct zděných hranolových kapliček se stříškou a dvěma výklenky nad sebou.\n\nV 90. letech 20. století byla nově zrekonstruována.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1118021", "url": "https://cs.wikipedia.org/wiki?curid=1118021", "title": "Gustav Suttner", "text": "Gustav Suttner\n\nGustav von Suttner (4. září 1826 Kirchstetten – 27. října 1900 Vídeň) byl rakouský politik německé národnosti, v 2. polovině 19. století poslanec Říšské rady.\n\nPůsobil jako statkář v rodném Kirchstettenu. Studoval na Vídeňské univerzitě. Absolvoval Tereziánskou akademii ve Vídni. Byl členem ústředního výboru c. k. Zemědělské společnosti. Zasloužil se o rozvoj silniční sítě a péče o chudé. V roce 1867 byl povýšen na barona. Podnikl studijní cestu do Ameriky.\n\nByl veřejně a politicky aktivní. Zasedal jako poslanec Dolnorakouského zemského sněmu, kam nastoupil roku 1861 za velkostatkářskou kurii. Členem sněmu zůstal do roku 1877 a pak se na něj vrátil roku 1878 a poslancem byl do roku 1896.\n\nByl také poslancem Říšské rady (celostátního parlamentu Předlitavska), kam ho zvolil zemský sněm v roce 1870 (Říšská rada byla tehdy ještě volena nepřímo zemskými sněmy). Opětovně sem byl delegován zemským sněmem roku 1871. Uspěl i v prvních přímých volbách roku 1873 za kurii velkostatkářskou v Dolních Rakousích. Ve volbách roku 1879, volbách roku 1885 a volbách roku 1891 zde mandát obhájil. V roce 1873 se uvádí jako baron Gustav Suttner, statkář, bytem Vídeň.\n\nV roce 1873 do parlamentu nastupoval za blok ústavověrných (tzv. Ústavní strana, centralisticky a provídeňsky orientovaná), v jehož rámci představoval křídlo Strany ústavověrného velkostatku. Jako ústavověrný statkář se uvádí i po volbách roku 1879. Na Říšské radě se v říjnu 1879 uvádí jako člen staroněmeckého (staroliberálního) Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel v říjnu 1900 ve svém bytě ve Vídni.\n"}
{"id": "1118025", "url": "https://cs.wikipedia.org/wiki?curid=1118025", "title": "Anat život není", "text": "Anat život není\n\nAnat život není je páté studiové album českého písničkáře Tomáše Kluse, které vydal se svou kapelou pod názvem Tomáš Klus a jeho cílová skupina. Album bylo vydáno 29. června 2015 vlastním nákladem a s distribucí u Bontonlandu.\n\nJiž v dubnu byl vydán videoklip k písni „Přeju Ti“.\n\nAlbum se zabývá protiválečnými tématy. Nahrávalo se v divadle v areálu Stará Střelnice v Hranicích na Moravě. Produkci alba vytvořiva kolektivně celá skvadra Cílová skupina. Grafickou podobu alba zpracovala výtvarnice Léna Brauner.\n\nPrvním singlem byla v červnu 2015 zvolena píseň „JdeVoZem“. Ta se umístila na 51. příčce v žebříčku TOP 100 ČNS IFPI.\n\nKřest alba proběhl 27. června 2015 v areálu u obce Svojšice u Pardubic.\n\nPo vydání se album na první příčce žebříčku Albums – Top 100 udrželo dva týdny.\n\n\n"}
{"id": "1118027", "url": "https://cs.wikipedia.org/wiki?curid=1118027", "title": "Josef Köferl", "text": "Josef Köferl\n\nJosef Köferl (20. září 1845 Litrbachy – 1. prosince 1918 Litrbachy), byl český spisovatel, básník a regionální historik.\n\nNarodil se 20. září 1845 v městečku Litrbachy. Z rodného města odešel do Prahy, kde studoval na německém učitelském ústavu. Po ukončení studia nastoupil v roce 1863 v Tachově, kde působil jako učitel. Zde vážně onemocněl a v roce 1897 odešel do penze. Vrátil se do rodných Litrbachů a plně se věnoval literární činnosti. První v nářečí složená báseň Herbsblumen vyšla roku 1904 v tachovském měsíčníku Der Böhmerwald. Další sbírky básní vyšly až po básníkově smrti. Josef Köfler zemřel 1. prosince 1918.\nSpisovatel a básník Köfler ve svém díle popisoval události povětšinou týkající se Tachovska. V roce 1890 vydal obsáhlou monografii tohoto regionu , která nesla název Der politische Bezirk Tachau.\n\n"}
{"id": "1118033", "url": "https://cs.wikipedia.org/wiki?curid=1118033", "title": "Křížová cesta (Rosice)", "text": "Křížová cesta (Rosice)\n\nKřížová cesta v Rosicích v okrese Brno-venkov se nachází jižně od centra města. Vede lipovou alejí ke kapli Nejsvětější Trojice.\n\nKřížová cesta je tvořena dvanácti zastaveními v podobě trojbokých kamenných jehlanců s vytesanými reliéfy.\n\nCesta vede 300 metrů dlouhou dvouřadou památkově chráněnou lipovou alejí ke kapli Nejsvětější Trojice. Na konci cesty je kamenný kříž z roku 1950, který pravděpodobně nahradil chybějící třinácté zastavení.\n\nKřížová cesta je chráněna jako nemovitá kulturní památka České republiky.\n\n"}
{"id": "1118036", "url": "https://cs.wikipedia.org/wiki?curid=1118036", "title": "Josef Wedl", "text": "Josef Wedl\n\nJosef Wedl (6. prosince 1835 Vídeň – 21. ledna 1901 Vídeň) byl rakouský politik německé národnosti, v 2. polovině 19. století poslanec Říšské rady.\n\nStudoval práva na Vídeňské univerzitě a Univerzitě v Innsbrucku. Od roku 1869 pak pracoval jako advokát ve Vídeňském Novém Městě. V roce 1893 byl na základě disciplinárního pochybení vyloučen z advokacie. Byl veřejně a politicky aktivní. Od roku 1871 zasedal v obecní radě ve Vídeňském Novém Městě a byl zde prvním náměstkem starosty.\n\nZasedal jako poslanec Dolnorakouského zemského sněmu, kam nastoupil roku 1871 za městskou kurii (obvod Vídeňské Nové Město). Členem sněmu zůstal do roku 1884, kdy ho ve volbách porazil Josef Pöck.\n\nByl také poslancem Říšské rady (celostátního parlamentu Předlitavska), kam usedl v prvních přímých volbách roku 1873 za kurii městskou v Dolních Rakousích, obvod Wiener-Neustadt, Neunkirchen atd. V roce 1873 se uvádí jako Dr. Josef Wedl, advokát, bytem Vídeňské Nové Město.\n\nV roce 1873 do parlamentu nastupoval za blok ústavověrných (tzv. Ústavní strana, centralisticky a provídeňsky orientovaná), v jehož rámci představoval mladoněmecké křídlo. V roce 1878 je uváděn jako člen poslaneckého Nového Klubu pokroku.\n"}
{"id": "1118040", "url": "https://cs.wikipedia.org/wiki?curid=1118040", "title": "This Is It", "text": "This Is It\n\nThis Is It bylo plánované koncertní turné Michaela Jacksona. Mělo jít o jeho rozsáhlý comeback po 12 letech od jeho posledního turné HIStory. V rámci This Is It měl od 13. července 2009 do 6. března 2010 odehrát v londýnské O2 Areně ve dvou sériích (červenec–září 2009, leden–březen 2010) celkem 50 koncertů. Napřed bylo oznámeno deset vystoupení, ale kvůli obrovskému zájmu a okamžitému vyprodání byli pořadatelé nuceni zvýšit jejich počet o dalších 40.\n\nVzhledem k Jacksonově smrti 25. června 2009, tedy asi tři týdny před zahájením koncertní šňůry, muselo být připravované turné zrušeno. Ze záběrů ze zkoušek koncertů byl vytvořen film \"This Is It \".\n\n\n\n"}
{"id": "1118041", "url": "https://cs.wikipedia.org/wiki?curid=1118041", "title": "Divize A 1991/92", "text": "Divize A 1991/92\n\nV soubojích 27. ročníku České divize A 1991/92 se utkalo 16 týmů dvoukolovým systémem podzim - jaro. Tento ročník začal v srpnu 1991 a skončil v červnu 1992.\n\nZ 3. ligy - sk. A 1990/91 sestoupila do Divize A mužstva TJ Sokol Svéradice a TJ Montáže Praha. Z krajských přeborů ročníku 1990/91 postoupila vítězná mužstva TJ Tatran Prachatice z Jihočeského krajského přeboru a . Také sem byla přeřazena mužstva TJ KŽ Králův Dvůr a TJ Rudná z Divize B. Sestoupivší SKP Union Cheb \"B\" nahradil o mužstvo TJ Lokommotiva Cheb.\n\n\nPoznámky:\n"}
{"id": "1118042", "url": "https://cs.wikipedia.org/wiki?curid=1118042", "title": "Petr Vittek", "text": "Petr Vittek\n\nPetr Vittek (* 14. srpna 1991 Strakonice) je český politik, v roce 2015 krátce místopředseda Věcí veřejných, od roku 2010 zastupitel obce Předslavice.\n\nV letech 2010 až 2014 vystudoval bakalářský obor biologie na Přírodovědecké fakultě Jihočeské univerzity v Českých Budějovicích (získal titul Bc.). V letech 2014 až 2017 vystudoval na téže fakultě navazující magisterský obor vegetační ekologie (získal titul Mgr.).\n\nPůsobil také na Střední škole a Jazykové škole s právem státní jazykové zkoušky ve Volyni. Žije v obci Předslavice.\n\nDo politiky vstoupil, když byl v komunálních volbách v roce 2010 zvolen jako nezávislý za subjekt \"Sdružení nezávislých kandidátů Předslavice\" zastupitelem obce Předslavice na Strakonicku. Mandát zastupitele obce pak obhájil ve volbách v roce 2014, když kandidoval jako člen VV (do strany vstoupil v roce 2013) na kandidátce subjektu \"Pro lepší obec\" (tj. nezávislí kandidáti a VV). Působí jako člen Finančního výboru.\n\nPo volbách do Poslanecké sněmovny PČR v roce 2013 působil krátce také jako asistent poslance PČR Karla Pražáka (nestr., býv. člen VV), se kterým se po neshodách ve straně rozešel.\n\nVe volbách do Evropského parlamentu v roce 2014 kandidoval na 24. místě kandidátky Věcí veřejných, ale neuspěl. V lednu 2015 byl kooptován do předsednictva VV na post místopředsedy. Tuto pozici zastával do poloviny července 2015, kdy se strana přeměnila na spolek a tím de facto zanikla.\n\nDne 24. března 2017 podal z důvodů nesouhlasu ve směřování a fungování obce rezignaci na post zastupitele. Společně s ním odstoupil i jeho kolega Mgr. Jiří Hůla a všichni náhradníci ze stejné kandidátní listiny Pro lepší obec.\n"}
{"id": "1118043", "url": "https://cs.wikipedia.org/wiki?curid=1118043", "title": "Divize B 1991/92", "text": "Divize B 1991/92\n\nV soubojích 27. ročníku České divize B 1991/92 se utkalo 16 týmů dvoukolovým systémem podzim–jaro. Tento ročník začal v srpnu 1991 a skončil v červnu 1992.\n\n\nPoznámky:\n"}
{"id": "1118044", "url": "https://cs.wikipedia.org/wiki?curid=1118044", "title": "Ramseyho teorie", "text": "Ramseyho teorie\n\nRamseyho teorie je soubor výsledků a vět z extremální kombinatoriky. Objektem zkoumání jsou velké množiny a jaké vlastnosti těchto množin můžeme zaručit pouze na základě jejich velikosti. Teorie je pojmenována po britském matematikovi F. P. Ramseyovi.\n\nObvyklý příklad, který se uvádí jako úvod do problematiky Ramseyho teorie, je tento: Uvažujme hospodu, kde daný den popíjí právě 6 lidí. Někteří lidé se znají a někteří lidé se neznají (ovšem znají se navzájem, není možné, že by Petr znal Adama, ale Adam Petra ne). Potom můžeme zaručit, že na takovém večírku existuje trojice lidí, kteří se navzájem znají (každý z trojice zná každého z trojice), nebo trojice lidí, kteří se navzájem vůbec neznají (nikdo z trojice nezná nikoho z trojice). Pravdivost tohoto tvrzení není zřejmá, lze dokázat takto:\n\nVyberme libovolného štamgasta, nazvěme ho Honza. Ostatní zúčastněné rozdělme na skupiny \"K\",\"N\", kde skupinu \"K\" tvoří kamarádi Honzy a skupinu \"N\" tvoří lidé, které Honza nezná. Celkem tyto skupiny obsahují pět lidí, tedy alespoň jedna z těchto skupin obsahuje alespoň tři návštěvníky. Rozdělme si možné případy (jeden z nich musí nastat):\n\nTedy v obou možných případech najdeme trojici a tím je tvrzení dokázáno.\n\nNyní zavrhněme hospody a přesuňme se do o něco formálnějších podmínek. Tedy do teorie grafů (ideální kombinací je pak teorie grafů nad pivem v hospodě). Situace v pivnici se dá modelovat jako jednoduchý graf na 6 vrcholech reprezentujících hospodské povaleče, kde hrana mezi dvěma vrcholy je právě tehdy, když se pivaři znají. Takže věta se dá přeformulovat takto:\n\n\nPrvním zobecněním, které na výše uvedeném tvrzení provedeme, bude, že nebudeme hledat pouze trojice, ale obecně formula_3-tice. Tedy formula_3-prvkovou podmnožinu vrcholů, které tvoří kliku nebo nezávislou množinu jako indukovaný podgraf.\n\n\n\nDůkaz bude pouze zobecnění původní verze. Provedeme ho indukcí podle formula_11:\n\n\nCo vlastně \"R(k,l)\" znamená, lze vyčíst z výše uvedené věty, ale stejně si toto číslo formálně definujme pro jasnost. Také se nám bude hodit znát explicitní definici až budeme dokazovat dolní odhad.\n\nformula_32\n\n\nTato verze je zjevně silnější než původní verze, ačkoli zkoumáme pouze úplné grafy -- jednobarevný graf lze modelovat na úplném grafu tak, že hrany obarvíme jednou barvou a nehrany jinou barvou.\n\nDůkaz provedeme za použití jednobarevné verze. Budeme postupovat indukcí podle formula_36:\n\nDokázali jsme, že pro každé \"k,l\" existují velmi velké grafy s požadovanou vlastností, ale neznáme, jak velké tyto grafy vlastně musí být. Budeme nyní hledat dolní odhad \"R(k,k)\". Použijeme slavný Erdosův důkaz pravděpodobnostní metodou.\n\nNechť \"n=R(k,k)\", dokážeme, že nutně formula_55. \"G=(V,E)\" je graf na \"n\" vrcholech, kde každá hrana je v \"E\" s pravděpodobností 1/2. Tedy konstrukci tohoto grafu si můžeme představit tak, že pro každou dvojici vrcholů hodíme mincí, pokud padne hlava, tuto hranu zahrneme, pokud orel, nezahrneme ji do \"E\".\n\nPro libovolnou \"k\"-prvkovou podmnožinu vrcholů platí, že je klikou s pravděpodobností formula_56. Pravděpodobnost, že graf obsahuje \"k\"-kliku je tedy formula_57. Zřejmě graf obsahuje nezávislou množinu se stejnou pravděpodobností. Tedy pro \"G\" platí, že pravděpodobnost, že obsahuje kliku nebo nezávislou množinu na \"k\" vrcholech, je menší, než formula_58. Pokud ukážeme, že tato pravděpodobnost je menší, než 1, určitě bude existovat nějaký graf ve kterém \"k\"-klika ani \"k\"-prvková nezávisla množina nejsou (protože kdyby neexistoval, pravděpodobnost by musela být rovna 1). Tedy nyní již jen vyjádříme \"n\" z nerovnice\nformula_59, použijeme odhad formula_60:\n\nformula_61, z toho plyne formula_62. Tedy pokud zvolíme formula_63, nerovnost bude platit a tedy bude existovat graf bez požadovaných podgrafů a tedy Ramseyovo číslo musí být větší než tato hodnota \"n\".\n"}
