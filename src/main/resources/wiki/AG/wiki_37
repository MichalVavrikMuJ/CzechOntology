{"id": "1034396", "url": "https://cs.wikipedia.org/wiki?curid=1034396", "title": "Pygmej", "text": "Pygmej\n\nPygmej (2009) je román amerického spisovatele Chucka Palahniuka zachycující příběh mladého studenta na výměnném pobytu, který byl vychován v blíže neurčené komunistické zemi a nenávidí Ameriku. Tak jako všechna Palahniukova díla je i toto plné kritiky společnosti, v tomto případě zejména šovinismu západního světa, egoismu a boji předsudků obou stran. Nezapomíná se opět pouštět do kritiky církve (i když ne tak silně jako v románu \"Program pro přeživší\"), vysmívá se i americkému školství.\n\nJak je u autora zvykem, příběh má ponurý nádech, nicméně stejně tak obsahuje černý a cynický humor, který je Palahniukovi vlastní. V tomto případě se autor pustil do experimentálního stylistického psaní, neboť celá kniha je psána (jako obvykle) v první osobě, tudíž se snaží Palahniuk napodobit jazyk mluvu i vnitřní monology člověka, který se snaží postihnout realitu jazykem, který mu není mateřský. Proto se často uchyluje k věcnému pojmenování významu věcí a věty působí stroze, emočně chladně. Zároveň se tím snaží čtenáře přiblížit pocitům hlavního hrdiny, jehož charakteru tento jazyk napomáhá.\n\nAdolescentní pygmej přijíždí z blíže neurčené komunistické země do USA na výměnný pobyt. Je určen do hostitelské rodiny Cedarů, která čítá obtloustlého otce pracujícího v radioaktivních laboratořích, pohublou matku, drzého syna a přitažlivou dceru. Hned po příjezdu je mu navléknuto tričko s nápisem „Patřím Ježíšovi“ a dostává slib Cedarů, že se z něj pokusí udělat Američana, i kdyby je to mělo stát život. Hlavní hrdina, který zůstává během celého příběhu nejmenován, jen je mu okolím přidělena přezdívka Pygmej, je následkem tvrdého speciálního výcviku ve své domovině vzdělán v oblasti zbraní, chemikálií a bojových umění a má v jedné stoličce voperovánu dutinu obsahující kyanidovou kapsli.\nPygmej si s sebou přináší i značné množství předsudků. Ačkoliv ho Cedarovi přijmou vřele, syn jeví už od začátku blíže neurčený odpor. Pygmej se postupně seznamuje se světem Spojených států, který mu byl a stále zůstává cizí. Obstarožní vítačku ve Wal-Martu oslovuje jako „ctihodnou hnijící mrtvolu, kterou brzy čeká zánik“ a žádá ji o radu, ve kterém oddělení obchodu se dají sehnat střelné zbraně. Během bloudění mezi regály spatří blonďatého agresora, Trevora Stonefielda, jak násilně získává od Pygmejova „hostitelského bratra“ značnou sumu peněz. Když odejde a bratr se sebere z kaluže krve, prochází spolu s Pygmejem obchodem. Dělá si z nic netušícího Pygmeje legraci, ukazuje mu na psa ve zverimexu a říká, že to je hovězí, později jej posílá na toaletu s vysvětlením, že jde o pánské lázně a uvnitř mís se nachází nejčistší pitná voda. Od té doby je Pygmej cítit záchodovými přípravky. Na toaletách v obchodě Pygmej potkává Trevora. Ten se do něj přirozeně naváží a má tendenci k agresivitě. Pygmejovi nedá příliš práce jej mocnou bojovou technikou poslat k zemi. Následuje nejhorší ponížení, jaké se může muži přihodit, a totiž znásilnění, které Pygmej vykoná bez homosexuálních tendencí, pouze jako výraz převahy jednoho nad druhým. Po konci akce odebírá Trevorovi peníze, do nichž si otře úd a vkládá si je do kapsy. Později je vrací hostitelskému bratrovi bez bližšího vysvětlení. Trevor zůstává na toaletách, ponížený a vysílající k Pygmejovi nadávky a výhrůžky smrtí.\n\nCedarovi jsou pobožná rodina, otec je příležitostným zástupcem kazatele, není proto divu, že i Pygmej je přiveden do kostela. Setkává se zde s podezřelým reverendem Tonym, stejně jako s ostatními studenty výměnného pobytu, kteří přiletěli spolu s ním a stejně jako on prošli od dětství tvrdým výcvikem. Všichni operativci s tajným úkolem. Pygmej je představen již známé obstarožní ženštině z Wal-Martu, jmenuje se Doris Lillyová a pomáhá reverendu Tonymu. K tomu již od začátku Pygmej přistupuje jako ke sluhovi náboženské propagandy, poskoku satana, a dává mu to zřetelně najevo. Tyto projevy jsou přejity a posouzeny za nedokonalou znalost angličtiny. Pygmejova někdejší komunistická spolužačka, operativec Magda, dnes má být pokřtěna ponořením do kádě s vodou. Rituál probíhá do okamžiku, kdy se ve vodě začne bránit a Tonyho stáhne za sebou do vody, přičemž mu pochroumá krk. Je přítomen i Trevor, jehož značná zranění v obličeji a nepřítomný pohled zůstávají připomínkou záchodové události. Pygmej pozoruje honosné zdobení kostela a nerozumí uctívání mrtvé sádrové sochy přibité na skřížená prkna. Na kolující tác na příspěvky přidá hrst Trevorovými fekáliemi upravených bankovek, které stejně jako ostatní peníze odcizí jeden z kolegů operativců.\n\nCílem operativců je Operace: Zkáza. Její součástí je snaha, aby každý operativec zplodil napůl americké dítě. Bohužel, Pygmej a ostatní operativci, kteří své protějšky vnímají jako semenné zdroje, případně nádoby na uložení semene, s tímto přístupem, kdy přichází za jednotlivými potenciálními sexuálními partnery a upřímně je oslovují s cílem souložit, nepořídí.\n\nPygmej nastupuje na místní střední školu. Prochází hlubokým rozčarováním, co se amerického školství týče. Nechápe smysl sborového zpěvu, který degraduje lidskou popěvky o ženících se komárech, ani ostatní předměty. Nechápe, proč se tyto zbytečnosti musí přetrpět, než dojde k výuce užitečných věcí, jako je chemie. Ze strany spolužáků se setkává s posměchem a urážkami, zejména když při každém vstupu učitele do třídy recituje pozdrav, kterým mu vzdává úctu za moudrost, kterou žákům poskytuje. Tak jak byl zvyklý doma. Setkává se zde i s Trevorem, který s ním nutně potřebuje mluvit. Trevor mu říká, že se do něj zamiloval. Že nikdy nezažil takovou vášeň, jako ve Wal-Martu a že touží s Pygmejem být. Pygmejovi je jasné, že je to jen příklad Stockholmského syndromu, ale Trevor to není ochoten přijmout, trvá na svých citech.\n\nPygmej postupně začíná chápat chod domácnosti u Cedarů. Faktickou moc mají děti, neboť jim nedělá problém rodiče zdrogovat chloroformem a dělat si co chtějí. V případě hostitelské sestry to znamená vyjmout otci umělé oko a vypůjčit si jeho legitimaci, s jejichž pomocí se dostane do laboratoře v práci a nakrade si potřebný materiál pro školní vědecký projekt. Ten souvisí zase s matkou, neboť ta pořádá v suterénu domu Cedarových se svými přítelkyněmi zkoušení vibrátorů a tyto orgasmické seance, byť jsou členy rodiny již přijímány jako samozřejmost, způsobují nedostatek baterií do spotřebičů.\n\nNa škole se odehrávají i „mimoškolní“ akce, například studentské zasedání Spojených národů. Teoreticky se každý oblékne do typického oblečení zastupovaného státu a debatuje se mezi studenty o globálních problémech a výměně surovin. V praxi to vypadá tak, že dívky jsou ve vyzývavých verzích úborů, které si nějak spojují se zastupovanou zemí a velmi blízce se kamarádí se zástupci jiných států. Americké děti mají tendenci zastupovat státy třetího světa v domnění, že je mohou nějak obhájit, nějak jim pomoci. Všichni Američané mají pocit, že jejich svět je nejlepší a že pokud má někdo zachránit rozvojové země, jsou to právě oni. Tak se také stalo, že nikdo nechtěl zastupovat USA. Ačkoliv se to Pygmejovi nelíbilo, na přání hodné a čím dál sympatičtější hostitelské sestry se toho ujal. Právě jeho hostitelská sestra je ta, která se mu věnuje a stávají se kamarády. A čím dál více se mu zdá jako dobrá potenciální nádoba na semeno s cílem zplodit občana.\n\nNa Spojených národech vše probíhá v přátelském duchu. Operativci, stejně jako ostatní, jsou oblečeni do krojů a domněle typických národních obleků zastupovaných zemí. Jenže na rozdíl od většiny ostatních projevují tendenci opravdu probírat mezinárodní politiku a zabývat se diskuzí o skutečných problémech. Zbytku osazenstva se to ale nezdá, takže ve většině to končí výměnou slin zástupců různých zemí a jejich třením o sebe. Alkoholické posilnění není výjimkou. Příjemně se rozvíjející mezinárodní spolupráci však naruší výstřely. Trevor Stonefield, vyzbrojený pistolí, pálí bezhlavě do spolužáků a zabíjí každého, kdo se mu postaví před hlaveň. Masakru učiní přítrž Pygmej, který, veden svým výcvikem, provede zlomení vazu útočníka.\n\nZ Pygmeje se stává hvězda. V televizi je oceňován, spolužáky je milován a dívkami žádán. Každý ho chce v týmu na vybíjenou, každý chce podpis. Nikdo netuší, že k zoufalému činu zlomeného odmítnutého Trevora dohnal právě on. To se potvrdí později v soukromí, kdy Pygmej dostane do rukou Trevorův dopis na rozloučenou, který dá hostitelskému bratrovi Trevorova matka na pohřbu. Pitva mimo jiné prokáže nedávné Trevoro znásilnění, obviněn a zatčen je však Trevorův otec. Je hostitelským otcem vychvalován v dlouhém monologu na dalším setkání církve a právě tam je přednesena otcova touha legálně jej adoptovat za právoplatného syna.\n\nKaždý mužský spolužák by se rád naučil bojové techniky tak dobře, jako Pygmej a tak je o to často žádán. Pygmej využije situace a slíbí spolužákům trénink, pokud mu poskytnou každý nějakou věc. Nikdo netuší, že dohromady by tyto suroviny měly umožnit složení zbraně hromadného ničení.\n\nHostitelská sestra má ve zvyku po nocích někam utíkat, vždy černě oděná. Když se přizná, že je špionka, která díky otcově zaměstnanecké kartě a umělému oku krade materiál na svůj vědecký projekt, získává Pygmejův zájem. Netrvá proto dlouho, než Pygmej při večeři (ten den vaří on a připraví jídlo, o kterém mu bratr ve zverimexu řekl, že je to hovězí) zdroguje rodinu (chloroform získá od hostitelského bratra výměnou za trénink), vyjme hostitelskému otci umělé oko a jde si do laboratoře nakrást materiál pro uskutečnění Operace Zkáza.\n\nBěhem školního večírku, taneční zábavy pořádané v tělocvičně, je Pygmej vyzván kolegyní operativcem k tanci. Během tance je obklíčen ostatními operativci, kteří mají pocit, že zradil poslání Operace Zkáza. Operativci na něj hromadně zaútočí, Pygmej je však schopen se útokům vyhýbat a vykrývat je s takovou grácií, že si přítomní američtí studenti myslí, že nejde o boj, ale o nějaký etnický tanec a začínají jej napodobovat. Takto tančící dívky pak obestoupí Pygmeje a znemožní ostatním operativcům další útok.\n\nPygmej v laboratoři ukradl nervový toxin, s jehož pomocí chce uskutečnit plán. Nejprve se vloupá do kostela, kde chce vyzkoušet jeho účinek. Je načapán reverendem Tonym, který tajně oplodnil Magdu, kolegu operativce. Pygmej Tonyho, sluhu náboženské propagandy a šovinistické křesťanské sleposti, toxinem zabije. Později se dozvídáme, že Tony kdysi znásilnil hostitelskou sestru.\n\nOperace Zkáza má jasný plán. Vyhrát studentskou vědeckou soutěž, dostat se se svým projektem na celostátní finále do Washingtonu a spustit zabíjení v hlavním městě. Agent musí svůj život obětovat, v případě nutnosti mu k tomu pomůže kyanidový zub. Ačkoliv je Pygmejův projekt vytvořen, zbývá ještě sabotovat projekty ostatních studentů. Zejména v případě hostitelské sestry, která vyvinula extrémně sofistikovaný vibrátor, je to nezbytné. Když však vibrátor (po předchozí Pygmejově úpravě) vzplane, začne poskakovat po sále a plivat na přítomné kusy rozžhaveného plastu, je za vítěze vybrán Pygmej, ačkoliv jeho projekt není nijak zázračný. Jako jediný ale drží pohromadě, ostatní se po zásahu operativců většinou rozpadly nebo ztratily funkci. Po soutěži se hostitelská sestra dozvídá o tom, že je otec zavřený ve vězení. To jeho noční vstupy do laboratoří byly zaznamenány a odcizení neurotoxinu z laboratoře bylo připsáno jemu.\n\nPygmej se svým projektem, všichni operativci a plno Pygmejových fanoušků z řad studentů, dokonce i Doris Lillyová, ti všichni jedou do Washingtonu na finále vědecké soutěže. Ještě před odjezdem se hostitelská matka s Pygmejem loučí objetím a pusou. Ve dveřích letadla se ještě Pygmej otočí a na poslední chvíli se běží ještě jednou rozloučit.\n\nPygmejův vědecký projekt je fakticky bedna obsahující na konkrétní dobu nastavený mechanismus způsobící vystřelení v kostele nakradených bankovek do vzduchu, nad všechny přítomné. Každá bankovka má být pokryta neurotoxinem. Jak budou bankovky putovat z ruky do ruky, mají postupně zahubit celé Spojené státy. Vlastní hamižnost a diktatura peněz má Američany zahubit. Když na soutěži objeví i hostitelská sestra, Pygmej ji přesvědčuje, aby odešla. Ta mu ale chce oplatit příkoří a chce sabotovat jeho projekt. V tu chvíli se ale objeví Doris Lillyová, která navzdory své chatrně působící postavě zaútočí na hostitelskou sestru, aby jí v tom zabránila. Doris je odhalena jako agent-krtek z Pygmejovy domoviny, který má dohlédnout na uskutečnění plánu asimilován americkou společností. Pygmej sestru brání, ale na stranu Doris se přidávají ostatní operativci. Hostitelská sestra vytahuje porouchaný vibrátor, který uvedením do chodu opět hází jiskry a kusy rozžhaveného plastu, které značně znepříjemňují útok operativců. Na pomoc Pygmejovi se objevil hostitelský bratr (kterého Pygmej učil boj), jemuž zase pomáhá operativec těhotná Magda. Bratr a Magda společně zabijí Doris. Když si bitky všimnou ostatní přítomní, okamžitě se vydají Pygmejovi na pomoc. Američané přemůžou všechny operativce. V tu chvíli dochází k explozi a do vzduchu vyletí oblak bankovek z Pygmejova exponátu.\n\nPeníze ale nebyly potřené toxinem. Pygmej se rozhodl rezignovat. Nechce obětovat život ve prospěch, akce, zradil své kolegy, plán a národ. Zájem hostitelské sestry, který se nakonec projevil, ho přesvědčil ukončit dosavadní život. Zatímco ostatní operativci byli zadrženi federální vládou, otec Cedar byl osvobozen. Pygmej se přiznal ke znásilnění Trevora Stonefielda. Magdino dítě bylo analýzou DNA určeno jako dítě hostitelského bratra. A Pygmejovi byla lékařsky vyjmuta kyanidová stolička.\n\nV průběhu příběhu se skrze pohledy do minulosti setkáváme s výcvikem mladých operativců. Ti byli ve čtyřech letech, stejně jako ostatní děti, podrobeni náročnému testu s cílem předurčit jejich další kariéru. Pygmej a ostatní operativci, kteří přiletěli do USA, byli shledáni vhodnými adepty k tréninku špionáže, ovládání zbraní, výroby výbušnin a silné protiamerické propagandě. Byli odebráni rodičům a skrze fotografie masakrů, které jim byly ukazovány jako pozůstatky bombových útoků Američanů, se učili nenávidět Západ. Když se někteří z nich v době puberty na vojenské přehlídce setkali se svými rodiči, o kterých jim bylo řečeno, že jsou mrtví, ani je nepoznali. Operativci se cvičili v chladnokrevnosti a lásce ke státu a službě jemu. Proto Pygmej nebyl s to pochopit, že v USA mladí lidé nic takového necítí. Operativci se snažili být spolehliví, ne však výrazně lepší než ostatní. Jeden velmi nadaný student byl proto již během výcviku zastřelen instruktorem, nikdo by se neměl snažit být středem pozornosti a prezentovat se jako nejlepší. Všechny tyto věci měly operativce připravit na Operaci: Zkáza, za jejímž účelem byli do USA vysláni.\n\nPygmejova osobnost se postupně proměňuje. Vidíme jeho postupný přerod v Američana, změnu myšlení. Přestává postupně uvažovat a kritizovat vše americké kolem sebe a začíná to přijímat. Dokonce uvažuje o tom, jaký má jeho akce smysl a co bude, až bude po ní. Až splní úkol, jehož přípravě vlastně věnoval celý život, tak co bude dál. Ačkoliv i během výcviku ve své domovině byl o něco citlivější než ostatní operativci, postupně se v něm city projevují naplno. Když se hostitelská sestra objeví ve Washingtonu, snaží se ji přesvědčit k opuštění lokality, dokonce jí prozradí, co se má přihodit. Stejně tak před odchodem do radiologického ústavu, když je celá rodina v bezvědomí, spící sestru hladí a líbá. Je si vědom, že není žádný problém pokročit v plánu a oplodnit ji, ale neprovede to. Cítí, že k tomu potřbeuje souhlas, že ona to nevnímá jako službu státu. V Americe zkrátka agent prožívá lásku a náhradu rodiny (jeho chování před odletem na finále soutěže tomu napovídá), která je jistě jednou z příčin jeho psychické změny. A i jedním z důvodů, proč příběh končí tak, jak končí.\n"}
{"id": "1034401", "url": "https://cs.wikipedia.org/wiki?curid=1034401", "title": "Twilio", "text": "Twilio\n\nTwilio je název cloudové telekomunikační společnosti se sídlem v San Franciscu, stejně jako její vlajkové infrastrukturní služby. Twilio umožňuje softwarovým vývojářům programaticky uskutečňovat a přijímat telefonní hovory a přijímat či odesílat textové nebo multimediální zprávy, to vše s použitím API jejich webové služby. Twilio je přístupné přes HTTP a používá Amazon Web Services. Uživatelům účtuje se na základě provolaných minut, počtu zpráv nebo objemu dat, mj. přes PayPal. Lze používat jen americká a kanadská čísla.\n\nSpolečnost Twilio byla založena v roce 2007 Johnem Wolthuisem a Jeffem Lawsonem, který je jejím CEO a Evanem Cookem, který je jejím technologickým ředitelem. První služba společnosti umožňující programové SMS vyšla v únoru 2010. Roky 2010 a 2011 byly ve znamení rapidního růstu společnosti a popularity jejích služeb, stejně jako jejího úspěšného fundingu a pozdějších podpůrných akcí, například směrem k neziskovým organizacím. V září 2014 služby Twilio používalo více než 400 tisíc vývojářů.\n\n"}
{"id": "1034403", "url": "https://cs.wikipedia.org/wiki?curid=1034403", "title": "Érik Lamela", "text": "Érik Lamela\n\nÉrik Manuel Lamela (* 4. března 1992, Carapachay, Buenos Aires, Argentina) je argentinský fotbalový útočník a reprezentant, v současnosti působí v klubu Tottenham Hotspur.\n\nZúčastnil se Mistrovství světa hráčů do 20 let 2011 v Kolumbii, kde Argentina vypadla ve čtvrtfinále s Portugalskem v penaltovém rozstřelu po výsledku 4:5 (po prodloužení byl stav 0:0).\n\nOd roku 2011 je členem národního A-mužstva Argentiny, debutoval 25. května 2011 v přátelském zápase proti týmu Paraguaye (výhra 4:2).\n\n"}
{"id": "1034406", "url": "https://cs.wikipedia.org/wiki?curid=1034406", "title": "Albert Jäger", "text": "Albert Jäger\n\nAlbert Jäger (8. prosince 1801 Schwaz – 10. prosince 1891 Innsbruck) byl rakouský katolický kněz, historik a politik z Tyrolska, v 2. polovině 19. století poslanec Říšské rady.\n\nJeho otec byl pekařem, který zchudl v důsledku požáru města Schwaz roku 1809. Albert vychodil gymnázium v Bolzanu, potom absolvoval soukromé kurzy filozofie. Působil jako učitel v rodině Josepha von Giovanelliho. Roku 1825 vstoupil do benediktinského opatství Marienberg v jihotyrolském Vinschgau. Navštěvoval kněžský seminář v Brixenu. Setkal se s církevními historiky. Byl vysvěcen na kněze a vyučoval na gymnáziu v Meranu. V roce 1841 se stal vychovatelem v rodině Clemense Brandise v Innsbrucku, kde využíval bohaté archivní fondy pro své historické bádání. V roce 1845 se stal suplentem a následujícího roku profesorem dějin na Innbrucké univerzitě. Roku 1849 se stal ředitelem gymnázia v Meranu. Roku 1851 ho ministr Leopold Lev Thun-Hohenstein povolal jako profesora rakouských dějin na Vídeňskou univerzitu. Zasadil se o založení ústavu pro studium rakouského dějezyptu (\"Institut für österreichische Geschichtsforschung\"), v jehož čele stál v letech 1854–1869. V roce 1854/1855 byl děkanem a roku 1865/1866 rektorem Vídeňské univerzity. Od 14. května 1847 byl členem vídeňské akademie věd.\n\nByl i politicky aktivní. Už v letech 1865–1866 usedl na Dolnorakouský zemský sněm jako virilista (z titulu své funkce rektora). 30. ledna 1867 byl zvolen na Tyrolský zemský sněm v obvodu Hall in Tirol, za kurii venkovských obcí. Zemský sněm ho 1. března 1867 zvolil i do Říšské rady (tehdy ještě volené nepřímo) za kurii venkovských obcí v Tyrolsku. 27. ledna 1870 rezignoval v rámci hromadné rezignace poslanců za Tyrolsko poté, co na předchozí schůzi Říšské rady nebylo přijato usnesení, že Tyrolané nejsou Rakušany.\n\nPublikoval historické práce jako \"Die alte ständische Verfassung Tirols\" (vydáno 1848) nebo \"Der Streit des Cardinals Nicolaus...\" (1861). Roku 1853 mu byl udělen Řád Františka Josefa.\n"}
{"id": "1034408", "url": "https://cs.wikipedia.org/wiki?curid=1034408", "title": "Maksim Medvedev", "text": "Maksim Medvedev\n\nMaksim Borisoviç Medvedev (rusky Максим Борисович Медведев; * 29. září 1989, Baku, Ázerbájdžánská SSR, Sovětský svaz) je ázerbájdžánský fotbalový obránce a reprezentant, který od roku 2006 působí v A-týmu klubu Qarabağ FK.\nMedvedev má za sebou starty za mládežnické výběry Ázerbájdžánu v kategoriích od 17 let.\n\nV A-mužstvu Ázerbájdžánu debutoval 10. října 2009 v kvalifikačním utkání ve Vaduzu proti Lichtenštejnsku, které skončilo výhrou Ázerbájdžánu 2:0.\n\n"}
{"id": "1034411", "url": "https://cs.wikipedia.org/wiki?curid=1034411", "title": "Karel Forejt", "text": "Karel Forejt\n\nKarel Forejt (* 18. února 1966 Kutná Hora) je československý basketbalista, ligový hráč a poté trenér.\n\nV československé basketbalové lize 3 sezóny hrál za RH Pardubice a 5 sezón za tým Sparta Praha, s nímž získal tři stříbrné medaile za druhá místa v československé lize v letech 1989 až 1991. Celkem odehrál 8 ročníků ligy a zaznamenal v nich 1855 bodů. \n\nZa Spartu Praha hrál ještě 3 sezóny v České basketbalové lize (1993-1995) a získal stříbrnou medaili za druhé místo (1993) a bronzovou medaili za třetí místo (1994). V dalších sezónách byl hráčem týmů Sokol Vyšehrad (1995-1997), RH Pardubice (1997-1999), BK Nymburk (1999-2001). V České basketbalové lize odehrál celkem 9 ročníků ligy.\n\nV československé a české basketbalové lize hrál celkem 16 sezón (1985-93, 1993-2001), hráčskou ligovou kariéru ukončil ve 35 letech.\n\nS týmem Sparta Praha se jako hráč zúčastnil FIBA Poháru vítězů národních pohárů 1992 (vyřazeni ve 2. kole řeckým Panionios Atheny rozdílem 14 bodů ve skóre) a pěti ročníků FIBA Poháru Korač 1990 – vyřazeni rozdílem 2 bodů ve skóre švýcarským Bellinzona Basket (88-83, 73-80), 1991 – vyřazeni rozdílem 5 bodů ve skóre řeckým Panathinaikos Atheny (64-72, 75-72), 1993 – vyřazeni řeckým AEK Atheny (82-91, 80-95), 1994 – vyřazeni tureckým Fenerbahce Istanbul (96-87, 56-95), když na utkání v Istanbulu bylo 13 tisíc diváků. 1995 – vyřazeni rozdílem 8 bodů ve skóre belgickým Okapi BBC Aalst (75-91, 68-60). Za Spartu Praha odehrál 6 ročníků Evropských klubových pohárů a ve 14 zápasech zaznamenal celkem 106 bodů.\n\nZa reprezentační družstvo Československa v roce 1990 hrál 1 utkání.\n\nPo skončení hráčské kariéry byl asistentem trenéra Predraga Benačka v ligovém týmu BK GA Nymburk, po jehož odvolání byl trenérem ligového družstva (2002-2003). Další tři sezóny byl asistetem trenéra Michala Ježdíka u týmu ČEZ Basketball Nymburk (2003-2006), se kterým získal tři tituly mistra České republiky a s týmem startoval v Evropských klubových pohárech FIBA. Dále byl trenérem ligových klubů BK Sadská (2006-2008), Karma Basket Poděbrady (nedokončená sezóna 2008/09) a BK Lions Jindřichův Hradec – 3 sezóny (2009-2012) v české 1. lize mužů a od sezóny 2012/13 v české národní basketbalové lize (NBL).\n\n\n\n\n\n\n\n\n\n"}
{"id": "1034423", "url": "https://cs.wikipedia.org/wiki?curid=1034423", "title": "FC Astana", "text": "FC Astana\n\nFC Astana (kazašsky Астана футбол клубы) je kazašský fotbalový klub sídlící ve městě Nur-Sultan, k roku 2016 je úřadujícím mistrem Premjer Ligasy (první kazašská liga). Hřištěm klubu je stadion s názvem Astana Arena s kapacitou 30 000 diváků. V sezóně 2015/16 hrál základní skupinu Ligy mistrů UEFA.\n\nKlub vznikl v roce 2009 sloučením klubů FK Alma-Ata a FC Megasport jako FC Lokomotiv Astana. V květnu 2011 došlo k přejmenování na FC Astana.\nV sezoně 2014 poprvé vyhrál Premjer Ligasy.\n\nV srpnu 2015 klub postoupil poprvé ve své historii do základní skupiny Ligy mistrů UEFA a stal se prvním kazašským týmem, kterému se to povedlo. V sezóně 2016/17 klub hrál základní skupinu Evropské ligy UEFA.\n\n\n\n"}
{"id": "1034438", "url": "https://cs.wikipedia.org/wiki?curid=1034438", "title": "Kronika ptáčka na klíček", "text": "Kronika ptáčka na klíček\n\nKronika ptáčka na klíček (originální název ねじまき鳥クロニクル, Nedžimakidori kuronikuru) je třídílný román, který v letech 1994–1995 napsal japonský autor Haruki Murakami. Obdržel za něj literární cenu Yomiuri.\n\nPůvodní japonské vydání vydalo nakladatelství Šinčóša v Tokiu ve třech svazcích:\n\nČesky vyšel v jednom svazku v roce 2014 v nakladatelství Odeon, edice Světová knihovna. Do češtiny přeložila Klára Macúchová.\n"}
{"id": "1034448", "url": "https://cs.wikipedia.org/wiki?curid=1034448", "title": "Adam Rucki", "text": "Adam Rucki\n\nAdam Rucki (* 8. ledna 1951, Bukovec u Jablunkova) je český římskokatolický kněz, biskupský vikář pro péči o duchovní povolání v ostravsko-opavské diecézi, exercitátor a papežský kaplan.\n\nPro kněžství se rozhodl ve svých pěti letech. Po maturitě na českotěšínském gymnáziu v roce 1969 vstoupil do olomouckého kněžského semináře a 30. června 1974 přijal v Českém Těšíně kněžské svěcení pro českotěšínskou apoštolskou administraturu. Poté působil jako kaplan nejprve v Havířově-Bludovicích, v letech 1976 až 1977 ve Frýdku a posléze v Třinci. Od roku 1978 byl současně administrátorem excurrendo ve Stříteži. V roce 1984 byl zatčen za organizování nepovolených biblických čtení pro mládež, držen ve vazbě v Ostravě a nakonec odsouzen k šestiměsíčnímu trestu odnětí svobody za trestný čin maření dozoru nad církvemi a náboženskými společnostmi; kromě toho mu byl dočasně odňat státní souhlas k výkonu duchovenské činnosti.\n\nPo propuštění pracoval krátce jako dělník v Jablunkově. V roce 1985 byl ustanoven farním vikářem ve Valašských Kloboukách a od 1. srpna 1989 se stal farářem v Napajedlích, odkud spravoval excurrendo také farnost Spytihněv a do roku 1990 i farnosti Pohořelice a Lhota u Malenovic. Od roku 1993 byl rovněž děkanem zlínského děkanátu. Roku 1995 odešel do Olomouce, kde působil jako spirituál Arcibiskupského kněžského semináře až do svého jmenování biskupským vikářem pro péči o duchovní povolání v ostravsko-opavské diecézi v roce 2005. Bydlí na faře v Ostravě-Mariánských Horách. Dne 12. ledna 2012 jej papež Benedikt XVI. jmenoval kaplanem Jeho Svatosti.\n\n"}
{"id": "1034454", "url": "https://cs.wikipedia.org/wiki?curid=1034454", "title": "Andrew Mwesigwa", "text": "Andrew Mwesigwa\n\nAndrew Mwesigwa (* 24. dubna 1984, Kamuli, Uganda) je ugandský fotbalový obránce a reprezentant, který v současnosti hraje v kazašském klubu Ordabasy Šymkent.\n\nMwesigwa začal svou kariéru v ugandském klubu SC Villa, odkud v roce 2006 přestoupil do islandského Íþróttabandalag Vestmannaeyja (ÍBV). V sezoně 2010 hrál v Číně za Chongqing Lifan, odsud v únoru 2011 odešel do kazašského celku Ordabasy Šymkent.\n\nV A-týmu Ugandy debutoval v roce 2003.\n\n"}
{"id": "1034461", "url": "https://cs.wikipedia.org/wiki?curid=1034461", "title": "Návarov", "text": "Návarov\n\nNávarov může označovat:\n"}
{"id": "1034468", "url": "https://cs.wikipedia.org/wiki?curid=1034468", "title": "Anysius ze Soluně", "text": "Anysius ze Soluně\n\nSv. Anysius ze Soluně (? - kolem roku 403, Soluň) byl biskup Soluně.\n\nO jeho mládí není nic známo. Byl studentem a spolupracovníkem svého předchůdce Ascholia a přítelem Svatého Ambrože.\n\nKdyž se Východní Ilýrie dostala pod správu císaře v Konstantinopoli, papež Damasus I. ho jmenoval apoštolským vikářem v Illyricumu, aby zachoval svou jurisdikci nad tomto území. Tyto výsady byly později potvrzeny papežem Inocencem I. Anysius a biskupové Ilýrie byli odsouzeni Bonosusem, biskupem Sardiky jako heretici. Po tomto případu byl povolán na koncil v Capue.\n\nAnysius byl jedním ze čtyřiceti biskupů, kteří stáli u Svatého Jana Zlatoústého, který stál proti Theophilovi z Alexandrie, který se ho snažil sedadit. Zemřel okolo roku 403.\n\nPodle Římského martyrologia se jeho svátek slaví 30. prosince; Památka Svatého Anysia, biskupa Soluně, který byl jmenován Římským pontifixem apoštolským vikářem Ilýrie a přítelem svatého Ambrože, a žil v době císaře Theodosia I.\n\n"}
{"id": "1034471", "url": "https://cs.wikipedia.org/wiki?curid=1034471", "title": "Gabriel von Jessernigg", "text": "Gabriel von Jessernigg\n\nGabriel von Jessernigg, též Jessernig (27. března 1818 Klagenfurt – 31. května 1887 Klagenfurt), byl rakouský podnikatel a politik z Korutan, v 2. polovině 19. století poslanec Říšské rady a starosta Klagenfurtu.\n\nVystudoval práva, ale pak působil jako obchodník. Byl veřejně a politicky aktivní. V letech 1861–1865 a 1870–1887 byl starostou rodného Klagenfurtu, který za jeho úřadování prodělal značný rozvoj.\n\nZapojil se i do vysoké politiky. Roku 1861 byl zvolen na Korutanský zemský sněm za městskou kurii, obvod Klagenfurt. Roku 1867 mandát v zemském sněmu obhájil, nyní za kurii obchodních a živnostenských komor, obvod Klagenfurt. Zemský sněm ho 23. února 1867 zvolil i do Říšské rady (tehdy ještě volené nepřímo) za kurii měst a průmyslových míst a obchodních a živnostenských komor v Korutanech. Opětovně ho zemský sněm do Říšské rady delegoval roku 1870 a roku 1871. Uspěl i v prvních přímých volbách do Říšské rady roku 1873, nyní za kurii městskou, obvod Klagenfurt. Rezignace byla oznámena dopisem 24. prosince 1878. Politicky je roku 1867 popisován jako \"uměřený dualista\". Byl členem liberálního klubu na Říšské radě (tzv. Ústavní strana).\n\nPo jistou dobu zastával i post náměstka zemského hejtmana, přičemž po jistou dobu kvůli nemoci Johanna Stiegera fakticky působil jako zemský hejtman. V roce 1875 byl povýšen do šlechtického stavu.\n"}
{"id": "1034475", "url": "https://cs.wikipedia.org/wiki?curid=1034475", "title": "České přípisky v zápisníku Alberta Bohema", "text": "České přípisky v zápisníku Alberta Bohema\n\nČeské přípisky v zápisníku Alberta Bohema (ABoh, případně AlbBoh) představuje několik raných dokladů psané češtiny z první poloviny 13. století. Přípisky (také poznámky) se objevují v zápiscích děkana Alberta Bohema, které jsou psány latinsky, čeština je tam použita nejspíše jako tajná řeč (způsob šifrování).\n\nFyzicky se nacházely zápisky v dvojdílném papírovém zápisníku (jedná se o knihu, kde jsou záznamy různého druhu, náboženské i deníkové, v němčině např. označují tento zápisník \"Brief- und Memorialbuch\"), jehož první část se ztratila (jsou známy pouze výpisky od Johanna Aventina, který české přípisky neuvádí) a druhý se nachází v Bavorské státní knihovně v Mnichově (sign. Clm 2574b). Existuje moderní edice celého zápisníku z roku 2000, kterou připravil Thomas Frenz a která byla vydána v rámci Monumenta Germaniae Historica.\n\nZnámy jsou čtyři oddělené přípisky na fol. 35v, 40r, 111v, 120r psané více rukama. Není jasné, jestli sám Albert uměl česky, nebo někdo z jeho doprovodu (v zápisníku je zmiňován jistý Miklaf a ještě výrazněji Albertův notář Wolfgang/Lupus, kteří měli nejspíše slovanský původ). Přípisky jsou krátké, týkají se úschovy Albertových cenných věci u různých lidí a na různých místech (takto je v češtině starobyle doložen výraz pro kožešinový oděv, \"kožuch de liška\"), případně jinak choulostivých informací (např., že jistá rostlina způsobuje smrt nenarozeného dítěte: „…dítě mladé et staré v máteři umoří“). Jazykově se přípisky řadí nejspíše k jihočeským nářečím (v grafice jsou ještě zachyceny staroslovanské jery, které se právě zde udržely nejdéle, například v doudlebském nářečí se používali dokonce nejméně do 19. století).\n\nDále jsou vlastní české přípisky (ve znění podle Frenze – jedná se o transliteraci, nové je členění textu a poněkud je přizpůsobena interpunkce)\n\n\n"}
{"id": "1034476", "url": "https://cs.wikipedia.org/wiki?curid=1034476", "title": "Debbie Googe", "text": "Debbie Googe\n\nDebbie Googe (* 24. října 1962) je anglická rocková baskytaristka. Svou kariéru zahájila v polovině osmdesátých let, kdy se stala členkou skupiny My Bloody Valentine. Ze skupiny odešla v roce 1995 a od roku 2007 je opět její členkou. Od roku 1995 hrála ve skupině Snowpony, ale její existence příliš dlouho netrvala. V roce 2011 dále vystupovala se skupinou Primal Scream a roku 2014 se stala členkou nového projektu amerického kytaristy a zpěváka Thurstona Moorea, v němž dále hrají kytarista James Sedwards a bubeník Steve Shelley; téhož roku se podílela na jeho albu \"The Best Day\". Je lesba.\n"}
{"id": "1034480", "url": "https://cs.wikipedia.org/wiki?curid=1034480", "title": "Olešnický potok", "text": "Olešnický potok\n\nNázev Olešnický potok má více vodních toků:\n\n"}
{"id": "1034495", "url": "https://cs.wikipedia.org/wiki?curid=1034495", "title": "Svobodná univerzita v Bruselu", "text": "Svobodná univerzita v Bruselu\n\nSvobodná univerzita v Bruselu (nizozemsky \"Vrije Universiteit Brussel\", francouzsky \"Université Libre de Bruxelles\") byla univerzita založená roku 1834 v belgickém hlavním městě Bruselu. Založení univerzity Pierrem-Théodorem Verhaegenem a Augustem Baronem na principu sekularismu bylo reakcí na v zemi tehdy převažující katolické školství.\n\nVýuka na univerzitě probíhala pouze ve francouzštině až do počátku 20. století, kdy se pod vlivem pokračující emancipace vlámského obyvatelstva Belgie a Bruselu (který sám byl původně vlámské město) začalo vyučovat i ve vlámštině. V roce 1969 se nakonec univerzita rozdělila (podobně jako o rok předtím Katoliká univerzita v Lovani) na dvě části, které si obě zachovaly původní jméno, každá v příslušném jazyce:\n\n\n"}
{"id": "1034498", "url": "https://cs.wikipedia.org/wiki?curid=1034498", "title": "Valide sultan", "text": "Valide sultan\n\nValide sultan (osmanskou turečtinou والده سلطان, doslova \"sultánova matka\") byl titul matky vládnoucího sultána Osmanské říše, který nahradil předešlý titul \"mehd-i ülya\" (\"kolébka skvělá\"). Titul byl poprvé použit v 16. století pro Ayşe Hafsa Sultan (matka Sulejmana I. Nádherného a choť sultána Selima I.).\n\nPozice Valide sultán byla možná nejdůležitější v Osmanské říši hned po samotném sultánovi. Valide sultán měla významný vliv na záležitosti v říši. Měla velkou sílu u soudu, své vlastní komnaty situované u pokojů svých synů a zaměstnanců.\n\nV 16. a 17. století jejich moc zesílila tak, že se dané období označovalo jako \"sultanát žen\".\n\nSultanát žen začal s Hürrem Sultan (1505–1558), a pokračoval s Nurbanu Sultan (1525–1583). Mezi nejmocnější a nejznámější Valide a Haseki sultan patřily: Hürrem Sultan, Nurbanu Sultan, Safiye Sultan (1550–1619), Kösem Sultan (1590–1651) a Turhan Sultan (1627–1683).\n\n\n\n"}
{"id": "1034502", "url": "https://cs.wikipedia.org/wiki?curid=1034502", "title": "Seznam ratibořských knížat", "text": "Seznam ratibořských knížat\n\nRatibořské knížectví vzniklo roku 1172 jako panství Piastovce Měška I. Křivonohého a rozkládalo se kolem měst Ratiboř, Těšín a Kozel. Roku 1177/9 k němu bylo přičleněno Osvětimsko a Bytomsko. Roku 1202 bylo celé knížectví sloučeno s Opolským knížectvím. \n"}
{"id": "1034516", "url": "https://cs.wikipedia.org/wiki?curid=1034516", "title": "Michaela Klevisová", "text": "Michaela Klevisová\n\nMichaela Klevisová (* 1976 Praha) je česká spisovatelka a novinářka. Dvojnásobná držitelka Ceny Jiřího Marka za nejlepší detektivní knihu roku.\n\nNa Univerzitě Karlově vystudovala žurnalistiku, které se od roku 1997 profesně věnuje. Píše do časopisu Cosmopolitan, dříve tvořila články o umění pro magazín Hospodářských novin IN a cestovatelské reportáže pro magazín Travel Digest. V roce 2008 spolupracovala na několika scénářích pro seriál Ulice.\n\nKritici její dílo řadí k detektivkám anglického stylu, ve kterých je narušen řád do té doby fungující komunity a je třeba jej obnovit. Případ vyšetřuje policie, je zasazen do věrohodného a dobře popsaného současného českého prostředí a velký důraz se v něm klade na psychologické vykreslení postav a společenské pozadí příběhu. Klevisová je obdivovatelkou P. D. Jamesové.\n\n\n\nZa prvotinu Kroky vraha v roce 2008 získala Cenu Jiřího Marka za nejlepší detektivní knihu roku. Stejné ocenění získala i v roce 2012 za svůj třetí detektivní román Dům na samotě.\n\n"}
{"id": "1034520", "url": "https://cs.wikipedia.org/wiki?curid=1034520", "title": "J.U.L.I.A.: Among the Stars", "text": "J.U.L.I.A.: Among the Stars\n\nJ.U.L.I.A.: Among the Stars je česká videohra z roku 2014 a remake hry J.U.L.I.A.. Vytvořilo ji studio CBE Software, které stojí i za původní verzí. Jedná se o adventuru obsahující logické minihry.\n\nHra byla kladně přijata recenzenty. Většina hodnocení se pohybovala u 80%.\n"}
{"id": "1034523", "url": "https://cs.wikipedia.org/wiki?curid=1034523", "title": "Todolella (hrad)", "text": "Todolella (hrad)\n\nHrad Todolella ( ) stojí na vršku na okraji stejnojmenného městečka, v comarce Ports, na severu Valencijského společenství. Byl postaven ve 14. století v gotickém slohu a v průběhu času patřil místním rodům Caldera, Vinatea, Lésera, Rovira a Figuerola. Hrad je španělskou kulturní památkou, od roku 1966 v soukromém vlastnictví; majitelem je francouzský varhaník katedrály Notre Dame, Ricardo Miravet.\n\nPřes své poměrně malé rozměry je to impozantně působící budova; skládá se z hlavního paláce čtvercového půdorysu a k němu přiléhajících mohutných věží na severním a východním rohu. Přístup do hradu vede po cestě podél severozápadní stěny hradu, která ústí v první bráně do nevelkého barbakánu – ohrazení mezi rohem severní věže a stěnou paláce. Z prostoru barbakánu, kde se cesta ostře lomí, vede další brána do samotného hradu, na jeho malé nádvoří (patio) s gotickými arkádami, sevřené mezi věžemi, jejich spojovacím traktem a palácem. Nejstarší a nejvyšší stavba (donjon) s obytnými místnostmi je přístupná po kamenných schodech. Ostatní stavby byly určeny pro služebnictvo či jako stáje a sklady. V palácovém průčelí obráceném k městečku má hrad ve středním rizalitu prolomena tři úzká lancetová okna a pod nimi pás dalších tří oken, resp. lodžií, zakončených lomeným obloukem a zdobených kružbami. Vršek průčelní stěny a boční stěny věží jsou korunovány cimbuřím (které je ovšem dílem až pozdních romantických úprav ve 20. století), jinak mají všechny budovy pultové či nízké sedlové střechy, kryté prejzy. Stěny jsou postaveny technikou kvádříkového zdiva ( ).\n\n"}
{"id": "1034527", "url": "https://cs.wikipedia.org/wiki?curid=1034527", "title": "Cena Jiřího Marka", "text": "Cena Jiřího Marka\n\nCena Jiřího Marka je české literární ocenění za za nejlepší detektivní román. Uděluje ji česká sekce Světové asociace autorů detektivní literatury (AIEP). Poprvé byla udělena roku 1996. V roce 1999 byly vybrány knihy, které vyšly během 10letého působení AIEP v ČR.\n\n"}
{"id": "1034537", "url": "https://cs.wikipedia.org/wiki?curid=1034537", "title": "Gumballův úžasný svět", "text": "Gumballův úžasný svět\n\nGumballův úžasný svět (v anglickém originále The Amazing World of Gumball) je americko-britský animovaný seriál pro děti, vysílaný od 3. května 2011 na stanici Cartoon Network. V roce 2014 začal seriál vysílat kanál a v září 2017 česká mutace stanice Cartoon Network.\n\nSeriál se točí kolem každodenních dobrodružství dvanáctiletého nenapravitelného optimisty Gumballa žijícího se svou rodinou a přáteli ve fiktivním městečku Elmore.\n\n\n\n\n\n\n"}
{"id": "1034553", "url": "https://cs.wikipedia.org/wiki?curid=1034553", "title": "Twelve (album, Patti Smith)", "text": "Twelve (album, Patti Smith)\n\nTwelve je studiové album americké zpěvačky Patti Smith z roku 2007. V základní verzi obsahuje celkem dvanáct skladeb, které původně nahráli jiní interpreti. Nachází se zde tak písně od Jimiho Hendrixe, Boba Dylana či skupiny The Rolling Stones. K albu rovněž vyšlo propagační EP nazvané \"Two More\" obsahující písně „Perfect Day“ od Lou Reeda a „Here I Dreamt I Was an Architect“ od The Decemberists.\n\n"}
{"id": "1034554", "url": "https://cs.wikipedia.org/wiki?curid=1034554", "title": "Martin Hejl", "text": "Martin Hejl\n\nMartin Hejl (* 10. října 1980 Litoměřice) je český architekt, teoretik a pedagog.\n\nV roce 2006 absolvoval Fakultu architektury Technické univerzity v Liberci. V roce 2007 pracoval v architektonickém studiu BIG. Od roku 2008 do roku 2012 působil v holandském architektonickém studiu OMA (Office for Metropolitan Architecture).\n\nV roce 2013 přednášel na Technické univerzitě v Liberci a pražské univerzitě Archip. Je spoluzakladatelem architektonického studia Kolmo, které založil společně s Lenkou Hejlovou. V roce 2014 spoluzaložil multimediální studio Loom on the Moon.\n\nV roce 2014 byl kurátorem československého pavilonu 14. biennale architektury v Benátkach.\n\n\"2x100 mil. m2\", Martin Hejl & Coll., 2014, ISBN 978-80-260-6127-4\n"}
{"id": "1034555", "url": "https://cs.wikipedia.org/wiki?curid=1034555", "title": "Just Kids: Jsou to jen děti", "text": "Just Kids: Jsou to jen děti\n\nJust Kids: Jsou to jen děti (v originále jen \"Just Kids\") je kniha americké zpěvačky a básnířky Patti Smith. Původně ji vydalo v lednu roku 2010 nakladatelství Ecco; v říjnu následujícího roku vyšla také v českém překladu Jaroslava Riedela. Kniha se zabývá jejím dětstvím, ale hlavně vztahem s fotografem Robertem Mapplethorpem.\n"}
{"id": "1034559", "url": "https://cs.wikipedia.org/wiki?curid=1034559", "title": "160 (číslo)", "text": "160 (číslo)\n\nSto šedesát je přirozené číslo, které následuje po čísle sto padesát devět a předchází číslu sto šedesát jedna. Římskými číslicemi se zapisuje CLX. Stošedesátým dnem kalendářního roku je 9. červen (v přestupném roce 8. červen).\n\n\n\n\nSilnice II/160 je česká silnice II. třídy vedoucí na trase Český Krumlov – Větřní – Rožmberk nad Vltavou – II/163\n160 je počet znaků povolený v jedné standardní SMS zprávě\n"}
{"id": "1034560", "url": "https://cs.wikipedia.org/wiki?curid=1034560", "title": "Casa Macaya", "text": "Casa Macaya\n\nCasa Macaya je modernistická budova v Barceloně na Passeig de Sant Joan, 108. Byla postavena podle návrhu architekta Josepa Puiga roku 1901. Zakázku zadal průmyslník Román Macaya.\n\nBílá fasáda je zdobena kamennými prvky. Interiér má velmi bohatou výzdobu, která může být viděna v hale a na nádvoří.\n\nPodle Lluíse Permanyere, spolupracovníky Puiga na tomto domě byly: sochaři Eusebi Arnau a Alfons Juyol, Manuel Ballarín (kované prvky) a Joan Paradís (sgrafita).\n\nByl prohlášen španělskou kulturní památkou 9. ledna 1976.\n\nNěkolikrát změnil majitele a nakonec byl zakoupen nadací \"Fundació Bancària Caixa d'Estalvis i Pensions de Barcelona\" jako místo pro výstavy uměleckých děl. Roku 2012 byla dokončena rekonstrukce a bylo zde otevřeno kulturní centrum pod názvem \"Espai Caixa\".\n"}
{"id": "1034561", "url": "https://cs.wikipedia.org/wiki?curid=1034561", "title": "Dítě číslo 44", "text": "Dítě číslo 44\n\nDítě číslo 44 (v anglickém originále Child 44) je román z prostředí komunistického SSSR 50. letech 20. století. Autorem je britský spisovatel Tom Rob Smith. Román byl vydán v roce 2008, v českém překladu Josefa Hanzlíka o rok později v nakladatelství Knižní klub. Kniha je inspirována skutečným případem sériového vraha Andreje Čikatila v Rusku v osmdesátých letech. Tato prvotina mladého britského autora byla oceněna několika cenami.\n\nKniha pojednává a příslušníku MGB (předchůdce KGB) Lvovi Stěpanoviči Děmidovovi, který byl přidělen k choulostivému případu. Na kolejnicích v Moskvě byla nalezena mrtvola pětiletého Arkadije. Lev má za úkol vyřídit problémy s rodinou, která si myslí, že jejich chlapec byl zavražděn. Lev případ ututlá, ale začnou v něm hryzat pochybnosti, zda udělal správně. Je naprosto přesvědčen, že režim je nesmrtelný a nejlepší, ale malé semeno odporu uvnitř něho je.\n\nBěhem tohoto případu Lev řeší ještě jeden případ. Anatolij Brodskij je uprchlík před režimem, alespoň toto tvrdí režim, a Lev má za úkol ho dostat. Vydá se proto na sever od Moskvy do vesnice Kimov, kde by se měl Anatolij skrývat u svého přítele Michaila. Po příjezdu Lev pronásledoval Anatolije až k řece, kam oba nakonec spadli a byli velmi promrzlí. Jeho zástupce zatím zatkl Michaila s rodinou a když Lev přicházel zpět, chladnokrevně, přes Lvův zákaz, odpráskl před očima dětí jejich rodiče.\n\nLev se vrátil do Moskvy a byl proveden „výslech“ Anatolije Brodského. Ten se pod nátlakem přiznal a ve zprávě stálo, že spolupracuje se Západem ještě Lvova manželka. Lev věděl, že to tam jeho podřízený připsal, aby se Lvovi pomstil. A tak Lev musel prověřovat svou manželku. Se svou manželkou měl stereotypní manželství, ale miloval ji.\n\nLev ji nakonec odmítl udat, protože mu sdělila, že je těhotná. Ale přesto je režim přemístil do města Vualsk, kde měl Lev vykonávat práci pouhého pochůzkáře. Ubytovali je v jedné místnosti a Lvův podřízený, teď už nadřízený, udělal vše proto, aby Lva ponížil. Lev se zde dovídá o dalších vraždách a to už mu nedá a vydá se po stopách vraha. Jeho společníkem je zdejší velitel milice. Společně shromáždí důkazy o přibližně 44 vraždách malých dětí, spáchaných stejným způsobem jako u Arkadije v Moskvě.\n\nLev s Raisou, svojí manželkou, se rozhodnou vydat se tajně zpět do Moskvy, aby si mohli promluvit s otcem Arkadije a očitou svědkyní. Cestou vlakem si povídají o svém životě, Raisa se přizná, že o svém těhotenství lhala, aby si zachránila život. Přiznala se, že Lva nikdy nemilovala a vzala si jeho jenom ze strachu před režimem. To Lva velice zasáhne. Když ale dorazí do Moskvy, svědkyně odmítá vypovídat. Tak se s nepořízenou vrací do Vualsku.\n\nPo návratu do Vualsku se Lev vydá za velitelem milice s novými informacemi. Ten ho však přivítá s nemilou zprávou. Týden před tím si vzal dovolenou a jel po stopách vraha až do Rostova na Donou, kde podle něj je vrah. sebrala ho ovšem státní bezpečnost, která tam za okamžik vtrhne. Lev tedy sebere materiály a uteče, ale bezpečnost ho dostane a Lev se opět dostává do Moskvy. Už ne jako příslušník státní bezpečnosti, ale jako odpůrce režimu a navíc se svou manželkou.\n\nLev postoupí s manželkou tvrdý výslech pomocí chemických mučidel a později jsou deportováni vlakem na Sibiř.\n\nCestou vlakem jsou ale na rozkaz dozorců napadeni spolucestujícími. Lev jich několik z posledních sil zabije a rozhodnou se s Raisou utéci. Vypracují plán, jak z jedoucího vlaku utéci podlahou. Je to velice obtížné a namáhavé, ale Lev ví mimo jiné o háčcích na konci vlaku nastražených na možné uprchlíky a díky znalostem to mají alespoň trochu jednodušší. Nakonec se jim útěk podaří a utíkají směrem na Rostov na Donu. Po namáhavé cestě dorazili do jedné vesnice na cestě do Rostova. Tam jim celá vesnice pomohla a vyhověla. S pomocí příbuzných z vesnice se kamionem dostali do města Šachty. Cestou si povídali o sobě různá tajemství, neboť si uvědomovali, že jim moc času nezbývá. Raisa se přiznala, že Lva miluje a Lev ji svěřil to tajemství, které ho trápilo už od mala.\n\nMěl bratra a vůbec se nejmenoval Lev, ale Pavel. Když byl malý, šel s bratrem na lov kočky, kterou zahlédl. Bohužel na lovu ho někdo praštil a odnesl k sobě. Jeho bezmocný bratr, který byl krátkozraký, se s brekem vydal domů, že jeho bratr zemřel. Tak se dostali do města Šachty. Příbuzní po vyslechnutí Lvova příběhu ochotně souhlasili s pomocí. Tak se vydala Raisa s dětmi, Lvem a prarodiči na „návštěvu“. Za nádražím se rozloučili s příbuznými řidiče a vydali se po stopách vraha.\n\nNejdříve navštívili továrnu na traktory, kde by podle jejich dedukce měl vrah pracovat. Lev zjistil ale šokující informace. Vrahem je jeho bratr Andrej. Vydal se proto s Raisou za svým bratrem. Raise prozatím nic neřekl. Když dorazili na místo, měl Lev obavy nad dalšími obyvateli domu.\n\nNastal okamžik, kdy se měl setkat se svým bratrem po více než dvaceti lety. Byl z toho úplně vykolejený. Mezitím se Lvův nadřízený, Vasilij, který ho chtěl deportovat na Sibiř, vzchopil a vydal se za Lvem do Rostova.\n\nBratři si spolu povídali a najednou se objevila Andrejova dcera, ale potom odešla. Lev chtěl Andreje zabít, ale najednou se ve sklepě objevil Vasilij. Andrej ho probodl a zachránil tak svého bratra. Pak společně Lev s Raisou zmáčkli spoušť pistole a zastřelili tak Andreje.\n\nLev s Raisou si vzali do péče dvě děti zavražděného Michaila, žili zpět v Moskvě a Lvovi bylo v Moskvě nabídnuto založit a řídit oddělení vražd.\n\n\n"}
{"id": "1034566", "url": "https://cs.wikipedia.org/wiki?curid=1034566", "title": "Jozef Michalko", "text": "Jozef Michalko\n\nJozef Michalko (* 8. května 1961 Poprad) je bývalý československý basketbalista, účastník dvou Mistrovství Evropy 1987 a 1991.\n\nV československé basketbalové lize hrál 12 sezón v letech 1979-1991 za družstva Inter Bratislava, Dukla Olomouc a VŠDS Žilina. S Interem Bratislava byl mistrem Československa (1980) a vicemistrem (1981), dále má třetí místo s Duklou Olomouc (1986). V historické střelecké tabulce basketbalové ligy Československa (od sezóny 1962/63 do 1992/93) je na 25. místě s počtem 5063 bodů. Ve Slovenské extralize za VŠDS Žlina hrál 3 sezóny (1993-1996), byl asistentem trenéra (1994-1997) a trenérem ligového týmu (1997-2000).\n\nZúčastnil se 3 ročníků evropských klubových pohárů v basketbale. S týmem Inter Bratislava 2 ročníků Poháru evropských mistrů (1980, 1981) s účastí ve čtvrtfinálové skupině. S týmem VŠDS Žilina jedenkrát FIBA Poháru Korač (1995, 1. kolo). \n\nJako hráč Československa byl účastníkem 3 evropských basketbalových soutěží. Za reprezentační družstvo mužů Československa v letech 1984-1991 odehrál 170 zápasů, z toho na dvou Mistrovství Evropy – 1987 v Athénách (8. místo) a 1991 v Říme (6. místo), kde byl kapitánem národního družstva. Celkem hrál 7 zápasů, v nichž zaznamenal 24 bodů. Dále hrál na Mistrovství Evropy v basketbale juniorů 1980 (8. místo)\n\nV roce 1990 byl oceněn jako nejlepší basketbalista Slovenska a v letech 1988 a 1990 byl zařazen do nejlepší pětky československé basketbalové ligy.\n\nV letech 1999-2001 byl trenérem reprezentačního družstva mužů Slovenska. Od roku 2004 je ředitelem a předsedou představenstva fotbalového ligového klubu MŠK Žilina.\n\n\n\n\n\n\n"}
{"id": "1034567", "url": "https://cs.wikipedia.org/wiki?curid=1034567", "title": "Bohumír Bunža (kněz)", "text": "Bohumír Bunža (kněz)\n\nBohumír Bunža (17. březen 1877, Bzenec – 17. října 1950, Praha-věznice Pankrác) byl římskokatolický kněz, dómský vikář v Olomouci, později děkan ve Vyškově. Byl blízkým spolupracovníkem křesťanskosociálního politika Jana Šrámka.\n\nV roce 1950 zemřel ve vězeňské nemocnici na Pankráci na následky mučení při výsleších.\n\nVystudoval gymnázium v Uherském Hradišti. Teologii studoval v Olomouci, na kněze byl tamtéž vysvěcen 5. července 1901. Nejprve byl kaplanem ve Strání u Uherského Brodu, v roce 1902 se stal kaplanem ve Vyškově. O deset let později byl jmenován dómským vikářem v Olomouci. V červnu 1918 se vrátil zpět do Vyškova jako farář. V roce 1937 zde byl jmenován děkanem.\n\nVelmi se angažoval v řadě aktivit - ve Vyškově založil Charitu, podporoval První českou měšťanskou a rodinnou školu, vyučoval náboženství, byl členem městského muzejního spolku, v letech 1935–1936 byl zástupcem starosty města.\n\nPo druhé světové válce se věnoval opravě poškozeného děkanského kostela. Řadu let byl předsedou Jednoty katolického duchovenstva olomoucké arcidiecéze. Byl také čestným kanovníkem Kolegiátní kapituly u sv. Mořice v Kroměříži.\n\nStal se však nepohodlným pro komunistický režim. Jednak byl spolupracovníkem Jana Šrámka, jednak byl jeho synovcem poslanec Bohumír Bunža, který byl po únorovém převratu v roce 1948 vyloučen z ČSL a po emigraci v ČSR odsouzen k smrti.\n\nDne 11. října 1949 odjel P. Bunža na schůzi Jednoty katolického duchovenstva do Kroměříže, kde byl zatčen. Vyslýchán byl nejdříve v Olomouci, pak na Pankráci. Vyšetřován byl kvůli případu kněžské nemocenské pojišťovny Alois Čáp a spol. Po tvrdých nočních výsleších však 17. října 1950 zemřel v pankrácké vězeňské nemocnici. Nedožil se tak soudního procesu, v němž bylo 18. ledna 1951 odsouzeno deset kněží.\n\nPodle pitevního protokolu byly příčinami úmrtí otok mozku, plic a zlomení krční páteře. Ke zlomenině krčního obratle s výronem došlo zřejmě hrubým zacházením při vyšetřování a pádem. P. Bunža zemřel ve věku 73 let, pohřben je ve společném hrobě v Praze–Ďáblicích.\n\n\n"}
{"id": "1034574", "url": "https://cs.wikipedia.org/wiki?curid=1034574", "title": "Jiří Krásl", "text": "Jiří Krásl\n\nJiří Krásl (11. ledna 1928, Praha – 11. ledna 2004, tamtéž) byl český akademický malíř, ilustrátor, grafik a typograf.\n\nJiří Krásl vystudoval v Praze Státní grafickou školu a pak pod vedením profesora Josefa Nováka Vysokou školu uměleckoprůmyslovou. Většinu své tvorby věnoval ilustracím myslivecké literatury, příběhů o přírodě a dětské dobrodružné literatury. Mezi dětskými čtenáři proslul především jako tvůrce obrázkového seriálu \"Kulišáci\" podle scénáře Jaroslava Foglara, který vycházel v časopise \"ABC\" v letech 1963–1966.\n\n\n"}
{"id": "1034579", "url": "https://cs.wikipedia.org/wiki?curid=1034579", "title": "Hackedbox", "text": "Hackedbox\n\nHackedbox patří mezi správce oken pro X Window System. Vydáván je pod licencí GPL autorem s přezdívkou Scrudge. Vznikl rozebráním kódů okenního správce Blackboxu s cílem odstranit z něj přebytečné programy.\n\nJe zaměřen převážně na méně výkonné počítače (a zařízení s podobným cílem, tedy například notebooky), neboť má minimální množství funkcí s možností jejich hlubšího nastavení pouze přes konfigurační soubory.\n\nPodporuje 32 bitové i 64 bitové architektury procesorů.\n\nAutory nehodlá být rozšiřován z hlediska funkcí, neustále však probíhá snaha o odstranění chyb a snížení hardwarových požadavků.\n\nU Hackedboxu lze úpravit dekorace oken, hlavní nabídku (\"kořenové menu\"), tapetu plochy a spoustu dalšího, přičemž úprava těchto funkcí probíhá přes konfigurační soubory.\n\nDále do terminálu vkládá nové příkazy, sloužící jak pro získání informací (jeho verze), tak i pro hlubší nastavení.\n\nSamotný Hackedbox neobsahuje v základu žádný program, který by umožňoval využívat klávesové zkratky, avšak tuto funkci přidává mu externí program Epist.\n\n\n"}
{"id": "1034585", "url": "https://cs.wikipedia.org/wiki?curid=1034585", "title": "2015 v hudbě", "text": "2015 v hudbě\n\n\n\n"}
{"id": "1034587", "url": "https://cs.wikipedia.org/wiki?curid=1034587", "title": "Janka Buršáková", "text": "Janka Buršáková\n\nJana „Janka“ Buršáková (* 6. ledna 1957) je slovenská televizní herečka, známá z pořadu \"Súdna sieň\" jako soudkyně JUDr. \"Eva Melchová\".\n\nVystudovala Zahradnickou fakultu Vysoké školy zemědělské v Brně (dnes Mendelova univerzita). Do roku 1993 vystřídala několik zaměstnání. Od roku 1993 byla příslušnicí sboru vězeňské a justiční stráže a až do roku 2008 pracovala v ústavu pro výkon trestu odnětí svobody v Nitře, v městské části Chrenová.\n\nJako televizní soudkyně v pořadu \"Súdna sieň\" účinkuje od roku 2008.\n\nŽije v Nitře, je vdaná, má dva syny.\n\n"}
{"id": "1034590", "url": "https://cs.wikipedia.org/wiki?curid=1034590", "title": "Matti Suuronen", "text": "Matti Suuronen\n\nMatti Suuronen (14. června 1933, Lammi — 16. dubna 2013, Espoo) byl finský architekt. Absolvoval Helsinskou technickou univerzitu, založil vlastní projekční kancelář \"Casa Finlandia\". Pracoval převážně s plasty (umělá pryskyřice, sklolaminát). Proslavil se jako autor domů \"Futuro\" (rotační elipsoid připomínající létající talíř) a \"Venturo\", pojatých jako stavebnice z lehkých umělohmotných dílců: měly sloužit jako dočasné rekreační objekty, které budou snadno přenosné a dobře zapadnou do krajiny.\n\n"}
{"id": "1034593", "url": "https://cs.wikipedia.org/wiki?curid=1034593", "title": "MediaTek", "text": "MediaTek\n\nMediaTek je společnost založená v roce 1997 v Tchaj-wanu. Zabývá se výrobou bezdrátových, optických a mobilních technologií. Své produkty má firma především v Asií, ale své pobočky po celém světě.\n\nSpolečnost se původně jmenovala United Microelectronics Corporation a to až do roku 2001 kdy se přejmenovala právě na MediaTek.\n\nPrvním produktem, který společnost proslavil, byl jednojádrový procesor řady MT64XX. V roce 2012 představila vylepšený model MT6577, který má dvoujádrový procesor a je vyráběn 40nm technologií. V roce 2014 představila další model, který se jmenuje MT6889. Tento model má čtyřjádrový procesor ACortex A7 a běží na frekvenci 1.2GHz. Oproti modelu MT6577 je vyráběn 28nm technologií, umožňuje vyšší rozlišení fotoaparátu a nahrávání videa ve full HD režimu.\n\nOsmijádrový 32bitový procesor s podporou 4G LTE sítí a Quad HD rozlišením má označení MT6595. Jeho maximální taktovací frekvence je 2,5GHz. Tyto procesory podporují technologií Super-Slow Motion, tedy přehrávání videa různou rychlostí. V roce 2014 firma uvedla osmijádrový symetrický 64bitový mikroprocesor MT6795.\n\nV červnu 2015 firma oznámila desetijádrový SoC s názvem Helio X20, který by měl mít trojici různě výkonných jader a ve výkonu překonávat konkurenci.\n\n\nSpolečnost vyrábí procesory to smartphonů, modemů a tabletů, nositelných zařízení, televizí, do bezdrátových SoC či to Wi-Fi zařízení.\n\nV lednu 2015 oznámila společnost nové čipy podporující Google Android Wear pro nositelná zařízení.\nModuly pro Globální družicový polohový systém (anglicky Global Navigation Satellite System, zkratkou GNSS):\n\nJako výsledek spojení s firmou Ralink, vytvořil MediaTek bezdrátové síťové karty pro standardizaci IEEE 802.11.\n\nOd ledna roku 2015 přišla společnost s novým čipem MT5596, který má podporu Google Android TV.\n"}
{"id": "1034599", "url": "https://cs.wikipedia.org/wiki?curid=1034599", "title": "Honda XR 125L", "text": "Honda XR 125L\n\nHonda XR 125 L je model z řady terénních motocyklů XR japonské firmy Honda. \"125\" znamená obsah válce, písmeno \"L\" označovalo modely i pro silniční provoz, kdežto \"R\" byly čistě terénní.\n\nLehký terénní motocykl kategorie enduro s dvojitým ocelovým svařovaným rámem, jednoválcovým, vzduchem chlazeným čtyřtaktním motorem o obsahu 124 cm, s výkonem 8,1 kW při 8500 ot/min, pětistupňovou převodovkou a sekundárním řetězem. Vyráběl se od roku 2003.\n\n\n"}
{"id": "1034606", "url": "https://cs.wikipedia.org/wiki?curid=1034606", "title": "Women and Children Last", "text": "Women and Children Last\n\nWomen and Children Last je druhé a poslední album americké horror punkové skupiny Murderdolls. Vydáno bylo vydavatelstvím Roadrunner Records 31. srpna 2010. Na desce hostuje kytarista Mick Mars ze skupiny Mötley Crüe.\n"}
{"id": "1034611", "url": "https://cs.wikipedia.org/wiki?curid=1034611", "title": "Wilson Bethel", "text": "Wilson Bethel\n\nStephen Wilson Bethel (* 24. února 1984, Hillsborough, New Hampshire, Spojené státy americké) je americký herec. Nejvíce se proslavil seriálem stanice CW \"Doktorka z Dixie\" jako Wade Kinsella a rolí Rydera Callahana v telenovele stanice CBS \"Mladí a neklidní\". Také je hvězdou a tvůrcem internetového seriálu \"Stupid Hype\".\n\nWilson se narodil v Hillsborough v New Hamsphire. Je synem Stephena Bethela a Joyce Maynard.\n\nNež se proslavil v seriálu \"Mladí a neklidní\", objevil se v malých rolích v seriálech \"JAG\", \"Odložené případy\", \"Námořní vyšetřovací služba\" a \"O.C.\". Poté následovala role vojáka Dana Greena ve filmu \"Tunnel Rats.\" V roce 2008 získal roli v seriálu stanice HBO \"Generation Kill\". Objevil se v sedmi epizodách.\n\nV roce 2011 získal jednu z hlavních rolí v seriálu stanice CW \"Doktorka z Dixie\". Seriál měl premiéru 26. září 2011. 7- května 2015 byl seriál oficiálně po čtyřech sériích zrušen.\n\nInternetová stránka BuddyTV ho obsadila na 14. místo ve svém žebříčku \"Nejvíc sexy mužů z televize v roce 2011\" a v roce 2012 se objevil na 2. místě.\n"}
{"id": "1034612", "url": "https://cs.wikipedia.org/wiki?curid=1034612", "title": "Justin Sedlák", "text": "Justin Sedlák\n\nJustin Sedlák (* 14. ledna 1955, Hoste, okres Galanta) je bývalý československý basketbalista, účastník Olympijských her 1976 a bronzový medailista z Mistrovství Evropy 1981. Je zařazen na čestné listině mistrů sportu.\n\nV československé basketbalové lize hrál 13 sezón v letech 1973-1993 za družstva Inter Bratislava, Dukla Olomouc a BC Pezinok. S Interem Bratislava byl dvakrát mistrem Československa, dvakrát vicemistrem, dále má dvě třetí místa. V historické střelecké tabulce basketbalové ligy Československa (od sezóny 1962/63 do 1992/93) je na 42. místě s počtem 4154 bodů.\n\nS týmem Inter Bratislava se zúčastnil 6 ročníků evropských klubových pohárů v basketbale, z toho třikrát Poháru evropských mistrů (1980, 1981, 1984), jedenkrát FIBA Poháru vítězů národních pohárů (1982) a dvakrát FIBA Poháru Korač (1978, 1979). Pětkrát se tým účastnil zápasů ve čtvrtfinálové skupině. \n\nJako hráč Československa byl účastníkem 4 světových a evropských basketbalových soutěží. Za reprezentační družstvo Československa v letech 1975-1982 odehrál 131 zápasů, z toho na Olympijských hrách a Mistrovství Evropy celkem 15 zápasů, v nichž zaznamenal 72 bodů.\n\nHrál na Olympijských hrách 1976 v Moskvě (6. místo), když na předcházející olympijské kvalifikaci v Kanadě reprezentační družstvo skončilo druhé a vybojovalo si účast na OH. Hrál i na další olympijské kvalifikaci v roce 1980 (2. místo) a na Mistrovství Evropy v basketbale mužů 1981 v Praze (3. místo), kde získal bronzovou medaili. Dále hrál na Mistrovství Evropy v basketbale juniorů 1974 ve Francii (9. místo).\n\nV letech 1999-2000 byl trenérem reprezentačního družstva mužů Slovenska, od roku 2003 asistentem trenéra reprezentačního družstva žen Slovenska.\n\n\n\n\n\n"}
{"id": "1034614", "url": "https://cs.wikipedia.org/wiki?curid=1034614", "title": "Vladimír Caldr", "text": "Vladimír Caldr\n\nVladimír Caldr (* 26. listopadu 1958 Písek) je bývalý československý hokejový útočník a trenér.\n\nNa základní škole v Písku chodil do hokejové třídy a ihned se stal nejlepším střelcem žákovských týmů místního Jitexu. Ještě jako mládežník přešel do Českých Budějovic.\n\nJeho hokejová kariéra je spjata především s českobudějovickým klubem, kde působil do roku 1989. Jedinou výjimkou byla sezóna 1986/1987, kdy strávil vojenskou službu v Dukle Jihlava. Premiérový zápas v československé nejvyšší soutěži sehrál v úvodním kole ročníku 1978 / 1979 na ledě Plzně, kde Jihočeši prohráli 8:7. Za další dvě střetnutí už Caldr slavil i první gól. Svou trefou zajistil remízu 1:1 s Pardubicemi. Po roce 1989 hrál dvě sezóny v nizozemském Amsterdamu, následně vystřídal Hradec Králové, německý Ingolstadt a Tábor a sportovní kariéru zakončil v sezóně 1993/1994 v Českých Budějovicích. V dalších letech působil v českobudějovickém klubu jako trenér, v sezoně 1998/99 trenoval Duklu Jihlava, v sezóně 1999/2000 pražskou Slavii.\n\nZa československou reprezentaci odehrál 85 zápasů a vstřelil 20 gólů.Premiérový start za národní tým si odbyl 28. března 1981 v Praze v utkání proti Švédsku. Hrál na světových šampionátech v letech 1983 (stříbro) a 1986, na Zimních olympijských hrách 1984 (stříbro), byl kapitánem národního týmu na švédských hokejových hrách 1984, hrál na Kanadském poháru 1984.\n\nOd roku 2003 je ředitelem základní školy v českobudějovické Grünwaldově ulici.\n\n"}
{"id": "1034618", "url": "https://cs.wikipedia.org/wiki?curid=1034618", "title": "Kaskádie", "text": "Kaskádie\n\nKaskádie (\"Cascadia\") je navrhovaný státní útvar, který by byl v budoucnosti vytvořen spojením amerických států Oregon a Washington a kanadské provincie Britská Kolumbie. Název pochází od Kaskádového pohoří, které zaujímá většinu regionu. Nezávislá Kaskádie by měla rozlohu 1 384 588 km² a něco přes patnáct milionů obyvatel. Zastánci nezávislosti poukazují na historická a kulturní specifika regionu a na potřebu chránit zdejší unikátní přírodní dědictví (na území hypotetické Kaskádie se odehrává kniha ), jejich hnutí má však spíše utopistický až recesistický charakter a neusiluje v dohledné době o změnu politického statutu oblasti.\n\n"}
{"id": "1034620", "url": "https://cs.wikipedia.org/wiki?curid=1034620", "title": "Nikolaj Nikolajevič", "text": "Nikolaj Nikolajevič\n\nNikolaj Nikolajevič je jméno dvou ruských velkoknížat:\n\n\nJméno a otčestvo Nikolaj Nikolajevič mají např.\n"}
{"id": "1034624", "url": "https://cs.wikipedia.org/wiki?curid=1034624", "title": "Kate Howeyová", "text": "Kate Howeyová\n\nKate Howey, (* 31. květen 1973 Andover, Spojené království) je bývalá reprezentantka Spojeného království v judu. Je dvojnásobnou olympijskou medailistkou.\n\nS judem začala v 7 letech pod vedením svého otce. Od 14 až do konce své kariéry spolupracovala s Royem Inmanenm.\n\nSvůj talent dokazovala od juniorských let i mezi seniorkami. V roce 1992 potvrdila roli favoritky na olympijských hrách v Barceloně ziskem bronzové olympijské medaile. V dalším olympijském cyklu změnila váhovou kategorii. V té se však postupně přestala prosazovat a na olympijských hrách v Atlantě v roce 1996 dokonce nepostoupila ani do bojů o medaile. Po návratu do své původní váhové kategorie se vrátily i výsledky. Na olympijských hrách v Sydney v roce 2000 postoupila do finále, kde nestačila na Kubánku Veranes a získala stříbrnou olympijskou medaili. Svých posledních olympijských her v Athénách se účastnila v roce 2004 po serii zraněních. V roce 2002 laborovala se zápěstím a v roce 2003 se zády. Po nevydařeném vystoupení v Athénách ukončila sportovní kariéru.\n\nV roce 2012 kvalitně připravila Gemmu Gibbons na adrenalinovou cestu za stříbrnou olympijskou medailí.\n\n"}
{"id": "1034625", "url": "https://cs.wikipedia.org/wiki?curid=1034625", "title": "Igor Vraniak", "text": "Igor Vraniak\n\nIgor Vraniak (* 12. března 1959) je bývalý československý basketbalista, stříbrný medailista z Mistrovství Evropy 1985. Je absolventem Slovenské technické univerzity v Bratislavě, fakulty chemické a potravinářské technologie. Je zařazen na čestné listině mistrů sportu.\n\nV československé basketbalové lize v letech 1977-1992 celkem odehrál 11 sezón, jednu sezónu za tým Dukla Olomouc (3. místo v roce 1984) a deset sezón za Iskra / Chemosvit Svit, s nímž byl vicemistrem Československa 1985 a na 4.místě v roce 1987. Je na 83. místě tabulky střelců československé ligy s celkovým počtem 2907 bodů.\n\nS týmem Iskra / Chemosvit Svit se zúčastnil jednoho ročníku FIBA Poháru vítězů národních pohárů (1986), v 1. kole vyřadili turecký Fenerbahce SK Istanbul, v osmifinále prohráli se Stade Francais BC Paříž, Francie. \n\nZa reprezentační družstvo Československa v letech 1984-1986 hrál 61 zápasů, z toho na Mistrovství Evropy 1985 ve Stuttgartu, Německo (2. místo), celkem 4 zápasy, v nichž zaznamenal 11 bodů.\n\n\n\n\n\n"}
{"id": "1034626", "url": "https://cs.wikipedia.org/wiki?curid=1034626", "title": "Jaroslav Malý", "text": "Jaroslav Malý\n\nJaroslav Malý (* 8. prosince 1946 Hradec Králové) je český politik, lékař a vysokoškolský pedagog, od října 2014 senátor za obvod č. 45 – Hradec Králové, nestraník za ČSSD.\n\nAbsolvoval Střední všeobecně vzdělávací školu v Hradci Králové (maturoval v roce 1965). Následně vystudoval Lékařskou fakultu Univerzity Karlovy v Hradci Králové (promoval v roce 1971 a získal tak titul MUDr.). V roce 1989 byl jmenován docentem vnitřního lékařství a od června 1996 je profesorem vnitřního lékařství.\n\nV letech 1971 až 1973 získal praxi v Okresní nemocnici v Novém Bydžově. Od roku 1973 až do roku 2012 působil na II. Interní klinice LF a FN Hradec Králové (od roku 2001 ji také vedl). V 70. letech 20. století byl členem týmu, který poprvé v Československu transplantoval dárcovskou kostní dřeň. Od roku 2012 pracuje na IV. Interní hematologické klinice LF a FN Hradec Králové.\n\nDále v letech 1997 až 2001 vedl Oddělení klinické hematologie FN Hradec Králové a v letech 1998 až 2002 Onkologické centrum FN Hradec Králové. V neposlední řadě v letech 2001 až 2012 zastával pozici vedoucího Katedry interních oborů FN Hradec Králové.\n\nOd roku 2012 je lékařským náměstkem Fakultní nemocnice Hradec Králové a rovněž od roku 2012 i proděkanem Lékařské fakulty Univerzity Karlovy v Hradci Králové.\n\nZískal řadu vyznamenání a cen, např. Cenu české hematologické společnosti České lékařské společnosti JEP (1981, 1986 a 1996) či Bronzovou (2006), Stříbrnou (2010) a Zlatou (2012) medaili Lékařské fakulty UK Hradec Králové.\n\nJaroslav Malý je vdovec a má dvě děti. Žije v Hradci Králové.\n\nVe volbách do Senátu PČR v roce 2014 kandidoval jako nestraník za ČSSD v obvodu č. 45 – Hradec Králové. Se ziskem 21,95 % hlasů vyhrál první kolo a postoupil tak do kola druhého. V něm poměrem hlasů 60,12 % : 39,87 % porazil občanského demokrata Oldřicha Vlasáka a stal se senátorem.\n\nV komunálních volbách v roce 2018 kandidoval jako nestraník za ČSSD do Zastupitelstva města Hradec Králové, ale neuspěl.\n"}
{"id": "1034627", "url": "https://cs.wikipedia.org/wiki?curid=1034627", "title": "Joachim Pollak", "text": "Joachim Pollak\n\nJoachim Pollak (Chajim Josef ben Šabtaj, ) (16. prosince 1798 – 16. prosince 1879) byl moravský rabín, pocházející z rabínské rodiny z Polska. Studoval na ješivách v Třešti a v Bratislavě. Rabínskou ordinaci obdržel od Mordechaje Beneta 12. dubna 1816. Od roku 1828 až do své smrti, tedy padesát let, sloužil jako vrchní rabín a gymnaziální učitel v Třebíči, kde byl jedním z nejváženějších občanů města.\n\nNapsal komentář \"Mekor chajim\" k práci R. Isaaca Arama \"Akedat Jicchak\" (Bratislava, 1849; 3. vydání, Varšava, 1885) a také jeho biografii. Pollak byl také autor několika hebrejských písní ve výročním vydání \"Bikurej ha-itim\" a esej k tématu pravidel talmudu pod hebrejským názvem v díle \"Kevucat chachamim\" a byl pravidelným přispěvatelem do mnoha časopisů v hebrejštině. Zemřel v Třebíči, kde je pochován na židovském hřbitově.\n\n"}
{"id": "1034632", "url": "https://cs.wikipedia.org/wiki?curid=1034632", "title": "Mírné schodiště", "text": "Mírné schodiště\n\nMírné schodiště je schodiště, jehož sklon je od 20° do 25°, výšky stupňů 130 – 150 mm. Tento typ schodů se obvykle používá tam, kde je důležité pohodlí uživatelů a dostatečný prostor.\n\nOptimální sklon interiérového schodiště je přibližně 35°. \n\n\n"}
{"id": "1034644", "url": "https://cs.wikipedia.org/wiki?curid=1034644", "title": "Calm Season", "text": "Calm Season\n\nCalm Season je české hudební duo. Tvoří ji dvojice Terezie Kovalová (violoncello) a Adam Vopička (zpěv, kytara). Své debutové album \"Mosaic Views\" dvojice vydala v listopadu 2012. První album je zpívané v angličtině, zatímco druhé, které dostalo název \"Symboly\" a vyšlo o dva roky později, obsahuje česky zpívané písně.\n\n"}
{"id": "1034647", "url": "https://cs.wikipedia.org/wiki?curid=1034647", "title": "Morphosis", "text": "Morphosis\n\nMorphosis je druhé sólové album českého hudebníka Borise Carloffa, vydané v říjnu roku 2014. Album vznikalo na Islandu a jeho producentem byl místní hudebník Barði Jóhannsson. Dále na albu hráli bubeník Doug Yowell, violoncellistka Terezie Kovalová a klavírista Honza Andr. Mezi dalšími hudebníky, kteří se na albu podíleli, patří například zpěvačka Kata Mogensen, která se podílela na písni „I've Been Thinking of You“. Křest nahrávky proběhl dne 17. října 2014 v klubu La Loca v Praze.\n\nAutorem všech skladeb je Boris Carloff.\n"}
{"id": "1034648", "url": "https://cs.wikipedia.org/wiki?curid=1034648", "title": "The Escapist", "text": "The Escapist\n\nThe Escapist může být:\n\n"}
{"id": "1034649", "url": "https://cs.wikipedia.org/wiki?curid=1034649", "title": "V hodině smrti", "text": "V hodině smrti\n\nV hodině smrti je studiové album české zpěvačky Lenky Dusilové z roku 2014. Jde o její první studiovou nahrávku, kterou nahrála za doprovodu skupiny Baromantika (pojmenované podle jejího stejnojmenného alba z roku 2011). Dále se na albu podíleli například David Koller, Dan Bárta či Justin Lavash.\n"}
{"id": "1034650", "url": "https://cs.wikipedia.org/wiki?curid=1034650", "title": "Ugandská Super League", "text": "Ugandská Super League\n\nUgandská Super League (oficiálně FUFA Super League) je nejvyšší fotbalová liga africké země Uganda. Byla založena v roce 1968 po neúspěších ugandské fotbalové reprezentace na Africkém poháru národů 1962 a 1968 (oba se konaly v Etiopii), cílem měla být silná základna pro národní tým. Řídí ji FUFA (Federation of Uganda Football Associations, Ugandská fotbalová federace).\n\nZdroj:\n\n"}
{"id": "1034652", "url": "https://cs.wikipedia.org/wiki?curid=1034652", "title": "Alois Kleveta", "text": "Alois Kleveta\n\nAlois Kleveta (16. června1805 Dědice – 23. srpna 1885 Dědice) byl rakouský politik české národnosti z Moravy, v 2. polovině 19. století poslanec Říšské rady a Moravského zemského sněmu.\n\nPocházel z mlynářského rodu Klevetů, kteří žili původně na Boskovicku ve vesnici Chrudichromy, od konce 18. století ve Vyškově, respektive v Dědicích. I jeho potomci (v rodině se opakovaně vyskytovalo křestní jméno Alois) se věnovali této profesi a to až do poloviny 20. století. Zastával funkci starosty Dědic.\n\nPo obnovení ústavního systému vlády se zapojil i do vysoké politiky. V zemských volbách roku 1861 byl zvolen na Moravský zemský sněm za kurii venkovských obcí, obvod Vyškov, Bučovice, Slavkov. Mandát zde obhájil i ve zemských volbách v lednu 1867 i v krátce poté vypsaných nových volbách na jaře 1867, stejně jako v zemských volbách roku 1870, volbách roku 1871 a opakovaných volbách roku 1871. Poslanecký slib skládal v únoru 1867 v češtině.\n\nZemský sněm ho 10. dubna 1867 zvolil i do Říšské rady (tehdy ještě volené nepřímo) za kurii venkovských obcí na Moravě. Patřil k federalistické české Moravské národní straně (staročeši). I proto se na Říšskou radu nedostavil, protože čeští poslanci nesouhlasili s ústavním směřováním státu. 19. června 1867 byl spolu s dalšími českými poslanci vyzván k udání důvodů pro nepřevzetí mandátu. 26. září 1868 pak byly mandáty těchto poslanců v zemském sněmu a tudíž i v Říšské radě prohlášeny za zaniklé. Opětovně ho zemský sněm na Říšskou radu delegoval roku 1871. Nedostavil se zase do sněmovny, proto byl jeho mandát 23. února 1873 prohlášen za zaniklý.\n\nZemřel v srpnu 1885. Pohřeb se konal 26. srpna 1885 za velké účasti veřejnosti.\n"}
{"id": "1034654", "url": "https://cs.wikipedia.org/wiki?curid=1034654", "title": "David Redfern", "text": "David Redfern\n\nDavid Redfern (7. června 1936, Ashbourne − 23. října 2014, Uzès) byl anglický fotograf, který se specializoval na fotografování hudebníků. Během osmdesátých let působil jako oficiální fotograf při koncertních turné zpěváka Franka Sinatry. Během své kariéry fotografoval mnoho dalších hudebníků, mezi které patří například Bob Dylan, Miles Davis a Jimi Hendrix. Roku 1999 vydal knihu nazvanou \"The Unclosed Eye\". Roku 2008 prodal své fotografie fotobance Getty Images. Zemřel na rakovinu v roce 2014 ve věku 78 let.\n"}
{"id": "1034658", "url": "https://cs.wikipedia.org/wiki?curid=1034658", "title": "You? Me? Us?", "text": "You? Me? Us?\n\nYou? Me? Us? je deváté sólové studiové album anglického kytaristy a zpěváka Richarda Thompsona. Vydalo jej v dubnu roku 1994 hudební vydavatelství Capitol Records. Produkovali jej Mitchell Froom a Tchad Blake. Jde o Thompsonovo druhé album, které bylo nominováno na cenu Grammy. Nahráno bylo v únoru roku 1996 v losangeleském studiu The Sound Factory a je rozděleno do dvou disků: první je nazvaný \"Voltage Enhanced\" a obsahuje písně nahrané za doprovodu elektrické skupiny, druhé \"Nude\" je kompletně akustické a Thompsona zde doprovází pouze houslista a kontrabasista. Thompson původně plánoval, že udělá od každé písně dvě verze: akustickou a elektrickou, ale kvůli namáhavosti nebyla tato představa realizována.\n\nAutorem všech skladeb je Richard Thompson.\n"}
{"id": "1034660", "url": "https://cs.wikipedia.org/wiki?curid=1034660", "title": "Hautevillové", "text": "Hautevillové\n\nHautevillové [\"ótvilové\"] (, , ) byli normanský rod původem z poloostrova Cotentin a první královskou dynastií, která vládla Sicilskému království, které založila. Na sicilském trůnu jí vystřídala dynastie německých Hohenštaufů, kteří byli potomky poslední královny z rodu Hauteville.\n\nSicilští králové z rodu Hauteville:\n\n"}
{"id": "1034661", "url": "https://cs.wikipedia.org/wiki?curid=1034661", "title": "Seznam dílů seriálu Gumballův úžasný svět", "text": "Seznam dílů seriálu Gumballův úžasný svět\n\nToto je seznam dílů seriálu \"Gumballův úžasný svět\". Britsko-americký animovaný seriál \"Gumballův úžasný svět\" vznikl pro televizi Cartoon Network. Samostatná pilotní epizoda byla premiérově uvedena 8. května 2008, seriál je vysílán od roku 2011. Dosud čítá pěti celých řad, první s 36 díly, ostatní po 40 epizodách. Dne 2. června 2014 televize ohlásila objednání čtvrté i páté řady. Následná šestá řada by měla mít 44 dílů a měla by být poslední, na které se bude podílet tvůrce série Ben Bocquelet. V Česku seriál vysílá veřejnoprávní stanice pro děti a mládež v rámci pásma \"Planeta YÓ\" a od září 2017 jej vysílá i česká mutace placené stanice Cartoon Network. Česká televize odvysílala pouze první dvě řady. Cartoon network odvysílal všechny díly z prvních pěti řad a v září 2018 začala vysílat řadu šestou, až na díl The Slap, který byl vynechán. Pilotní díl nebyl v česku nikdy odvysílán.\n\n<onlyinclude></onlyinclude>\n\n"}
{"id": "1034662", "url": "https://cs.wikipedia.org/wiki?curid=1034662", "title": "Gymnázium Brno, Slovanské náměstí", "text": "Gymnázium Brno, Slovanské náměstí\n\nGymnázium Brno, Slovanské náměstí je gymnázium v Brně. Nachází se v Králově Poli. Zřizovatelem je Jihomoravský kraj. Škola nabízí čtyřleté a šestileté studium. V roce 2015 škola oslavila 95. výročí svého založení. V průzkumu pro přílohu Víkend Hospodářských novin dne 15. 4. 2011 byla škola zařazena do skupiny elitních středních škol v Česku.\n\nBudova gymnázia byla postavena v letech 1927-1929 stavitelem Kristianem Dejmkem a otevřena v květnu 1930. Jedná se o dvoukřídlý třípatrový objekt s půdorysem do písmene L. K lehce zalomenému křídlu se přimyká ze dvora ještě přízemní trakt s tělocvičnou. Vestibuly před schodištěm ve všech poschodích prosvětlují okna, zdobená vitrážemi z čirého skla vytvořené podle návrhu prof. Šebora. Hlavní křídlo má chodbu do ulice a učebny do dvora, zatímco u bočního je tomu naopak. \n\n\n"}
{"id": "1034663", "url": "https://cs.wikipedia.org/wiki?curid=1034663", "title": "Panda Bear", "text": "Panda Bear\n\nPanda Bear, rodným jménem Noah Benjamin Lennox (* 17. července 1978) je americký hudebník. V roce 1999 spoluzaložil skupinu Animal Collective, se kterou vydal řadu alb. Ještě předtím se však začal věnovat sólové kariéře: své debutové album vydal v roce 1998 a následně vydal několik dalších nahrávek. Roku 2013 se podílel na písni „Doin' It Right“ z alba \"Random Access Memories\" skupiny Daft Punk. Dne 3. dubna 2016 vystoupil s dalšími hosty na koncertu velšského hudebníka Johna Calea, při němž hrál písně z prvních dvou alb kapely The Velvet Underground. Společně s dalšími dvěma členy Animal Collective (Brian Weitz a Avey Tare) zde vystoupili s písní „There She Goes Again“ a společně se všemi zúčastněnými hosty přispěl také do závěrečné písně „Sister Ray“. Roku 2019 se podílel na albu \"When I Get Home\" zpěvačky Solange Knowles. Dále přispěl na singl Paula Maroona.\n\n"}
{"id": "1034666", "url": "https://cs.wikipedia.org/wiki?curid=1034666", "title": "Alfred Wertheimer", "text": "Alfred Wertheimer\n\nAlfred Wertheimer (16. listopadu 1929 − 19. října 2014) byl americký fotograf. Narodil se v německém městě Coburg, odkud ve svých šesti letech s rodinou uprchl před nacistickým režimem do New Yorku. Studoval obor reklamního designu na Cooper Union. V březnu roku 1956 jej kontaktovalo hudební vydavatelství RCA Records s tím, zda by mohl fotografovat jejich nový objev, zpěváka Elvise Presleyho. On souhlasil a během následujících let pořídil přibližně 2500 jeho fotografií. Roku 1969 byl jedním z kameramanů, kteří natáčeli film \"Woodstock\" na stejnojmenném hudebním festivalu. Zemřel v roce 2014 ve věku 84 let.\n"}
{"id": "1034668", "url": "https://cs.wikipedia.org/wiki?curid=1034668", "title": "Železniční nehoda v Hradci nad Svitavou", "text": "Železniční nehoda v Hradci nad Svitavou\n\nŽelezniční nehoda v Hradci nad Svitavou byla mimořádná událost, ke které došlo ve středu 13. září 1967 na železniční trati 260 ve stanici Hradec nad Svitavou na Svitavsku. Zahynulo 5 osob (4 na místě, 1 po týdnu v nemocnici), 21 osob bylo zraněno. Rychlík byl sestaven z parní lokomotivy řady 475.142 a pěti vozů.\n\nR 424 Praha – Brno zde vykolejil lokomotivou 475.142 a pěti vozy. Zahynulo pět osob, další lidé byli vážně zraněni. Usmrcen byl i strojvedoucí Zdeněk Tlačbaba a jeho pomocník Josef Muzikář z depa Brno dolní. Předehrou velké nehody byl špatně zpracovaný výlukový rozkaz a následně nesprávně formulovaný rozkaz „V”. Rychlík vjel do výhybky v poloze „do odbočky” téměř dvojnásobnou rychlostí…\n\n\n"}
{"id": "1034669", "url": "https://cs.wikipedia.org/wiki?curid=1034669", "title": "Juli Batllevell i Arús", "text": "Juli Batllevell i Arús\n\nJuli Batllevell i Arús (1864, Sabadell – 20. září 1928, Barcelona) byl katalánský architekt. \n\nJeho otec, Gabriel Batllevell, byl stavební mistr. V jeho stopách vystudoval architekturu a absolvoval v roce 1890. Krátce poté se stal městským architektem Sabadellu.\n\nByl žákem Domènecha a asistentem Gaudího (např. Casa Calvet).\n\nV roce 1909 byl jmenován viceprezidentem Svazu architektů Katalánska.\n"}
{"id": "1034672", "url": "https://cs.wikipedia.org/wiki?curid=1034672", "title": "Alfred Liskow", "text": "Alfred Liskow\n\nAlfred Liskow, též Liskov, Liskof, Albert Liskow, Albert Liskov (1910 – asi 1943 u Novosibirska) byl německý voják, antifašista a vojenský zběh, který v předvečer operace Barbarossa (vpádu nacistického Německa do Sovětského svazu) informoval velení Rudé armády o hrozící německé agresi.\n\nAlfred Liskow se narodil v roce 1910. Před II. světovou válkou pracoval v truhlářské továrně v Kolbergu. Sloužil v 221. pluku 15. pěší divize, který byl dislokován v předvečer německé invaze do SSSR na severu města Sokal ve lvovské oblasti. S poznáním hrozícího útoku překročil okolo 21. hodiny 21. června 1941 řeku Západní Bug a se vzdal jednotce vojáků 90. oddílu sovětské pohraniční stráže. Při výslechu uvedl, že za úsvitu 22. června německá armáda zaútočí po celé sovětsko-německé hranici.\n\nPo vypuknutí druhé světové války se v Sovětském svazu se zapojil do protinacistických aktivit. Jeho příběh byl zveřejněn v novinách a na letácích. Spolu s dalšími antifašisty, umělci se zúčastnil propaganistické kampaně, která se konala po celé zemi.\n\nDostal se však postupně do konfliktu se zástupci Kominterny (Georgi Dimitrov, Dmitrij Zacharovič Manuilski a Palmiro Togliatti), které obvinil ze zrady. V září 1941 byla zřízena komise pod vedením Waltera Ulbrichta, aby zrevidoval Liskowovu činnost. Výsledky Komise byly dne 26. září 1941 zaslány orgánům NKVD. Georgi Dimitrov pak ještě 23. prosince téhož roku znovu apeloval na vedení NKVD, kdy Liskowa obvinil jako fašistu a antisemitu.\n\nDne 15. ledna 1942 byl Liskow zatčen, ale předstíral šílenství, a tak byl záhy 16. července 1942 rehabilitován. Poté se objevil v Novosibirsku, kde informace o něm mizí kolem roku 1943 a jeho konečný osud je neznámý. Je známo, že Stalin později nařídil popravu „německého dezertéra“ pro dezinformace, ale není jasné, zda se toto nařízení týká Liskowa či jiného německého dezertéra.\n\n\n"}
{"id": "1034676", "url": "https://cs.wikipedia.org/wiki?curid=1034676", "title": "Down to Earth", "text": "Down to Earth\n\nDown to Earth může být:\n\n"}
{"id": "1034677", "url": "https://cs.wikipedia.org/wiki?curid=1034677", "title": "Down to Earth (album, Rainbow)", "text": "Down to Earth (album, Rainbow)\n\nDown to Earth je čtvrté studiové album britské rockové skupiny Rainbow z roku 1979. Autorem fotografie na obalu alba je americký výtvarník Ron Walotsky. Producentem alba byl jeden z členů skupiny, baskytarista Roger Glover. Oproti albu \"Long Live Rock 'n' Roll\" z předchozího roku hraje na tomto albu několik nových členů: zpěvák Graham Bonnet, který nahradil Ronnieho Jamese Dia, klávesista Don Airey a baskytarista Roger Glover. Jedinými členy z předchozí sestavy tedy jsou kytarista Ritchie Blackmore a bubeník Cozy Powell.\n\n"}
{"id": "1034678", "url": "https://cs.wikipedia.org/wiki?curid=1034678", "title": "Uus algus", "text": "Uus algus\n\nUus algus (v překladu \"Nový začátek\") je čtvrté studiové album estonské zpěvačky Birgit Õigemeel. Bylo vydáno 3. prosince 2013.Obsahuje 11 skladeb a 4 z nich byly vydány jako singly „\"Et Uus Saaks Alguse\"“, „\"Nii täiuslik see\"“, „\"Olen loodud rändama\"“ a „\"Lendame valguskiirusel\"“).\n\nV písni „\"Pea meeles head\"“ zazpíval i Ott Lepland. Producenty byli Mihkel Mattisen a Timo Vendt.\n\n"}
{"id": "1034679", "url": "https://cs.wikipedia.org/wiki?curid=1034679", "title": "Down to Earth (album, Ozzy Osbourne)", "text": "Down to Earth (album, Ozzy Osbourne)\n\nDown to Earth je osmé studiové album anglického zpěváka Ozzyho Osbournea z roku 2001. Nahráváno bylo během roku 2001 v Los Angeles a jeho producentem byl Tim Palmer. V žebříčku UK Albums Chart se umístilo na devatenácté příčce a v Billboard 200 až na čtvrté.\n\n"}
{"id": "1034681", "url": "https://cs.wikipedia.org/wiki?curid=1034681", "title": "Domov mládeže", "text": "Domov mládeže\n\nDomov mládeže (DM) je školské zařízení, které poskytuje žákům středních (výjimečně i žákům základních) škol a studentům vyšších odborných škol školské služby. DM jsou zřizovány jako samostatná školská zařízení nebo jsou součástí právního subjektu se školou, školní jídelnou, internátem apod. Jejich účelem je poskytovat žákům a studentům ubytování, výchovu a vzdělávání navazující na výchovně vzdělávací činnost škol a zajišťovat jim stravování. Výchova a vzdělávání v DM se uskutečňuje podle školního vzdělávacího programu DM a zahrnuje i záměr vést žáky a studenty k plnohodnotnému využívání volného času formou zájmových činností.\n\nČinnost je v DM organizována ve výchovných skupinách do 30 žáků vedených vychovatelem. Vychovatel realizuje vzdělávací program pro svoji výchovnou skupinu, ale nabízí i další zájmové a volnočasové aktivity pro všechny žáky v DM. Ve své činnosti aplikují domovy mládeže specifické cíle výchovy ve volném čase jako například vést žáky k aktivnímu odpočinku, k rozvíjení osobních zájmů a specifických schopností, k uspokojování a kultivaci potřeb (zejména společenských) nebo k využívání dostupných prostředků k sebevzdělávání. Součástí vzdělávání je i prevence rizikového chování žáků. Organizace a provoz DM se řídí vnitřním řádem, který obsahuje práva a povinnosti žáků a studentů, pokyny k bezpečnému pobytu a provozním záležitostem, denní režim a jiné důležité informace vztahující se např. k ekonomickým podmínkám ubytování a stravování, ochraně majetku apod.\n\nV rámci programu inkluze mohou být žáci se speciálního vzdělávacími potřebami začleněni jednotlivě do běžných výchovných skupin, případně jsou z nich ustavovány skupiny se specifickým programem a méně početné. Tyto skupiny jsou pak začleněny do internátu.\n\nOrganizaci a činnost domovů mládeže a internátů aktivně podporuje zapsaný spolek Asociace domovů mládeže a internátů České republiky, který sdružuje jako své členské organizace řadu domovů mládeže a internátů z celé ČR.\n"}
{"id": "1034682", "url": "https://cs.wikipedia.org/wiki?curid=1034682", "title": "Petrinum", "text": "Petrinum\n\nPetrinum je někdejší církevní chlapecký seminář, od roku 1992 domov mládeže v Brně-Veveří. Průčelí Petrina je od roku 1988 chráněno jako kulturní památka České republiky.\n\nIniciátorem vzniku chlapeckého semináře v byl brněnský biskup Antonín Arnošt Schaffgotsche, který inicioval veřejnou sbírku pro účel zřízení domova. Jeho snahy svým breve z 28. listopadu 1851 podpořil tehdejší papež Pius IX. V červenci roku 1853 bylo vybráno 31 043 florinů. První seminář pro 18 studentů byl zřízen ve starém kněžském semináři v Dominikánské ulici. Ten však po několika letech přestal dostačovat a byla zahájena sbírka nová na výstavbu vlastní budovy.\n\nV roce 1856 byly pro účel výstavby zakoupeny dva domy v tehdejší předměstské čtvrti Malá Nová Ulice, dnešní ulici Veveří. Budova Petrina byla dokončena v roce 1859 a od té doby až do roku 1940 zde sídlil brněnský chlapecký seminář. Prvním ředitelem semináře byl kanovník Ferdinand Panschab.\n\nV době nacistické okupace bylo brněnské Cyrilometodějské gymnázium vystěhováno ze svého areálu a sestry sv. Cyrila a Metoděje byly dočasně umístěny v Petrinu.\n\nPo skončení války zde ještě krátce byl seminář, který se ovšem přestěhoval do nové budovy v Barvičově ulici. Po komunistickém puči v Československu v únoru 1948 byl objekt církvi zabaven a byla zde umístěna škola pro nevidomé.\n\nV roce 1991 byla v restituci budova navrácena brněnskému biskupství (v mezidobí v ní krátce sídlilo Biskupské gymnázium Brno). V letech 1992-1996 byly provedeny postupné rekonstrukční práce celé budovy a diecéze zde provozuje domov mládeže.\n\nV současné době Petrinum slouží pro ubytování chlapců studujících na kterékoliv brněnské střední nebo vyšší odborné škole.\n\n"}
{"id": "1034683", "url": "https://cs.wikipedia.org/wiki?curid=1034683", "title": "Petrinum (rozcestník)", "text": "Petrinum (rozcestník)\n\nPetrinum může být:\n\n"}
{"id": "1034686", "url": "https://cs.wikipedia.org/wiki?curid=1034686", "title": "FK Taraz", "text": "FK Taraz\n\nFK Taraz (kazašsky Тараз футбол клубы) je kazašský fotbalový klub z města Taraz, který byl založen v roce 1960. Svá domácí utkání hraje na Centrálním stadionu s kapacitou 12 525 míst.\n\n\n"}
{"id": "1034691", "url": "https://cs.wikipedia.org/wiki?curid=1034691", "title": "Vinzenz Ferrer Klun", "text": "Vinzenz Ferrer Klun\n\nVinzenz Ferrer Klun, též Vinko Fereri Klun (13. dubna 1823 Lublaň – 15. července 1875 Karlovy Vary), byl rakouský historik, geograf, pedagog a politik z Kraňska, původně se hlásíci k slovinské národnosti, později se kulturně a politicky přiklánějící k národnosti německé, v 2. polovině 19. století poslanec Říšské rady.\n\nV rodné Lublani vychodil gymnázium. Studoval na Padovské univerzitě. Po dokončení studií filozofie nastoupil roku 1843 do státní účtárny v Lublani, ale po krátkém čase odešel do Benátek, kde byl soukromým učitelem. V Padově získal titul doktora filozofie. Od června 1849 do roku 1856 byl redaktorem listu \"Laibacher Zeitung\" a zároveň (v letech 1851–1856) tajemníkem lublaňské obchodní komory. Od roku 1850 byl tajemníkem slovinského divadelního výboru a působil v \"Historické společnosti pro Kraňsko\", pro niž v letech 1851–1856 redigoval její publikace. Od roku 1852, kdy získal zkoušku pro vyučování na středních školách, působil jako učitel dějepisu na různých vzdělávacích ústavech. Marně se ovšem snažil získat místo na lublaňském gymnáziu. 1. září 1856 proto odešel do Švýcarska, kde působil v kantonu Sankt Gallen (obec Lichtensteig) coby pedagog. Roku 1857 se vrátil do Rakouska a stal se krátce učitelem na gymnáziu v dalmatském Zadaru. Od 1. ledna 1858 vyučoval zeměpis a statistiku na nově zřízené obchodní akademii ve Vídni. Roku 1862 se stal privátním docentem zeměpisu na Vídeňské univerzitě. Přednášel zde srovnávací geografii Severní Ameriky a Evropy a Rakouska a ostatních evropských velmocí. Roku 1867 získal titul sekčního rady a roku 1869 dvorního rady na ministerstvu obchodu. Ve Vídni vydával a vlastnil v letech 1865–1868 list \"Der Volkswirt\". Patřil mezi zakladatele spolku spisovatelů a publicistů \"Concordia\" (byl členem předsednictva spolku). Spoluzakládal i \"První rakouský spolek úředníků\".\n\nZapojil se i do politiky. V lednu 1867 byl zvolen na Kraňský zemský sněm za městskou kurii, obvod Lublaň. V krátce poté vypsaných volbách v březnu 1867 mandát obhájil, nyní za kurii obchodních a živnostenských komor, obvod Lublaň. Zemský sněm ho 6. dubna 1867 zvolil i do Říšské rady (tehdy ještě volené nepřímo) za kurii obchodních a živnostenských komor v Kraňsku.\n\nPočátkem 50. let se národnostně označoval za Slovince a Slovana. Bránil slovinskou kulturu. Vyslovoval se pro koexistenci slovinské a německé kultury. Ještě v roce 1867 ho na zemský sněm zvolila slovinská většina (slovinská Národní strana) v lublaňské obchodní komoře. Téhož roku publikoval svou představu uspořádání Rakouska, ve které se vyslovil pro národnostní rovnoprávnost a federalismus. Tehdejší rakouská vláda se ale v složité době vrcholících debat okolo rakousko-uherského vyrovnání snažila získat na svou stranu některé poslance a politické osobnosti federalistického tábora složeného převážně ze zástupců neněmeckých národností. V případě Kluna se jí to podařilo. V červenci 1867 se tento poslanec na Říšské radě odtrhl od slovinského poslaneckého klubu, když jako jediný jeho člen nepodpořil návrh tyrolského federalistického poslance Alberta Jägera kritizující liberální legislativu navrhovanou německým centralistou Eduardem Herbstem. Svůj postoj zdůvodňoval tím, že je nejen pro národnostní ale i občanskou svobodu, distancoval se od spojenectví Slovinců a katolických konzervativců a odmítl rusofilství.\n\nRozkol mezi Klunem a slovinským politickým táborem se prohloubil, když Klun (a ještě slovinský poslanec Luka Svetec) podpořil liberální a centralistickou prosincovou ústavu roku 1867. Tehdy se definitivně přiklonil k německému centralistickému táboru (tzv. Ústavní strana) okolo Eduarda Herbsta. Při parlamentní debatě o zavádění slovinských škol v Kraňsku prohlásil, že slovinština není natolik rozvinutá, aby mohla sloužit jako plnohodnotný vyučovací jazyk. Snažil se zároveň přikročit k založení liberální strany, která by sdružovala Slovince i Němce v Kraňsku. Podporoval korekci prosincové ústavy, byl stoupencem přímých voleb do Říšské rady a silnější role zemských sněmů. Jeho slovinští voliči mu ovšem vyslovili nedůvěru a označili ho za faktického příslušníka německého tábora (podobně jako jiného dříve slovinského politika Karla Deschmanna).\n\nNa zemském sněmu zasedal za kurii obchodních a živnostenských komor do roku 1870. Pak (tehdy už jako kandidát proněmeckého tábora) byl roku 1870 zvolen za kurii velkostatkářskou. Zemským poslancem byl do roku 1871, kdy v srpnu rezignoval.\n\nČeský tisk ho v nekrologu označil za jednoho z mužů, kteří \"zklamali důvěru svých spoluobčanů ku svému hmotnému prospěchu\". Odcizil se prý zcela svému národu, ale \"dosáhnuv toto účelu, nezabýval se dále politikou a národu svému (...) pak alespoň již neškodil\".\n\nPublikoval četné historiografické a zeměpisné práce jako \"Archiv für die Landesgeschischte von Krain\" (1852–1854), \"Allgemeine und Handelsgeographie\" (1860) či \"Industrie-Atlas\" (1864).\n\nV závěru života opustil roku 1871 státní službu a pobýval na svém statku poblíž švýcarského Lucernu. Roku 1874 se vrátil do Vídně. Zemřel v červenci 1875 v Karlových Varech, kde pobýval za účelem léčby. V závěti odkázal značnou sumu peněz na podporu studentů a chudých vdov.\n"}
{"id": "1034695", "url": "https://cs.wikipedia.org/wiki?curid=1034695", "title": "Junckerova komise", "text": "Junckerova komise\n\nJunckerova komise úřadovala jako komise Evropské unie od 1. listopadu 2014 do 30. listopadu 2019. Pětiletý mandát byl o měsíc prodloužen v důsledku odmítnutí několika kandidátů z Rumunska, kde v říjnu 2019 padla vláda, do nastupující komise Ursuly von der Leyenové.\n\nPředsedou komise byl 15. července 2014 Evropským parlamentem zvolen lucemburský politik Jean-Claude Juncker. Do připravované komise poté po jednom zástupci nominoval každý z dvaceti osmi členských států. Komise začala úřadovat v listopadu 2019 a Juncker v čele nahradil Josého Manuela Barrosa, řídícího dvě komise během předchozích deseti let.\n\nKe schválení komise došlo 22. října 2014. Hlasování v Evropském parlamentu se zúčastnilo 699 poslanců, z nichž 423 se vyslovilo „pro“, 209 bylo „proti“ a 67 se „zdrželo“. Mezi své priority komise zařadila „\"dodržování fiskální disciplíny, tvorbu pracovních míst, snižování energetické náročnosti, výstavbu infrastruktury, podporu růst a podporu obnovitelných zdrojů\".“ Také byla odhodlána řešit problém imigrace a usilovala o vytvoření jednotné energetické unie.\n\nBěhem květnových europarlamentních voleb 2014 byl Juncker prezentován Evropskou lidovou stranou (EPP) jako kandidát na předsedu Evropské komise. Po volebním vítězství jej 27. června na tento post navrhla Evropská rada. Zvolení pak proběhlo 15. července Evropským parlamentem, když pro něj hlasovala většina 422 ze 729 poslanců.\n\nJuncker vyhlásil desetibodový program agendy svého prezidentství, v níž podtrhl důraz na pracovní příležitosti a růst.\n\nPůvodní slovinská kandidátka a odcházející premiérka Alenka Bratušeková, kterou nominovala vláda, v jejímž čele stála, měla získat portfolio pro energetickou unii a současně se stát místopředsedkyní komise. Její vystoupení před europoslanci však bylo nepřesvědčivé a členové příslušných výborů Evropského parlamentu kandidaturu velkou většinou odmítli. Nominantka získala jen 13 hlasů ve výborech pro životní prostředí a pro průmysl, výzkum a energetiku, zatímco proti hlasovalo 112 poslanců. Následně se komisařkou za Slovinsko stala Violeta Bulcová, která získala gesci dopravy a vesmíru.\n\nKomise byla tvořena předsedou a komisaři. Původně byla složena z 28 členů, z nichž 7 zastávalo posty místopředsedů. Počet se snížil po odchodu čtyř členů.\n\n\"Členové, kteří opustili komisi před uplynutím jejího mandátu.\"\nKomise byla strukturovaná do tzv. projektových týmů, sestavených z komisařů podle jejich portfolií. Každou skupina řídil jeden z místopředsedů komise. Vedle stálých členů týmů se na řešení problémů mohli přechodně podílet i další komisaři, pokud úkol spadal do gesce jejich působnosti. První místopředseda Timmermans dohlížel na činnost všech komisařů.\n\nNíže je výčet pěti projektových týmů.\n\n\n\n\n\n"}
{"id": "1034696", "url": "https://cs.wikipedia.org/wiki?curid=1034696", "title": "Karel Vaca", "text": "Karel Vaca\n\nKarel Vaca (21. července 1919, Prostějov – 31. března 1989, Praha) byl český akademický malíř, ilustrátor, grafik, typograf, scénograf a kostýmní výtvarník.\n\nKarel Vaca studoval v Praze užitou a reklamní grafiku, nejprve roku 1937 v Ateliéru Rotter a pak roku 1938 v Rotterově (Jedličkově) škole užitého umění. V letech 1945–1950 vystudoval v Praze Vysokou školu uměleckoprůmyslovou u profesora Emila Filly Po skončení studia krátce pracoval v textilní firmě v Prostějově jako podnikový výtvarník a reklamní grafik, ale ještě roku 1950 se stal umělcem ve svobodném povolání.\n\nJako scénograf a kostýmní výtvarník spolupracoval s Divadlem satiry a Národním divadlem v Praze, Státním divadlem v Brně a dalšími scénami. Vedle práce pro divadlo se věnoval malířství, užité grafice a knižním ilustracím (ilustroval nebo vytvořil obálky pro 141 knih). Byl také autorem 341 divadelních a filmových plakátů.\n\nVe své malířské tvorbě zobrazoval stylizované postavy žen, věnoval se zátiší a krajinám, které byly abstrahovány až přecházely do barevných polí. Byl členem skupiny Trasa. Zúčastnil se více než 260 kolektivních výstav po celém světě.\n\n"}
{"id": "1034700", "url": "https://cs.wikipedia.org/wiki?curid=1034700", "title": "Kaple svaté Anny (Horní Bohdíkov)", "text": "Kaple svaté Anny (Horní Bohdíkov)\n\nKaple svaté Anny je sakrální stavba stojící v Horním Bohdíkově, osadě na severozápadě Žárové. Ve zdejší lokalitě stávala již od roku 1740 dřevěná kaple zasvěcená Nejsvětější Trojici. Dle dochovaných dokumentů existovala roku 1891 na místě dřevěná kaple se šindelovou střechou, uvnitř kaple se nacházel oltář. Součástí kaple byla též zvonice s jedním zvonem. Ve dvacátých letech 20. století však kaple zchátrala, a proto se objevily plány na výstavbu nové. Ta měla být zbudována z kamene. K její výstavbě skutečně došlo a 1. července 1929 se kaple vysvětila a současně získala povolení ke konání bohoslužeb.\n"}
{"id": "1034701", "url": "https://cs.wikipedia.org/wiki?curid=1034701", "title": "FK Atyrau", "text": "FK Atyrau\n\nFK Atyrau (kazašsky Атырау Футбол Клубы) je kazašský fotbalový klub z města Atyrau, který byl založen v roce 1980 pod názvem Prikaspiec, avšak po roce zanikl. V roce 2000 byl vzkříšen jako Akžajyk Atyrau a později přejmenován na FK Atyrau. Letopočet založení (1980) je i v klubovém emblému. Svá domácí utkání hraje na stadionu Munajšy s kapacitou 8 660 míst.\n\n"}
{"id": "1034702", "url": "https://cs.wikipedia.org/wiki?curid=1034702", "title": "Miloš Pažický", "text": "Miloš Pažický\n\nMiloš Pažický (* 1956) je bývalý československý basketbalista, účastník Mistrovství Evropy kadetů a juniorů, vicemistr Československa 1985 a potom trenér.\n\nV československé basketbalové lize hrál za kluby Dukla Olomouc (3. místo v roce 1980) a Iskra / Chemosvit Svit, s nímž v roce 1985 zídskal stříbrnou medaili za 2. místo. V basketbalové lize celkem odehrál 15 sezón v letech 1974-1990. Je na 35. místě tabulky střelců československé ligy s celkovým počtem 4483 bodů. Ve Slovenské basketbalové lize se vrátil do týmu Iskra / Chemosvit Svit v sezóně 1993/1994 s ohledem na zranění hráčů družstva.\n\nS týmem Iskra Svit startoval v Poháru vítězů pohárů 1986 (4 zápasy), v 1. kole vyřadili turecký Fenerbahce SK Istanbul, v osmifinále vyli vyřazeni od Stade Francais BC Paříž, Francie. \n\nZa reprezentační družstvo Československa hrál na dvou Mistrovství Evropy v basketbale - kadetů 1973 v Itálii (11. místo) a juniorů 1974 ve Francii (9. místo). na nichž celkem odehrál 17 zápsů, v nichž zaznamenal 141 bodů.\n\nV prosinci 1996 po odvolání trenéra Bojanovského převzal ligový tým Chemosvit Svit a vedl ho jako trenér či asistent trenéra až do roku 2006. Ve slovenské basketbalové lize s týmem získal titul mistra Slovenska (2003), čtyři druhá a dvě třetí místa. V prosinci 2006 se stal trenérem BK Riekor Komárno. V dalších dvou sezónách vedl ligový tým TU Košice (2007-2008) a od září do prosince 2008 ligový tým žen AT Gemtex MBK Rožňava. V letech 2000-2001 byl trenérem reprezentačního družstva mužů Slovenska, v kvalifikaci ve skupině B skončilo Slovensko třetí a nepostoupilo so semifinálových zápasů.\n\n\n\n\n\n\n\n"}
{"id": "1034709", "url": "https://cs.wikipedia.org/wiki?curid=1034709", "title": "Colin O'Donoghue", "text": "Colin O'Donoghue\n\nColin O'Donoghue (* 26. ledna 1981, Drogheda, Country Louth, Irsko) je irský herec a muzikant. Nejvíce se proslavil rolí Kapitána Hooka v televizním seriálu stanice ABC \"Bylo, nebylo\" a rolí Michaela Kovaka ve filmu \"Obřad\".\n\nColin se narodil a vyrostl ve městě Droghed, Country Louth v Irsku v katolické rodině. Je synem Mary a Cona O'Donoghue. Navštěvoval Dundalk Grammar School a později The Gaiety School Of Acting v Dublinu. V 16 letech na měsíc odcestoval do Paříže, aby se naučil francouzsky.\n\nNa začátku své kariéry se věnoval divadelní a televizní práci v Irsku a ve Velké Británii.\n\nV roce 2003 získal cenu Irish Film and Television Award v kategorii \"Nejlepší nový talent\" za roli Normala ve filmu Home For Christmas.\n\nV roce 2009 se objevil v jedné epizodě historického seriálu Tudorovci. Jeho Hollywoodským debutem je role v hororovém filmu z roku 2009 Obřad, po boku s Anthonym Hopkinsem.\n\nV roce 2012 byl obsazen do role Kapitána Hooka/Killiana Jonese v seriálu stanice ABC Family \"Bylo, nebylo\". Jeho role měla nejdříve charakter vedlejší postavy, ale ve druhé polovině druhé série byl povýšen na hlavní postavu.\n\nV roce 2014 se objevil ve filmu \"The Dust Storm\", který se odehrává v Nashvillu a Colin představuje muzikanta jménem Brennan.\n\nColin patří k pětičlenné kapele The Enemies. Kapela byla vytvořená v roce 2003 Colinem a jeho kamarádem Ronanem McQuillanem. Jejich debutové EP vyšlo 7. března 2011. Colin na albu hraje na kytaru a zpívá vokály. Jejich debutové album Sounds Big on the Radio mělo být zveřejněno v březnu 2013, ale datum bylo přesunuto na rok 2014.\n\nV květnu 2013 Colin oznámil, že kapelu opouští, kvůli nabytému rozvrhu s natáčením.\n\nColin se oženil s Helen O'Donogue, učitelkou. Mají spolu syna Evana, který se narodil v roce 2013.\n"}
{"id": "1034713", "url": "https://cs.wikipedia.org/wiki?curid=1034713", "title": "Ghost Stories (album, Coldplay)", "text": "Ghost Stories (album, Coldplay)\n\nGhost Stories je šesté studiové album britské rockové skupiny Coldplay z roku 2014. Nahráváno bylo od listopadu roku 2012 a do března 2014 a vedle členů skupiny se na jeho produkci podíleli Tim Bergling, Paul Epworth, Daniel Green, Jon Hopkins a Rik Simpson. Autorkou obalu je česká výtvarnice Mila Fürstová. V hitparádovém žebříčku Billboard 200 se album umístilo na první příčce a během prvního týdne se prodalo 383 000 výlisků nahrávky.\n\n"}
{"id": "1034719", "url": "https://cs.wikipedia.org/wiki?curid=1034719", "title": "Papírovej drak", "text": "Papírovej drak\n\nPapírovej drak je album Aleše Brichty, které vyšlo 28. května 2014. Navazuje na sólové Brichtovy desky \"Růže pro Algernon\" a \"Ráno ve dveřích Armády spásy\". Hudbu napsal klávesista Zdeněk Vlč, který na albu má sedm skladeb. Jednou skladbou přispěl i kytarista z Aleš Brichta Projectu David Vaněk. Na albu se nachází také tři cover verze – „Shane“, „Astrolog“ a „Superhero“. Právě skladba „Superhero“ po vydání alba propagovala v rádiích novou desku.\n"}
{"id": "1034724", "url": "https://cs.wikipedia.org/wiki?curid=1034724", "title": "FC Kaysar Kyzylorda", "text": "FC Kaysar Kyzylorda\n\nFC Kaysar Kyzylorda (kazašsky Қайсар футбол клубы) je kazašský fotbalový klub z města Kyzylorda, který byl založen v roce 1968. Letopočet založení je i v klubovém emblému. Svá domácí utkání hraje na stadionu Ganyho Muratbajeva s kapacitou 7 300 míst.\n\n\n"}
{"id": "1034728", "url": "https://cs.wikipedia.org/wiki?curid=1034728", "title": "Coming Apart (album)", "text": "Coming Apart (album)\n\nComing Apart je první studiové album amerického hudebního dua Body/Head. Vydalo jej dne 10. září roku 2013 hudební vydavatelství Matador Records. Nahráno bylo během prosince 2012 ve studiu Sonelab ve městě Easthampton v americkém státě Massachusetts. Jde o experimentální hudbu tvořenou za pomocí hluků elektrických kytar. Obsahuje celkem deset skladeb, z nich dvě mají převzatý text z jiných písní: „Ain't“ z „Ain't Got No, I Got Life“ od zpěvačky Niny Simone a „Black“ z tradicionálu „Black Is the Colour (Of My True Love's Hair)“.\n\nAutory veškeré hudby jsou Kim Gordon a Bill Nace, autoři textů jsou uvedeni.\n"}
{"id": "1034729", "url": "https://cs.wikipedia.org/wiki?curid=1034729", "title": "Sušina (Východolabská tabule)", "text": "Sušina (Východolabská tabule)\n\nSušina (259 m n. m.) je vrch v okrese Pardubice Pardubického kraje. Leží asi 1 km jjv. od obce Vápno, na pomezí katastrálních území Vápna a obce Sopřeč.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Dobřenická plošina.\n"}
{"id": "1034730", "url": "https://cs.wikipedia.org/wiki?curid=1034730", "title": "Jaroslav Kraus (basketbalista)", "text": "Jaroslav Kraus (basketbalista)\n\nJaroslav Kraus (* 16. února 1959) je bývalý československý basketbalista, mistr Československa 1989 a 1993, mistr Slovenska 1994.\n\nV československé basketbalové lize v letech 1979-1993 celkem odehrál 13 sezón za kluby VŠDS Žilina, Dukla Olomouc a Baník Cígel Prievidza, s nímž byl dvakrát mistrem Československa (1989, 1993) a jedenkrát vicemistrem (1992). Je na 32. místě tabulky střelců československé ligy s celkovým počtem 4626 bodů. Ve slovenské basketbalové extralize mužů s BC Prievidza získal titul mistra Slovenska 1994.\n\nS BC Prievidza se zúčastnil pěti ročníků evropských klubových pohárů v basketbale, z toho Poháru evropských mistrů (1990) a čtyřikrát FIBA Poháru Korač (1991 až 1994). \n\nZa reprezentační družstvo Československa v toce 1989 hrál 7 zápasů.\n\n...* Československá basketbalová liga celkem 14 sezón (1964-1978) a 1503 bodů\n\n\n\n"}
{"id": "1034732", "url": "https://cs.wikipedia.org/wiki?curid=1034732", "title": "International Plant Names Index", "text": "International Plant Names Index\n\nInternational Plant Names Index (IPNI) je databáze vědeckých jmen semenných rostlin, kapradin a jim příbuzných rostlin, zahrnující i základní bibliografické údaje, které s těmito názvy souvisí. Databáze dosahuje nejvyšší podrobnosti na úrovni druhů a rodů. Jejím cílem je eliminovat nutnost neustále vyhledávat primární zdroje při shánění bibliografických informací o rostlinných názvech.\n\n"}
{"id": "1034742", "url": "https://cs.wikipedia.org/wiki?curid=1034742", "title": "Zdeněk Majzner", "text": "Zdeněk Majzner\n\nZdeněk Majzner (* 31. ledna 1932) je český akademický malíř, grafik a ilustrátor (především cestopisů a dobrodružné literatury). Je absolventem Akademie výtvarných umění v Praze.\n\n\n"}
{"id": "1034744", "url": "https://cs.wikipedia.org/wiki?curid=1034744", "title": "Dobřenická plošina", "text": "Dobřenická plošina\n\nDobřenická plošina je geomorfologický okrsek v jižní části Chlumecké tabule, ležící v okrese Hradec Králové v Královéhradeckém kraji a v okrese Pardubice v Pardubickém kraji.\n\nÚzemí okrsku se nachází zhruba mezi sídly Chlumec nad Cidlinou (na severozápadě), Obědovice (na severu), Libišany (na severovýchodě), Dolany (na jihovýchodě), Přelovice (na jihu) a Újezd u Přelouče (na jihozápadě). Uvnitř okrsku leží titulní obec Dobřenice a větší obce Rohovládova Bělá a Osice.\n\nOkrsek Dobřenická plošina (dle značení Jaromíra Demka VIC–1B–5) náleží do celku Východolabská tabule a podcelku Chlumecká tabule.\n\nDále se již nečlení.\n\nPlošina sousedí s dalšími okrsky Východolabské tabule: Urbanická brána na severu a západě, Smiřická rovina na východě, Kladrubská kotlina na jihovýchodě a Kladrubská kotlina na jihozápadě.\nNejvyšším bodem Dobřenické plošiny je \"Velká Dorota\" (292 m n. m.).\n\n"}
{"id": "1034745", "url": "https://cs.wikipedia.org/wiki?curid=1034745", "title": "Tankred z Hauteville", "text": "Tankred z Hauteville\n\nTankred z Hauteville (980–1041) byl normanský nižší šlechtic, měl malé panství na poloostrově Cotentin. Není zela jasné, které z míst, které nesou ve svém názvu Hauteville, je to pravé, ale tradičně je za něj považována vesnice Hauteville-la-Guichard. Bylo zde zřízeno malé muzeum, které seznamuje návštěvníky s působením jeho potomků v Itálii. \n\nPatřil k nižší šlechtě – s právem nést prapor ve válce. Byl dvakrát ženatý, obě jeho manželky byly nemanželskými dcerami normanského vévody Richarda I. Údajně se mu takto vévoda odvděčil za to, že mu během lovu zachránil život před útočícím kancem, když proklál zvíře svým mečem až po jílec.\n\nTankred byl zakladatelem rodu Hautevillů, který hrál významnou roli v normanském záboru jižní Itálie a Středozemí. Poté, co předal své panství jednomu z potomků (Serlo?, Geoffrey?), vyzval ostatní své syny, aby si majetky vydobyly mečem a lstí. Postupně odešla většina jeho synů do jižní Itálie a dobyla zde velká území. Počínaje jeho synem Rogerem vládl rod Hautevillů sicilskému hrabství a sousedícím oblastem Apeninského poloostrova (Apúlie, Kalábrie), které Tankredův vnuk Roger II. sjednotil pod svojí vládou jako sicilské království.\n\nS první ženou Muriellou měl pět synů a nezjištěný počet dcer:\n\nS druhou ženou Fressendou (Fredesendou) měl dalších sedm synů a dceru:\n"}
{"id": "1034749", "url": "https://cs.wikipedia.org/wiki?curid=1034749", "title": "Ondřej Hanus", "text": "Ondřej Hanus\n\nOndřej Hanus (* 5. března 1987 Nemějice) je český básník, překladatel a literární publicista.\n\nPo absolvování gymnázia v Písku vystudoval bohemistiku a překladatelství z angličtiny na Filosofické fakultě UK. Byl redaktorem a šéfredaktorem časopisu pro současnou poezii \"Psí víno\", působil na Ústavu pro českou literaturu AV ČR a jako literární redaktor v nakladatelství Plus, od roku 2019 pracuje v překladatelské agentuře. Pochází z Nemějic, trvale žije v Praze.\n\nVydal básnické sbírky \"Stínohrad\" (Brno: Weles, 2008), \"Výjevy\" (Brno: Host, 2013; Cena Jiřího Ortena 2014) a \"Volné verše\" (Brno: Host, 2017; nominace na cenu Magnesia Litera 2018).\n\n"}
{"id": "1034751", "url": "https://cs.wikipedia.org/wiki?curid=1034751", "title": "Last Night on Earth", "text": "Last Night on Earth\n\nLast Night on Earth může být:\n\n"}
{"id": "1034756", "url": "https://cs.wikipedia.org/wiki?curid=1034756", "title": "Josef Ignác Kerner", "text": "Josef Ignác Kerner\n\nJosef Ignác Kerner, celý jménem Josef Ignác Libomír Kerner (24. dubna 1777, Nový Bydžov – 13. března 1845, Lužec nad Cidlinou), byl český římskokatolický kněz a náboženský spisovatel.\n\nPůsobil jako farář v Kratonohách a později v Lužci nad Cidlinou, kde také zemřel. Kolem roku 1821 zaznamenal v Chlumci nad Cidlinou vyprávění žijících pamětníků o selském povstání, k němuž došlo v roce 1775 ve východních Čechách; jeho zápisky se staly hlavním historickým pramenem o této události, i když vzhledem k časovému odstupu obsahují řadu nepřesností.\n\n\n\n"}
{"id": "1034768", "url": "https://cs.wikipedia.org/wiki?curid=1034768", "title": "Petr Kopfstein", "text": "Petr Kopfstein\n\nPetr Kopfstein (* 18. březen 1978) je český akrobatický pilot, reprezentující Českou republiku v letecké akrobacii v kategorii Unlimited a v seriálu Red Bull Air Race. Je historicky prvním vítězem Red Bull Air Race Challenger Cupu. Po vítězství v Challenger Cupu v roce 2014 se v odborné i laické veřejnosti spekulovalo o jeho účasti v hlavní kategorii Masters. Přestup do Master Class se stal nakonec skutečností pro sezónu 2016, ve které se na sklonku sezóny 2015 rozhodli dál nepokračovat Brit Paul Bonhomme a Maďar Péter Besenyei.\n\nPetr Kopfstein pochází z Karlových Varů, jeho domovské letiště je nyní Toužim - LKTO.\nV roce 2014 se stal mistrem ČR v letecké akrobacii v nejvyšší kategorii Unlimited. Tohoto úspěchu dosáhl na stroji Extra 300SC.\n\nV roce 2015 se Petr Kopfstein opět účastnil seriálu Red Bull Air Race v kategorii Challenger, v posledním závodě, jehož výsledek se bere jako výsledek celé série, byl na 4. místě. Celkově spolu s dalšími dvěma piloty nasbíral 28 bodů, což jej podle bodového ohodnocení pasuje na 1.-3. pozici.\n\n19. ledna 2016 bylo potvrzeno, že Petr Kopfstein postoupil po dvou letech v kategorii Challenger do nejvyšší kategorie Master Class, společně s Peterem Podlunšekem ze Slovinska.\n\n\n"}
{"id": "1034772", "url": "https://cs.wikipedia.org/wiki?curid=1034772", "title": "Oktaviánov", "text": "Oktaviánov\n\nOktaviánov (též \"Horka\") je 225 m n. m. vysoký vrch v okrese Hradec Králové Královéhradeckého kraje. Leží asi 1,5 km ssv. od obce Písek, na pomezí katastrálních území Písku a obce Kosice.\n\nGeomorfologicky vrch náleží do celku Východolabská tabule, podcelku Chlumecká tabule, okrsku Urbanická brána a podokrsku Chlumecká brána.\n"}
{"id": "1034773", "url": "https://cs.wikipedia.org/wiki?curid=1034773", "title": "Fakulta vojenského zdravotnictví Univerzity obrany", "text": "Fakulta vojenského zdravotnictví Univerzity obrany\n\nFakulta vojenského zdravotnictví (FVZ) je jedna ze tří fakult Univerzity obrany. Oproti ostatním fakultám, sídlícím v Brně, se Fakulta vojenského zdravotnictví nachází v Hradci Králové. Vznikla při zřízení Univerzity obrany v roce 2004 z královéhradecké Vojenské lékařské akademie Jana Evangelisty Purkyně.\n\nDějiny vojenského zdravotnického školství jsou spojeny s Hradcem Králové od roku 1951, kdy byla rozkazem prezidenta zřízena Vojenská lékařská akademie. Jméno Jana Evangelisty Purkyně získala do svého názvu v roce 1955. Roku 1958 byla Akademie zrušena a na jejím místě vznikl Vojenský lékařský výzkumný a doškolovací ústav Jana Evangelisty Purkyně. Vojenští lékaři byli od tohoto roku vyučováni ve vzájemné spolupráci Ústavu a nově vzniklé civilní Lékařské fakulty Univerzity Karlovy. Od roku 1976 byli v podobném režimu, tedy ve spolupráci s Farmaceutickou fakultou Univerzity Karlovy, připravováni vojenští farmaceuti. Ke dni 1. září 1988 byl Ústav transformován do obnovené Vojenské lékařské akademie Jana Evangelisty Purkyně (VLA JEP).\n\nDle zákona č. 214/2004 Sb. došlo ke zřízení Univerzity obrany se sídlem v Brně. Tímto předpisem došlo ke sloučení Vojenské akademie v Brně, Vysoké vojenské školy pozemního vojska ve Vyškově a VLA JEP. Vojenská lékařská akademie byla tímto transformována ve Fakultu vojenského zdravotnictví Univerzity obrany, dislokována zůstala v Hradci Králové.\n\nKromě děkanátu má fakulta osm kateder:\n\nUž od roku 1994 je vyučován studijní program Vojenský zdravotnický management, a od roku 2009 je vyučován ve spolupráci s Fakultou zdravotnických studií Univerzity Pardubice studijní obor Zdravotnický záchranář.\n\nV roce 2014 byly na fakultě akreditovány dva bakalářské studijní programy, tři magisterské a devět doktorských.\n\n\n\n\nFakulta vzdělává vojenské lékaře, zubní lékaře, farmaceuty a další zdravotnický i nezdravotnický personál zejména formou kariérních, odborných, základních a zdokonalovacích kurzů a odborných stáží.\n\n"}
{"id": "1034777", "url": "https://cs.wikipedia.org/wiki?curid=1034777", "title": "Emanuela Pierantozziová", "text": "Emanuela Pierantozziová\n\nEmanuela Pierantozzi [Emanuela Pjerantoci], (* 22. srpen 1968 Bologna, Itálie) je bývalá reprezentantka Itálie v judu. Je dvojnásobnou olympijskou medailistkou.\n\nS judem začínala v 7 letech. V roce 1992 odjížděla jako největší favoritka na zlatou medaili na olympijské hry v Barceloně. Dostala se až do finále, kde však nestačila na Kubánku Réve a získala stříbrnou olympijskou medaili.\n\nV přípravě na mistrovství světa v roce 1993 se zranila a rok 1994 tak musela vynechat. Do své dřívější formy se však dostávala pomalu. V roce 1996 po vydařeném mistrovství Evropy přišlo velké zklamání na olympijských hrách v Atlantě, kde vypadla v prvním kole. Následovala změna trenéra a klubu (Janov) a přestup do vyšší váhy. Kvalifikaci na olympijské hry v Sydney si musela vybojovat poctivě ve světovém poháru a samotnou účast proměnila v bronzovou olympijskou medaili. Následně ukončila sportovní kariéru. Věnuje se práci restaurátorky a sochařky. K jejím dílům patří například bronzová socha Marca Pantaniho v Cesenaticu.\n\n"}
{"id": "1034778", "url": "https://cs.wikipedia.org/wiki?curid=1034778", "title": "Josh Dallas", "text": "Josh Dallas\n\nJoshua Paul „Josh“ Dallas (* 18. prosince 1978, Louisville, Kentucky, Spojené státy americké) je americký herec. Nejvíce se proslavil jako Princ Krasoň v seriálu stanice ABC \"Bylo, nebylo\" a jako Fandral ve filmové adaptaci marvelovského komiksu \"Thor\". Od roku 2018 hraje v seriálu \"Manifest\".\n\nJosh se narodil v Louisville v Kentucky. V 16 letech odmaturoval na New Albany High School v New Albany v Indianě, kde studoval herectví.\n\nPo odmaturování se připojil ke Královské shakespearské společnosti a zahrál si v Královském národním divadle, Anglické státní opeře a v divadle The Young Vic.\n\nPoté co se vrátil do Spojených států, získal v roce 2011 roli Fandrala ve filmu \"Thor\", poté co irský herec Stuart Townsend roli odmítl. Spekulovalo se o tom, že herec roli získal jednoduše proto, že nezbýval čas hledat někoho s velkým jménem.\n\nV roce 2011 získal roli Prince Krasoňe v seriálu stanice ABC \"Bylo, nebylo\". V pokračování filmu Thor už znovu roli Fandrala nehrál, nahradil ho Zachary Levi. Od roku 2018 hraje v seriálu \"Manifest\".\n\nJosh poznal anglickou herečkou Laru Pulver v roce 2003, zatímco pracoval v Národním divadle ve Windsoru ve Velké Británii. Vzali se v roce 2007 a rozvedli v roce 2011.\n\nV březnu nebo dubnu 2012 začal Josh chodit s herečkou Ginnifer Goodwin, se kterou se poznal na natáčení seriálu Once Upon a Time. V říjnu 2013 oznámili zasnoubení a vzali se 12. dubna 2014 v Kalifornii. V květnu 2014 se jim narodil syn Oliver Finlay Dallas a v roce 2016 druhý syn Hugo Wilson Dallas.\n"}
{"id": "1034779", "url": "https://cs.wikipedia.org/wiki?curid=1034779", "title": "Still", "text": "Still\n\nStill může být:\n\n\n\n\n"}
{"id": "1034780", "url": "https://cs.wikipedia.org/wiki?curid=1034780", "title": "Petr Marek", "text": "Petr Marek\n\nPetr Marek (* 5. února 1974 Prostějov) je český hudebník, divadelník a filmový režisér známý jako frontman hudební skupiny Midi lidi. Před vznikem Midi lidí v roce 2006 vystupoval jako Muzikant Králíček. Hraje také s Monikou Midriakovou v duu Monikino Kino. Vystudoval filmovou vědu na Filozofické fakultě Univerzity Karlovy, nyní učí na FAMU. Natočil řadu filmů, v roce 2002 debutoval v kinodistribuci s filmem \"Láska shora\". Je také aktivním divadelním tvůrcem a mimořádným improvizátorem. Kromě vlastních formací Dekadentní divadlo Beruška, Láhor soundsystém, Rádio IVO, ad. spolupracuje také autorsky i herecky s Divadlem VOSTO5 na inscenacích \"Zahrádkáři\" a \"Proton!!!\".\n\n"}
{"id": "1034781", "url": "https://cs.wikipedia.org/wiki?curid=1034781", "title": "Stefan Knežević", "text": "Stefan Knežević\n\nStefan Knežević, cyrilicí Стефан Кнежевић (28. června 1806 Oćestovo – 28. ledna 1890 Zadar), byl rakouský duchovní a politik z Dalmácie srbské národnosti, v 2. polovině 19. století pravoslavný biskup Dalmácie a poslanec Říšské rady.\n\nVychodil gymnázium ve Sremski Karlovci, absolvoval filozofii v Prešpurku a teologii ve Vídni. Vstoupil do mnišského řádu a po jistou dobu byl tajemníkem biskupské kanceláře v Zadaru. Byl vysvěcen na kněze. Od roku 1844 působil jako archimandrita (představený) pravoslavného kláštera Krka. Od roku 1853 až do své smrti roku 1890 zastával úřad biskupa Dalmácie. Roku 1879 získal čestný doktorát teologie na univerzitě v Černovicích. Byl prvním biskupem narozeným v Dalmácii. Podílel se na organizační reformě biskupství. Roku 1853 zavedl konzistoř. Roku 1863 provedl reformu kněžského semináře v Zadaru. Založil četné nadace a zasloužil se o rozvoj srbského školství v Dalmácii. Byl mu udělen Řád železné koruny a roku 1854 Řád Františka Josefa.\n\nZapojil se i do politiky. Jako virilista zasedl na Dalmatský zemský sněm. Zemský sněm ho 1. března 1867 zvolil i do Říšské rady (tehdy ještě volené nepřímo) za Dalmácii.\n"}
{"id": "1034782", "url": "https://cs.wikipedia.org/wiki?curid=1034782", "title": "Buffalo Tom", "text": "Buffalo Tom\n\nBuffalo Tom je americká alternativní rocková skupina, která vznikla v roce 1986 v Bostonu v americkém státě Massachusetts. Tvoří ji zpěvák a kytarista Bill Janovitz, baskytarista Chris Colbourn a bubeník Tom Maginnis. Své první album skupina vydala v roce 1988 a následovala jej řada dalších. V devadesátých letech přispěla svou verzí písně „All Tomorrow's Parties“ na album \"Heaven & Hell - A Tribute to The Velvet Underground\".\n\n\n"}
{"id": "1034783", "url": "https://cs.wikipedia.org/wiki?curid=1034783", "title": "Kaple svatého Štěpána (Litoměřice)", "text": "Kaple svatého Štěpána (Litoměřice)\n\nKaple svatého Štěpána je oratorium, které se nachází na Rybářském náměstí v Litoměřicích v hospici sv. Štěpána.\n\nKaple sv. Štěpána byla součástí výstavby Hospice sv. Štěpána v letech 1999–2001 a k jejímu vysvěcení došlo v den slavnostního otevření hospice 2. února 2001 litoměřickým biskupem Josefem Kouklem.\n\nVnitřní vybavení kaple, tj. obětní stůl, kříž, ambon, svatostánek a podstavec pro sochu Panny Marie, bylo vyrobeno z třešňového dřeva v \"Ateliéru pro práce chrámové\" v Červeném Kostelci.\n\nKamenování patrona kaple, sv. Štěpána, je znázorněno ve vitráži u ambonu. Autorem vitráže je Václav Freml. Sochu Panny Marie zhotovil sochař Břetislav Kavka z Červeného Kostelce a hospici sochu darovala rodina Vrbova z Litoměřic. Kaple je vybavena také Křížovou cestou. Autorkou jejích čtrnácti zastavení je akademická malířka a grafička Kateřina Vítečková, která ji vytvořila v roce 1969.\n\nKapli, která má bezbariérový přístup a mohou v ní být přítomni i nemocní na postelích, lze poblíž presbytáře předělit stahovacím závěsem a prostor před ním může sloužit jako místo pro setkání.\n\n\n\n"}
{"id": "1034784", "url": "https://cs.wikipedia.org/wiki?curid=1034784", "title": "Smile", "text": "Smile\n\nSmile může znamenat:\n\n"}
{"id": "1034785", "url": "https://cs.wikipedia.org/wiki?curid=1034785", "title": "Vytržení", "text": "Vytržení\n\nVytržení (uchvácení, vtržení) je termín v křesťanské eschatologii, který ukazuje k termínu „být uchvácen“, o čemž se mluví v 1. Tesalonickým 4:16-17, kdy „mrtví v Kristu“ a „my, kdo žijeme“ budeme „uchváceni do oblak“ abychom se „setkali s Pánem“.\n\nTermín vytržení je používán nejméně ve dvou významech:\n\nŘímští katolíci, ortodoxní křesťané, luteráni a reformovaní věří ve vytržení jen ve smyslu všeobecného posledního vzkříšení, které nastane ve chvíli, kdy se Kristus vrátí. Nevěří, že část lidí bude zanechána na zemi, aby prožila období velkého soužení po události popsané v 1 Tesalonickým 4:16-17.\n\nAutoři, kteří rozšířili pohled, že vytržení nastane před dobou Velkého soužení, žili v moderní době v 19. století. Nejvýznamnější byli od 30. let 19. století Plymouthští bratři, z nichž nejvýraznější byl John Nelson Darby. Na začátku 20. století bylo toto učení šířeno velmi rozšířeným biblickým komentářem Cyruse Scofielda s názvem \"Scofield Reference Bible\". Toto učení je též nazýváno dispenzacionalismus.\n\n"}
{"id": "1034786", "url": "https://cs.wikipedia.org/wiki?curid=1034786", "title": "Birinši Ligasy", "text": "Birinši Ligasy\n\nBirinši Ligasy (kazašsky Футболдан Қазақстан бірінші лигасы, první fotbalová kazašská liga) je druhá nejvyšší kazašská fotbalová ligová soutěž. Byla založena v roce 1994. Každý ročník běží od jara do podzimu, v každém kalendářním roce je tak znám vítěz.\n\nZdroj:\n\n\n"}
{"id": "1034789", "url": "https://cs.wikipedia.org/wiki?curid=1034789", "title": "Josef Holub (botanik)", "text": "Josef Holub (botanik)\n\nJosef Holub (5. února 1930, Mladá Boleslav – 23. července 1999, tamtéž) byl československý a český botanik-taxonom a nomenklatorista cévnatých rostlin.\n\nPo absolvování přírodovědecké fakulty Univerzity Karlovy v roce 1953 byl do roku 1956 aspirantem u prof. RNDr. Jaromíra Kliky, DrSc. Po získání doktorátu začal kariéru jako asistent, později učitel a nakonec kurátor herbářů na Univerzitě Karlově.\n\nV roce 1961 se stal vědeckým pracovníkem Botanického ústavu Akademie věd České republiky (AV) v Průhonicích, kde se záhy objevil v roli vedoucího taxonomického oddělení. Podílel se na založení oddělení biosystematiky a časopisu Folia Geobotanica a Phytotaxonomica (později přejmenovaném na Folia Geobotanica), kde byl členem redakční rady a po více než 30 let jedním z významných přispěvatelů. Na svou Alma mater byl ale jen zřídka zván k vyučování.\n\nPři působení v AV byl jednou z vůdčích osobností s obrovským rozhledem v klasické terénní botanice. Jeho velmi citovanou prací byl v roce 1967 vydaný \"Přehled rostlinných společenstev Československa\". Zasloužil se o vydání \"Květeny ČSR,\" pro kterou mj. zpracoval složité apomiktické rody hloh a ostružiník i nelehké rody bolševník, vrbovka, hořeček atd. Poskytoval své znalosti i pro jiná díla jako např. \"Atlas Florae Europaea\", \"Index Holmiensis\", \"Flora Iberica\", \"Flora von Mitteleuropa\". Od druhé poloviny 20. století zásadně ovlivňoval činnost České botanické společnosti jako vědecký tajemník a od roku 1991 jako její předseda. V roce 1990 se Josef Holub stal vedoucím redaktorem časopisu Preslia, který svou pílí a vědeckou erudicí dovedl do současné podoby. Byl mimořádně aktivní a pečlivý při organizování vědeckých konferencí i terénních exkurzí. Podstatně se podílel na prvých studiích ohrožených druhů rostlin v České republice a na Slovensku, které vedly k vytvoření národních Červených seznamů. \n\nHlavními obory jeho výzkumu byly taxonomie a nomenklatorika cévnatých rostlin. Přestože patřil ke generaci vyrostlé na principech klasických morfologických metod, dovedl akceptovat a používat nové metodické inovace spojené s vývojem v biosystematice. Podstatnou část svých mimořádných dovedností a znalostí věnoval názvoslovným studiím taxonů na subgenerické úrovni. Rozsah jeho práce nejlépe dokumentuje to, že v IPNI je jeho standardní autorská zkratka „Holub“ uvedena ve 2623 případech. \n\nJosef Holub zůstal přes zhoršené zdraví i v pozdějších letech stejně aktivní a pracovitý. Zemřel na srdeční selhání při botanické exkurzi, poblíž města, kde se téměř před 70 lety narodil, u Mladé Boleslavi.\n\n"}
{"id": "1034793", "url": "https://cs.wikipedia.org/wiki?curid=1034793", "title": "Diecéze acerrská", "text": "Diecéze acerrská\n\nDiecéze Acerra je římskokatolická diecéze, nacházející se v Itálii.\n\nDiecéze byla založena v 11. století. Přesné datum vzniku není známé; někteří autoři se domnívají, že tato diecéze je pokračováním starobylého biskupského sídla Suessula, založeného v 9. století; dosvědčují tomu ruiny starého města v blízkosti Acerry.\n\nDiecéze byla zprovozněna mezi 1059 a 1060 papežem Mikulášem II., když přišel vysvětit biskupy a jmenovat jednoho kardinála.\n\nPrvní známý biskup je Girardo, o čemž svědčí bula z doby Normanů. Diecéze byla původně přímo pod správou Svatého stolce, a poté se stala sufragánnou arcidiecéze neapolské.\n\nRoku 1653 biskup Mansueto Merati zde založil biskupský seminář.\n\nDne 27. června 1818 papež Pius VII. bulou \"De utiliori\" přemístil část území diecéze do diecéze Sant'Agata de' Goti.\n\nK roku 2012 měla diecéze 121 763 věřících, 33 diecézních kněží, 20 řeholních kněží, 4 stále jáhny, 26 řeholníků, 47 řeholnic a 28 farností.\n\nHlavním chrámem je Katedrála Panny Marie Nanebevzaté.\n\n\n"}
{"id": "1034794", "url": "https://cs.wikipedia.org/wiki?curid=1034794", "title": "Kaple Nejsvětější Trojice (Maršíkov)", "text": "Kaple Nejsvětější Trojice (Maršíkov)\n\nKaple Nejsvětější Trojice je sakrální stavba vybudovaná jihovýchodně od Maršíkova, části Velkých Losin na severu Olomouckého kraje. Poprvé je dřevěná kaple zmiňována v těchto místech roku 1717. Po téměř 75 letech, roku 1791, ji nahradila zděná stavba, kterou maršíkovský rychtář Nikl Hampel zbudoval přímo u zdejšího pramene. V roce 1855 ovšem byla stržena a došlo k výstavbě kaple nové, na které roku 2001 proběhla rekonstrukce. O deset let později (2011) ji restituovaly Lesy České republiky a zahájily její rekonstrukci v rámci Programu 2020. Ten se snaží přispět k rozvoji lesů v České republice.\n"}
{"id": "1034798", "url": "https://cs.wikipedia.org/wiki?curid=1034798", "title": "Ayşe Hafsa Sultan", "text": "Ayşe Hafsa Sultan\n\nAyse Hafsa Sultan, celým jménem \"Devletlu İsmetlu Ayse Hafsa Valide Sultan Aliyyetü'ş-san Hazretleri\", krátce Hafsa Sultan (5. prosince 1479 – 19. března 1534), byla první Valide Sultan (sultánova matka) Osmanské říše. Byla ženou sultána Selima I. a matkou Sulejmana I. Nádherného. Od období dosazení jejího syna Sulejmana I. na trůn až do své smrti byla jednou z nejvlivnějších osob v říši, de facto byla druhou nejvýznamnější osobností v říši hned po sultánovi.\n\nAyse Hafsa Sultan byla dcerou krymského chána Meñli I Giraye. Vstoupila do harému prince Selima (později sultán Selim I.), když byl guvernérem Amasyi. Sňatkem s princem Selimem zajistila u svého mocného otce cenné spojence v princově boji o trůn.\n\nV letech 1513–1520 žila ze svým synem Sulejmanem I. v Manise, kde byl guvernérem. Podle tradice princ (şehzade), který ovládá Manisu, byl následníkem trůnu.\n\nNechala vybudovat mešity, základní školu, vysokou školu a nemocnici.\n\n\nZemřela 19. března 1534 v paláci Topkapi (na mozkovou příhodu). Je pohřbena nedaleko svého manžela v mauzoleu Giblah za zdí Mešity Selima I. Mauzoleum bylo z velké části zničeno při zemětřesení v roce 1884, a rekonstrukce byla zahájena v roce 1900 (trvala 10 let). Její hrob je dnes mnohem jednodušší, než byl původní.\n"}
{"id": "1034801", "url": "https://cs.wikipedia.org/wiki?curid=1034801", "title": "Anton Eberl", "text": "Anton Eberl\n\nAnton Eberl (13. června 1765 Vídeň – 11. března 1807 Vídeň) byl rakouský hudební skladatel a klavírista. \n\nByl žákem a přítelem Mozartovým, některé jeho skladby byly dokonce vydány pod Mozartovým jménem. Na smrt svého učitele složil smuteční kantátu \"U hrobu Mozartova\" (1791). Na počátku 19. století platil za významného konkurenta Beethovenova. Skládal v duchu vídeňské klasiky s náznaky romantismu. Zanechal sonáty, čtyři klavírní koncerty, pět symfonií, písně, fantazie, tance a variace pro klavír, osm jevištních děl a mnoho dalších skladeb. Zemřel na otravu krve.\n"}
{"id": "1034803", "url": "https://cs.wikipedia.org/wiki?curid=1034803", "title": "Ruční papírna Velké Losiny", "text": "Ruční papírna Velké Losiny\n\nRuční papírna Velké Losiny je podnik vzniklý koncem 16. století v obci Velké Losiny na severu Olomouckého kraje. Vybudovat ji dal Jan mladší ze Žerotína v místech, kde dříve stával mlýn na obilí. Stalo se tak někdy mezi roky 1591 a 1596. Rok 1596 prokazatelně dokládá její nejstarší známá průsvitka. Firma je tak nejstarší papírenskou manufakturou na území střední Evropy, která navíc stále papír produkuje. Podle této společnosti vznikaly i na dalších místech Hané papírny (například v Jindřichově, Olšanech nebo Lukavici). Velkolosinská papírna je i nadále v provozu a vyrábí ruční papír pro evropské či americké zákazníky. V areálu sídlí také Muzeum papíru, které dokumentuje výrobu ručního papíru včetně její historie, a je zde též prodejna výrobků papírny a restaurace Losín. Objekt je kulturní památkou České republiky, od roku 2001 národní kulturní památkou a objevují se snahy zařadit jej i na seznam Světového dědictví UNESCO.\n"}
{"id": "1034805", "url": "https://cs.wikipedia.org/wiki?curid=1034805", "title": "Johan Theorin", "text": "Johan Theorin\n\nJohan Henrik Theorin (* 3. září 1963 Göteborg) je švédský spisovatel. Nejprve psal povídky, v roce 2007 se prosadil románem \"Skumtimmen\", za který téhož roku obdržel cenu za nejlepší detektivkářský debut roku. Za román \"Nattfåk\" rovněž obdržel několik cen, oba romány se dočkaly ocenění také ve Velké Británii. Proslavil se především tzv. ölandskou sérií (\"Skumtimmen, Nattfåk, Blodläge, Rörgast\"). Jde o detektivní romány odehrávající v severní části ostrova Öland.\n\n\n"}
{"id": "1034808", "url": "https://cs.wikipedia.org/wiki?curid=1034808", "title": "Henning Berg", "text": "Henning Berg\n\nHenning Stille Berg (* 1. září 1969, Eidsvoll, Norsko) je bývalý norský fotbalový obránce a současný fotbalový trenér. V norské fotbalové reprezentaci dosáhl mety 100 absolvovaných zápasů, vstřelil v nich 9 gólů.\n\nV A-týmu Norska zažil debut 13. května 1992 v domácím utkání v Oslo s Faerskými ostrovy. Byla to vítězná premiéra, Norsko porazilo svého soupeře 2:0. Celkem odehrál v letech 1992–2004 za norský národní tým rovných sto zápasů a vstřelil 9 gólů.\n\nZúčastnil se Mistrovství světa 1994 v USA, Mistrovství světa 1998 ve Francii a Mistrovství Evropy 2000 v Nizozemsku a Belgii.\n\nBěhem své trenérské dráhy působil v klubech FK Lyn, Lillestrøm SK (oba Norsko), Blackburn Rovers (Anglie), Legia Warszawa (Polsko) a Videoton FC (Maďarsko).\n\n"}
{"id": "1034809", "url": "https://cs.wikipedia.org/wiki?curid=1034809", "title": "Béla Illés", "text": "Béla Illés\n\nBéla Illés (2. března 1895, Kassa, Rakousko-Uhersko, dnes Košice, Slovensko - 5. ledna 1974, Budapešť) byl levicově (komunisticky) orientovaný maďarský spisovatel a novinář.\n\nBéla Illés se narodil roku 1895 v Horních Uhrách ve městě Kassa (dnes slovenské Košice). ale dětství prožil v Berehovu (Beregszász) na Podkarpatské Rusi. Již od mládí se účastnil revolučního hnutí. Roku 1916 ukončil doktorská studia práv na univerzitě v Budapešti. Během první světové války bojoval na rumunské, albánské a italské frontě. Po pádu Maďarské republiky rad, ve které zaujímal postavení člena vojenské rady, emigroval roku 1919 do Vídně a v letech 1920–1921 působil jako novinář na Podkarpatské Rusi. Za svou činnost byl zatčen a vyhoštěn z Československa. Od roku 1923 žil v Sovětském svazu, kde začínal jako dělník, ale brzy se prosadil jako romanopisec a stal se členem sekretariátu Svazu sovětských spisovatelů. Za druhé světové války bojoval jako důstojník v Rudé armádě. Do Maďarska se vrátil roku 1945 a věnoval se spisovatelské činnosti. Zemřel roku 1974 v Budapešti. Pochován je na místním hřbitově 'Kerepesi temető'.\n\nPro svá díla čerpal Illés náměty z prostředí Podkarpatské Rusi a z bojů maďarské a sovětské armády za druhé světové války. Charakteristickým rysem jeho tvorby je anekdotický styl. Dvakrát obdržel Kossuthovu cenu (1950 a 1955).\n\n"}
{"id": "1034812", "url": "https://cs.wikipedia.org/wiki?curid=1034812", "title": "Chrysostomos", "text": "Chrysostomos\n\nChrysostomos je mužské křestní jméno. Jméno pochází z řeckého \"Χρυσόστομος\", které se skládá ze slov „Χρυσός“ (zlatý) a „στομa“ (ústa). V českém překladu zní jako „zlatoústý“.\n\n\n\n"}
{"id": "1034813", "url": "https://cs.wikipedia.org/wiki?curid=1034813", "title": "Karel z Kokořova", "text": "Karel z Kokořova\n\nKarel hrabě Kokořovec z Kokořova, též Karl Kokorzowetz von Kokorzowa (23. listopadu 1799 – 15. března 1872 Drážďany) byl rakouský šlechtic a politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nPocházel ze starého českého šlechtického rodu Kokořovských, který do třicetileté války by rytířským rodem. Ferdinand III. Habsburský rod povýšil do baronského stavu. Roku 1680 se pak Kokořovští stali hraběcím rodem. Karel z Kokořova byl majitelem fideikomisního velkostatku Žlutice a Štědrá v západních Čechách.\n\nZapojil se i do politiky. V zemských volbách v březnu 1867 byl zvolen na Český zemský sněm za velkostatkářskou kurii (nesvěřenecké velkostatky). Patřil ke Straně ústavověrného velkostatku, která byla proněmecky, provídeňsky a centralisticky orientovaná. Český tisk ho tehdy označuje za \"rozhodného velkoněmce\" s vizáží \"pensionovaného německého profesora\". Zemský sněm ho 13. dubna 1867 zvolil i do Říšské rady (tehdy ještě volené nepřímo) za kurii velkostatkářskou v Čechách. Opětovně byl sněmem do Říšské rady delegován roku 1870. 8. listopadu 1870 složil slib.\n\nZemřel v březnu 1872.\n"}
{"id": "1034818", "url": "https://cs.wikipedia.org/wiki?curid=1034818", "title": "Ilona Voštová-Motlíková", "text": "Ilona Voštová-Motlíková\n\nIlona Uhlíková (* 9. dubna 1954 Stod), rozená Voštová, je bývalá československá stolní tenistka. Je dvojnásobnou medailistkou z mistrovství světa a dvojnásobnou mistryní Evropy (z let 1968 a 1980). Z juniorských světových šampionátů si přivezla celkem 22 medailí, první, bronzovou, v roce 1966.\n"}
{"id": "1034819", "url": "https://cs.wikipedia.org/wiki?curid=1034819", "title": "Ulrik Flo", "text": "Ulrik Flo\n\nUlrik Flo (* 6. října 1988, Stryn, Norsko) je norský fotbalový útočník, hráč norského klubu Sogndal Fotball.\nJeho příbuzní jsou bývalí fotbalisté, strýcové Jostein Flo a Tore André Flo, a otec Kjell Rune Flo.\n\n"}
{"id": "1034820", "url": "https://cs.wikipedia.org/wiki?curid=1034820", "title": "Knížectví Bidache", "text": "Knížectví Bidache\n\nKnížectví Bidache ( ) bylo historickým suverénním ministátem, rozkládajícím se na jihozápadě předrevoluční Francie v podhůří Pyrenejí v letech 1570–1793. Po celou historii své existence bylo ovládáno knížaty z rodu hrabat a vévodů de Gramont. Jeho vládci byli původně vazalové Navarrského království, ovšem tribut platili naposledy r. 1434, ještě před sjednocením Navarry s Francií. Suverenita, vyhlášená jednostranně r. 1570 se týkala území o rozsahu několika málo čtverečních kilometrů.\n\nKnížectví se nacházelo na území dnešního departementu Pyrénées-Atlantiques. Stejnojmenné hlavní město se zříceninou knížecího zámku ze 17. století se nachází zhruba 20 km. východně od přístavu Bayonne. Knížectví nemělo nikdy ve své historii přístup k moři ani společnou hranici s blízkým Španělskem. Rozkládalo se na ploše několika málo kilometrů čtverečních a ze všech stran jej obklopovalo francouzské území. Městečko Bidache má dnes (2012) 1 317 stálých obyvatel.\n\nToto suverénní knížectví bylo vyhlášeno 21. října 1570 hrabětem Antoinem I. de Gramont, starostou v Bayonne. Důvody, které k tomu vedly, byly stejně kuriózní jako existence knížectví sama. Antoine byl totiž francouzskými soudy obviněn z vraždy vlastní manželky a před trestem francouzské Koruny a soudů se nemohl ukrýt na žádném ze svých rozsáhlých šlechtických statků, ale pouze mimo oblast královské moci. 6. dubna 1575 nechal novopečený kníže sepsat první státní zákoník. Knížectví však nebylo, na rozdíl od jiných trpasličích států států v obvodu Francie (tzv. „království Yvetot“, knížectví Henrichemont, Knížectví oranžské) nikdy uznáno francouzskými panovníky ani jako suverénní stát ani jako knížectví. To však nebránilo jeho vladařům ve výkonu všech svrchovaných panovnických práv. Antoinův vnuk, kníže Antoine II. se koncem 16. století dokonce nechával „z rozmaru“ oslovovat \"„Vaše Veličenstvo“\", kterýžto predikát jinak příslušel jen francouzskému králi. V té době navíc existenci knížectví nepřímo uznal i král Jindřich IV., který se v jednom svém výnosu zmiňuje o \"„vládci nad zemí Bidache“\".\n\nMlčky tolerovaná nezávislost pokračovala i v dalších dvou staletích, r. 1631 si kardinál Richelieu velmi stěžuje na Bidache jako na „přístav zlodějů“ a „Jidášovstvo“. Je pravdou, že v knížectví Bidache vždy nacházeli své útočiště ti, jejichž pobyt ve Francouzském království se stal z různých důvodů nebezpečným. I ona funkce útočiště kriminální živlů a bezzubost královské justice jsou důkazem \"de facto\", potvrzujícím suverenitu knížectví. Titul suverénního knížete z Bidache navíc později využívali vévodové de Gramont jako politickou zbraň v boji s tzv. Zahraničními knížaty v rámci nekonečných dvorských sporů o postavení a privelegia.\n\nNezávislost knížectví byla de jure ukončena za Francouzské revoluce. Král Ludvík XVI. vydal r. 1790 dekret, který zahrnoval knížectví Bidache do nově vytvořeného departementu Basses-Pyrénées. Protože poslední suverénní kníže, Antoine VII., vévoda de Gramont, se odmítl podvolit, bylo Bidache r. 1793 obsazeno armádou. Sídelní zámek knížectví ještě nějakou dobu sloužil jako špitál, než byl v roce 1796 vypálen.\n\n"}
{"id": "1034823", "url": "https://cs.wikipedia.org/wiki?curid=1034823", "title": "Taijo Teniste", "text": "Taijo Teniste\n\nTaijo Teniste (* 31. ledna 1988, Tartu) je estonský fotbalový obránce a reprezentant, v současnosti hraje v klubu Sogndal Fotball.\nMimo Estonska působil v Norsku.\n\nV lednu 2011 byl na testech v českém celku SK Dynamo České Budějovice.\n\nV A-mužstvu Estonska debutoval 9. 11. 2007 v přátelském střetnutí proti domácímu týmu Saúdské Arábie, které skončilo porážkou Estonska 0:2.\n\n"}
{"id": "1034828", "url": "https://cs.wikipedia.org/wiki?curid=1034828", "title": "Rimo Hunt", "text": "Rimo Hunt\n\nRimo Hunt (* 5. listopadu 1985, Haapsalu) je estonský fotbalový útočník a reprezentant, v současnosti hraje v klubu FC Levadia Tallinn.\nMimo Estonsko působil na klubové úrovni v Kazachstánu.\n\nV Estonsku hrál postupně za kluby FC Haapsalu, JK Kaitseliit Kalev, FC M.C. Tallinn, JK Kalev Tallinn a FC Levadia Tallinn.\n\nV únoru 2014 odešel do kazašského klubu FC Kaysar Kyzylorda.\n\nV A-mužstvu Estonska debutoval 3. 6. 2013 v přátelském střetnutí proti reprezentaci Běloruska, které skončilo porážkou Estonska 0:2.\n\n"}
{"id": "1034831", "url": "https://cs.wikipedia.org/wiki?curid=1034831", "title": "Karl Korb von Weidenheim starší", "text": "Karl Korb von Weidenheim starší\n\nKarl Korb von Weidenheim, někdy též uváděn s přídomkem \"senior\" nebo \"z Bezděkova\", pro odlišení od mladšího jmenovce z Prahy (15. října 1812 Kunratice – 25. ledna 1880 Vídeň), byl rakouský šlechtic a politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nPatřilo mu panství Bezděkov. 20. července 1867 byl povýšen na barona. V roce 1869 zasedal ve výboru pro živnostenskou, průmyslovou, hospodářskou a lesnickou výstavu v Plzni. Je označován za národohospodářského odborníka.\n\nZapojil se i do politiky. V doplňovacích volbách 31. října 1866 byl zvolen na Český zemský sněm za kurii obchodních a živnostenských komor, obvod Plzeň. V zemských volbách v lednu 1867 se poslancem nestal. Uspěl ale již v krátce poté konaných zemských volbách v březnu 1867. Nyní usedl na zemský sněm za kurii velkostatkářskou (nesvěřenecké velkostatky). Patřil ke Straně ústavověrného velkostatku, která byla proněmecky, provídeňsky a centralisticky orientovaná. Zemský sněm ho 13. dubna 1867 zvolil i do Říšské rady (tehdy ještě volené nepřímo) za kurii velkostatkářskou v Čechách. Rezignace na mandát byla oznámena 17. října 1868. Opětovně byl sněmem do Říšské rady delegován roku 1870. 8. listopadu 1870 složil slib. 22. listopadu 1870 pak byla jeho volba potvrzena. Uvádí se jako \"Freiherr Karl Korb sen.\" Uspěl rovněž v prvních přímých volbách do Říšské rady roku 1873, za velkostatkářskou kurii v Čechách. V parlamentu setrval do konce funkčního období v roce 1879. Zasedal v poslaneckém klubu levého středu (Strana ústavověrného velkostatku).\n\nDále působil na zemském sněmu. V zemských volbách roku 1872 byl zvolen za kurii velkostatkářskou, nesvěřenecké velkostatky (uváděn jako Karl Korb Freih v. Waidenheim). Byl sem zvolen i v zemských volbách roku 1878 (Freiherr Karl Korb v. Weidenheim sen.). Zasedal zde do své smrti roku 1880 (Freiherr Karl Korb v. Weidenheim senior).\n\nZemřel v lednu 1880 ve Vídni \"na vysílení\". Tělo bylo převezeno do rodinné hrobky v Kunraticích.\n"}
{"id": "1034834", "url": "https://cs.wikipedia.org/wiki?curid=1034834", "title": "Seznam senátorů Senátu Parlamentu České republiky zvolených v prvním kole voleb", "text": "Seznam senátorů Senátu Parlamentu České republiky zvolených v prvním kole voleb\n\nSeznam senátorů Senátu Parlamentu České republiky zvolených v prvním kole voleb uvádí přehled osobností, které kandidovaly do Senátu Parlamentu České republiky a v prvním kole voleb získaly ve svém volebním obvodě více než 50 % hlasů. V takovém případě se stali senátory hned po prvním kole. Pokud nadpoloviční většinu hlasů žádný z kandidátů v prvním kole nezíská, postoupí dva nejúspěšnější do kola druhého, v němž voliči novým hlasováním z těchto dvou kandidátů vyberou nového senátora.\n\nÚdaje jsou aktuální k roku 2020.\n\n"}
{"id": "1034838", "url": "https://cs.wikipedia.org/wiki?curid=1034838", "title": "Evropská solidarita", "text": "Evropská solidarita\n\nEvropská solidarita ( Європейська солідарність) je ukrajinská politická strana. Strana vznikla jako Solidarita v roce 2001 odštěpením od Sociálně demokratické strany Ukrajiny a vždy byla spojována s Petrem Porošenkem, který byl i jejím první předsedou a zůstává čestným předsedou strany. V roce 2013 byla strana de iure zrušena, de facto se spojila se jinou menší politickou stranou, která byla následně přejmenována na Celoukrajinské sdružení Solidarita. V srpnu 2014 pak strana byla přejmenována na Blok Petra Porošenka. V roce 2019 pak změnila název na svůj současný.\n\nStrana se účastnila parlamentních voleb v roce 2002, kdy jako součást bloku Naše Ukrajina získala 13 mandátů. V letech 2003 – 2013 byla prakticky neaktivní. V srpnu 2014 byl předsedou strany zvolen Jurij Lucenko. Strana chce být členem Evropské lidové strany.\n\nStrana vyhrála parlamentní volby v roce 2014, ve kterých spolupracovala se stranou UDAR. Na prvním místě kandidátky byl předseda UDARu Vitalij Kličko, na druhém Jurij Lucenko a na třetím nestraník Olha Bohomolec. Strana získala celkem 132 ze 423 křesel.\n\nV parlamentních volbách 2019 strana získala 8,13 procent a 25 ze 450 křesel v parlamentu.\n"}
{"id": "1034840", "url": "https://cs.wikipedia.org/wiki?curid=1034840", "title": "Liou Chung-jü", "text": "Liou Chung-jü\n\nLiou Chung-jü (, * 11. ledna 1975) je bývalá čínská atletka, mistryně světa v chůzi na 20 km z roku 1999.\n\nCelkem třikrát startovala na mistrovství světa v chodeckém závodě. V roce 1995 skončila v závodě na 10 kilometrů chůze osmá, o dva roky později došla do cíle na této trati na čtvrtém místě a v roce 1999 při premiéře závodu na 20 kilometrů chůze na světovém šampionátu zvítězila.\n\n\n"}
{"id": "1034841", "url": "https://cs.wikipedia.org/wiki?curid=1034841", "title": "Jesus Angel Garcia", "text": "Jesus Angel Garcia\n\nJesús Ángel García Bragado (* 17. října 1969, Madrid) je španělský atlet, mistr světa v chůzi na 50 km.\nPatřil mezi vynikající světové chodce na přelomu 20. a 21. století. V roce 1993 se stal mistrem světa v chůzi na 50 kilometrů, v letech 1997 a 2001 vybojoval stříbrnou medaili. Ve svých 40 letech získal na mistrovství světa v Berlíně i zbývající bronzovou medaili do své sbírky. Z evropského šampionátu má dvě medaile ze závodu na 50 kilometrů chůze – v roce 2002 v Mnichově to byl bronz, o čtyři roky později pak stříbro. V olympijských závodech už tak úspěšný nebyl – vždy skončil pod stupni vítězů. Je rekordmanem v počtu účastí na mistrovství světa v atletice (třináct) i v olympijských lehkoatletických soutěžích (sedm). Na mistrovství světa v atletice 2019 se stal ve 49 letech historicky nejstarším účastníkem.\n\nVystudoval podologii. Angažuje se v komunální politice: byl radním města Sant Adrià de Besòs za Lidovou stranu.\n\nOženil se s moderní gymnastkou Carmen Acedovou.\n"}
{"id": "1034848", "url": "https://cs.wikipedia.org/wiki?curid=1034848", "title": "Lenny Bruce", "text": "Lenny Bruce\n\nLenny Bruce, rodným jménem Leonard Alfred Schneider (13. října 1925 – 3. srpna 1966) byl americký stand-up komik. Jeho rodiče se rozvedli, když mu bylo pět let. V roce 1942, když mu bylo šestnáct let, se stal členem námořnictva Spojených států amerických a aktivně sloužil na lodi USS Brooklyn (CL-40) během druhé světové války. Po návratu zahájil v New Yorku svou kariéru komika. Později byl obviněn z obscenity na pódiu a byla mu odebrána licence pro vystupování v newyorských klubech. Za to se mu v roce 2003 posmrtně omluvil newyorský guvernér George Pataki. Své poslední vystoupení měl v červnu 1966 v sanfranciském klubu Fillmore West, kde vystupoval s hudebníkem Frankem Zappou. Zemřel v srpnu téhož roku ve věku čtyřiceti let. V letech 1951 až 1957 byla jeho manželkou striptérka Honey Harlow, s níž měl jedno dítě − dceru Kitty, která se narodila roku 1955.\n\nNa svoji desku \"Shot of Love\" z roku 1981 nahrál Bob Dylan píseň \"Lenny Bruce\". Komik je jednou z hlavních postav románu Dona DeLilla \"Underworld\" z roku 1997, který česky vyšel pod názvem \"Podsvětí\" v roce 2002.\n\n"}
{"id": "1034851", "url": "https://cs.wikipedia.org/wiki?curid=1034851", "title": "Buckau", "text": "Buckau\n\nBuckau je název lodi zkonstruované německým vynálezcem Antonem Flettnerem, první lodi poháněné tzv. Flettnerovými rotory, které fungují na principu Magnusova jevu.\n\nV letech 1919−1920 ji zkonstruoval jako pokusnou loď s délkou 52 metrů, přičemž byla vybavena dvěma 18 m vysokými rotory o průměru 270 cm. Poháněly je vznětové motory o výkonu 33 kW. První cestu podnikla z tehdy Gdaňského městského státu přes Severní moře do Skotska. Nová technologie se ukázala v dobrém světle, když loď překonala plavbu i za bouřlivého počasí, ovšem pro rotory byla rozhodující zkouškou až plavba přes Atlantik. Dne 31. března 1926 vyplula tedy z Hamburku a jižní cestou se zastávkou na Kanárských ostrovech doplula 9. května do New Yorku. Buckau si získala pozornost světové veřejnosti a stala se technologickým unikátem. Později byla prodána a přejmenována na Baden-Baden (podle německého města). Paradoxně byla přestavěna na plachetnici a její stopa končí v Karibiku při bouři roku 1931.\n\nPo ověření technologie na této lodi byla postavena větší třírotorová nákladní loď Barbara.\n"}
{"id": "1034853", "url": "https://cs.wikipedia.org/wiki?curid=1034853", "title": "Forna (hrad)", "text": "Forna (hrad)\n\nHrad Forna se nachází ve valencijském sídle Forna, v obci Adsubia (provincie Alicante, Španělsko). Byl postaven ve 13. století ve středověkém stylu, s přestavbami ve 14. a 16. století.\n\nJe to majestátní hrad více obranného než palácového charakteru, s čtvercovým centrálním nádvořím a čtyřmi věžemi v rozích.\n\nMá několik přístupových bran s lomeným obloukem. Uvnitř a kolem nádvoří se studnou v centru jsou rozmístěny místnosti na dvou podlažích. V přízemí jsou stáje, kuchyň, jídelna a velký sál s velkými okny vedoucími na nádvoří; v patře jsou umístěny obytné místnosti.\n\nKonstrukční systém ze zhutněné země se užil na zdivo a okna jsou zvýrazněna cihlami.\n\nVěže jsou architektonicky a prostorově nezávislé. V severovýchodní věži je vnitřní prostor klenutý. V severní zůstaly zachovány v přízemí nástěnné malby.\n\nRoku 1949 byl prohlášen španělskou kulturní památkou.\n"}
{"id": "1034854", "url": "https://cs.wikipedia.org/wiki?curid=1034854", "title": "Straight Between the Eyes", "text": "Straight Between the Eyes\n\nStraight Between the Eyes je šesté studiové album britské rockové skupiny Rainbow z roku 1982. Nahráno bylo v prosinci předchozího roku v kanadském Morin Heights. Jedinou změnou v sestavě oproti předchozímu albu \"Difficult to Cure\" je post klávesisty: Dona Aireyho zde nahradil David Rosenthal. Producentem alba je baskytarista Roger Glover a jeho obal vytvořil výtvarník Jeff Cummins a umělecká skupina Hipgnosis. V žebříčku Billboard 200 se album umístilo na třicáté příčce.\n\n"}
{"id": "1034855", "url": "https://cs.wikipedia.org/wiki?curid=1034855", "title": "Semovente 105/25", "text": "Semovente 105/25\n\nSemovente 105/25 byl italský stíhač tanků používaný za druhé světové války. Byl zkonstruován namontováním 105 mm kanonu délky 25 ráží na rozšířeném podvozku z tanku M15/42. Třicet jich bylo vyrobeno v továrně Fiat-Ansaldo a dodáno v roce 1943 před Italským příměřím v září toho roku. Poté je převzaly německé síly a používaly pod označením Sturmgeschütz M43 mit 105/25 853(i). Němci navíc vyrobili dalších šedesát kusů.\n\n"}
{"id": "1034856", "url": "https://cs.wikipedia.org/wiki?curid=1034856", "title": "Jaroslav Navrátil (fotbalista)", "text": "Jaroslav Navrátil (fotbalista)\n\nJaroslav Navrátil (* 30. prosince 1991, Hustopeče) je český fotbalový útočník, který hrál řadu let za nizozemský prvoligový klub Heracles Almelo.\n\nVyrůstal v Šitbořicích, už jako dorostenec hrál MSFL (3. liga) za MSK Břeclav, kde ho vedl trenér Milan Valachovič. Během angažmá v Břeclavi ještě pracoval jako montér v Brně. \n\nV Břeclavi si ho coby velmi produktivního útočníka v roce 2012 vyhlédl nizozemský prvoligový tým Heracles Almelo, kam Navrátil odešel na podzim 2012 na týdenní testy. Uspěl a klub si ho vybral na půlroční hostování s dvouletou opcí. Mimo nizozemského celku se o něj zajímaly kluby FC Fastav Zlín, MFK Karviná, 1. SC Znojmo (vše ČR) a FK Senica (Slovensko). V Almelu se Navrátil postupně prosadil i do A-týmu a stal se plnohodnotným hráčem klubu.\n\nRoku 2018 mu vypršela smlouva v Almelu a po neúspěšných testech v Plzni přestoupil do dalšího nizozemského klubu Go Ahead Eagles (toho času ve druhé lize). \n\n"}
{"id": "1034857", "url": "https://cs.wikipedia.org/wiki?curid=1034857", "title": "Between the Times and the Tides", "text": "Between the Times and the Tides\n\nBetween the Times and the Tides je studiové album amerického kytaristy a zpěváka Lee Ranalda. Vydalo jej v březnu roku 2012 nezávislé hudební vydavatelství Matador Records. Nahráno bylo od ledna do července 2011 ve studiu Echo Canyon West ve městě Hoboken v americkém státě New Jersey a vedle Ranalda se na jeho produkci podílel John Agnello. Dále se na albu podíleli například Nels Cline, John Medeski či Steve Shelley, který s Ranaldem v minulosti hrál ve skupině Sonic Youth.\n\nAutorem všech skladeb je Lee Ranaldo.\n"}
{"id": "1034860", "url": "https://cs.wikipedia.org/wiki?curid=1034860", "title": "Rotorová loď", "text": "Rotorová loď\n\nRotorová loď je loď využívající jako částečný pohon tzv. Flettnerův rotor. V minulosti se jednalo o technickou senzaci, ovšem v roce 1933 se přestala technologie kvůli větším nákladům oproti naftovému pohonu používat. V dnešním trendu minimalizace používání fosilních paliv se tento typ lodí opět vrací na vody světového oceánu.\n\nV letech 1919–1920 zkonstruoval pokusnou loď Buckau německý vynálezce Anton Flettner s délkou 52 metrů, která byla vybavena dvěma 18 m vysokými rotory o průměru 270 cm. Poháněly je vznětové motory o výkonu 33 kW a první cestu podnikla z tehdy Gdaňského městského státu přes Severní moře do Skotska. Nová technologie se ukázala v dobrém světle, když loď překonala plavbu i za bouřlivého počasí, ovšem pro rozhodující zkouškou až plavba přes Atlantik. Dne 31. března 1926 vyplula tedy z Hamburku a jižní cestou se zastávkou na Kanárských ostrovech doplula 9. května do New Yorku. Buckau na sebe upoutala pozornost světové veřejnosti a stala se technologickým unikátem. Později byla prodána a přejmenována na Baden-Baden (podle německého města), její stopa končí v Karibiku při bouři roku 1931.\n\nDalším unikátem byla nákladní loď Barbara se třemi Flettnerovými rotory různých velikostí (seřazeny od nejnižšího v přední části lodi po nejvyšší vzadu). Vyrobena byla v Brémách a měřila na délku 90 metrů. Byla součástí mořské flotily armády Výmarské republiky a oproti běžným lodím měla o více než polovinu větší výkon. Přesto se finančně oproti lodím poháněných ropou nevyplatily.\n\nAž v roce 1983 se k myšlence vrátil Jacques-Yves Cousteau s lodí Alcyone a dnes se při snaze minimalizovat použití fosilních paliv hledají alternativní možnosti pohonu lodí, mezi které technologie Flettnerových rotorů zajisté patří.\n\nV řadě zemích světa se snaží tuto technologii využít ke zvýšení výkonu lodí a tedy redukce používaného paliva (např. německá technologie deklaruje 25% úsporu paliva). \nPrávě v Německu byla v roce 2008 vyvinuta nová loď E-ship 1. Jelikož ji vyvinula firma Enercon, převáží turbíny větrných elektráren, které firma vyrábí. \nVe Finsku se firma Wärtsilä pokusila navrhnout model rotorového trajektu pro cestující lodnímu přepravci Viking Line, loď Viking Grace zkonstruována v roce 2012 nakonec rotory nemá. \nNa univerzitě v německém Flensburgu se vyvíjí katamarán s tímto přídavným pohonem.\n\nV pořadu televizní stanice Discovery byla vyzkoušena metoda, kterou vymysleli Stephen H. Salter a John Latham. K vyřešení problému skleníkového efektu by přispěla stavba 1500 robotických lodí poháněných Flettnerovými rotory, jež by rozprašovaly do vzduchu mořskou vodu a tím by zvětšily odrazivost mraků. Rotory by měly být vyrobeny z uhlíkových vláken a měly by putovat oceánem rychlostí šesti uzlů.\n"}
{"id": "1034861", "url": "https://cs.wikipedia.org/wiki?curid=1034861", "title": "Alo Bärengrub", "text": "Alo Bärengrub\n\nAlo Bärengrub (* 12. února 1984, Kehtna) je estonský fotbalový obránce a reprezentant, v současnosti hraje v klubu JK Nõmme Kalju. Hraje na postu stopera (středního obránce).\nMimo Estonsko působil na klubové úrovni v Norsku.\n\nV Estonsku hrál postupně za kluby FC Lelle, FC Warrior Valga a FC Flora Tallinn. V letech 2008–2011 působil v norském FK Bodø/Glimt, pak se vrátil do Estonska do týmu JK Nõmme Kalju, s nímž v roce 2012 vyhrál Meistriliigu.\n\nV A-mužstvu Estonska debutoval 2. 12. 2004 v Bangkoku na turnaji King's Cup v utkání proti týmu Maďarska, které skončilo porážkou Estonska 0:5.\n\n"}
{"id": "1034865", "url": "https://cs.wikipedia.org/wiki?curid=1034865", "title": "Jaroslav Navrátil (rozcestník)", "text": "Jaroslav Navrátil (rozcestník)\n\nJméno a příjmení Jaroslav Navrátil má více nositelů:\n\n"}
{"id": "1034868", "url": "https://cs.wikipedia.org/wiki?curid=1034868", "title": "Anife Vyskočilová", "text": "Anife Vyskočilová\n\nAnife Ismet Hassan Alikocoglu Ahmed Husein Vyskočilová (* 12. března 1974 Bulharsko) je bulharská tanečnice, moderátorka a herečka žijící v České republice. Vystudovala biotechnologii a roku 1996 se usadila v České republice, kde se provdala za herce Ivana Vyskočila. Hrála například ve hře Gustava Skály \"Tanec mezi vejci\". Vyučuje také orientální tanec. Má 8 sourozenců a syna Hariho Hassana (* 1991). Do České republiky se dostala omylem, kdy předčasně vystoupila z autobusu směřujícího do Německa.\n"}
{"id": "1034870", "url": "https://cs.wikipedia.org/wiki?curid=1034870", "title": "Tore André Flo", "text": "Tore André Flo\n\nTore André Flo (* 15. června 1973, Stryn, Norsko) je bývalý norský fotbalový útočník a současný asistent trenéra u norské fotbalové reprezentace do 18 let.\nMimo Norsko působil jako hráč v Anglii, Skotsku a Itálii.\nV A-týmu norské fotbalové reprezentace odehrál 76 zápasů, vstřelil v nich 23 gólů.\n\nPochází z fotbalové rodiny, bratři Jostein Flo, Kjell Rune Flo jsou bývalí fotbalisté a synovec Ulrik Flo hraje také kopanou.\n\nV A-mužstvu Norska zažil debut 11. 10. 1995 v domácím utkání v Oslo s Anglií (remíza 0:0). Celkem odehrál v letech 1995–2004 za národní tým 76 zápasů a vstřelil 23 gólů.\n\nZúčastnil se Mistrovství světa 1998 ve Francii a Mistrovství Evropy 2000 v Nizozemsku a Belgii.\n\nOd února 2014 působí jako asistent trenéra u norské fotbalové reprezentace do 18 let.\n\n"}
{"id": "1034875", "url": "https://cs.wikipedia.org/wiki?curid=1034875", "title": "Uri Gurvich", "text": "Uri Gurvich\n\nUri Gurvich je izraelský jazzový saxofonista. Hudbě se věnuje již od dětství; na saxofon začal hrát ve svých deseti letech a studoval na hudební škole. V Izraeli rovněž hrál s telavivským jazzovým orchestrem a roku 2003 odjel do Bostonu ve Spojených státech amerických, kde zahájil studium na Berklee College of Music. Později se usadil v New Yorku, kde spolupracoval s řadou různých hudebníků. Roku 2009 vydal své první album nazvané \"The Storyteller\" a o čtyři roky následovalo druhé, \"BabEl\". Během své kariéry spolupracoval s mnoha hudebníky, mezi které patří například kytarista Ori Dakar nebo bubeník Francisco Mela.\n\n\n"}
{"id": "1034876", "url": "https://cs.wikipedia.org/wiki?curid=1034876", "title": "Velké soužení", "text": "Velké soužení\n\nVelké soužení (řecky θλίψις μεγάλη, \"thlipsis megalē\") ukazuje k bouřlivým událostem, které jsou popsány jako „znamení časů“, o kterých mluvil Ježíš Kristus ve své Olivetské promluvě. Velké soužení je také popsáno v knize Zjevení.\n\nVe futuristickém chápání eschatologie je Velké soužení krátké období (7 let, eventuálně 3,5 roku), kdy každý obyvatel Země zakusí strádání, katastrofy, hladomor, války, bolesti a trápení, které zničí více než 75 % života na zemi před Druhým příchodem Krista. Někteří (nazýváni též pretribucionalisté) věří, že ti, kdo věří v Pána Ježíše Krista, budou vytrženi před Velkým soužením, a tak z něj budou zachráněni.\nPodle dispenzacionalistů, kteří zastávají tento futuristický pohled, nastane Velké soužení před Druhým příchodem Krista na konci věku.\n\nDalší související skutečnosti vycházejí také z Danielova proroctví o sedmdesáti týdnech. Tento pohled popularizoval v 19. století John Nelson Darby. Každý týden tu představuje sedm let, počínaje Artaxerxovým ediktem ohledně znovuvybudování chrámu v Jeruzalémě. Proroctví říká, že po 69 týdnech let (483 let) bude pomazaný \"vyťat\", což koresponduje s Kristovou smrtí. Pak nastala mezera, která bude trvat naznámou dobu, dokud nebude shromážděna celá Církev. Po jejím vytržení bude proroctví pokračovat posledním, sedmým týdnem (7 let).\nTento sedmiletý \"týden\" je dále rozdělen na dvě období po 3,5 letech, stejně jako v Danielovi. V knize Daniel je o této polovině mluveno jako o \"času, časech a polovině času\", nebo jako o \"roku, rocích a polovině roku\" a kniha Zjevení o ní mluví jako o \"1260 dnech\" nebo \"42 měsících\".\n\n\n"}
{"id": "1034877", "url": "https://cs.wikipedia.org/wiki?curid=1034877", "title": "Franz Berwald", "text": "Franz Berwald\n\nFranz Adolf Berwald (23. července 1796 Stockholm – 3. dubna 1868 Stockholm) byl švédský hudební skladatel a houslista německého původu. V době jeho života se mu nedostalo uznání a živil se jako ortoped a manažer. Dnes je považován za významného představitele severského kompozičního stylu 19. století. Skládal symfonie, opery i komorní hudbu.\n\n"}
{"id": "1034878", "url": "https://cs.wikipedia.org/wiki?curid=1034878", "title": "SC Villa", "text": "SC Villa\n\nSports Club Villa je ugandský fotbalový klub z města Kampala založený roku 1975. Je to nejúspěšnější ugandský klub, k roku 2014 měl na svém kontě 16 titulů v Ugandan Super League.\n\n\n"}
{"id": "1034882", "url": "https://cs.wikipedia.org/wiki?curid=1034882", "title": "FK Žetisu", "text": "FK Žetisu\n\nFK Žetisu Taldykorgan (kazašsky Жетісу Талдықорған Футбол Клубы) je kazašský fotbalový klub z města Taldykorgan, který byl založen v roce 1981. Svá domácí utkání hraje na stadionu Žetisu s kapacitou 4 000 míst.\n\n\n\nVysvětlivky:\n\n"}
{"id": "1034885", "url": "https://cs.wikipedia.org/wiki?curid=1034885", "title": "Josef Clemens", "text": "Josef Clemens\n\nMons. Josef Clemens (* 20. června 1947, Siegen) je německý římskokatolický kněz, biskup a sekretář Papežské rady pro laiky.\n\nNarodil se 20. června 1947 v Siegenu. Na Pontificium Collegium Germanicum et Hungaricum de Urbe studoval teologii a dne 10. října 1975 přijal kardinálem Hermannem Volkem kněžské svěcení. Působil jako vikář v Bielefeld-Schildesche a v Dortmundu. Poté pokračoval ve studiích na Papežské Gregoriánské univerzitě, kde získal doktorát z morální teologie.\n\n19. let působil jako osobní tajemník, prefekta Kongregace pro nauku víry Josepha Ratzingera, pozdějšího papeže Benedikta XVI. Dne 17. března 1989 mu papež Jan Pavel II. udělil titul Kaplana Jeho Svatosti.\n\nDne 12. února 2003 byl jmenován podseketářem Kongregace pro společnosti zasvěceného života a společnosti apoštolského života. Dne 25. listopadu 2003 byl ustanoven titulárním biskupem ze Segermes a sekretářem Papežské rady pro laiky.\n\nBiskupské svěcení přijal 6. ledna 2004 z rukou kardinála Josepha Ratzingera a spolusvětiteli byli arcibiskup Hans-Josef Becker a arcibiskup Stanisław Ryłko.\n\nDne 24. září 2013 jej papež František potvrdil v jeho funkci. Potvrzení bylo obnoveno 6. února následujícího roku.\n\n\n"}
{"id": "1034886", "url": "https://cs.wikipedia.org/wiki?curid=1034886", "title": "Hugo Alfvén", "text": "Hugo Alfvén\n\nHugo Emil Alfvén (švédská výslovnost [alˈveːn]; 1. května 1872 Stockholm – 8. května 1960 Falun) byl švédský pozdně romantický hudební skladatel a dirigent. Složil pět symfonií a řadu dalších skladeb, nejznámějším jeho dílem je \"Švédská rapsodie č. 1\" op. 19 zvaná \"Midsommarvaka\" čili \"Svatojánská noc\". Skladatelův synovec Hannes Alfvén získal roku 1970 Nobelovu cenu za fyziku.\n\n"}
{"id": "1034887", "url": "https://cs.wikipedia.org/wiki?curid=1034887", "title": "Ubuntu Touch", "text": "Ubuntu Touch\n\nUbuntu Touch (anglická výslovnost [ubuntu tač]; známý též jako Ubuntu Phone [ubuntu ˈfəun]) je mobilní platforma postavená na linuxové distribuci Ubuntu.\n\nUbuntu Phone byl představen 2. ledna 2013, v 19:00 UTC. Oznámení předcházel třídenní odpočet na webu http://www.ubuntu.com, který dotekovou novinku naznačoval slovy „so close, you can almost touch it“, tedy „tak blízko, že se toho můžete téměř dotknout“. Z Ubuntu Phone vychází také Ubuntu Tablet [ubuntu ˈtæblit].\n\nUbuntu Phone je platforma určená pro modernější mobilní telefony a vyžaduje alespoň 512 MiB RAM, respektive 1 GiB RAM pro svou plnohodnotnou variantu. Systém je kompatibilní s jádrem i ovladači systému Android a díky otevřenosti bude dostupný pro celou škálu zařízení ještě v době vývoje. Ukázkovým telefonem pro vývoj systému i pro vývojáře je Google Nexus.\n\nUbuntu Phone lze používat stejně jako běžný chytrý telefon. Umožňuje tedy telefonovat, psát a číst SMS, procházet web či poslouchat hudbu a hrát hry. Oproti běžným mobilním operačním systémům je navíc Ubuntu Phone vybaven schopností přeměnit se v osobní počítač, což je možné po zasunutí telefonu do dokovací stanice a připojení k monitoru, klávesnici a myši. Tato funkcionalita je možná díky společnému základu tohoto mobilního systému a jeho většího desktopového bratříčka. Mezi další výhody patří možnost správy telefonu pomocí nástrojů pro správu Ubuntu, integrace služeb Ubuntu One a Ubuntu One Music Store či nápadná podobnost prostředí s ostatními zařízeními Ubuntu, což usnadňuje orientaci stávajícím uživatelům.\n\nUbuntu Tablet byl představen 19. února 2013, v 19:00 UTC. Oznámení předcházel jednodenní odpočet na webu http://www.ubuntu.com, který dotekovou novinku naznačoval slovy „Tick, tock, tablet time!“, tedy „Tik, tak, čas tabletů“. Jedná se o systém stavějící na Ubuntu Phone, své o měsíc starší mobilní variantě.\n\nUbuntu Tablet je platforma určená pro modernější tablety a preferuje minimálně 2 GiB RAM, respektive 4 GiB RAM pro svou plnohodnotnou variantu. Systém je kompatibilní s jádrem i ovladači systému Android a díky otevřenosti bude dostupný pro celou škálu zařízení ještě v době vývoje. Ukázkovými zařízeními pro vývoj systému i pro vývojáře jsou Google Nexus 7 a 10.\n\nUbuntu Tablet lze používat stejně jako běžný tablet s tím rozdílem, že jej uživatel(ka) může přeměnit v osobní počítač: stačí zařízení připojit ke klávesnici a myši. Stejně jako v případě Ubuntu Phone je to umožněno společným základem tohoto mobilního systému a jeho desktopového sourozence. Navíc nese funkci Side Stage pro běh mobilních aplikací vedle těch tabletových. Na obrazovce se tedy mohou zobrazovat dvě aplikace zároveň, což umožňuje rychlejší multitasking.\n\n6. 4. 2017 oznámil Mark Shuttleworth ukončení vývoje Ubuntu Phone a Ubuntu Touch. Vývoj poté převzala komunita v rámci projektu UBports. Koncem února 2018 byl oznámen port Ubuntu Touch (založený na verzích 15.04 i 16.04) pro telefon Moto G Gen 2 (2014).\n\nUbuntu touch je v současné době vyvíjen komunitou UBports. Operační systém je možné do telefonu nainstalovat pomocí speciální aplikace pro Microsoft Windows, MacOS nebo Linux, kterou se je možné stáhnout odsud. Mezi podporované telefony patří například Nexus 5 nebo OnePlus One. Více podporovaných zařízení je zde.\n"}
{"id": "1034888", "url": "https://cs.wikipedia.org/wiki?curid=1034888", "title": "Čistota diamantu", "text": "Čistota diamantu\n\nTermínem čistota diamantu rozumíme míru nedokonalostí, které kámen obsahuje. Čistota má velmi velký vliv na výslednou cenu prodávaného kamene, protože čím více je diamant dokonalý ve všech aspektech, tím je také dražší.\nKaždý diamant, určený pro použití ve šperkařství, je zkoumán odborníkem z hlediska jeho čistoty. Zkoumání se provádí pomocí aplanatické a achromafické lupy při 10násobném zvětšení. Dle měření se pak kámen zařadí do příslušné kategorie v mezinárodní stupnici čistoty diamantů. Umístění, rozměr i typ zjištěných inkluzí je vždy přesně uveden v certifikátu k diamantu. Obsah inkluzí a ostatních nedokonalostí je také známkou přírodního původu kamene.\n\nDiamant je nerost, který vzniká v zemském plášti za velmi extrémních podmínek, jako jsou vysoké tlaky a teploty. Proto je velmi časté, že obsahuje příměsi jiných prvků, strukturální nedokonalosti nebo jiné poškození. Mezi nejčastější vadu čistoty patří tzv. inkluze, neboli vměstky. Tímto termínem označujeme cizí krystaly, které se v diamantu nacházejí, nebo nezkrystalizovaný uhlík.\nDalším častým jevem jsou mechanické poruchy, jako jsou štěpné nebo lomné praskliny, tzv. pera, která v některých případech způsobují nežádoucí bělavý nádech diamantu.\n\n\nNejčastěji používanou metodou je porovnání se stupnicí čistoty GIA (Gemological Institute of America).\n\nDiamant neobsahuje žádné vnější ani vnitřní nečistoty viditelné při 10násobném přiblížení lupou. Pro potvrzení této třídy čistoty se obvykle používá binokulární mikroskop s osvětlením v temném poli. Tento stupeň čistoty diamantu je extrémně vzácný.\nČesky \"čistý pod lupou\" je nejvyšší třída diamantů z hlediska čistoty, používaných ve šperkařství. Diamant neobsahuje žádné vnější ani vnitřní nečistoty viditelné při 10násobném přiblížení lupou. \nVelmi, velmi malé inkluze, které jsou jen obtížně zjistitelné i odborníkem při 10násobném zvětšení pod lupou.\nVelmi malé inkluze, které jsou jen obtížně zjistitelné i odborníkem při 10násobném zvětšení pod lupou.\nMalé inkluze snadno zjistitelné odborníkem za použití lupy, ale neviditelné pouhým okem z korunové strany brusu.\n\nStřední inkluze výrazně viditelné odborníkem za použití lupy, avšak obtížně viditelné pouhým okem z korunové strany brusu.\n\nVelké a četné inkluze, velmi lehce viditelné pouhým okem z korunové strany brusu. Inkluze mírně snižují brilanci diamantu.\n\nVelké a četné inkluze, velmi lehce viditelné pouhým okem z korunové strany brusu. Inkluze výrazně snižují brilanci diamantu.\nV některých případech lze nečistoty odstranit za použití moderních technologií, jako je např. použití laserového vrtání. Opravy prasklin se někdy vyplňují vysoce speciálním lomným sklem. U všech oprav nečistot ale platí, že musí být bezpodmínečně uvedeny v certifikátu kamene (\"Clarity enhanced\" - čistota dodatečně upravena). Klasifikace čistoty pak odpovídá čistotě kamene po úpravě.\n"}
{"id": "1034889", "url": "https://cs.wikipedia.org/wiki?curid=1034889", "title": "FK Spartak Semej", "text": "FK Spartak Semej\n\nFK Spartak Semej (kazašsky Спартак Футбол Клубы) je kazašský fotbalový klub z města Semej, který byl založen v roce 1964. Letopočet založení je i v klubovém emblému, který je podobný logu ruského klubu FK Spartak Moskva. Svá domácí utkání hraje na stadionu Spartak s kapacitou 15 000 míst. Klubové barvy jsou bílá a červená.\n\n\n\n"}
{"id": "1034893", "url": "https://cs.wikipedia.org/wiki?curid=1034893", "title": "Człowiek ze Złotym Uchem", "text": "Człowiek ze Złotym Uchem\n\nCzłowiek ze Złotym Uchem je polské hudební ocenění, které je udělováno na hudebním festivalu Soundedit v Lodži každoročně od roku 2009. Oceňuje přínos hudebních producentů; mezi oceněnými jsou jak polští (Lech Janerka, Grzegorz Ciechowski), tak i zahraniční umělci (John Cale, Bill Laswell).\n\n"}
{"id": "1034897", "url": "https://cs.wikipedia.org/wiki?curid=1034897", "title": "Urbanická brána", "text": "Urbanická brána\n\nUrbanická brána je geomorfologický okrsek ve střední části Chlumecké tabule, ležící v okrese Hradec Králové v Královéhradeckém kraji, v okrese Pardubice v Pardubickém kraji a v okrese Kolín ve Středočeském kraji.\n\nÚzemí okrsku ve tvaru písmene \"L\" se nachází zhruba mezi sídly Chlumec nad Cidlinou (na severozápadě), Babice (na severu), Praskačka (na východě), Dobřenice a Chudeřice (na jihu), Klamoš (v ohybu okrsku), Strašov a Hlavečník (na jihozápadě) a Žiželice (na západě). Uvnitř okrsku leží titulní obec Urbanice, větší obce Lhota pod Libčany, Roudnice a Kratonohy, částečně též město Chlumec nad Cidlinou.\n\nOkrsek Urbanická brána (dle značení Jaromíra Demka VIC–1B–6) náleží do celku Východolabská tabule a podcelku Chlumecká tabule.\n\nDále se člení na podokrsky Praskačská brána na východě, Chlumecká brána na severozápadě a Kundratická brána na jihozápadě.\n\nBrána sousedí s dalšími okrsky Východolabské tabule: Krakovanská tabule na západě, Barchovská plošina a Libčanská plošina na severu, Dobřenická plošina na jihu, Smiřická rovina na východě a Kladrubská kotlina na jihozápadě.\n\nVýznamným bodem Urbanické brány je \"Oktaviánov\" (225 m n. m.)\n\nNejvyšším bodem je vrstevnice (242 m n. m.) při hranici s Libčanskou plošinou.\n\n"}
{"id": "1034903", "url": "https://cs.wikipedia.org/wiki?curid=1034903", "title": "Alfofra", "text": "Alfofra\n\nHrad Alfofra jsou ruiny středověkého hradu, které se nachází na strmém kopci ve valencijské obci Confrides (provincie Alicante, Španělsko), v blízkosti starobylé maurské vesnice Alfofra.\n\nV jeho areálu se dochovalo pouze několik zdí, včetně hranolové věže a další kruhové, zapuštěných do skalnatého útesu. Hrad byl muslimského původu a byl důkladně přestavěn po dobytí křesťany – Jakubem I. v roce 1264. Ten ho daroval Vidalu de Sarriá. Během války s Kastilií ve 14. století byl dobyt kastilskými vojáky, kteří ho drželi až do roku 1364. Měl významnou roli při maurských nepokojích.\n\nRoku 1984 byl prohlášen španělskou kulturní památkou.\n"}
{"id": "1034904", "url": "https://cs.wikipedia.org/wiki?curid=1034904", "title": "Valentin Kononen", "text": "Valentin Kononen\n\nValentin Kononen (* 7. března 1969, Helsinky) je bývalý finský atlet, mistr světa v chůzi na 50 km.\nJeho hlavní disciplínou byl závod na 50 kilometrů chůze. Na mistrovství Evropy v roce 1990 skončil šestý, o rok později na světovém šampionátu v Tokiu si o jedno umístění polepšil. V roce 1993 na mistrovství světa ve Stuttgartu v této disciplíně vybojoval stříbrnou medaili, životní úspěch pro něho znamenal titul mistra světa v roce 1995. Na evropském šampionátu v roce 1998 skončil v závodě na 50 kilometrů chůze druhý.\n\n"}
{"id": "1034905", "url": "https://cs.wikipedia.org/wiki?curid=1034905", "title": "Nathan Deakes", "text": "Nathan Deakes\n\nNathan Deakes (* 17. srpna 1977 Geelong) je bývalý australský atlet, chodec, mistr světa v závodě na 50 km chůze z roku 2007.\n\nNa olympiádě v Athénách v roce 2004 došel třetí do cíle závodu na 20 kilometrů chůze. V roce 2006 vytvořil světový rekord na 50 kilometrů chúze časem 3:35:47. Na světovém šampionátu v Ósace v roce 2007 se stal v této disciplíně mistrem světa. V roce 2013 ukončil sportovní kariéru.\n\n"}
{"id": "1034917", "url": "https://cs.wikipedia.org/wiki?curid=1034917", "title": "NetWare Core Protocol", "text": "NetWare Core Protocol\n\nNetWare Core Protocol (NCP) je síťový protokol používaný pro komunikaci klientských stanic se servery v síťovém operačním systému Novell NetWare.\n\nNovell NetWare primárně podporoval klientské stanice s operačním systémem MS-DOS, ale podpora byla později rozšířena i na jiné platformy jako Microsoft Windows, Mac OS, Linux, Windows NT a různé varianty Unixu.\n\nNCP se používá pro přístup souborovým, tiskovým, adresářovým, časovým serverům, k serverům pro přenos zpráv, provádění vzdálených příkazů a k dalším síťovým službám. Díky snadné konfiguraci sítě a malým paměťovým nárokům protokolového zásobníku IPX/SPX se NCP do poloviny 90. let 20. století používalo výhradně s protokolem IPX. Později byl dostupná i implementace pro protokoly TCP/IP, která se postupně stala preferovanou.\n\nAdresářová služba Novell eDirectory používá NCP pro synchronizaci změn dat na serverech ve stromě adresářových služeb.\n\nPůvodní implementace dostupná pouze pro komunikační protokol IPX s protokolem SAP pro vyhledávání a ohlašování služeb se v současnosti považuje za zastaralou. Novější implementace s protokoly TCP/IP používá TCP/UDP na portu 524 a pro ohlašování služeb používá SLP.\n\nPři přenosu NCP pomocí protokolů IPX/SPX se používá protokol IPX (bez SPX) s hodnotou 17 v poli Typ paketu. Na straně klienta se používá číslo soketu 0x4003, na straně serveru číslo soketu 0x0451.\n\nProtokolová datová jednotka NCP má následující strukturu:\n\nPole NCP Typ určuje typ operace:\n\nJednotlivé požadavky jsou identifikovány pořadovým číslem (modulo 256). Číslo spojení identifikuje spojení klientské stanice se serverem. Servery Novell Netware do verze 2.x podporovaly nejvýše 255 spojení a číslo spojení zabíralo 1 oktet. Ve vyšších verzích bylo rozšířeno na 2 oktety. Číslo úlohy má v požadavcích hodnotu 3 a v odpovědích 1. Datové pole začíná oktetem obsahujícím číslo NCP funkce, které rozlišuje jednotlivé služby.\n\nDélka a obsah zbytku datového pole závisí na čísle NCP funkce.\n\n\n\n"}
{"id": "1034922", "url": "https://cs.wikipedia.org/wiki?curid=1034922", "title": "Casino Royale (román)", "text": "Casino Royale (román)\n\nCasino Royale je román britského spisovatele Iana Fleminga, první ze série o fiktivním tajném agentovi Jamesi Bondovi. Agent s označením 007 má za úkol zneškodnit pokladníka francouzského svazu a zároveň nebezpečného a geniálního ruského agenta Le Chiffra tím, že ho porazí v kartách u bakaratového stolu a tím na něj přivolá odplatu SMĚRŠ, odnože KGB.\n\nRomán poprvé vyšel v roce 1953; o rok později byla představena jeho filmová podoba v epizodě televizního seriálu \"Climax!\". Roku 1967 byla představena filmová parodie \"Casino Royale\" a v roce 2006 pak oficiální film.\n\nM, šéf britské tajné služby Secret Intelligence Service, pověří Jamese Bonda, aby se s vysokými sázkami utkal v Baccaratu s mužem přezdívaným Le Chiffre, zkrachovalým pokladníkem odborového svazu ovládaného sovětskou organizací SMĚRŠ. Součástí Bondova krytí coby jamajského bohatého playboye je i Vesper Lynd, osobní asistentka šéfa sekce S (pro \"Soviet Union\", Sovětský svaz), která je Bondovi přidělena jako jeho společnice. Americká zahraniční tajná služba Central Intelligence Agency (CIA) a francouzská Deuxieme Bureau rovněž posílají na místo své agenty, aby zde působili jako pozorovatelé. Hra se brzy změní v silnou konfrontaci mezi Le Chiffrem a Bondem. Le Chiffre vítězí v prvním kole a Bond přichází o všechny své zdroje, které měl použít k poražení svého protivníka. Zatímco Bond přemýšlí, jak svému nadřízenému M oznámí svůj neúspěch a porážku, předává mu Felix Leiter, agent CIA, obálku s penězi a s vepsanou poznámkou: „Pomoc v rámci Marshallova plánu. Třicet dva miliony franků. S uctivým pozdravem USA.“ Hra tedy může pokračovat, i přes pokusy jednoho z Le Chiffrových lidí o odstranění Bonda. Le Chiffre nakonec s Bondem prohrává a přichází o osmdesát milionů franků, které však patří SMĚRŠ.\n\nLe Chiffre se v zoufalství snaží získat zpět své peníze. Právem se obává o svůj život. Unáší Vesper a posléze také mučí samotného Bonda. Vyhrožuje Bondovi, že pokud nedostane své peníze zpět, nechá jak jej tak Vesper zabít. Během mučení se na scéně objevuje agent - nájemný vrah, kterého poslal SMĚRŠ, a zabíjí Le Chiffra odplatou za prohrané peníze. Bonda však agent nezabije s tím, že nemá žádné rozkazy, aby tak učinil. Nicméně však Bondovi vyryje na ruku znamení, aby agenti SMĚRŠ v budoucnu poznali, s kým mají tu čest a mohli Bonda identifikovat jako britského agenta.\n\nVesper navštěvuje každý den v nemocnici zotavujícího se Bonda. James si postupně uvědomuje, že se do Vesper zamiloval, dokonce začíná uvažovat o vystoupení z tajných služeb a o trvalém svazku s Vesper, s kterou by chtěl vést poklidný a bezpečný život. Když je Bond propuštěn z nemocnice, přebývá s Vesper v poklidném penzionu, kde se z nich stávají milenci. Jednoho dne uvidí tajemného muže jménem Gettler, který Jamese a Vesper sleduje, což Vesper velice znepokojí. Následujícího rána Bond zjišťuje, že Vesper spáchala sebevraždu. Zanechala však Bondovi dopis, ve kterém vysvětluje, že byla proti své vůli dvojitou agentkou ve službách sovětského ministerstva vnitra. Organizace SMĚRŠ unesla jejího polského milence, bývalého člena Royal Air Force (RAF), který po válce pracoval pro Brity, ale byl zajat v rodném Polsku při výkonu služby. Během mučení vyzradil svou milou, která byla prostřednictvím jeho zajetí vydírána, aby spolupracovala a nakonec podkopávala Bondovu misi, včetně předstírání vlastního únosu. Posléze se Vesper pokusila s Jamesem začít nový život, neboť se do něho rovněž zamilovala, ale poté, co uviděla ruského agenta, který jim byl na stopě, uvědomila si, že svým nepřátelům a vlastní tíživé minulosti nikdy neunikne. Setrvání s Bondem by pouze ohrožovalo jeho život a přivedlo by ho do nebezpečí, což nebyla Vesper ochotna připustit. Bond informuje velení o Vespeřině dvojité identitě chladným prohlášením svému kontaktu: „Ta čubka už je po smrti.“\n\nVe filmech s Jamesem Bondem často hlavní hrdina pije martini a svou objednávku koktejlu provází slovy \"Protřepat, nemíchat!\" Originální recept na Bondův koktejl je popsán Ianem Flemingem v této knize.\n\n\n"}
{"id": "1034923", "url": "https://cs.wikipedia.org/wiki?curid=1034923", "title": "Zuzana Šánová", "text": "Zuzana Šánová\n\nZuzana Šánová (* 24. května 1959) je česká politička a podnikatelka, v letech 2014 až 2017 poslankyně Poslanecké sněmovny PČR, členka hnutí ANO 2011.\n\nVystudovala ekonomiku na Vysoké škole zemědělské v Brně (získala titul Ing.).\n\nPracovala osm let v zemědělství v JZD Nížkov a následně v letech 1990 až 2000 na Finančním úřadě ve Žďáru nad Sázavou jako správce daně na kontrolním oddělení. Od roku 2000 podniká v oblasti účetnictví, daní a vzdělávání v regionu Vysočiny.\n\nV letech 2007 až 2010 rovněž působila jako externí učitel na Pedagogické fakultě Univerzity Hradec Králové a v letech 2000 až 2007 jako středoškolský učitel na VOŠ a SPŠ Žďár nad Sázavou.\n\nZuzana Šánová je rozvedená a má dvě dcery (Eva a Dagmar). Žije ve Žďáru nad Sázavou (v místní části Mělkovice).\n\nOd roku 2012 je členkou hnutí ANO 2011.\n\nVe volbách do Poslanecké sněmovny PČR v roce 2013 kandidovala za hnutí ANO 2011 na 5. místě kandidátky v Kraji Vysočina, ale neuspěla (skončila jako 3. náhradnice). Krátce po volbách však rezignovali na funkce Miloslav Bačiak (problémy s komunistickou minulostí) a Jan Sobotka (problémy s nedoplatky na daních a zdravotním pojištění). A když v říjnu 2014 rezignovala i Věra Jourová kvůli zvolení eurokomisařkou, stala se Zuzana Šánová dne 21. října 2014 poslankyní Poslanecké sněmovny PČR.\n\nVe volbách do Poslanecké sněmovny PČR v roce 2017 již nekandidovala.\n"}
{"id": "1034927", "url": "https://cs.wikipedia.org/wiki?curid=1034927", "title": "Divertissement", "text": "Divertissement\n\nDivertissement [\"divertismá\"] (franc. zábava, rozptýlení) se používá, v podobném smyslu jako italské \"divertimento\", pro lehčí hudební dílo určené skupince muzikantů, avšak oproti italštině má francouzský výraz i další významy.\n\nBěhem 17. a 18. století, termín vyjadřoval několik vedlejších aspektů zábavy (obvykle zahrnující zpěv a tanec), které by mohly být vloženy do opery, baletu nebo i jiných jevištních vystoupení. V operách, které uváděla Académie Royale de Musique, a to jak v tragédiích lyrique tak i v comédiích lyrique byly tyto \"divertissementy\" někdy propojeny s hlavní zápletkou, nebo uvedeny v závěru představení. (V 19. století se tomuto podobá opera Charlese Gounoda \"Faust\" a Delibesův balet \"Coppélia\".\n\nZábavné zvláštnosti podobného typu vložené mezi jednotlivé akty opery se nazývaly \"intermèdes\".\n\nTermín se také někdy používá pro baletní řadu volně spojených tanců. Příkladem ve 20. století je Jacques Ibertův \"Divertissement\".\nTaké Jean Françaix pojmenoval čtyři ze svých skladeb názvem \"Divertissement\":\n\n\n"}
{"id": "1034929", "url": "https://cs.wikipedia.org/wiki?curid=1034929", "title": "Malevolent Creation", "text": "Malevolent Creation\n\nMalevolent Creation (v překladu \"zlomyslný výtvor\") je americká death metalová kapela založená v roce 1986 ve městě Buffalo na západě státu New York pod názvem Resthaven. Od roku 1987 se honosí názvem Malevolent Creation. Jednu z prvních sestav kapely tvořili zpěvák Brett Hoffmann, kytaristé Phil Fasciana a Jeff Juskiewicz, baskytarista Jason Blachowicz a bubeník Mark Simpson. Ještě na konci 90. let 20. století se odstěhovali na Floridu, kde existovalo silné podhoubí death metalu (tzv. floridská death metalová scéna).\n\nDebutní studiové album vyšlo roku 1991 a nese název \"The Ten Commandments\".\n\nJeden ze stálých členů Phil Fasciana si s kamarádem založil nahrávací studio nazvané \"Hock studio\" po Larrym Hockovi, bubeníkovi a kamarádovi, který zemřel.\n\n\n\n\n\n\n"}
{"id": "1034930", "url": "https://cs.wikipedia.org/wiki?curid=1034930", "title": "Service Advertising Protocol", "text": "Service Advertising Protocol\n\nService Advertising Protocol (SAP) je protokol vytvořený firmou Novell pro vyhledávání a oznamování služeb v sítích IPX. SAP dovoluje dynamicky registrovat a rušit služby serverů. Klientským stanicím naopak umožňuje vyhledávat požadované servery a služby.\n\nKaždý funkční server v síti Netware oznamuje periodicky dostupnost svých služeb pomocí protokolu SAP; před svým zastavením používá server SAP pro indikaci, že jeho služby nebudou dostupné. Servery v síti s protokolem IPX mohou používat SAP pro svou identifikaci pomocí jména a typu služby. Všechny entity, které používají SAP, musí oznámit pomocí broadcastu své jméno a typ služby; tato dvojice musí být v rámci propojených sítí (IPX internetwork) jednoznačná. Tyto zásady jsou vynucovány správci systému a vývojáři aplikací. V rozsáhlejších sítích může být periodické ohlašování dostupnosti služeb (spolu s výměnou směrovacích informací) zdrojem nezanedbatelného provozu, proto byl protokol SAP v sítích NetWare pracujících s protokoly TCP/IP nahrazen protokolem SLP.\n\nSAP pakety se dopravují v IPX paketech s hodnotou 4 v poli Packet Type a s číslem soketu 0x0452. Obsahují jeden nebo více záznamů se strukturou popsanou v následující tabulce:\n\nPole Operation může nabývat následujících hodnot:\n\nPole Service Type obsahuje typ serveru nebo služby může nabývat následujících hodnot:\n\n\n"}
{"id": "1034931", "url": "https://cs.wikipedia.org/wiki?curid=1034931", "title": "Kösem Sultan", "text": "Kösem Sultan\n\nKösem Sultan (1590 ostrov Tinos, Řecko – 3. září 1651 Istanbul, Osmanská říše) byla právoplatná manželka sultána Ahmeda I. Díky svému manželovi získala moc a ovlivnila politiku v Osmanské říši. Měla vliv i díky svým synům Muradovi IV. a Ibrahimovi I. a vnukovi Mehmedovi IV. V době vlády svých synů nosila titul Valide sultan. Byla významnou osobností v období \"sultanátu žen\". Oficiálně nosila titul vladaře po dvě období a byla jednou ze dvou žen, které oficiálně řídily osmanskou říši.\n\nByla řeckého původu, narodila se jako dcera kněze na ostrově Tinos. Její rodné jméno bylo Anastazia. V 15 letech byla poslána do do harému sultána Ahmeda I. v hlavním městě Osmanské říše. Po přijetí islámské víry získala jméno \"Mahpeyker\". Ahmed I. jí poté přidal jméno \"Kösem\". Po smrti manžela Ahmeda I. se odstěhovala do starého paláce. V roce 1623, v době vlády svého syna Murada IV., se vrátila zpět do paláce Topkapi už jako \"Valide sultan\".\n\nV letech 1623–1632, kdy její syn byl mladý na to, aby vládl, byla jmenována oficiální vladařkou osmanské říše. Stala se tak historicky první ženou, která vládla této říši.\n\nV roce 1640 se její druhý syn Ibrahim I. stal sultánem. Brzy se ukázalo, že je příliš psychicky labilní. To jí umožnilo, aby byla i nadále u moci. Nakonec byl Ibrahim I. sesazen a ona představila na sněmu Divanu svého sedmiletého vnuka, jako sultána Mehmeda IV. Pro jeho mládí se prohlásila za vladaře podruhé. Vládla pak od roku 1648 do roku 1651.\n\nZemřela násilnou smrtí, pravděpodobně ji nechala uškrtit Turhan Hatice, matka Mehmeda IV., když se dozvěděla, že Kösem chce na trůn dosadit nejmladšího vnuka, aby mohla i nadále vládnout říši. Nejspíše byla uškrcena černým závěsem v harému. Po její smrti bylo její tělo převezeno do mešity jejího manžela Ahmeda I. Kösem Sultan byla známa svou charitativní prací a osvobozením svých otroků po 3 letech služby. Když zemřela, obyvatelé Istanbulu drželi 3 dny smutek.\n\n\nO Kösem Sultan pojednává turecký televizní seriál \" (2015–17)\", kde ji ztvárnily herečky Nurgül Yeşilçay, Beren Saat a Anastasia Tsilimpiou.\n"}
{"id": "1034940", "url": "https://cs.wikipedia.org/wiki?curid=1034940", "title": "Kaseinová vlákna", "text": "Kaseinová vlákna\n\nKaseinová vlákna jsou výrobky z regenerovaných mléčných bílkovin.\nVlákno sestává stoprocentně z mléčných proteinů, má hustotu 1,30 g/cm, pevnost za sucha 8,0-9,7 cN/tex, za mokra 2,6-5,3 cN/tex, tažnost 50-70 %, navlhavost přes 15 %, bobtnavost 20-30 % a nízkou stálost proti alkáliím. Vlákno má hedvábný lesk, příjemný omak, oděvy z kaseinových vláken působí příznivě na lidskou pokožku. \nVýrobní stupně „klasické“ technologie: \n\nPříprava proteinu (oddělení proteinu od tuku a příměsí, tvorba granulátu) – rozpouštění granulátu – zvlákňování – ztužení vlákniny – praní \n\nPopis ekologického způsobu výroby kaseinových vláken, praktikovaného v 21. století, nebyl dosud (do 2014) zveřejněn.\n\nPrvní patent na výrobu kaseinových vláken podal Němec \"Todtenhaupt\" v roce 1904. Od 30. až do 70. let 20. století bylo ve světě zaznamenáno několik pokusů o zlepšení vlastností vlákna a komerční výrobu (značky \"Lanital\", \"Merinova\", \"Fibrolane\" aj.). Např. v roce 1939 dosáhla světová výrobní kapacita 10 000 tun, vlákna se vyráběla skoro výhradně ve formě stříží vhodných k mísení se všemi druhy přírodních i umělých materiálů. Výroba však byla ve všech případech zastavena, protože byla nerentabilní.\nNa začátku 21. století bylo v Německu vyvinuto pod značkou \"Q-Milch\" vlákno, které má mít lepší vlastnosti než dosavadní kaseinová vlákna a dá se vyrábět bez použití chemických prostředků. V roce 2014 mělo být vyrobeno prvních 1000 tun. Informace o výrobní technologii ani o formách a fyzikálních vlastnostech \"Q-Milch\" nebyly do roku 2018 publikovány. Podle novinové zprávy z roku 2016 obnášela cena 1 kg vláken 25 €. \n\n"}
{"id": "1034944", "url": "https://cs.wikipedia.org/wiki?curid=1034944", "title": "Moonwalk Records", "text": "Moonwalk Records\n\nMoonwalk Records je estonské nahrávací hudební vydavatelství.\n\nHudební vydavatelství bylo založeno v roce 2005 Tambetem Mummaem a Svenem Lõhmusem. Za svou historii uspořádalo řadu koncertních turné, jako například \"Muusa puudutus\", \"Kaunimad Jõululaulud\" nebo společné turné s rozhlasovou stanicí Star FM \"12 Suvevärvi\". \n\nSpolupracovali i spolupracují s ním významní účastníci Eurovision Song Contest, jako například Mari-Leen, Laura Põldvere nebo Urban Symphony.\n\nMezi umělci, kteří spolupracují s vydavatelstvím, patří například účastníci a skupiny, kteří se alespoň jednou podílel na estonském národním kole Eesti Laul nebo EuroLaul. Patří mezi ně například Urban Symphony, Mr. Happyman, Black Velvet, Laura Põldvere, Getter Jaani, Mari-Leen, Ly Lumiste, Moon Taxi, Grete Paia, Sandra Nurmsalu či dnes již zaniklé skupiny Vanilla Ninja a Suntribe.\n\nPod značkou vydavatelství byla vydána například alba či EP \"Retro\" (Mr. Happyman), \"Rahutu tuhkatriinu\" (Mari-Leen), \"Muusa\" (Laura Põldvere), \"Greatest Hits\" (Black Velvet), \"1987\" (Mari-Leen), \"Ultra\" (Laura Põldvere), \"Parim Päev\" (Getter Jaani), \"Rockefeller Street\" (Getter Jaani), \"Jõuluvalgus\" (Getter Jaani) nebo \"DNA\" (Getter Jaani).\n"}
{"id": "1034945", "url": "https://cs.wikipedia.org/wiki?curid=1034945", "title": "Josh Bowman", "text": "Josh Bowman\n\nJoshua Tobias \"Josh\" Bowman (* 4. března 1988, Berkshire, Spojené království) je britský herec. Nejvíce se proslavil rolí \"Daniela Graysona\" v seriálu televizní stanice ABC Family \"Pomsta\".\n\nNarodil se v Berkshire. Jeho sestra Scarlett Bowman je hvězda seriálu Hollyoaks. Studoval na Berkshire's Wellington College. Věnoval se profesionálně rugby. V 18. letech hrál rugby za tým Saracens F.C. V prvním roce si však zranil rameno a byl požádán, aby tým opustil. Jeho kamarád, který pracoval v talentové agentuře ho přesvědčil, aby se vydal na dráhu herce a tak začal studovat drama v Lee Straseberg institutu v New Yorku. Jeho otec se hlásí k židovství. Má anglické, irské a italské kořeny.\n\nSvůj herecký debut měl v roce 2007 s rolí \"Dimitriho\" v seriálu \"Genie in the House\". Dva roky hrál v britském seriálu \"Holby City\" a objevil se ve filmech jako \"13Hrs\", \"Prowl\", \"Exteriors\" a \"Love's Kitchen\".\n\nV roce 2011 se připojil k obsazení seriálu \"Make It Or Break It\", který vysílala stanice ABC Family. Ve stejném roce získal roli v seriálu \"Pomsta\". V roce 2012 se objevil po boku Miley Cyrus ve filmu \"Kočka\". V roce 2017 hrál v seriálu \"Time After Time\". Seriál byl však po první řadě zrušen. \n\nV roce 2009 byla jeho přítelkyní zpěvačka Amy Winehouse. Během let 2010-11 ji nahradila herečka Cassandra Scerbo a od roku 2011 herečka Emily VanCamp, se kterou se poznal na natáčení seriálu \"Pomsta\" Dne 15. prosince 2018 se dvojice vzala na \"Bahamách\".\n"}
{"id": "1034950", "url": "https://cs.wikipedia.org/wiki?curid=1034950", "title": "Resurrection (americká hudební skupina)", "text": "Resurrection (americká hudební skupina)\n\nResurrection (v překladu z angličtiny \"vzkříšení\") je americká death metalová kapela založená v roce 1990 ve městě Tampa na Floridě, je součástí legendární floridské death metalové scény.\n\nKapela přerušila svou existenci v roce 1996, v roce 2005 se opět zformovala.\nDebutní studiové album vyšlo roku 1993 a nese název \"Embalmed Existence\". V roce 2008 vyšla druhá dlouhohrající deska \"Mistaken for Dead\".\n\n\n\n\n"}
{"id": "1034963", "url": "https://cs.wikipedia.org/wiki?curid=1034963", "title": "Adam Pajer", "text": "Adam Pajer\n\nAdam Pajer (* 2. května 1995) je český fotbalový obránce a mládežnický reprezentant, v současnosti hraje v klubu FK Mladá Boleslav.\n\nJe odchovancem FK Mladá Boleslav, kde se dostal v létě 2014 do A-týmu.\nV 1. české lize debutoval 19. října 2014 pod trenérem Karlem Jarolímem v utkání proti FC Viktoria Plzeň (prohra 0:3), šel na hrací plochu v 75. minutě.\n\nV českém týmu do 19 let debutoval 4. 3. 2014 proti Srbsku (prohra 0:4). Od listopadu 2014 hraje za U20.\n\n"}
{"id": "1034974", "url": "https://cs.wikipedia.org/wiki?curid=1034974", "title": "Andrew Jackson (rozcestník)", "text": "Andrew Jackson (rozcestník)\n\nJméno a příjmení Andrew Jackson nosí více různých osob:\n\n"}
{"id": "1034977", "url": "https://cs.wikipedia.org/wiki?curid=1034977", "title": "Vladimír Kovářík (malíř)", "text": "Vladimír Kovářík (malíř)\n\nVladmír Kovářík (11. února 1921, Brumovice, okres Břeclav – 6. července 1999, Praha) byl český malíř, ilustrátor a grafik.\n\nVladimír Kovářík studoval v letech 1938-1945 na Umělecko-průmyslové škole v Praze pod vedením profesorů Jaroslava Bendy a Antonína Strnadela. Byl členem Umělecké besedy a tvůrčí skupiny Radar.\n\nKromě malířské tvorby se Vladimír Kovářík věnoval knižní ilustraci (zejména knih pro mládež), tvorbě plakátů, návrhu bankovek a poštovních známek, za které získal několik cen doma i v zahraničí.\n\nV roce 1985 získal Cenu Antonína Zápotockého.\n\n\n"}
{"id": "1034980", "url": "https://cs.wikipedia.org/wiki?curid=1034980", "title": "Naučná stezka Velké Losiny", "text": "Naučná stezka Velké Losiny\n\nNaučná stezka Velké Losiny je turistická trasa vedoucí obcí Velké Losiny na severu Olomouckého kraje. Počátek její trasy je u místního kostela svatého Jana Křtitele. Odtud vedou její dvě trasy. Jedna – označená písmenem A – se z výchozího místa ubírá severním směrem k vrcholu Chlum (616 m n. m.) a následně do místní části Bukovice k turistickému posezení U Medvědího potoka. Druhá z tras – označená písmenem B – spojuje výchozí místo u velkolosinského kostela s místní částí Maršíkov a tamním dřevěným kostelem svatého Michaela. Celkově mají stezky délku 6,1 kilometru a maximální převýšení činí 103 metrů. Trasy jsou vybaveny celkem devíti zastaveními, na kterých jsou instalovány informační panely. Ze zastavení nazvaném „Vyhlídka pod kopcem Chlumek“ je patrný zrestaurovaný kamenný kříž vztyčený na vrcholu kopce. Naopak zastavení v Maršíkově jsou doplněna o houpačky a skluzavky určené dětem.\n"}
{"id": "1034984", "url": "https://cs.wikipedia.org/wiki?curid=1034984", "title": "Even Cowgirls Get the Blues", "text": "Even Cowgirls Get the Blues\n\nEven Cowgirls Get the Blues může být:\n\n"}
{"id": "1034986", "url": "https://cs.wikipedia.org/wiki?curid=1034986", "title": "Jesus Konnsimbal", "text": "Jesus Konnsimbal\n\nJesus Konnsimbal (* 3. března 1992, Bozoum) je fotbalový útočník a reprezentant ze Středoafrické republiky, od února 2017 hráč klubu AS Saint-Priest.\n\nS kopanou začínal v ulicích rodného města Bozoum. Do fotbalové akademie se nedostal a tak od svých 12 let studoval 4 roky na kněze. Poté chodil do školy v hlavním městě Bangui, kde také hrával v místním klubu FC Stade Centrafricain. V roce 2013 o něj stál klub FC Leones Vegetarianos z Rovníkové Guineje, ale ze smlouvy sešlo. Konnsimbal dostal kontakt na fotbalového agenta Morana Nthoiwara z Bratislavy, který mu doporučil amatérský slovenský klub FC 34 Liptovský Mikuláš-Palúdzka. Začátkem léta 2014 odešel do druholigového ŠK Senec, kde se dobře uchytil, v úvodních 9 kolech vstřelil 6 gólů. V září 2014 musel opustit Slovensko, aby si obnovil víza.\n\nV září 2015 podepsal smlouvu do konce sezóny 2015/16 s druholigovým slovenským mužstvem FC VSS Košice. V srpnu 2016 přestoupil do mužstva FC ViOn Zlaté Moravce hrajícího 1. slovenskou ligu. V únoru 2017 odešel do Francie do klubu AS Saint-Priest z nižší francouzské ligy.\n\nHrál za reprezentační výběr Středoafrické republiky U16, později byl kapitánem reprezentace U20.\nV roce 2014 debutoval v A-mužstvu Středoafrické republiky.\n\n"}
{"id": "1034989", "url": "https://cs.wikipedia.org/wiki?curid=1034989", "title": "LOOP – 60Hz: Transmissions from The Drone Orchestra", "text": "LOOP – 60Hz: Transmissions from The Drone Orchestra\n\nLOOP»60Hz: Transmissions from The Drone Orchestra je audiovizuální dílo velšského hudebníka a skladatele Johna Calea, který na projektu spolupracoval s anglickým designovým architektem Liamem Youngem. Šlo o speciální koncerty ve dnech 12. a 13. září 2014 v londýnském divadle Barbican Theatre, kde Cale hrál své písně za doprovodu kapely a Young spolu s dalšími techniky ovládali malé drony létající nad hlavami obecenstva. Rovněž byla představena internetová stránka, ve které mohl návštěvník létat fiktivním městem.\n\nKoncerty proběhly ve dnech 12. a 13. září 2014 v londýnském divadle Barbican Theatre, kde Cale hrál své písně za doprovodu kapely a Young ve spolupráci s dalšími techniky ovládali malé drony létající nad hlavami obecenstva. Některé z letounů byly navíc různě upraveny. Část z nich měla světla, jiné reproduktory a některé zas na sobě nesly kostýmy. Jeden tak například vypadal jako medúza, jiný z dronů obalovaly růžové koule a na dalších se zase nacházely pouze jednoduché, nijak nearanžované holé trubky a světla. Létal zde také letoun oblepený pěti sty přívěsky k mobilnímu telefonu nebo stroj, jejž pokrývaly čtyři tisíce nalepených umělých nehtů. Young k tomu řekl, že účelem podivných kostýmů bylo „zmást očekávání lidí“ a kvůli tomu je neudělali aerodynamické a efektivní, ale takové, že stroje podobných tvarů by ve skutečnosti vůbec nemohly létat. Dále prohlásil, že vrtule, která se točí velkými rychlostmi, by mohla bez problémů useknout něčí hlavu. Kvůli bezpečnosti návštěvníků vystoupení se nad jejich hlavami natáhla ochranná síť, která by zachycovala případné padající poškozené stroje. Cale s odstupem roku a půl přiznal, že „to bylo mimo kontrolu, ale fungovalo to“. Rovněž řekl, že přestože mezi piloty (navigátory) dronů byli i lidé, kteří měli pilotní licenci, nemohlo to celé fungovat, pokud neznali dané písně. Nakonec se na jejich ovládání podílela jeho manažerka Nita Scott, která jako jediná znala Caleovy písně. Cale také prohlásil, že myšlenka pohybu hudby po sále sahá do sedmdesátých let, kdy pracoval na převádění starých alb do kvadrofonního zvuku. V té době se snažil najít způsob, jak rozpohybovat vokály po místnosti. To se mu tehdy nepodařilo, ale nyní toho s drony osazenými reproduktory dosáhl.\nSpolupráce obou hlavních protagonistů vystoupení začala poté, co Cale zhlédl Youngovo dílo \"\" a kontaktoval jej ohledně možné spolupráce. Hledání vhodného místa jejich společného vystoupení, které nakonec dvojice nalezla v londýnském sále Barbican, trvalo dva roky. Cale všechny písně pro tuto příležitost přearanžoval do delších forem s využitím neobvyklého ladění hudebních nástrojů. Výsledkem byly tvrdší a více „městské“ verze skladeb, jež zvýraznily Caleův hlas, který se tak stal více emocionálním. Koncerty proběhly v rámci letního projektu , jenž začal 3. července a končil 14. září roku 2014. Organizace celého představení byla podle organizátorů velmi složitá. Young musel vyvinout nový systém ovládání letounů, jelikož v divadle, které se nachází pod zemí, nefungovalo navigování přes GPS. John Cale přípravu a organizaci tohoto představení ve srovnání s klasickým koncertem přirovnal k operaci otočení ropného tankeru.\n\nV souvislosti s Caleovým a Youngovým projektem vznikla také webová stránka nazvaná , dostupná také v prostorách kulturního centra Barbican, ve které návštěvník (z pohledu kokpitu letounu) může létat po ulicích a mezi mrakodrapy fiktivního města. Na vývoji tohoto systému se vedle Calea, jenž je autorem doprovodné hudby, a Younga, architekta jednotlivých budov, podílelo navíc ještě interaktivní studio Field.\n\nV listopadu 2014 zveřejnil kolektiv The Creators Project desetiminutový film, ve kterém tvůrci audiovizuálního díla mluví o přípravě celého projektu. Ve stejnou dobu byl představen patnáctiminutový film téhož zaměření režírovaný Bevisem Bowdenem, který s Calem spolupracoval již v minulosti na audiovizuálním díle \"Dyddiau Du/Dark Days\". První z filmů se objevil mezi snímky nominovanými na ocenění Webby.\n\nZkoušky na koncerty probíhaly v Caleově studiu ARM Studio v Los Angeles. Setlisty obou koncertů byly totožné. Koncerty zahajovala nepojmenovaná instrumentální skladba, ve které Cale hrál nejprve na akustickou kytaru a později přešel k elektrické viole. První zpívanou písní koncertu byla „Mercenaries (Ready for War)“, jež původně vyšla na Caleově koncertním albu \"Sabotage/Live\" v roce 1979 a o rok později ve studiové verzi coby singl; Cale při vystoupení v této písni zpíval falzetem.\n\nBěhem koncertu, který zahrnoval celkem čtrnáct skladeb, zazněly ještě: „If You Were Still Around“ (\"Music for a New Society\", 1982), „December Rains“ (\"Shifty Adventures in Nookie Wood\", 2012), „Caravan“ (\"HoboSapiens\", 2003), „Half Past France“ (\"Paris 1919\", 1973), „Mothra“ (\"Shifty Adventures in Nookie Wood\", 2012), „Sandman (Flying Dutchman)“ (\"Shifty Adventures in Nookie Wood\", 2012), „Gravel Drive“ (\"Black Acetate\", 2005), „Letter from Abroad“ (\"HoboSapiens\", 2003), „Sanities“ (\"Music for a New Society\", 1982) a „Wasteland“ (\"blackAcetate\", 2005).\n\nKoncert uzavřela dlouhá verze skladby „Sister Ray“ z repertoáru skupiny The Velvet Underground (pochází z roku 1967), která byla kompletně přepracována do nové industriální formy. V této písni hrál Cale střídavě na klávesy a violu a ke konci ve velké míře využíval slov „ding-dong“. Coby přídavek zazněla zbrusu nová verze písně „Strange Times in Casablanca“ z alba \"Honi Soit\" z roku 1981. Kapela hrála ve složení John Cale (zpěv, akustická kytara, elektrická viola, klávesy), Dustin Boyer (elektrická kytara), Joey Maramba (baskytara) a Deantoni Parks (bicí, klávesy) společně se speciálním hostem Nickem Franglenem (klávesy). Franglen vystoupení vedle kláves doplňoval ještě různými počítačem vytvářenými zvuky a smyčkami. Využíval software Iris od společnosti iZotope, kterým upravoval vlastní zvuky. Pro zkreslení Caleovy violy Franglen využíval software Trash od stejného výrobce. Během koncertů byla návštěvnost 1500 lidí na jedno vystoupení.\n\nKoncerty sklidily převážně pozitivní ohlas kritiků. Publicista Mark Beaumont představení ve své recenzi pro deník \"The Guardian\" ocenil čtyřmi z pěti hvězd a napsal, že Youngovy létající objekty byly velkolepé, ale Caleův přínos ještě mnohem větší. Stejným počtem hvězd vystoupení ohodnotil i David Sinclair ve své recenzi pro deník \"The Times\". Ten k němu navíc uvedl, že to byla „geniální spolupráce mezi skupinou hudebníků a letkou vzdušných přístrojů, které se vznášely a tančily ve vzduchu nad hlavami diváků“. Stejné hvězdičkové ocenění dal koncertu i Tim Martin z deníku \"The Daily Telegraph\" a dodal, že byl Cale i ve svých dvaasedmdesáti letech ve skvělé hlasové formě a vyzdvihoval jeho operní baryton. David Cheal, který dal vystoupení ve své recenzi pro \"Financial Times\" tři hvězdičky, ocenil hlavně světelnou stránku koncertu, zatímco létající předměty označil za „poněkud nezajímavé“.\n\n"}
{"id": "1034993", "url": "https://cs.wikipedia.org/wiki?curid=1034993", "title": "Janovský potok", "text": "Janovský potok\n\nNázev Janovský potok má více vodních toků:\n\n"}
{"id": "1034994", "url": "https://cs.wikipedia.org/wiki?curid=1034994", "title": "Dyddiau Du/Dark Days", "text": "Dyddiau Du/Dark Days\n\nDyddiau Du/Dark Days je audiovizuální instalační dílo velšského hudebníka a hudebního skladatele Johna Calea. Hlavní inspirací pro tento projekt mu byla ztráta jeho rodného jazyka a vyrovnání se s ní.\n\nPůvodně bylo vytvořeno pro třiapadesátý ročník přelídky moderního umění Biennale di Venezia v Benátkách, kde John Cale zastupoval Wales. Dílo, které zde bylo promítáno od 3. června do 22. listopadu, zachycuje Caleův vztah k Walesu, velšském jazyku a také odahuluje problematiku komunikace a jedinečnosti bardské tradice země. Obsahuje například záběry z jeho rodného domu a okolních břidlicových lomů. Projekce filmu probíhala na pěti obrazovkách; celá prezentace byla dlouhá 46 minut a byla provázána různými hudebními záznamy. Ve filmu jsou slyšet například zvuky davu při ragbyovém zápase.\n\nDílo je rozděleno do čtyř částí nazvaných Maes-Y-Wern, Send Me Away, Dreaming in Vertigo a The Making of Unpretty. Počátek filmu zachycuje Johna Calea hrajícího na klavír ve velké místnosti, následuje přesun do přírody. Zde se Cale nachází v místech zaniklého břidlicového lomu. Následující část zobrazuje Caleův prázdný rodný dům ve vesnici Garnant a Cale při tom vypráví o svém dětství, kdy například nemohl mluvit s anglicky mluvícím otcem, jelikož on sám uměl pouze velšsky.\n\nPo premiéře v Benátkách bylo dílo představeno také v dalších městech v různých zemích. Poprvé se tak stalo 22. ledna 2010 v rámci festivalu MONA FOMA v Hobartu v Austrálii a následovaly dvě představení (9. a 10. července 2010) v Essenu v Německu. Od 8. října do 7. listopadu téhož roku pak bylo k vidění v muzeu National Waterfront Museum ve Swansea, ve dnech 25. března až 3. dubna 2011 v muzeu břidlice v Llanberisu na severu Walesu a od 9. července do 2. října 2011 pak v národním muzeu v Cardiffu.\n\n"}
{"id": "1034995", "url": "https://cs.wikipedia.org/wiki?curid=1034995", "title": "Sequenced Packet Exchange", "text": "Sequenced Packet Exchange\n\nSequenced Packet Exchange (SPX) je protokol transportní vrstvy v sadě protokolů IPX/SPX.\n\nSPX je spolehlivý spojovaný protokol, podobný protokolu TCP, na rozdíl od TCP se ale nejedná o proudový, nýbrž datagramový protokol.\n\nKaždý SPX paket začíná hlavičkou s následující strukturou:\n\nPole Connection Control obsahuje 4 jednobitové příznaky:\n\nDatastream Type slouží k zavření SPX spojení. Pro tento účel se používají dvě hodnoty:\n\nOstatní hodnoty 0x00-0xFD jsou dostupné pro použití klientem.\n\n\n"}
{"id": "1034998", "url": "https://cs.wikipedia.org/wiki?curid=1034998", "title": "Diskografie Harveyho Mandela", "text": "Diskografie Harveyho Mandela\n\nToto je diskografie amerického kytaristy Harveyho Mandela. Vedle jeho sólových nahrávek obsahuje také alba jiných interpretů, na kterých se podílel.\n"}
{"id": "1035001", "url": "https://cs.wikipedia.org/wiki?curid=1035001", "title": "Liam Young", "text": "Liam Young\n\nLiam Young (* 13. března 1979, Austrálie) je designér a architekt působící ve Velké Británii.\n\nJe zakladatelem a členem umělecké skupiny a podílí se na tvorbě designerského studia . V roce 2014 vytvořil společně s velšským hudebníkem a hudebním skladatelem Johnem Calem audiovizuální dílo . Dále je také společně s designérkou Kate Davies autorem experimentálního projektu nazvaného .\n\nArchitektonický časopis ' jej roku 2010 zařadil mezi pětadvacet lidí, kteří změní architekturu a design. Rovněž se věnoval pedagogické činnosti na londýnské architektonické škole a byl hostujícím profesorem na Princetonské univerzitě. V roce 2013 byl jedním z kurátorů festivalu Lisbon Architecture Triennale. Roku 2016 režíroval film ', který byl celý natáčen pomocí dronů.\n\n"}
{"id": "1035003", "url": "https://cs.wikipedia.org/wiki?curid=1035003", "title": "Mater verborum", "text": "Mater verborum\n\nMater verborum (matka slov, případně také Glossa Salomonis) označuje latinský výkladový slovník, který prvotně vznikl již v 9. století ve svatohavelském klášteře v Sankt Gallenu a byl napsán opatem a kostnickým biskupem Šalamounem III. Toto dílo se stalo v Evropě velmi oblíbené (Adolf Patera uvádí 16 dochovaných rukopisů z období 10.–15. století), jeden exemplář uložený v Knihovně Národního muzea (sign. X A 11) si získal zvláštní známost nejenom kvůli nákladné malířské výzdobě, ale protože obsahuje i přes 1100 českých glos. Část těchto glos se datuje do 13. století, u velké části se předpokládá, že se jedná o novodobé podvrhy z 19. století, kdy tento rukopis v knihovně znovuobjevil Václav Hanka.\n\nVznik muzejního rukopisu se dnes klade do poloviny 13. století (snad okolo roku 1240). Do Národního muzea se rukopis dostal pravděpodobně v letech 1818 až 1824 jako součást tzv. březnické knihovny.\n\nPo znovunalezení Václavem Hankou roku 1827 bylo upozorněno, že na fol. 230r je u iniciály P u dvojice mnichů datace a dokonce jména tvůrců (písař Vacerad a iluminátor Miroslav). Datum četl původně Hanka jako MCII (1102), poté Palacký poukázal, že by mělo být čteno jako MC[C]II (1202), alespoň dnes nad datem je nadepsán titulus značící vynechané písmeno (v tomto případě C). V práci Patery a Bauma z roku 1877 byly nápisy v nápisových páskách označeny za podezřelé a zřejmě doplněné až v 19. století, takže je nutné dílo datovat na základě jiných ukazatelů.\n\nAutoři by přesto opravdu mohli být v rukopisu označeni. Na foliu 70r jsou u iniciály H autentické nápisy Lucas a Detricus prior. Role těchto dvou osob ve vztahu k rukopisu ale není doposud jasná.\n\nV muzejním rukopisu existují tři vrstvy autentických českých glos v celkovém počtu 339. Glosář se v Čechách objevil již v 12. století a zde byl opsán a doplněn českými glosami. Tento první rukopis se nedochoval, nicméně byl přepsán včetně 12 českých glos do dnešního muzejního rukopisu a opatřen brzy po napsání (tedy asi okolo poloviny 13. století) druhou vrstvou 42 českých glos. Konečně poslední vrstva starobylých českých glos (největší v počtu 285) přibyla na konci 13. století.\n\nZbytek (dnes se v rukopisu objevuje okolo 1200 glos) zřejmě byl doplněn až v 19. století.\n\nJakožto literární dílo pocházející z německojazyčného prostoru obsahuje velký soubor starohornoněmeckých glos (Hanka mimo jiné uváděl, že v roce 1827 muzejní rukopis znovuobjevil na základě dotazu Eberharda Gottlieba Graffa, který sháněl německé památky). Tyto glosy byly vydány v roce 1898.\n\n\n\n"}
{"id": "1035005", "url": "https://cs.wikipedia.org/wiki?curid=1035005", "title": "Snakes and Stripes", "text": "Snakes and Stripes\n\nSnakes and Stripes je deváté sólové studiové album amerického kytaristy Harveyho Mandela. Vydalo jej v srpnu roku 1995 hudební vydavatelství Clarity Recordings a spolu s Mandelem byl jeho producentem David Gross. Nahráno bylo během dubna a května toho roku a obsahuje celkem jedenáct skladeb, z toho pouze dvě obsahují zpěv: „Future Blues“ (původně od skupiny Canned Heat) a „My Soul's on Fire“ (Pure Food & Drug Act).\n\n"}
{"id": "1035014", "url": "https://cs.wikipedia.org/wiki?curid=1035014", "title": "Cristo Redentor", "text": "Cristo Redentor\n\nCristo Redentor je první sólové studiové album amerického kytaristy Harveyho Mandela. Vydalo jej v roce 1968 hudební vydavatelství Philips Records. Na albu se vedle kytaristy samotného podíleli například klavírista Graham Bond či hráč na foukací harmoniku Charlie Musselwhite. Původní vydání na gramofonové desce obsahovalo celkem deset skladeb (prvních pět na první straně, zbylé na druhé). V hitparádovém žebříčku Billboard 200 se album umístilo na 169. příčce. V roce 1995 vyšlo album jako součást kompilace \"The Mercury Years\". Roku 2003 vyšlo album v reedici na CD (vydala jej společnost Raven Records) a bylo doplněno o osm dalších písní: jedna z nich pochází od Barryho Goldberga, tři od Canned Heat, tři od Pure Food & Drug Act a jedna od skupiny Love. Kytarista Rick Nielsen, dlouholetý člen skupiny Cheap Trick, album zařadil mezi deset základních kytarových alb.\n\n"}
{"id": "1035016", "url": "https://cs.wikipedia.org/wiki?curid=1035016", "title": "Righteous", "text": "Righteous\n\nRighteous je druhé sólové studiové album amerického kytaristy Harveyho Mandela. Vydalo jej v roce 1969 hudební vydavatelství Philips Records. Stejně jako u předchozí nahrávky byl producentem alba Abe Kesh. Na albu se jako aranžér podílel Shorty Rogers. V hitparádovém žebříčku Billboard 200 se album umístilo na 187. příčce.\n\n"}
{"id": "1035017", "url": "https://cs.wikipedia.org/wiki?curid=1035017", "title": "Games Guitars Play", "text": "Games Guitars Play\n\nGames Guitars Play je třetí sólové studiové album amerického kytaristy Harveyho Mandela. Vydalo jej v roce 1970 hudební vydavatelství Philips Records. V roce 1995 vyšlo album jako součást kompilace \"The Mercury Years\". Na baskytaru na albu hrál Larry Taylor, se kterým Mandel v té době působil v kapele Canned Heat. Ve třech písních z alba (konkrétně „Leavin' Trunk“, „I Don't Need No Doctor“ a „Dry Your Eyes“) zpívá Russell DaShiell, ostatní jsou instrumentální. Stejně jako v předchozích případech byl producentem alba Abe Kesh. Autorem fotografie na obalu alba je Baron Wolman.\n\n"}
{"id": "1035018", "url": "https://cs.wikipedia.org/wiki?curid=1035018", "title": "Baby Batter", "text": "Baby Batter\n\nBaby Batter je čtvrté sólové studiové album amerického kytaristy Harveyho Mandela. Vydalo jej v roce 1971 hudební vydavatelství Janus Records (jde o jeho první album vydané touto společností). V Německu vydala toto album společnost Bellaphon pod názvem \"Electronic Progress\". Stejně jako v předchozích případech byl producentem alba Abe Kesh. V Mandělově diskografii jde po předchozím albu \"Games Guitars Play\", kde se nacházelo několik zpívaných písní, návrat k instrumentální hudbě. Žánrově je album orientováno k jazzové hudbě. V titulní písni „Baby Batter“ je použit hlas Mandelova syna Erica; dvojice spolu později spolupracovala i na albu \"West Coast Killaz\".\n\nAutorem všech skladeb je Harvey Mandel.\n"}
{"id": "1035022", "url": "https://cs.wikipedia.org/wiki?curid=1035022", "title": "The Psychedelic Guitar Circus", "text": "The Psychedelic Guitar Circus\n\nThe Psychedelic Guitar Circus je společné studiové album kytaristů Henryho Kaisera, Steva Kimocka, Harveyho Mandela a Freddieho Rouletta. Vydalo jej v roce 1994 hudební vydavatelství Sky Ranch Records. Nachází se na něm převážně převzaté písně od jiných autorů, mezi něž patří například Taj Mahal, Jimi Hendrix či skupiny The Beatles a Pink Floyd.\n\n"}
{"id": "1035023", "url": "https://cs.wikipedia.org/wiki?curid=1035023", "title": "Twist City", "text": "Twist City\n\nTwist City je osmé sólové studiové album amerického kytaristy Harveyho Mandela. Vydalo jej v roce 1993 hudební vydavatelství Western Front Entertainment a spolu s Mandelem byli jeho producenty Alan Krockey a Mark Skyer. Jde o jeho první studiové album od roku 1974, kdy vydal nahrávku \"Feel the Sound of Harvey Mandel\".\n\n"}
{"id": "1035024", "url": "https://cs.wikipedia.org/wiki?curid=1035024", "title": "The Snake (album, Harvey Mandel)", "text": "The Snake (album, Harvey Mandel)\n\nThe Snake je páté sólové studiové album amerického kytaristy Harveyho Mandela. Vydalo jej v roce 1972 hudební vydavatelství Janus Records. V hitparádovém žebříčku Billboard 200 se album umístilo na 198. příčce. Jeho producentem byl společně s Mandelem Skip Taylor. Na albu se podíleli například Charles Lloyd, Larry Taylor, Don „Sugarcane“ Harris nebo Adolfo de la Parra. Na různá svá alba si Mandel zval také zpěváky; na tomto albu se nachází píseň „Uno Ino“, v níž zpíval on sám. Píseň „Ode to the Owl“ je poctou Alanu „Blind Owl“ Wilsonovi. Na původní gramofonové desce se nachází celkem devět písní (prvních pět na první straně, zbylé na druhé). V roce 1989 vyšlo album v reedici na CD a to pouze v Německu; roku 1997 bylo na tomto nosiči vydáno také ve Spojeném království.\n\n"}
{"id": "1035027", "url": "https://cs.wikipedia.org/wiki?curid=1035027", "title": "La Jamais Contente", "text": "La Jamais Contente\n\nLa Jamais Contente (\"Věčně nespokojená\") byl elektromobil, první silniční dopravní prostředek, který dosáhl rychlosti přes 100 kilometrů za hodinu. Rychlostní rekord vznikl 29. dubna roku 1899 v obci Achères nedaleko Paříže (dosáhl rychlosti 105,878 km/h). Řidičem byl belgický závodník a konstruktér tohoto vozu Camille Jenatzy.\n"}
{"id": "1035029", "url": "https://cs.wikipedia.org/wiki?curid=1035029", "title": "Konceptní písmo", "text": "Konceptní písmo\n\nKonceptní písmo () je styl písma čínské kaligrafie, který se vyvinul v chanském období, ve druhé polovině 1. století př. n. l., jako zběžný rychlopis pro soukromé použití. Je rychleji psané než běžné vzorové, nebo i kurzivní písmo, avšak pro neobeznámené čtenáře i hůře čitelné.\n\nKonceptní písmo se vyvinulo ve druhé polovině 1. století př. n. l. v chanské Číně jako neformální rychlopis zjednodušením úřednického písma \"li-šu\". Starší konceptní písmo je označováno za chanské konceptní (). Mistry v něm byli pozdně chanští kaligrafové Čang Č’ a Čung Jou. Ve 3. – 7. století se zformovalo konceptní písmo současného typu, tzv. nové konceptní (), rozvíjející se paralelně s vývojem vzorového písma. K předním kaligrafům tvořícím v konceptním písmu v tomto období patřili Cchuej Jüan, Wang Si-č’ a Wang Čchia. Také Wang Sien-č’ vynikl v tomto stylu, přičemž jako první začal psát i několik znaků jedním tahem.\n\nV tchangském období se objevilo „bláznivé konceptní písmo“ (), tato krajně zjednodušená varianta čínských znaků zůstala pro svou nízkou čitelnost mimo praktické použití, pro některé kaligrafy se však stala prostředkem uměleckého vyjádření.\n\nVedle písma vzorového (\"kchaj-šu\") a kurzivního (\"sing-šu\") patřilo konceptní písmo mezi tři základní styly čínské kaligrafie v nichž byla napsána většina kaligrafických textů.\n\n"}
{"id": "1035032", "url": "https://cs.wikipedia.org/wiki?curid=1035032", "title": "Mahdí Benatía", "text": "Mahdí Benatía\n\nMahdí Benatía (anglickým přepisem Mehdi Amine El Mouttaqi Benatia či Medhi Benatia, arabsky مهدي بنعطية; narozen 17. dubna 1987, Courcouronnes, Francie) je francouzsko-marocký fotbalový obránce a reprezentant Maroka, hráč klubu Al Duhail Hraje na postu stopera (středního obránce).\nPůsobil ve Francii, Itálii a Německu.\n\n"}
{"id": "1035033", "url": "https://cs.wikipedia.org/wiki?curid=1035033", "title": "Shangrenade", "text": "Shangrenade\n\nShangrenade je šesté sólové studiové album amerického kytaristy Harveyho Mandela. Vydalo jej v roce 1973 hudební vydavatelství Janus Records. Spolu s Mandelem byl jeho producentem Skip Taylor. Na původní gramofonové desce se nachází celkem osm písní (první čtyři na první straně, zbylé na druhé).\n\n\n"}
{"id": "1035034", "url": "https://cs.wikipedia.org/wiki?curid=1035034", "title": "Feel the Sound of Harvey Mandel", "text": "Feel the Sound of Harvey Mandel\n\nFeel the Sound of Harvey Mandel je sedmé sólové studiové album amerického kytaristy Harveyho Mandela. Vydalo jej v roce 1974 hudební vydavatelství Janus Records a spolu s Mandelem byl jeho producentem Skip Taylor. Na původní gramofonové desce se nachází celkem osm písní (první čtyři na první straně, zbylé na druhé). Jde o jeho poslední studiové album až do roku 1993, kdy vydal nahrávku \"Twist City\".\n\n\n"}
{"id": "1035036", "url": "https://cs.wikipedia.org/wiki?curid=1035036", "title": "Aterosklerotický plát", "text": "Aterosklerotický plát\n\nAterosklerotický plát či plak (též aterom) je nahromadění tukové hmoty a bílých krvinek ve stěně tepny. Jedná se o příznak aterosklerózy („kornatění tepen“), onemocnění cévní soustavy, jež může za určitých okolností způsobit infarkt či mrtvici – zejména pokud aterosklerotický plak praskne a na jeho povrchu se začne srážet krev (trombóza).\n\nAterosklerotické pláty jsou nepravidelné ztluštěniny vnitřní vrstvy artérie, tzv. intimy. Skládají se z buněk, nebuněčných složek pojivové tkáně (kolagen), tukového materiálu (cholesterolu) a zbytků mrtvých buněk. Z buněk převažují buňky krevní linie včetně bílých krvinek a buněk zodpovědných za zánět (T-lymfocytů, makrofágů, žírných buněk), dále se tam nachází i buňky endotelu a hladké svaloviny.\n\nV minulosti se vznik aterosklerotických plaků vysvětloval jako prosté a pasivní usazování cholesterolu ve stěně cév. Dnes je obrázek o poznání složitější. Aterosklerotické plaky vznikají na podkladě imunitních reakcí ve stěnách cév a zjednodušeně se tak jedná vlastně o chronické zánětlivé onemocnění. Lipoproteiny LDL (tzv. zlý cholesterol) se v první fázi skutečně akumulují ve stěně cév. Následně tam jsou oxidovány účinkem mnoha enzymů a volných radikálů. Brzy vzniká ideální cíl pro přirozenou tělní imunitu, vzniká tak zánět. Makrofágy se začnou plnit fagocytovaným cholesterolem a stávají se tzv. pěnitými buňkami (\"foam cells\"). Záhy se aktivují také složky adaptivní imunity včetně T-lymfocytů.\n\nPlaky začínají jako relativně neškodné tukové shluky, pozorovatelné často i u osob mladého věku a nezpůsobující pozorovatelné příznaky. Obsahují však již cholesterol a buňky imunitního systému. Postupem času může, ale nemusí dojít k vývoji nekrotizujících buněk, hromadění zbytků buněk a cholesterolových krystalů. Tyto struktury jsou uloženy v jakémsi vazivovém pouzdře. S růstem plaků dochází k stenóze (zužování cév), což může vést k vážným onemocněním cévní soustavy. Vážné je to zejména proto, že ke vzniku aterosklerotických plátů dochází velmi snadno v prvních několika centimetrech délky srdečních koronárních tepen – pokud se tyto ucpou, dojde k infarktu myokardu.\n"}
{"id": "1035037", "url": "https://cs.wikipedia.org/wiki?curid=1035037", "title": "Chrobák révový", "text": "Chrobák révový\n\nChrobák révový (\"Lethrus apterus\") je druh nelétavého brouka z rodu \"Lethrus\", který je zařazen do čeledě chrobákovitých.\n\nDruh je rozšířen v areálu od Rakouska a Maďarska jihovýchodním směrem na Balkán a dále na jižní Ukrajinu a do jižního evropského Ruska. Do České republiky kdysi sahala severozápadní hranice jeho rozšíření, v současnosti zde již nežije. Nejbližší známé místo, kde se chrobák révový vyskytuje, je na jihozápadním Slovensku poblíž Nového Mesta nad Váhom. Tito brouci ztratili schopnost létat a nemohou se snadno šířit do větších vzdálenosti. Žijí v koloniích na osluněných stráních na místech s řídce zapojeným rostlinným pokryvem. Nejvíce jim vyhovují suchá místa stepního charakteru.\n\nChrobák révový je 15 až 25 mm velký brouk oválného a robustního těla, zbarvený je tmavě až černě a je mírně lesklý. Mimořádně mohutná hlava se silnými kusadly je vpředu širší než vzadu. Srostlé krovky trojúhelníkovitého tvaru jsou stejně dlouhé jako štít. Samec má kusadla rozvětvená a na mandibulách má dlouhé výrůstky.\n\nPočátkem jara vylézají z půdy vylíhnutá imaga a budují si okolo 10 cm dlouhé nory. Se začátkem doby páření samci vyhledávají nory samic a stěhují se k nim. Někdy se samec snaží dostat k samici, u které již samec je, a tehdy dochází mezi samci k souboji. Ten uvnitř zatarasí vchod hlavou a štítem, přetlačují se a dochází i na boj kusadly.\n\nPo spáření, které probíhá v noře, začnou společně budovat štolu vedoucí nejprve 20 až 30 cm šikmo a pak 50 až 60 cm kolmo dolů. Od svislé části odbočuje 6 až 11 krátkých chodbiček zakončených komůrkami. Samice kusadly ukrajuje mladé listy a květy rostlin (např. vinné révy, odtud druhové jméno „révový“) a nosí je do nory, kde je pěchuje do komůrek. Samec mezitím stráží ústí nory před zabráním jiným párem. Po naplnění komůrek uloží samice do každé 6 mm velké vajíčko a zazátkuje hlínou.\n\nZa dva týdny se vylíhnou larvy, které se živí připravenými a nakvašenými rostlinami. V průběhu měsíce projdou třemi instary a zakuklí se. Trvá asi čtvrt roku, než se larvy v kuklách promění v dospělce, kteří se s příchodem jara z kukel vyhrabou na povrch.\n\nPočátkem 20. století žil chrobák révový i v ČR, v současnosti je ale považován za vyhynulý druh. Postupně byl vyhuben zarůstáním vhodných terénů náletovými dřevinami nebo jejich přeměnou na intenzivně obdělávanou ornou půdou. Také plošné používání hnojiv a insekticidů proti hmyzu přispělo k jeho vymizení z české přírody.\n\n"}
{"id": "1035038", "url": "https://cs.wikipedia.org/wiki?curid=1035038", "title": "Bob Gruen", "text": "Bob Gruen\n\nBob Gruen (* 1945) je americký fotograf. Narodil se v New Yorku a věnoval se převážně fotografování hudebníků; mezi jeho první objekty patřil například písničkář Bob Dylan. Během newyorského období Johna Lennona byl jeho osobním fotografem. Mezi další hudebníky, které fotografoval, patří například Patti Smith, John Cale, David Bowie nebo Peter Gabriel.\n\n"}
{"id": "1035047", "url": "https://cs.wikipedia.org/wiki?curid=1035047", "title": "The Ways of Yore", "text": "The Ways of Yore\n\nThe Ways of Yore je jedenácté studiové album solového hudebního projektu Burzum vydané 2. června roku 2014. Album obsahuje celkem třináct písní a trvá jednu hodinu a osm minut. Všechny písně složil a napsal Varg Vikernes.\n\n"}
{"id": "1035048", "url": "https://cs.wikipedia.org/wiki?curid=1035048", "title": "Evropský fond pro regionální rozvoj", "text": "Evropský fond pro regionální rozvoj\n\nEvropský fond pro regionální rozvoj (anglicky \"European Regional Development Fund\", zkráceně ERDF) je nejdůležitější ze strukturálních fondů Evropské unie a současně i fond, ve kterém je největší objem financí. Obecným cílem fondu je posílení ekonomické a sociální soudružnosti v Evropské unii, čehož se snaží dosáhnout vyrovnáním rozdílů mezi jednotlivými regiony. Mezi cíle patří zlepšování infrastruktury, podpora nových pracovních míst, podpora malých a středních podniků, rozvoj technologií, ochrana a zlepšování životního prostředí a rozvoj turistiky. Konkrétně se tak z fondu platí výstavba silnic a železnic, odstraňování starých ekologických zátěží regenerace brownfields nebo úpravy říčních koryt. V regionálním měřítku se fond zaměřuje i na rozvoj cestovního ruchu či rekonstrukci historických budov.\n\nV rámci fondu je možné zohledňovat specifické místní podmínky, jako jsou městské oblasti, ale také oblasti z přirozeného hlediska znevýhodněné (odlehlé oblasti, horské či řídce osídlené). Tento fond převážně podporuje investiční projekty.\n\nFond vznikl v roce 1975 v rámci Evropského společenství, řídí se Nařízením Rady č. 1083/2006 o obecných ustanoveních o Evropském fondu pro regionální rozvoj, Evropském sociálním fondu a Fondu soudržnosti a o zrušení nařízení č. 1260/1999 a Nařízením Evropského parlamentu a Rady č. 1080/2006 o Evropském fondu pro regionální rozvoj a o zrušení nařízení č. 1783/1999.\n\n"}
{"id": "1035051", "url": "https://cs.wikipedia.org/wiki?curid=1035051", "title": "Chlumecká tabule", "text": "Chlumecká tabule\n\nChlumecká tabule je geomorfologický podcelek v střední části Východolabské tabule, ležící v okresech Hradec Králové, Trutnov a Náchod v Královéhradeckém kraji, v okrese Pardubice v Pardubickém kraji a v okrese Kolín ve Středočeském kraji.\n\nÚzemí podcelku se rozkládá zhruba mezi sídly Kuks a Jaroměř (na severovýchodě), Lázně Bohdaneč (na jihovýchodě), Týnec nad Labem a Kolín (na jihozápadě) a Nechanice (na středozápadě). Zcela uvnitř podcelku leží titulní město Chlumec nad Cidlinou a větší obce Velichovky, Libčany, Všestary, Krakovany a Dobřenice.\n\nPodcelek Chlumecká tabule (dle značení Jaromíra Demka VIC–1B) náleží do celku Východolabská tabule. Dále se člení na šest okrsků: Velichovecká tabule (VIC–1B–1) a Libčanská plošina (VIC–1B–2) na severovýchodě, Barchovská plošina (VIC–1B–3) uprostřed, Krakovanská tabule (VIC–1B–4) na jihozápadě, Dobřenická plošina (VIC–1B–5) a Urbanická brána (VIC–1B–6) na jihu.\n\nTabule sousedí s dalšími podcelky Východolabské tabule: Cidlinská tabule na severozápadě a Pardubická kotlina na východě a jihu. Dále sousedí s celky Středolabská tabule na jihozápadě, Orlická tabule na severovýchodě, Jičínská pahorkatina na severu a Železné hory na jihu.\n\nKompletní geomorfologické členění celé Východolabské tabule uvádí následující tabulka:\nNejvyšším bodem Dobřenické plošiny je \"Na Šancích\" (353 m n. m.).\n\n"}
{"id": "1035052", "url": "https://cs.wikipedia.org/wiki?curid=1035052", "title": "Mirzad Mehanović", "text": "Mirzad Mehanović\n\nMirzad Mehanović (* 5. ledna 1993, Srebrenica) je bosenský fotbalový záložník, od září 2017 hráč klubu FC Fastav Zlín. Jeho oblíbeným klubem je FC Barcelona z Katalánska.\n\nJeho otec byl zabit během války v Bosně a Hercegovině.\n\nV juniorském věku se účastnil evropských turnajů, kde zaujal představitele různých klubů, mj. španělského Espanyolu. Měl nabídky i z bosenských prvoligových klubů. V roce 2010 byl po skončení střední školy (gymnázia) na desetidenních testech v Mladé Boleslavi, kde následně podepsal smlouvu. V klubu se setkal s krajanem Jasminem Šćukem a Rakušanem Hidajetem Hankićem, který má také bosenské kořeny.\n\nMirzad Mehanović působil v juniorce FK Mladá Boleslav, v lednu 2014 byl trvale zařazen do A-mužstva Mladé Boleslavi.\nV 1. české lize však debutoval již dříve v sezoně 2012/13, 1. června 2013 proti FK Teplice (porážka 0:4).\n\nV červenci 2015 po skončení smlouvy v Ml. Boleslavi odešel jako volný hráč do slovenského klubu FO ŽP ŠPORT Podbrezová vedeného trenérem Zdeno Frťalou, kde působil do ledna 2016. Na jaře 2016 se vrátil do ČR do Mladé Boleslavi, odkud hostoval do konce sezóny 2015/16 ve FK Varnsdorf. <br>\nV červenci 2016 přestoupil do FK Jablonec. Koncem srpna 2017 po utkání 5. kola HET ligy proti FC Fastav Zlín v Jablonci skončil. Právě FC Fastav Zlín jej vzápětí angažoval, s hráčem podepsal tříletou smlouvu.\n\nV roce 2018 odešel na hostování do kazachstánského týmu Ordabasy Šymkent Po uplatnění roční opce do Šymkentu přestoupil.\n\n"}
{"id": "1035056", "url": "https://cs.wikipedia.org/wiki?curid=1035056", "title": "Carl Jörns", "text": "Carl Jörns\n\nCarl Jörns (11. prosince 1875 Ludwigshafen – 19. července 1969 Rüsselsheim) byl německý cyklista a automobilový závodník. Všech svých úspěchů v automobilových závodech dosáhl s vozy značky Opel.\n\nJörns se nejprve věnoval cyklistice. Přitom se seznámil s konkurenty, kteří v té době vyráběli šicí stroje a jízdní kola, byli jimi bratři Carl, Wilhelm, Heinrich, Fritz a Ludwig Opelové. Prvního vítězství dosáhl Jörns v roce 1893. Poté co koncem 19. století začala firma Opel s výrobou automobilů, stal se u ní nadšenec do techniky Carl Jörns v roce 1902 jezdcem a instruktorem jízdy.\n\nV srpnu 1903 startoval Jörns jako tovární jezdec v prvním závodě na frankfurtském dostihovém závodišti a dojel třetí ve třídě vozů do 16 koní. O rok později slavil své první vítězství. V roce 1907 zajel Carl Jörns při Kaiserpreis v pohoří Taunus, po tvrdém souboji s vítězem Felice Nazzarem na Fiatu, třetí místo. Firma Opel, jako nejlepší německá značka v tomto závodě, získala titul císařského „dvorního dodavatele“. \n\nVe Velké ceně Francie 1914 skončil na desátém místě. Kariéru ukončil Jörns v roce 1926 vítězstvím v kategorii v závodě v horském parku Wilhelmshöhe (\"Herkulesrennen\"). Zde byl už v roce 1924 celkově nejrychlejší.\n\nV roce 1945 odešel do penze. V roce 1965 obdržel Carl Jörns Záslužný řád SRN. Zemřel 19. července 1969 v městské nemocnici v Rüsselsheimu.\n\n"}
{"id": "1035064", "url": "https://cs.wikipedia.org/wiki?curid=1035064", "title": "Dušan Medvecký", "text": "Dušan Medvecký\n\nDušan Medvecký (* 29. listopadu 1964 Karviná) je bývalý československý basketbalista, účastník kvalifikace pro mistrovství Evropy 1995, dvakrát vicemistr Československa (1986, 1987) a mistr České republiky 1999.\n\nV basketbalové lize v letech 1984 až 2000 hrál celkem 15 sezón, z toho v československé basketbalové lize 9 sezón. Hrál za družstva NHKG Ostrava, RH Pardubice a BK Nový Jičín. S NHKG Ostrava získal dvakrát titul vicemistra Československa (1986, 1987), s BK Nový Jičín získal titul mistra České republiky (1999), vicemistra (1998) a třetí místo (1997). V historické střelecké tabulce basketbalové ligy Československa (od sezóny 1962/63 do 1992/93) je na 46. místě s počtem 4030 bodů. V sezóně 1993-1994 hrál 2. německou ligu za klub TV Tübingen.\n\nHrál v 10 ročnících (56 zápasů) evropských klubových pohárů v basketbale, z toho 4 ročníky (26 zápasů) s NHKG Ostrava a 6 ročníků (30 zápasů) s BK Nový Jičín. V 5 ročnících (34 zápasů) Poháru vítězů pohárů největším úspěchem byla účast ve čtvrtfinálové skupině v sezóně 1986-87. V 5 ročnících (22 zápasů) FIBA Poháru Korač největším úspěchem byla účast ve čtvrtfinálové skupině v sezóně 1982-83 s NHKG Ostrava.\n\nZa reprezentační družstvo Československa v letech 1985-1987 odehrál 54 utkání. Za českou basketbalovou reprezentaci hrál v kvalifikaci na Mistrovství Evropy 1995, v semifinálové části ve skupině D skončila Česká republika na 4. místě a nepostoupila na ME 1995.\n\nOd ledna 2010 byl asistentem trenéra ligového týmu NH Ostrava a od sezóny 2011/2012 je hlavním trenérem týmu, s nímž v roce 2013 získal bronzovou medaili za 3. místo v České basketbalové lize a byl vyhlášen nejlepším trenérem roku 2013 v Mattoni NBL.\n\n\n\n\n\n\n\n\n"}
{"id": "1035065", "url": "https://cs.wikipedia.org/wiki?curid=1035065", "title": "Marián Kovář", "text": "Marián Kovář\n\nMarián Kovář (* 13. srpna 1993, Uherské Hradiště) je český fotbalový útočník či záložník, od ledna 2015 působící v 1. FC Slovácko, dne 22.2.2017 se dohodlo hostování v SK Hanácká Slavia Kroměříž.\n\nS fotbalem začínal v šesti letech ve Slovácku, kde postupně prošel všemi mládežnickými kategoriemi. V zimní přípravě 2012 zamířil z dorostu, za který v podzimní části nastřílel za 17 zápasů 18 branek, do \"A\" týmu, kde si v březnu v zápase s Bohemians připsal premiérový start. Prvního gólu v týmu se dočkal až v srpnu, v duelu s pražskou Duklou. Za Slovácko nastupoval i nadále, navíc se podíval i do reprezentačního výběru Česka U21. Skvělými výkony přitáhl pozornost severočeského Jablonce, kam v lednu 2013 přestoupil. Nicméně jarní část ještě odehrál ve Slovácku, které ovšem po jistotě udržení se v 1. lize dávalo přednost jiným hráčům. V lednu 2015 se vrátil zpět na Slovácko.\n\nDo Jablonce sice přestoupil již v lednu 2013, ale sezonu dohrál ještě ve Slovácku. K týmu se tak připojil až v letní přípravě, kdy nastupoval za \"A\" tým i za juniorku. Přišlo ovšem zranění kotníku a detailní vyšetření ukázalo na nepřítomnost vazů v kotníku, takže následovaly 4 měsíce bez fotbalu. V jarní části začal nastupovat za juniorku a v létě se zapojil do přípravy \"A\" týmu, nicméně sezonu opět začal v juniorském týmu. Tam se mu dařilo, neboť během 4 utkání vstřelil 6 gólů. Na prosazení se do \"A\" týmu Jablonec však měl malou šanci, a proto na konci srpna 2014 odešel na hostování do Jihlavy.\n\nDo Vysočiny Jihlava přišel na půlroční hostování na konci srpna 2014 a ihned se zapojil do \"A\" týmu. Hned v prvním zápase proti Dynamu České Budějovice (6. kolo; 0:0) odehrál 90 minut., postupně však počet minut klesal. První branky v jihlavském dresu se dočkal v 9. kole na hřišti pražské Dukly, kde v 73. minutě korigoval na konečných 1:4. Po skončení hostování se vedení Vysočiny rozhodlo, že nebude jednat o jeho prodloužení a Kovář se vrátil do Jablonce.\n\nV zimním přestupovém období ročníku 2014/15 se na Slovácko vrátil.\n\nPostupně se účastnil reprezentačních srazů výběrů U16 až U19. V listopadu 2012 pak dostal příležitost ve výběru Česka U21, když nastoupil v zápase se Švédskem (1:1).\n\n"}
{"id": "1035067", "url": "https://cs.wikipedia.org/wiki?curid=1035067", "title": "Aleksandr Kislicyn", "text": "Aleksandr Kislicyn\n\nAleksandr Aleksandrovič Kislicyn (rusky Александр Александрович Кислицын; * 8. března 1986, Karaganda, Kazašská SSR, SSSR) je kazašský fotbalový obránce a reprezentant, momentálně hráč klubu FK Kajrat Almaty.\nV A-mužstvu reprezentace Kazachstánu debutoval 11. 10. 2008 v Londýně v kvalifikačním zápase proti Anglii (prohra 1:5).\n\n"}
{"id": "1035068", "url": "https://cs.wikipedia.org/wiki?curid=1035068", "title": "Dušan Lukášik (1961)", "text": "Dušan Lukášik (1961)\n\nDušan Lukášik (* 20. prosinec 1961 Ružomberok) je bývalý československý basketbalista, dvojnásobný mistr Československa.\n\nV československé basketbalové lize v letech 1979–1993 celkem odehrál 13 sezón za kluby Baník Handlová, Slavia VŠ Praha, SVŠT Bratislava, Dukla Olomouc, Baník Cígel Prievidza. Byl dvakrát mistrem Československa (1982, 1993) a jedenkrát vicemistrem (1992). Je na 27. místě tabulky střelců československé ligy s celkovým počtem 4944 bodů. Ve slovenské basketbalové extralize mužů s BC Prievidza hrál druhou část sezóny 1992/93.\n\nS Baník Cígel Prievidza se zúčastnil 2 ročníků evropských klubových pohárů v basketbale a to FIBA Poháru Korač (1992, 1993).\n\nZa reprezentační družstvo Československa mužů v letech 1986–1987 odehrál 22 zápasů. Dále hrál na Mistrovství Evropy v basketbale juniorů v roce 1980 v jugoslávském Celje (8. místo).\n\n\n\n\n"}
{"id": "1035079", "url": "https://cs.wikipedia.org/wiki?curid=1035079", "title": "Iljušin Il-20", "text": "Iljušin Il-20\n\nIljušin Il-20 (kódové jméno NATO: \"Coot-A\") je letoun pro radioelektronický průzkum a boj navržený v Sovětském svazu. Letoun byl vyvinut z turbovrtulového dopravního letounu Iljušin Il-18.\n\nV roce 1965 bylo v SSSR přijato usnesení o výrobě nového průzkumného letounu, který by byl schopen obrazového a elektronického průzkumu. Pro tento účel měl být vybaven přístroji umožňující odhalit, sledovat a analyzovat zdroje radiové komunikace stejně jako zdroje radarového záření. Protože se nepředpokládalo, že letadlo bude operovat nad nepřátelským územím, ale v mezinárodním prostoru, byl jako výchozí typ použit na svoji dobu moderní civilní dopravní letoun Iljušin Il-18. Práce na novém stroji byly zahájeny v moskevském leteckém závodu v květnu 1967. Pro přestavbu byl použit Il-18D č. 9403. Prototyp poprvé vzlétl 21. března 1968, zatím ještě bez elektronického vybavení. Po jeho dodání probíhalo testování, které trvalo od konce roku 1968 do léta 1969. Po zakončení testů bylo rozhodnuto o sériové výrobě, která trvala do roku 1976.\n\nLetadlo je vybaveno radarem s bočním vyzařováním Igla-1, který se nachází pod trupem v 8 m dlouhé gondole ve tvaru doutníku.\n\nCharakteristickým znakem letadla je podélná kapotáž po obou stranách trupu. V přední části této kapotáže se nacházejí fotoaparáty A-87P, určené k leteckému snímkování. V zadní části jsou umístěny antény systému radiotechnického průzkumu Romb-4, které slouží k detekci nepřátelského radaru, k určení směru, ze kterého vyzařuje a na zjištění jeho frekvence.\n\nNa spodní straně trupu, v oblasti za křídly, se nachází dvojice půlkulatých antén systému Kvadrat-2, který je určen na podrobný radiotechnických průzkum.\n\nVpředu na horní straně trupu jsou dvě lichoběžníkové antény, které dokáží zachytit rádiové přenosy a jsou součástí štěnice systému Višňa.\n\nPosádka IL-20 se skládá podobně jako u Il-18 ze dvou pilotů (pilot a kopilot), navigátora, letového a radiového inženýra. Speciální průzkumné zařízení na palubě Il-20 obsluhuje šest operátorů, kteří sedí v přední a střední části trupu. V zadní části trupu je odpočinková kabina pro posádku (s křesly a bufetem), malý prostor pro šatník a toaletu.\n\nIl-20 pohání čtveřice turbovrtulových motorů AI-20M, které letadlu umožňují dosáhnout maximální rychlosti 675 km/h a operovat ve výšce 10 000 m. V těchto parametrech značně zaostává za svým americkým protějškem RC-135, který díky proudovým motorům dosahuje maximální rychlosti 933 km/h a dostup 15 200 m. Dolet Il-20 je však o něco větší než u RC-135 a dosahuje 6 200 km.\n\nLetadla elektronického a optického průzkumu, kterých bylo v letech 1970 až 1976 vyrobených asi 20 kusů.\nLetadla určená k telemetrickému měření raketových technologií. Verze Il-20RT byla zavedena v roce 1980 a dislokována na základně Leninsk (Bajkonur). Celkově byly vyrobeny 4 kusy, přičemž jeden stroj byl v 90. letech zmodernizován a zbylé tři byly přestavěny nebo vyřazeny.\n\nCharakteristickým znakem letadla je podélný kryt na trupu, který je dlouhý 11 m a vysoký 1 m. V něm se nacházejí antény telemetrických stanic RTS-9 a BRS-4S. Antény stanice MK-9MKS jsou nainstalovány v přední části trupu a vzadu, v žihadlovitém výběžku dlouhém 1,5 m.\n\nLetadlo, které sloužilo jako vzdušné velitelské a komunikační centrum a bylo analogií k americkému stroji Boeing E-4. V roce 1974 byly úspěšně ukončeny státní zkoušky, spustila se sériová výroba a následně byly tyto stroje zařazeny do služby. Po vyrobení malého počtu IL-22 začala výroba verze Il-22M, která se odlišovala modernějším palubním vybavením. Později vznikla ještě modifikace IL-22M-15, z níž byl však vyroben pouze jeden exemplář a ten zůstal po rozpadu SSSR v Kazachstánu. Celkem bylo vyrobeno 30 letadel v modifikacích Il-22 a Il-22M.\n\nPrvní Il-22M byl letectvu dodán v roce 1998 a tato verze se od ostatních navenek liší dvěma typickými prvky. Jsou to kryty antén – jeden podélný válcovitý umístěný téměř pod celým trupem a druhý ve tvaru doutníku, nainstalováný na svislé ocasní ploše letadla.\n\nLetadla elektronického boje, která dokáží efektivně rušit nepřátelské radary, aniž by rušila ty vlastní. Jsou schopna efektivně rušit všechny možné cíle jako jsou letadla včasné výstrahy, systémy protivzdušné obrany, jakož i bezpilotní letouny. Antény rušícího systému Porubščik se nacházejí pod kryty instalovanými po obou stranách trupu letadla. Na každé straně se nacházejí dva takové kryty – jeden z nich je umístěn v oblasti mezi kokpitem a předními vstupními dveřmi, zatímco druhý se nachází mezi odtokovou hranou křídla a zadními vstupními dveřmi.\n\nCelkově byly vyrobeny tři kusy, které vznikly úpravou Il-20M. Letadla Il-22PP byly zavedeny do služby v ruském letectví v roce 2017.\n\nPo zavedení začal Il-20 provádět průzkum v mezinárodním vzdušném prostoru. Zahraniční rozvědka ho identifikovala až v roce 1978 a NATO mu přiřadilo kódové jméno \"Coot-A\". Letadla se zapojila do sovětské intervence v Afghánistánu a šest let po jejím skončení i do války v Čečensku.\n\nLetouny Il-20 se účastní ruské vojenské intervence v Sýrii. Večer 17. září 2018 byl jeden Il-20M s registračním číslem RF-93610 (rok výroby 1973) nad mořem ve vzdálenosti 35 km od břehů Sýrie sestřelen syrskou řízenou střelou komplexu S-200. Během incidentu zahynulo všech 15 členů posádky.\n\n\"Technické údaje pocházejí z webu „Airwar.ru“\".\n\n\n\n"}
{"id": "1035081", "url": "https://cs.wikipedia.org/wiki?curid=1035081", "title": "Detvianska Huta", "text": "Detvianska Huta\n\nDetvianska Huta je obec na Slovensku v okrese Detva. V roce 2013 zde žilo 704 obyvatel. Rozloha katastru obce je 14,31 km².\n\n"}
{"id": "1035082", "url": "https://cs.wikipedia.org/wiki?curid=1035082", "title": "Vígľašská Huta-Kalinka", "text": "Vígľašská Huta-Kalinka\n\nVígľašská Huta-Kalinka je obec na Slovensku v okrese Detva. V roce 2013 zde žilo 362 obyvatel.\n\nV obci se narodil slovenský filmový režisér Stanislav Barabáš.\n\n"}
{"id": "1035086", "url": "https://cs.wikipedia.org/wiki?curid=1035086", "title": "Senzo Meyiwa", "text": "Senzo Meyiwa\n\nSenzo Meyiwa (24. září 1987, Durban, Jihoafrická republika – 26. října 2014, Vosloorus, Jihoafrická republika) byl jihoafrický fotbalový brankář a reprezentační kapitán, který ve své kariéře hrál za klub Orlando Pirates.\n\n26. října 2014 byl postřelen v townshipu Vosloorus, když při loupežném přepadení bránil přítelkyni. Zraněním v nemocnici podlehl.\n\nV JAR profesionálně působil pouze v klubu Orlando Pirates, s nímž získal dva tituly v Premier Soccer League (2011, 2012).\n\nMeyiwa debutoval v A-týmu JAR 2. 6. 2013 v přátelském utkání proti Lesothu (výhra 2:0). Dostal se na hřiště ve druhém poločase.\nV roce 2013 byl na soupisce reprezentačního mužstva na domácím Afrického poháru národů, kde JAR vypadla ve čtvrtfinále s Mali v penaltovém rozstřelu.\n\nCelkem odehrál v jihoafrickém národním týmu (kde byl i kapitánem) 6 zápasů (databáze National Football Teams.com udává sedm odehraných zápasů).\n\n"}
{"id": "1035091", "url": "https://cs.wikipedia.org/wiki?curid=1035091", "title": "Swiss Indoors 2014 – mužská čtyřhra", "text": "Swiss Indoors 2014 – mužská čtyřhra\n\nDo soutěže mužské čtyřhry na tenisovém turnaji Swiss Indoors 2014 nastoupilo šestnáct dvojic. Obhájcem titulu byl pár Treat Conrad Huey a Dominic Inglot, jehož členové nestartovali společně. Huey se rozhodl zúčastnit paralelně probíhajícího turnaje Valencia Open 500. Inglot spolu s Florinem Mergeou v semifinále nestačil na Pospisila se Zimonjićem.\n\nSoutěž čtyřhry vyhrála druhá nasazená kanadsko-srbská dvojice Vasek Pospisil a Nenad Zimonjić, jejíž členové ve finále zdolali chorvatsko-finský pár Marin Draganja a Henri Kontinen. Po rovnocenném rozdělení prvních dvou setů 7–6 a 1–6, o vítězích rozhodl až supertiebreak poměrem míčů [10–5]. První sadu rozhodl dlouhý tiebreak, když v něm bylo odehráno 28 míčů.\n\n\n"}
{"id": "1035092", "url": "https://cs.wikipedia.org/wiki?curid=1035092", "title": "Valencia Open 500 2014 – mužská čtyřhra", "text": "Valencia Open 500 2014 – mužská čtyřhra\n\nDo soutěže mužské čtyřhry na tenisovém turnaji Valencia Open 500 2014 nastoupilo šestnáct dvojic. Obhájcem titulu byli turnajové jedničky Alexander Peya s Brunem Soaresem, kteří však v úvodním kole nestačili na pár Leonardo Mayer a João Sousa.\n\nSoutěž čtyřhry vyhrála čtvrtá nasazená nizozemsko-rumunská dvojice Jean-Julien Rojer a Horia Tecău, jejíž členové ve finále zdolali jihoafricko-francouzský pár Kevin Anderson a Jérémy Chardy po dvousetovém průběhu 6–4 a 6–´2.\n\n\n"}
{"id": "1035093", "url": "https://cs.wikipedia.org/wiki?curid=1035093", "title": "Kostel Panny Marie (Peramola)", "text": "Kostel Panny Marie (Peramola)\n\nKostel Panny Marie, katalánsky \"Santa Maria de Castell-llebre\", je románská stavba v obci Peramola. Roku 1904 přestala být farním kostelem.\n\nKostel s jednou lodí má valenou klenbu vyztuženou oblouky. Je zakončen půlkruhovou apsidou, užší, než je loď a spojenou s ní lomeným obloukem. Apsida má dvě štěrbinová okna.\n\nHlavní vchod, který se nachází na jižním průčelí, se skládá z jednoho klenutého oblouku. K dispozici jsou dvoje dveře, druhé na západní straně. Zvonice je hranolová věž, která stojí na skále a má dvě dvojitá okna nad sebou.\n\nBudova je postavena z malých bloků nepravidelné velikosti uspořádaných v pravidelných řadách.\n\nKostel má zřetelné dvě stavební fáze. První proběhla na konci 11. nebo počátkem 12. století. Z té doby pochází západní stěna, zvonice a část apsidy. Zbytek lze datovat do 13. století.\n\nJe španělskou kulturní památkou lokálního významu.\n"}
{"id": "1035095", "url": "https://cs.wikipedia.org/wiki?curid=1035095", "title": "Stanislav Hanzík", "text": "Stanislav Hanzík\n\nStanislav Hanzík (* 24. července 1931 Most) je český sochař, který se věnuje především volné plastice, portrétu a realizacím v architektuře.\n\nNarodil se v Mostě. Roku 1938 se po obsazení Sudet rodina přestěhovala do Rakovníka, kde získal středoškolské vzdělání na reálném gymnáziu. V letech 1951–1956 studoval na Akademii výtvarných umění v Praze ve škole prof. Jana Laudy a poté zde strávil ještě čestný rok (1956–1957). Ke státní zkoušce měl odevzdat sochu horníka a proto téměř rok jezdil do hlubinného hnědouhelného dolu Pluto v Louce u Litvínova a fáral s horníky. Jeho spolužákem byl Arpád Račko, autor pomníku maratoncům v Košicích.\n\nZa plastiku \"Svářeč\" získal v roce 1961 hlavní cenu Biennale de la Jeunesse v Paříži. V roce 1962 absolvoval půlroční stipendijní pobyt na École nationale supérieure des beaux-arts v Paříži v ateliéru Ossipa Zadkina a Henri-Georges Adama. Roku 1963 měl samostatnou výstavu v Maison de la culture v Le Havre. Roku 1966 navštívil Anglii.\n\nV letech 1961–1964 byl aspirantem u prof. Vincence Makovského a poté do roku 1967 působil jako učitel modelování na škole architektury AVU. V letech 1967–1969 byl asistentem prof. Karla Lidického na Akademii výtvarných umění v Praze. Roku 1970 se habilitoval jako docent a roku 1988 byl jmenován profesorem. V letech 1989–1990 působil jako zastupující rektor AVU. V letech 1991–1996 učil sochařství na katedře výtvarné tvorby Pedagogické fakultě Ostravské univerzity.\n\nVystavuje od roku 1958, samostatně od roku 1964. Byl opakovaně oceněn na přehlídkách čs. výtvarného umění a získal první místa v tematických soutěžích spojených s realizacemi soch ve veřejném prostoru (\"Fontána se lvy\" před Karolinem, \"Dobrý pastýř\" v rotundě sv. Jiří na hoře Říp, \"Rozhovor\" ve Voršilské zahradě u Nové scény Národního divadla, \"Karel Hašler\" na Starých zámeckých schodech). Od roku 1991 je členem SVU Mánes.\n\nStanislav Hanzík měl od roku 1954 do roku 2016 ateliér v Nerudově ulici v Praze a od roku 1963 pracuje také v Krušných horách na Křížatkách.\n\n\nNavázal na tvorbu svých učitelů, kteří patřili k významným předválečným sochařům a vyšli ze sociálního civilismu 20. let (Jan Lauda), měli osobní zkušenost s moderním francouzským sochařstvím (Karel Lidický) nebo, jako Vincenc Makovský, představovali nefigurativní směr sochařství vycházející ze surrealismu. Všichni byli také významnými portrétisty. Ve svém díle vede dialog s hodnotami, které vytvořila antika a renesance a vyrovnává se dědictvím radikálního baroka. Jeho monumentální sochy, určené pro veřejný prostor, na tyto inspirace často přímo odkazují (\"Danaë\", 1962, \"Kúros\", 1965, \"Ikarův pád\", 1975). Stal se součástí velkého proudu moderního evropského sochařství, které usiluje o organickou jednotu myšlenkové představy a skladebného ztvárnění díla.\n\nBěhem studijního pobytu v Paříži poznal, že současný portrét musí být záležitostí osobitě zvládnuté formy, přemáhající výsostným sochařským provedením vnější zřetele opticky věrné podoby. Pro jeho portréty je charakteristické napětí mezi pevnou stavbou hlavy a dramatickým ztvárněním povrchu. Modelace počítá s účinky světla a zasahuje dovnitř plastiky. Ve snaze zachytit osobnost portrétovaných potlačuje snahu po estetizaci portrétu a prezentuje hlavu především jako výsledek svého kontemplativního vnímání a jako subjektivní interpretaci výjimečného a silného individua (\"Josef Sudek\", 1972, \"Rudolf Hrušínský\", 1984, \"Josef Istler\", 1986, \"Bohumil Hrabal\", 1996).\n\nPrvní figurky venkovských muzikantů z glazované keramiky vytvořil již během studií na gymnáziu v Rakovníku. V ateliéru Jana Laudy se věnoval portrétní tvorbě a již během druhého roku studia uspěl v soutěži Ministerstva školství a kultury s bustou architekta \"Josefa Zítka\" (1952), určenou pro jeho hrob v Malenicích. V době studenoválečnické hysterie, vykonstruovaných procesů a neustálých politických čistek za komunistického režimu v 50. letech byl i Laudův ateliér pod neustálým politickým tlakem. V té době probíhala soutěž na Stalinův pomník a sochy Klementa Gottwalda pro připravované muzeum. Stanislav Hanzík, v této pro sochaře nelehké době, vytvořil několik portrétů (\"Maminka\", 1951, \"Danton\", 1953, \"Jan Lauda\", 1954), pískovcovou sochu pro hrob herce Veverky (\"Thalie\", 1953), \"reliéf Plačka\" pro krematorium v Karlových Varech (1957) a bronzové sochy pro ostravské kašny v podobě dívčího a chlapeckého aktu (\"Mládí\", 1957, \"Dívčí tajemství\"). Obě sousoší se vyznačují měkkým lyrickým výrazem, navazujícím na tradici moderního českého sochařství. Zjevný erotický náboj u části konzervativní veřejnosti vyvolal odpor a uvažovalo o odstranění soch. To se nakonec z důvodu větší otevřenosti v překotném vývoji společnosti v 60. letech, nestalo. K závěrečné zkoušce na Akademii Stanislav Hanzík předložil figurální studie pracujících horníků, ke kterým nasbíral autentický materiál když během celého roku pracoval přímo v dolech. Jeho socha \"Horník s rychlosponou\" (1959) je zachycením prudkého pohybu a výrazně se odlišuje od tehdejšího strnulé pózovitosti soch, požadované režimem.\n\nJiž na přelomu 50. a 60. let vytvořil několik významných děl, která charakterizuje zjednodušení formy (\"Velké torzo\", 1960) a kompaktnost výrazu (\"Dialog starý\", 1962). Jeho sochu \"Svářeč\" (1959), o které měl sám pochybnosti, zda téma a forma obstojí v přímé konfrontaci s moderními nefigurativními proudy sochařství v západní Evropě, ohodnotila mezinárodní porota na Bienále mladých hlavní cenou. Z počátku 60. let pochází Hanzíkova socha \"Gorgona\" (1960) původně vytvořená pro výstavu keramiky a roku 1964 dokončená v kameni pro Ústí nad Labem jako socha-memento a nazvaná \"Hirošima\". V několika studiích na téma \"Člověk a stroj\" a \"Dialog\" se postupně stupňuje míra meditativnosti a významového vrstvení až k dramatické vizi, v níž přechází k abstrakci (\"Skrytý dialog\", 1962). Během pařížského pobytu, zřejmě pod vlivem soch Ossipa Zadkina, vytvořil Hanzík řadu studií, v nichž zkoumal vzájemný vztah objemu a volného prostoru prostupujícího objemem sochy (\"Nebezpečný pták\", 1962, \"Zápas\", 1962) a také četné varianty \"Dialogů\" a \"ženských torz\". Jedno z pařížských děl (\"Torzo\", 1962), je v majetku francouzského Ministerstva kultury.\n\nZ roku 1963 pochází výrazově mimořádně silné sousoší \"Simeon (Chronos)\", nyní v majetku SGVU Litoměřice. Jak sám název sochy napovídá, postava starce, držícího na rukou zabalené dítě, je zde mnohoznačným symbolem. Může znamenat jak proroka Simeona, který jako první rozpoznal budoucího Spasitele v malém Ježíši, tak starořeckého boha, který pozřel své vlastní děti, aby ho nemohly zbavit vlády. Mírně nadživotní sousoší matky s dítětem (\"Mateřství\", bronz, 210 cm, 1964) a sochy \"Poutník\" (pískovec, 220 cm, 1967) a \"Vítězné mládí\" (Mladá Boleslav, beton, 700 cm, 1969), která jsou na pomezí mezi figurou a architekturou, vznikla jako návrh soch do veřejného prostoru.\n\nPo návratu ze studijního pobytu ve Francii se Stanislav Hanzík pokusil o netradiční portrét Bedřicha Smetany. Znamenalo to pro něj osobní výzvu a vymezení vůči celé generaci slavných sochařů, kteří se Bedřichem Smetanou zabývali před ním, počínaje dokonalou sochou Jana Štursy pro Litomyšl. Portrét Bedřicha Smetany (1963) byl zhotoven pro nově rekonstruovanou budovu ústecké opery a po dokončení vyvolal širokou diskusi. Hanzík narušil navyklou portrétní normu a pojal geniálního skladatele jako osobnost zkoušenou těžkou nemocí, izolovanou od světa a díky hluchotě ponořenou na dno vlastní duše.\n\nS Josefem Sudkem se sochař seznámil, když ho požádal o vyfotografování svých soch pro připravovaný katalog (1973). Psychologicky pronikavý \"portrét J. Sudka\" z roku 1972 zároveň přesvědčivě zachycuje všechny podstatné fyziognomické rysy této osobnosti. Navazuje na něj řada portrétů, které Stanislav Hanzík zčásti vytvořil pro vypsané soutěže (Stanislav Neumann, 1975–1977, Alois Fišárek, 1976, Zdeněk Kunc, 1979–1983). Většinu portrétovaných osobně znal a přátelil se s nimi nebo je sám oslovil (Jaroslav Fragner, 1972, Radovan Lukavský, 1981, V. V. Štech, 1982, Josef Kemr, 1983, Rudolf Hrušínský, 1984, Vlastimil Brodský, 1985, Josef Istler, 1986, František Vláčil, 1988, Jiří Kotalík, 1989, Bohumil Hrabal, 1996). Všechny Hanzíkovy portréty spojuje stylová vyhraněnost jeho autorského přístupu. Expresivní vyznění, jehož součástí je snaha o psychologickou analýzu portrétovaného, je výsledkem napětí mezi konstruktivním pojetím hlavy a dynamickým rozrušením povrchu, které během modelace počítá s účinky světla.\n\nJiří Kotalík považuje za jedno z nejvýznamnějších děl českého moderního sochařství Hanzíkův soubor \"Šachová hra\" (1971, Národní galerie v Praze), který je symbolickým obrazem lidského údělu a dokládá sochařův smysl pro pochopení a rozvinutí prostoru ve všech jeho vztazích.\n\nStanislav Hanzík citlivě vnímá historické souvislosti i kvality konkrétního prostředí a uspěl proto v řadě soutěží na sochy do veřejného prostoru (kolem 40 realizací). Pro rekonstruovanou Rotundu sv. Jiří na Řípu (arch. Zdenka Nováková) vysekal opukovou sochu \"Chlapce s beránkem (starobylý ikonografický motiv Dobrého pastýře)\" (1977-79), která provedením připomíná románské plastiky. Památník Pražského povstání, vytvořený jako reliéf z žuly pro stejnojmenné náměstí (200 x 350 cm, 1977) je civilní a zbavený jakékoli popisnosti.\n\nZ roku 1969 pochází Hanzíkova socha \"Proklátý lev\". Heraldický symbol českého státu, původně určený pro \"Památník mosteckých stávek\" (KP, lev odcizen, nyní Národní galerie v Praze) je znázorněn s nebývalou expresivitou. Ta silně rezonovala s pocity národa po Invazi vojsk Varšavské smlouvy do Československa v srpnu 1968. Další tři sochy Hanzíkových lvů zdobí jako strážci kašnu \"Pramen poznání\" před budovou Karolina, navrženou architektem Fragnerem (diorit, 1972). Velká pískovcová socha lva je umístěna na mostecké radnici (\"Lev\", 1977, pískovec, 450 cm, jiná verze 1986, opuka, 175 cm) a socha \"Lva zápasícího s hadem\" ( 120 cm, 1987) byla vytvořena pro Českou národní radu.\n\nRoku 1969 (\"Rozhovor básníka a dívky\", mramor, soch. symposium Arandjelovac) a potom v 70. a 80. letech realizoval Stanislav Hanzík v kameni některé ze svých variant dialogů (\"Dialog galantní\", 1974, Litvínov, \"Rozhovor\", 1983, Voršilská zahrada). Z roku 1975 je monumentální socha bohyně \"Niké\" (450 cm) pro Chomutov. Pro Národní památník II. světové války v Hrabyni (dříve \"Památník ostravské operace\") vytvořil rozměrný \"Reliéf\" (1980, 500 x 1500 cm, opuka, bronzový model v majetku Ministerstva kultury) s ikonografií která vedle centrální skupiny vítězů připomíná dalšími postavami gotické oplakávání Krista na levé straně a jako protějšek vítězného Genia národa, motiv často zobrazovaný v 19. století. K tisíciletému výročí mučednické smrti světce byla na centrálním náměstí v Roudnici nad Labem osazena Hanzíkova socha \"sv. Vojtěcha\" (1996).\n\nStanislav Hanzík se již od šedesátých let zabývá osobností Karla Hynka Máchy. Jeho pískovcová socha \"Poutník\" (pískovec, 220 cm, 1967) byla určena pro Děčín. Od té doby vytvořil básníkův portrét (\"Pěvec máje K. H. Mácha\", 1973) a novou studii Máchy jako poutníka (1990). Bronzová socha \"Poutníka\" (1997), umístěná bez soklu přímo na schodišti před kulturním domem v Litoměřicích, je poctou básníku, který v tomto městě vytvořil většinu svého díla a roku 1836 zde zemřel.\n\nOd 90. let Stanislav Hanzík užívá pro sochy určené do veřejného prostoru převážně diorit (\"Ležící kůň\", 1994, Teplice, \"Sv. Václav\", 1998, Příbram, \"Karel Hašler\", 2009, Staré zámecké schody, \"Paridův soud\", 2014). Diorit umožňuje kombinovat hrubě opracovaný povrch s viditelnými stopami řezu diamantovým kotoučem s leštěnými plochami pro umístění písma, ale obsahuje také žíly křemene, které mohou působit rušivě. Tento neobvyklý materiál a také způsob opracování byl zřejmě důvodem proč socha královéhradeckého starosty Františka Ulricha, kterou město objednalo, byla nejprve osazena na tamním Náměstí Svobody (2010) a později na nátlak některých občanů opět odstraněna.\n\n\n\n\n"}
{"id": "1035096", "url": "https://cs.wikipedia.org/wiki?curid=1035096", "title": "Brad Paisley", "text": "Brad Paisley\n\nBrad Douglas Paisley (* 28. října 1972 Glen Dale, Západní Virginie, USA) je americký country skladatel, zpěvák a také kytarista. V jeho písních se uplatňují prvky populární kultury.\n\nDebutoval roku 1999 albem Who Needs Pictures. Pod vydavatelstvím Arista Nashville vydal zatím 11 studiových alb. Je trojnásobným držitel Cen Grammy a 2x obdržel Americkou hudební cenu. Je členem Grand Ole Opry.\nPaisley nahrává svá alba převážně s kapelou The Drama Kings. První společný koncert odehráli 7.5.1999.\n\n\n\n"}
{"id": "1035097", "url": "https://cs.wikipedia.org/wiki?curid=1035097", "title": "Smrk u Šebestova", "text": "Smrk u Šebestova\n\nSmrk u Šebestova je památný smrk ztepilý na Šumavě. Nachází se na území obce Stachy, v okrese Prachatice. S obvodem kmene 355 cm se jedná o nejmohutnější památný smrk ztepilý v Jihočeském kraji. Vysoký je 29 m. Stojí u lesní cesty na hraně porostu, severně od křižovatky, v nadmořské výšce 850 m. Strom má mohutný kmen s velmi silnými větvemi.\n"}
{"id": "1035098", "url": "https://cs.wikipedia.org/wiki?curid=1035098", "title": "Dolánecký potok", "text": "Dolánecký potok\n\nDolánecký potok je potok v okrese Louny v Ústeckém kraji v České republice. Je dlouhý 23,35 km. Pramení na úpatí Doupovských hor asi 1,3 km jihozápadně od obce Podbořanský Rohozec na hranici vojenského újezdu Hradiště. V pramenné oblasti vytváří drobný rybníček, který je pozůstatkem příkopu zaniklé tvrze Budiš, která je zapsaná na seznam kulturních památek ČR.\n\nTeče převážně odlesněnou krajinou. U Podbořan vtéká do Žatecké pánve, ve které odděluje geomorfologické okrsky Pětipeskou kotlinu a Čeradickou plošinu. Protéká obcemi Podbořanský Rohozec, Nepomyšl a Podbořany a jejich místními částmi. Na východním okraji Kněžic se jako pravostranný přítok vlévá do Lesky v nadmořské výšce 240 m n. m. Jeho přítoky jsou zleva Rohozecký potok v Nepomyšli a zprava Podbořanská strouha (též Kyselý potok) v Podbořanech. V roce 2013 bylo revitalizováno v minulosti napřímené koryto potoka u Nepomyšle. Vybudováním 53 oblouků se délka upravované části koryta zvýšila z 1080 m na 1 197 m. Cílem opatření je zpomalení povodňové vlny nad Podbořany.\n\nPlocha povodí Doláneckého potoka má rozlohu 68 km². Průměrný průtok u ústí je 0,26 m³/s. Velikost povodňových průtoků je na říčním kilometru 0,86 pod Oploty 4,9 m³/s pro jednoletou povodeň, 18,1 m³/s pro desetiletou a 40,5 m³/s pro stoletou povodeň. Správcem toku je státní podnik Povodí Ohře.\n"}
{"id": "1035099", "url": "https://cs.wikipedia.org/wiki?curid=1035099", "title": "Podmileský potok", "text": "Podmileský potok\n\nPodmileský potok je potok v okrese Chomutov v Ústeckém kraji v České republice. Je dlouhý 8,85 km. Pramení v Krušných horách v katastrálním území Podmilesy, které spadá pod obec Domašín. Pramen se nachází ve výšce 829 metrů asi jeden kilometr jihozápadně od vlakové zastávky Rusová a asi 600 metrů jihovýchodně od bezejmenné kóty s nadmořskou výškou 875 metrů.\n\nStéká po úbočí Krušných hor krajinou, ve které se střídají pastviny a lesy a teprve v poslední třetině délky protéká Ciboušovem a Kláštercem nad Ohří, kde se zleva vlévá do Ohře v nadmořské výšce 287 metrů před železničním mostem trati Chomutov–Cheb. Největším přítokem Podmileského potoka je Hradišťský a Klášterecký potok. Na horní části toku stávala vesnice Podmilesy, která zanikla roku 1967 vysídlením. V údolí potoka se mezi Domašínem a Louchovem nachází přírodní památka Podmilesy.\n\nPrůměrný průtok Podmileského potoka u ústí do Ohře je 0,15 m³/s. Plocha povodí měří 27,62 km² a nachází se v něm 25 vodních ploch s celkovou rozlohou 2 ha. Hustota říční sítě povodí je 1,23 km/km². Správcem toku je státní podnik Povodí Ohře.\n\nStupně povodňové aktivity na hlásném profilu v Klášterci nad Ohří na říčním kilometru 0,77:\n\n\n\n"}
{"id": "1035100", "url": "https://cs.wikipedia.org/wiki?curid=1035100", "title": "Lumír Ševčík", "text": "Lumír Ševčík\n\nLumír Ševčík (8. srpna 1921 Ostrava-Kunčičky – 1. února 2016 Praha) byl český akademický malíř, ilustrátor, grafik a typograf.\n\nLumír Ševčík studoval v Praze letech 1945–1947 Státní grafickou školu a pak zde v letech 1947–1952 vystudoval Vysokou školu uměleckoprůmyslovou pod vedením profesora a Antonína Strnadela.\n\nPo skončení studia nastoupil roku 1953 do výtvarné redakce Státního nakladatelství dětské knihy (dnes Albatros). Koncipoval různé edice, působil jako ilustrátor, graficky upravil stovky knih a navrhl stovky obálek. Patří k zakládajícím členům Klubu ilustrátorů dětské knihy, vzniklého roku 1990. Za své dílo získal celou řadu ocenění.\n\n\n\n"}
{"id": "1035101", "url": "https://cs.wikipedia.org/wiki?curid=1035101", "title": "Kajrat Nurdauletov", "text": "Kajrat Nurdauletov\n\nKajrat Žumabekuly Nurdauletov (kazašsky Қайрат Жұмабекұлы Нұрдәулетов; rusky Кайрат Жумабекович Нурдаулетов; * 6. listopadu 1982, Alma-Ata, Kazašská SSR, SSSR) je kazašský fotbalový obránce a reprezentant, momentálně hráč klubu FC Astana.\nV A-mužstvu reprezentace Kazachstánu debutoval 6. 6. 2003 v přátelském zápase v Poznani proti domácímu Polsku (prohra 0:3).\n\n"}
{"id": "1035106", "url": "https://cs.wikipedia.org/wiki?curid=1035106", "title": "Kostel svaté Lucie (Tragó)", "text": "Kostel svaté Lucie (Tragó)\n\nKostel svaté Lucie, katalánsky Santa Llúcia de Tragó, je románská stavba v obci Peramola. Byl postaven v 11. století a restaurován v 80. letech 20. století.\n\nChrámová loď má laločnaté zakončení s centrální apsidou a dvěma postranními. Je pokryta valenou klenbou vyztuženou oblouky, které spočívají na pilířích ve zdech. V centru každé apsidy je dvojité okno. Na západní straně je další okno se stejnými vlastnostmi. Přední dveře, obloukového tvaru, se otevírají na jih.\n\nZvonice se nachází na západním průčelí a byla pravděpodobně dodatečně přistavěna.\n\nJe španělskou kulturní památkou lokálního významu.\n"}
{"id": "1035116", "url": "https://cs.wikipedia.org/wiki?curid=1035116", "title": "Live in Italy", "text": "Live in Italy\n\nLive in Italy může být:\n\n"}
{"id": "1035125", "url": "https://cs.wikipedia.org/wiki?curid=1035125", "title": "Retro (rozcestník)", "text": "Retro (rozcestník)\n\nRetro může být:\n\n"}
{"id": "1035137", "url": "https://cs.wikipedia.org/wiki?curid=1035137", "title": "Liliensternus", "text": "Liliensternus\n\nLiliensternus (\"Liliensternův\") byl rod středně velkého a vývojově primitivního teropodního dinosaura, žijícího v období pozdního triasu na území dnešního Německa.\n\n\"Liliensternus\" měřil přibližně 5,2 metru na délku, hmotnost se odhaduje asi na 84 nebo 130 kg.. Pojmenován byl na počest lékaře a amatérského paleontologa Huga Rühle von Liliensterna. Byl to masožravec, který zřejmě lovil sauropodomorfy, například rod \"Plateosaurus\", který žil ve stejné době a na stejném místě. Žil ve svrchním triasu před 208 miliony let. Na dlouhé hlavě měl malé hřebínky, jako u trochu většího \"dilofosaura\", který byl jeho příbuzný. Hlava byla na dlouhém krku, relativně dlouhé a štíhlé bylo celé tělo, což je typický znak célofyzoidů. Dalšími typickými znaky byly i dlouhé nohy a ocas. Mezi jeho příbuzné patřil již zmíněný \"Dilophosaurus\", dále \"Coelophysis\" a současník \"Procompsognathus\", který patřil do čeledi \"Coelophysoidea\" a byl menší než \"Dilophosaurus\", ale větší než \"Coelophysis\".\n\n\"Liliensternus\" byl dlouho zaměňován s druhem \"Halticosaurus liliensterni\" (Friedrich von Huene, 1934), avšak novější vědecká studie dokázala, že jde ve skutečnosti o dva různé rody teropodů, které jsou si blízce příbuzné.\n\n"}
{"id": "1035140", "url": "https://cs.wikipedia.org/wiki?curid=1035140", "title": "The Bells", "text": "The Bells\n\nThe Bells může být:\n\n"}
{"id": "1035141", "url": "https://cs.wikipedia.org/wiki?curid=1035141", "title": "Liberty", "text": "Liberty\n\nLiberty (angl. svoboda) může být:\n\n\n"}
{"id": "1035142", "url": "https://cs.wikipedia.org/wiki?curid=1035142", "title": "Lewiston", "text": "Lewiston\n\nLewiston může být:\n\n"}
{"id": "1035144", "url": "https://cs.wikipedia.org/wiki?curid=1035144", "title": "Saints and Sinners", "text": "Saints and Sinners\n\nSaints & Sinners může být:\n\n"}
{"id": "1035146", "url": "https://cs.wikipedia.org/wiki?curid=1035146", "title": "Fulgurotherium", "text": "Fulgurotherium\n\nFulgurotherium (\"bleskové zvíře\", podle lokality Lightning Ridge v Novém Jižním Walesu) byl rod ornitopoda, příbuzného známějšímu hypsilofodontovi. Měřil asi 1,3 až 2 metry na délku a vážil kolem 6 kg. Žil v době před 120 miliony let v Austrálii. Měl malou lebku se zobákovitým zakončením čelistí, dlouhý krk, hbité nohy a malé tělo. Byl to nejspíš relativně rychlý dinosaurus. Vědci je však tento taxon považován za \"nomen dubium\".\n\nVzhledem k jeho vědeckému jménu je zajímavé, že jde o dinosaura: latinská koncovka \"-therium\" znamená zvíře. Byl totiž dříve považován za savce, později za célurosaura, a nyní za hypsilofodontida. Takto jsou obvykle pojmenováváni spíše pravěcí savci, např. \"Megatherium\" = velké zvíře.\n"}
{"id": "1035148", "url": "https://cs.wikipedia.org/wiki?curid=1035148", "title": "Marion Dönhoffová", "text": "Marion Dönhoffová\n\nMarion Dönhoffová, plným jménem v němčině Marion Hedda Ilse Gräfin von Dönhoff (2. prosince 1909 zámek Friedrichstein – 11. března 2002 zámek Crottorf) byla německá novinářka a šlechtična. Za druhé světové války hraběnka Dönhoffová spolupracovala s okruhem protihitlerovských disidentů zvaným kreisavský kroužek. Ze svého východopruského domova uprchla před sovětskou armádou do Hamburku. Po válce se ve Spolkové republice Německo stala přední veřejnou intelektuálkou a novinářkou. Přes 55 let pracovala pro týdeník Die Zeit a vypracovala se na místo jeho vydavatelky. Je autorkou několika vzpomínkových knih.\n"}
{"id": "1035156", "url": "https://cs.wikipedia.org/wiki?curid=1035156", "title": "Bečvárka", "text": "Bečvárka\n\nBečvárka, v některých částech jmenovaná jako Miletínský potok, je říčka ve Středočeském kraji v České republice.\n\nPramení v lesích jižně od Červeného Hrádku u Miletína. Teče převážně na severozápad a u Plaňan se vlévá zprava do Výrovky.\n\nProtéká rybníky Horní Kunvald a Dolní Kunvald, teče skrze Červený Hrádek (Bečváry) a u rybníka Mlýnek kříží silnici I/2. V Bečvárech napájí Podbečvárský rybník, který opouští vodopádem vysokým 3 metry. V Mlékovicích protéká Mlékovickým rybníkem, který je od povodní v roce 2013 protržený a vypuštěný, a rybníkem Stojespal, v Nové Vsi III rybníkem Utopenec a ve Svojšicích Svojšickým rybníkem. Dále protéká rybníky v Bošicích a Přebozech. V obci Žabonosy napájí rybník Rozkoš a vlévá se do Výrovky.\n\nZa velké vody při tání sněhu nebo deštích a jednou ročně v říjnu během společného splutí je sjízdný úsek mezi Podbečvárským rybníkem a Mlékovickým rybníkem. Velmi úzké koryto (2-5 metrů) je vhodné jen pro krátké sportovní jednomístné kajaky a kánoe. Tento úsek má obtížnost WW I+.\n\n"}
{"id": "1035190", "url": "https://cs.wikipedia.org/wiki?curid=1035190", "title": "Sam Brown", "text": "Sam Brown\n\nJméno a příjmení Sam Brown nosí více různých osob:\n\n"}
{"id": "1035191", "url": "https://cs.wikipedia.org/wiki?curid=1035191", "title": "Sam", "text": "Sam\n\nJméno Sam nosí více různých osob:\n\n\n"}
{"id": "1035198", "url": "https://cs.wikipedia.org/wiki?curid=1035198", "title": "Červený kout", "text": "Červený kout\n\nČervený kout ( \"кра́сный у́гол\"), původ ve staroslověnském výraze \"красьнъ\" – červený, krásný, někdy též \"svatý koutek\" (\"святой угол\"), \"slavnostní kout\" (\"передний угол\"), \"koutek\" (\"кутный угол\"), \"кутник\"-\"kutnik\") je součást obytných místností, kde se nachází ikona nebo domácí ikonostas.\n\nV ruských chalupách (izbách), obvykle orientovaných podle světových stran, se červený kout zřizoval v zadním koutku místnosti (комнатЫ), z východní strany, mezi boční a čelní zdí domu, úhlopříčně od krbu. Toto byla vždy nejvíce osvětlená část domu: obě zdi tvořící kout měly okna. Ikony se umisťovaly do „červeného“, či \"slavnostního\" rohu místnosti umístěného tak, aby ikona byla tím prvním, čeho si všimne každý, kdo vejde do místnosti. Lidové úsloví „\"Без Бога — не до порога\"“ (\"bez Boha ani na práh\") je spojena především s tím: přišel-li, nebo odešel někdo z místnosti či domu, návštěvník nejprve vzdal poctu Nebeskému Králi, a teprve potom pánovi domu.\n\nPodle tradice ikona nemá viset, nýbrž je třeba jí vyhradit zvláštní místo. Ikony se rozmisťují v daném pořadí na samostatné polici nebo v uzavřeném, někdy vícepatrovém, kivotu.\n\nNezbytnými ikonami domácího ikonostasu jsou ikony Spasitele a Bohorodice. Výběr ostatních ikon je na věřícím. Obvykle se v červeném koutku umisťují ikony patronů (tzv. „именные“ / „jmenovci“) členů rodiny. Zvláště uctívaným světcem na Rusi byl Nikola Služebník (svatý Mikuláš, arcibiskup myrský v Lýkii, divotvorce), jeho ikona bývala obvykle součástí každého domácího ikonostasu. Z ruských světců byli nejčastějšími vyobrazení ctihodných Sergeje Radoněžského a Serafima Sarovského, a z ikon mučedníků pak nejčastěji ikony Jiřího „Vítězného“ a léčitele sv. Pantaleona.\n\nV české lidové kultuře je jako svatý označován kout světnice ležící diagonálně od pece vybavený stolem, rohovou lavicí a obrázky svatých, krucifixem, upomínkovými předměty a fotografiemi, u protestantů též biblí položenou na stole. Sloužil jako kultovní místo při významných rodinných událostech a svátcích. Předpokládá se že vzniknul v 13. až 15. století během proměny obydlí z jednoprostorového na víceprostorové s jizbou jako hlavní místností.\n"}
{"id": "1035205", "url": "https://cs.wikipedia.org/wiki?curid=1035205", "title": "Křovinář žararaka", "text": "Křovinář žararaka\n\nKřovinář žararaka (\"Bothrops jararaca\") je druh jedovatého zmijovitého hada z podčeledi chřestýšovitých, endemicky se vyskytujícího v Jižní Americe, především na jihu a jihovýchodě Brazílie, v menší míře i v Paraguayi a severu Argentiny. Jméno pochází z indiánského jazyka tupí, v němž slova \"yarará ca\" znamenají „obrovský had“.\n\nKřovináři žararaka se vyskytují nejčastěji v zalesněných oblastech, mohou se však pohybovat i po travnatých pláních a savanách. Většinou jsou nalézáni v prostředí ležícím pod nadmořskou výškou 1000 metrů nad mořem. Hlava křovináře žararaka je ostře vyvýšená a asi středně tmavě hnědá s černým vzorováním. Po délce hlavy se táhne také hnědý proužek končící u dolní čelisti. Mladí jedinci mívají zpravidla bílý konec ocasu. Zbytek těla je nejčastěji světle až tmavě hnědý. Délka dosahuje maximálně 160 centimetrů, ale běžní jedinci jsou podstatně kratší (nejčastěji okolo 60 cm). Samice bývají větší, než samci. Stejně, jako ostatní křovináři, je i křovinář žararaka vybaven tzv. \"tepločivnými jamkami\", s jejichž pomocí je schopen detekovat teplo vydávané ostatními živočichy i v naprosté tmě, a nemá (na rozdíl od pravých chřestýšů) vyvinuté chřestidlo. Je vejcoživorodý a ve volné přírodě se dožívá 10 až 20 let. Loví ptáky, savce, obojživelníky, plazy a hmyz.\n\nV oblasti svého výskytu způsobí křovinář žararaka více uštknutí, než kterýkoliv jiný had. Jeho jed způsobuje otoky, modřiny a puchýře v zasažené části končetiny, šok a dokonce i bezprostřední systémové krvácení dásní. Někdy je dokonce schopen zastavit i činnost ledvin. Jed je do těla oběti vpouštěn zuby nacházejícími se v přední části horní čelisti.\n\nNavzdory smrtelné síle křovinářova jedu, existují v tomto směru i jistá pozitiva. Mezi nimi je nejen příprava protijedů, jež jsou poté schopny zachránit životy uštknutých lidí, ale také výroba léků na léčbu vysokého krevního tlaku a některých typů selhání srdce.\n\n\n"}
{"id": "1035221", "url": "https://cs.wikipedia.org/wiki?curid=1035221", "title": "Ervín Urban", "text": "Ervín Urban\n\nErvín Urban (7. května 1931, Bučovice, okres Vyškov – 21. října 1997, Praha) byl český akademický malíř, ilustrátor a grafik.\n\nErvín Urban absolvoval v letech 1946–1950 Střední školu uměleckých řemesel v Brně. Poté v letech 1951–1953 vystudoval Vysokou školu výtvarných umění v Bratislavě pod vedením Vincenta Hložníka a pak v letech 1953–1956 Akademii výtvarných umění v Praze u profesora Vladimíra Silovského. Po studiích pracoval jako reklamní výtvarník a později jako grafik v televizi. Od roku 1973 byl výtvarníkem na volné noze. Ilustroval řadu knih pro dospělé i pro mládež..\n\n\n\n"}
{"id": "1035228", "url": "https://cs.wikipedia.org/wiki?curid=1035228", "title": "Kamil Novák", "text": "Kamil Novák\n\nIng. Kamil Novák (* 15. dubna 1967 Ostrava) je bývalý československý basketbalista, účastník Mistrovství Evropy 1999, dvojnásobný vicemistr Československa (1986, 1987), který se na funkční období 2014–2018 stal výkonným ředitelem Evropské basketbalová federace (FIBA Europe). Od října 2012 byl jejím generálním sekretářem.\n\nV československé basketbalové lize hrál 7 sezón za týmy NHKG Ostrava a RH Pardubice. S NHKG Ostrava získal dvakrát titul vicemistra Československa (1986, 1987) a dvě čtvrtá místa (1985, 1990). V historické střelecké tabulce basketbalové ligy Československa (od sezóny 1962/63 do 1992/93) je na 86. místě s počtem 2858 bodů. V České basketbalové lize hrál v letech 1996-2000 za BK NH Ostrava, nejlepší umístění bylo 4. místo v roce 1999.\n\nV dalších sezónách hrál basketbal v zahraničí. Dvě sezóny (1991 až 1993) v portugalských klubech FC Barreirense a FC Seixal, tři sezóny (1993-1996) za německý Rhöndorfer TV Tatami, v sezónách 2000/01 za rakouský UKJ St. Pölten a 2001/02 za lucemburský BBC Amicale Steinsel.\n\nHrál v 8 ročnících (40 zápasů) evropských klubových pohárů v basketbale, z toho 6 ročníků (36 zápasů) s NH Ostrava a 2 ročníky (celkem 4 zápasy) s UKJ St. Pölten, Rakousko a BBC Amicale Steinsel, Lucembursko. Ve 2 ročnících (12 zápasů) Poháru vítězů pohárů největším úspěchem byla účast ve čtvrtfinálové skupině v sezóně 1986-87. V 6 ročnících (28 zápasů) FIBA Poháru Korač největším úspěchem byla účast s NH Ostrava ve čtvrtfinálové skupině v sezónách 1982-83 a 1998-99.\n\nZa reprezentační družstvo Československa v letech 1986-1991 odehrál 96 utkání. Hrál na Mistrovství Evropy v basketbale juniorů v roce 1986 v Rakousku (8. místo), kde byl se 108 body ze 7 zápasů nejlepším střelcem Československa.\n\nZa českou basketbalovou reprezentaci hrál na Mistrovství Evropy 1999 ve Francii (12. místo) a v kvalifikacích na Mistrovství Evropy 1997 - Česká republika na 5. místě v semifinálové části ve skupině C a na Mistrovství Evropy 2001 - Česká republika na 4. místě v semifinálové části ve skupině B.\n\nOd listopadu 2005 byl 7 let sportovním ředitelem Skyliners Frankfurt. V aezóně 2010/11 získali titul vicemistra Německa. V říjnu 2012 byl jmenován do funkce generálního sekretáře Evropské basketbalová federace (FIBA Europe) se sídlem v Mnichově.\n\n\n\n\n\n\n\n"}
{"id": "1035230", "url": "https://cs.wikipedia.org/wiki?curid=1035230", "title": "Peter Lipták", "text": "Peter Lipták\n\nPeter Lipták (* 7. září 1989) je slovenský fotbalový obránce, který nastupuje za slovenský klub MFK Skalica.\n\nV červenci 2014 byl na testech v českém prvoligovém celku FC Vysočina Jihlava, na kterých ovšem neuspěl.\n\n"}
{"id": "1035231", "url": "https://cs.wikipedia.org/wiki?curid=1035231", "title": "Marie Duboisová", "text": "Marie Duboisová\n\nMarie Duboisová (\"Dubois\"; 12. leden 1937 Paříž – 15. říjen 2014 Lescar) byla francouzská herečka.\n\nVe filmu se poprvé objevila v roce 1959 v dramatu Érica Rohmera \"Znamení lva\", o rok později hrála v Truffautově \"Střílejte na pianistu\". V šedesátých letech pak hrála v řadě dalších filmů francouzské nové vlny, ale také v úspěšných komediích jako \"Velký flám\" Gérarda Ouryho z roku 1966 nebo \"Na řvoucích strojích do Monte Carla\" od Kena Annakina z roku 1969.\n\nV sedmdesátých letech se dočkala ocenění v podobě ceny César za vedlejší roli ve filmu \"Hrozba\", který natočil v roce 1977 režisér Alain Corneau. Na Césara za vedlejší roli byla nominována i za \"Sestup do pekel\" natočený Fracisem Girodem v roce 1986 (cenu ale získala Emmanuelle Béartová za svou roli ve filmu \"Manon od pramene\").\n\nOd osmdesátých let trpěla Duboisová roztroušenou sklerózou a ve filmech už se objevovala jen výjimečně.\n"}
{"id": "1035232", "url": "https://cs.wikipedia.org/wiki?curid=1035232", "title": "The Probe (hudební skupina)", "text": "The Probe (hudební skupina)\n\nThe Probe je indie-pop-alternative kapela z Prahy založená roku 2008. Stylově se kapela vyhranila až v roce 2012, kdy se od hard rocku obrátila k jemnější atmosférické hudbě. Kapelu v roce 2014 tvořila zpěvačka a klavíristka Astrid Hudečková (autorka většiny textů), zpěvák a kytarista Miloš Červík a violoncellista Pepa Kaplan. The Probe je indie kapela, která svou hudbu produkuje nezávisle ve spolupráci s producentem Ecsonem Waldesem ve studiu BIOTECH.\n\nTvorba The Probe je přirovnávána k filmové hudbě Davida Lynche, ke kapele Hooverphonic a zpěvačce Laně Del Rey. V zasněné hudbě The Probe se nachází spojení retro zvuků ze starých filmů, výrazných vokálů, kytarové linky, cella a elektronických beatů.\n\nKapela The Probe vydala 1. EP „BEL MONDO“ 29. září 2014 jako CD (studio BIOTECH). Křest proběhl 14. října 2014 v klubu Rock Café. Tři skladby z debutového alba jsou dostupné na iTunes, Google Play, Amazonu, CDBaby a dalších celosvětových serverech.\n\nSeznam skladeb:\n\n"}
{"id": "1035235", "url": "https://cs.wikipedia.org/wiki?curid=1035235", "title": "Josef Šťastný (1961)", "text": "Josef Šťastný (1961)\n\nJosef Šťastný (* 30. ledna 1961) je bývalý československý basketbalista, účastník Mistrovství Evropy juniorů 1980.\n\nV československé basketbalové lize v letech 1978–1991 celkem odehrál 13 sezón za kluby Zbrojovka Brno, Dukla Olomouc a Baník Handlová. Byl dvakrát vicemistrem Československa (1979, 1980) a má tři třetí místa. Je na 47. místě tabulky střelců československé ligy s celkovým počtem 4024 bodů.\n\nS týmem Zbrojovka Brno se zúčastnil 3 ročníků evropských klubových pohárů v basketbale a to Poháru evropských mistrů 1979 s účastí ve čtvrtfinálové skupině a dvakrát FIBA Poháru Korač 1981 s účastí ve čtvrtfinálové skupině a ročníku 1982, v němž byli ve 2. kole vyřazeni italským Fortitudo Bologna. \n\nZa reprezentační družstvo Československa mužů v letech 1988–1986 odehrál 27 zápasů. Dále hrál na Mistrovství Evropy v basketbale juniorů v roce 1980 v jugoslávském Celje (8. místo).\n\n\n\n\n"}
{"id": "1035242", "url": "https://cs.wikipedia.org/wiki?curid=1035242", "title": "Damir Rašić", "text": "Damir Rašić\n\nDamir Rašić (* 5. října 1988) je chorvatský fotbalový obránce, který nastupuje za chorvatský klub HNK Zmaj Makarska. Jeho bratrem–dvojčetem je fotbalista Danijel Rašić.\n\nNa začátku července 2014 jej testovala česká prvoligová Vysočina Jihlava, ovšem neuspěl.\n\n"}
{"id": "1035253", "url": "https://cs.wikipedia.org/wiki?curid=1035253", "title": "Kivot", "text": "Kivot\n\nKivot nebo kiot (: киот, : кіот, : προσκυνητάρι) je zdobná (často rozkládací) skříňka nebo skleněná přihrádka pro uchovávání a vystavování ikon.\n\nVýchodoslovanský tvar \"kiot\", pochází z řeckého výrazu κῑβωτός, „krabička, skříňka“, v řečtině samotné se však používá výrazu προσκυνητάρι, od προσκυνητής, „poutník“, díky poutníkům, kteří nosili ikony ve skříňkách či na stojanech.\n\n"}
{"id": "1035256", "url": "https://cs.wikipedia.org/wiki?curid=1035256", "title": "Apolipoprotein", "text": "Apolipoprotein\n\nApolipoprotein (zkracován jako Apo) či apoprotein je z definice bílkovinnou složkou lipoproteinů. V lipoproteinech se vyskytují v různém množství, od méně než 1 % u chylomikronových částic po více než 70 % u HDL lipoproteinů. Apolipoproteiny v krvi se označují písmeny abecedy:\n\na další.\n\nMají několik funkcí – pomáhají vytvářet strukturu lipoproteinů (Apo B), mohou fungovat jako kofaktory či naopak inhibitory enzymů nebo umožňovat vazbu na lipoproteinové receptory (např. B-100 vázající se na LDL receptor).\n"}
{"id": "1035258", "url": "https://cs.wikipedia.org/wiki?curid=1035258", "title": "Příspěvek na podporované zdroje", "text": "Příspěvek na podporované zdroje\n\nPříspěvek na podporované zdroje je součástí ceny elektrické energie, která má za účel minimalizovat budoucí problémy se zdroji energie. Vzhledem k tomu, že v budoucnu dojde k vyčerpání tradičních neobnovitelných zdrojů energie (např. uhlí), již v současné době se společnost snaží zamýšlet nad potenciálním přechodem k výrobě elektřiny z obnovitelných zdrojů. Stát se snaží existující výrobce energie z obnovitelných zdrojů podporovat pomocí garantovaných výkupních cen a dalších bonusů a využívá k tomu prostředků získaných v rámci povinného příspěvku na podporované zdroje. Příspěvek na podporované zdroje tvoří přibližně 10 % z celkové ceny zúčtované spotřebiteli za 1 kWh elektrické energie.\n\n"}
{"id": "1035264", "url": "https://cs.wikipedia.org/wiki?curid=1035264", "title": "Iljušin Il-20 (rozcestník)", "text": "Iljušin Il-20 (rozcestník)\n\nOznačení Iljušin Il-20 neslo více typů letadel z konstrukční kanceláře OKB Iljušin.\n"}
{"id": "1035265", "url": "https://cs.wikipedia.org/wiki?curid=1035265", "title": "Valentin Kolevski", "text": "Valentin Kolevski\n\nValentin Kolevski (* 18. listopadu 1990) je severomakedonský fotbalový obránce, který nastupuje za severomakedonský prvoligový klub FK Pobeda Prilep. V létě 2013 byl na testech v českém prvoligovém celku FC Vysočina Jihlava, ale neuspěl.\n\n"}
{"id": "1035270", "url": "https://cs.wikipedia.org/wiki?curid=1035270", "title": "If You Were Still Around", "text": "If You Were Still Around\n\n„If You Were Still Around“ je píseň velšského hudebníka a hudebního skladatele Johna Calea. Spolu s Calem se na ní autorsky podílel Sam Shepard. Poprvé vyšla v roce 1982 na Caleově albu \"Music for a New Society\". Dne 27. října 2014, rok po smrti Caleova spoluhráče ze skupiny The Velvet Underground, kytaristy a zpěváka Lou Reeda, Cale představil novou verzi této písně. Byl k ní natočen také videoklip, jehož režisérkou byla Abigail Portner. Na počátku videa Cale leží na podlaze v poloze plodu a později si prohlíží fotografie Reeda, ale i dalších hudebníků. Nová verze písně se od té původní výrazně liší; původní měla výrazné aranžmá pro varhany, zatímco nová obsahuje modernější zvuky kytar a rytmů. Videoklip byl natočen v pittsburském muzeu Andyho Warhola.\n"}
{"id": "1035272", "url": "https://cs.wikipedia.org/wiki?curid=1035272", "title": "161 (číslo)", "text": "161 (číslo)\n\nSto šedesát jedna je přirozené číslo, které následuje po čísle sto šededesát a předchází číslu sto šedesát dva. Římskými číslicemi se zapisuje CLXI. Stošedesátým prvním dnem kalendářního roku je 10. červen (v přestupném roce 9. červen).\n\n\n161 je:\n\nSilnice II/161 je česká silnice II. třídy vedoucí na trase Vyšší Brod – Rakousko\n\n"}
{"id": "1035277", "url": "https://cs.wikipedia.org/wiki?curid=1035277", "title": "Capriviho pruh", "text": "Capriviho pruh\n\nVýběžek Caprivi také Capriviho výběžek je oblast na severovýchodě Namibie. Namibijská vláda v roce 2014 změnila původní název regionu z období německého kolonialismu na nový oficiální název Region Zambezi. Oblast byla pojmenovaná po německém kancléři Leo von Caprivi de Caprera de Montecuccoliovi. Tato oblast je obývaná etnickou skupinou zvaná Lozi a je ohraničena řekami Okawango, Kwango, Zambezi a Chobe. Region má hranice na jihu s Botswanou, na severu s Angolou a Zambií. Hlavním účelem tohoto cca 500 km dlouhého a místy jen 30 km širokého pruhu území je zajištění přístupu převážně pouštní Namibie k řece Zambezi.\n\nOdehrál se zde Caprivský konflikt mezi Namibií a Caprivskou osvobozeneckou armádou, která se snažila získat nezávislost na Namibii.\n"}
{"id": "1035278", "url": "https://cs.wikipedia.org/wiki?curid=1035278", "title": "Henri Fournier", "text": "Henri Fournier\n\nHenri Fournier [\"ári furnié\"] (14. dubna 1871 Le Mans – 18. prosince 1919) byl francouzský automobilový závodník.\n\nFournier začal závodní kariéru s motocykly a také v té době běžnými tricykly. V roce 1901 nastoupil do tovární stáje Mors, kde se hned stal nejúspěšnějším jezdcem. V témže roce zvítězil v závodech Paříž-Bordeaux a Paříž-Berlín. Mimo silničních závodů se věnoval i závodům v rychlosti. Ve Spojených státech se svým vozem ustanovil rychlostní rekord na jednu míli. Během závodu Paříž-Vídeň v roce 1902 dominoval v první etapě s průměrnou rychlostí 114 km/h, později ale musel pro poruchu převodů ze závodu odstoupit. 5. listopadu 1902 v Dourdanu také zlepšil oficiální rychlostní rekord na 123 km/h.\n\nPoté se na několik let stal obchodníkem s automobily, nejprve značky Hotchkiss, poté italské značky Itala. S vozem Itala se v roce 1907 vrátil na závodní dráhu, ze čtyř závodů bylo největším úspěchem osmé místo v posledním závodě kariéry, Velké ceně Spojených států v roce 1908.\n\nHenri s bratrem Achillem společně založili v roce 1913 v Levallois-Perret firmu Établissements Fournier, která vyráběla vlastní automobily. Po Henriho smrti ji Achille prodal. Nový vlastník Victor Silvestre změnil jméno společnosti na Baby-Silvestre a ve výrobě pokračoval až do roku 1924.\n\n"}
{"id": "1035284", "url": "https://cs.wikipedia.org/wiki?curid=1035284", "title": "Pěnitá buňka", "text": "Pěnitá buňka\n\nPěnitá buňka (z angl. \"foam cell\", foam buňka) je makrofág vyskytující se v aterosklerotických plátech ve stěnách artérií či v některých typech vředů – xanthomech. Vznikají z normálních makrofágů, jež infiltrovaly vznikající aterosklerotický plát a akumulovaly v sobě velké množství poškozených a agregovaných lipoproteinů. Tím, jak nové a nové makrofágy migrují do zasažené stěny cévy, aterosklerotický plát roste a ucpává průchod krve.\n\nMakrofágy pohlcují poškozené a akumulované lipoproteiny pomocí svých scavenger receptorů na povrchu, ale zřejmě i zcela nezávisle na nich (pomocí endocytózy tekuté fáze). Uvnitř makrofágů se váčky s lipoproteiny dostávají do lysozomů a jsou částečně odbourávány, částečně zůstávají chemicky nezměněny. \n"}
{"id": "1035286", "url": "https://cs.wikipedia.org/wiki?curid=1035286", "title": "Josef Honys", "text": "Josef Honys\n\nJosef Honys (10. listopadu 1919, Jičín, Československo – 24. června 1969, Ústí nad Labem, Československo) byl český básník, výtvarník a představitel českého experimentálního umění 60. let 20. století. Spojoval výtvarné umění s psaným textem, zabýval se experimentální poezií, je autorem vizuálních básní a kaligramů. V oblasti výtvarného umění vytvářel mimo jiné zejména koláže, asambláže a seriáže. Jeho malířská tvorba rozvíjí zejména princip psychologického vnímání rozvoje čáry (často na pozadí starších děl): \"čára večera, čára sfingy, definice portrétu čarou\".\n\nStudoval na jičínské reálce, později vystudoval obor matematiky a výtvarné výchovy na Pedagogické fakultě Univerzity Karlovy. Již od roku 1937 se pokoušel pod vlivem surrealismu o experimenty v poezii uplatňováním vícevýznamových výrazů, slovních novotvarů, znaků a kreseb. Surrealistická orientace výtvarných pokusů se posléze prolnula s experimentální poezií psychologicky podbarvenou stavy podvědomí a snových prožitků. Ve svém díle rozvíjel experimentálně nekonvenční formy např. text - test. Další rozvoj autora přerušila 2. světová válka. Potom, zejména v 50. letech byl pronásledován komunistickým režimem, nějaký čas musel dokonce pracovat jako manuální dělník. Vrcholná výtvarná díla pokročilých šedesátých let představují variace psychologického vnímání čáry na různých výtvarných podkladech a její průniky (většinou olejomalby na kartonu, v menší míře na plátně či na skle), dále pak série různých koláží, asambláží, seriáží a hypnomů (abstrahovaná zobrazení vývojových okamžiků hypnagogické vize). V roce 1966 debutoval na výstavě \"Obraz a písmo\" v Kolíně. Administrativní chybou nebyl uveden v seznamu vystavovatelů, ale jedna z jeho vystavených prací \"Karnevalová pozvánka\" byla uvedena v katalogu. Ještě v témže roce uskutečnil svou první velkou výstavu s názvem \"Hra na čáru\". Konala se v pražské Viole koncem roku 1966 a spolu s ním vystavoval Ladislav Novák. Josef Honys zde představil 45 prací s motivem čáry, mezi nimi 10 oboustranných maleb na skle, zavěšených do prostoru, přičemž při průhledu vznikal z každé strany jiný obraz. V březnu 1968 vystavoval v Divadle hudby v Ústí nad Labem společně s Emilem Julišem. Dále se účastnil výstavy \"Nová citlivost\" v Domě umění v Brně a výstavy \"Premiere inventaire international de la poésie élementaire\" v galerii D. Davy v Paříži. Ještě v témže roce vystavoval i v Terstu a v Benátkách na výstavě s názvem \"Sign in Space\".\n\nV průběhu 60. let publikoval řadu svých prací časopisecky, zejména v Hostu do domu, Dialogu či Sešitech. Poslední výstava během jeho života byla Expo internacionál de novissima poesia, která se konala v březnu a dubnu 1969 v Buenos Aires.\n\nV roce 1969 připravoval k vydání svou první výtvarně-básnickou sbírku \"Nesmelián, aneb do experimentálních textů vstup nesmělý\", která měla vyjít v nakladatelství Dialog. Následující den po odevzdání díla do redakce zahynul pod koly autobusu za nikdy neobjasněných okolností. O několik měsíců později bylo nakladatelství zrušeno a kniha nemohla být vydána.\n\nPolitická situace v Čechách po roce 1969 již neumožnila další výstavy a publikace. Některé práce však byly posmrtně publikovány v zahraničí, proběhly i některé výstavy. Mezi nejvýznamnější patří výstava \"Liberarse, Liberarte\" konaná v uruguayském Montevideu (tehdejší Československo na výstavě zastupovaly díla Josefa Honyse, Ladislava Nebeského a Jindřicha Procházky).\n\nV Čechách zůstával Josef Honys dlouho téměř zapomenut. Jedinou výjimkou byla výstava Česká vizuální poezie v r. 1975 v Praze, kde byl zastoupen 8 pracemi.\nTeprve ve 2. polovině devadesátých let dochází ke zvýšení zájmu o tento druh umění. V roce 1997 proběhla v Praze na Strahovském klášteře výstava „ Báseň, obraz, gesto , zvuk ( experimentální poesie 60. let.)“, kde byl také zastoupen Josef Honys. Některé z jeho vystavených prací jsou uvedeny i v katalogu.\nV roce 2007 uvedla Galerie Smečky v Praze výstavu Josefa Hampla a Josefa Honyse pod názvem „ Setkání šicího stroje s lokomotivou“. Byl i vytištěn samostatný katalog Honysových prací.\nV roce 2008 tatáž galerie uvedla výstavu „Básnivá koláž“. Josef Honys je zastoupen na výstavě i v katalogu. V roce 2014 v rámci výstavy „Vy troubo! pro Jiřího Koláře“ v zámku v Hradci nad Moravicí bylo vystaveno 7 Honysových prací.\n\nV letech 2012-2015 byly nalezeny u syna Víta Honyse zabalené v krabicích další, dosud nepublikované básně a kresby Josefa Honyse.\n\n\n\nV průběhu 60. let publikoval Josef Honys řadu svých prací, zejména v časopisech \"Hostu do domu, Dialogu či Sešitech\".\n\nV roce 1969 připravoval k vydání svou první výtvarně básnickou sbírku \"Nesmelián, aneb do experimentálních textů vstup nesmělý\", která měla vyjít v nakladatelství Dialog. Následující den po odevzdání textu do redakce zahynul pod koly autobusu. O několik měsíců později bylo nakladatelství zrušeno a kniha už nemohla být vydána. Vyšla až po 42 letech v roce 2011. Původní text byl dědici doplněn a rozšířen o jeho další tvorbu, která mapuje období od třicátých let až do jeho smrti.\n\nV roce 1970, Linz, Neue Texte - Experimentelle Poesie aus der Tchechoslowakei, Heimrad Backer.\n\nV roce 1976 časopis E magazine (USA) otiskl dvě narativní básně pod názvem „Narrative poem„.\n\nJeho poéma „Věštírna na nebi“ z roku 1941 byla zveřejněna v roce 2007 v internetovém časopise Wagon.\n\nZastoupení v antologiich a literárních publikacích:\n\nProvedl prvovýstupy v oblasti Prachovských skal:\n\n\n\n"}
{"id": "1035287", "url": "https://cs.wikipedia.org/wiki?curid=1035287", "title": "Vzorové písmo", "text": "Vzorové písmo\n\nVzorové písmo (), také \"čen-šu\" () nebo \"čeng-šu\" (, „správné písmo“), je styl písma čínské kaligrafie, který se vyvíjelo od 3. do 7. století, jako kancelářské písmo postupně nahrazující písmo úřednické.\n\nVzorové písmo se vyvíjelo od 3. století v chanské a wejské Číně. Vznikalo z pozdního úřednického písma \"li-šu\" (styl \"pa-fen\"). Za „vynálezce“ kchaj-šu je někdy považován Wang Cch’-čung, k raným autorům píšícím ve vzorovém písmu patří Čung Jao. Vzniklo jako písmo pro denní užití, zatímco úřednické písmo zůstávalo písmem oficiálních dokumentů. Od konce 3. století se začalo vzorové písmo objevovat i na oficiálních písemnostech a postupně v nich zcela převládlo.\n\nPlně vyzrálo v 7. století, v tchangském období, v díle slavných raně tchangských kaligrafů Ou-jang Süna, Jü Š’-nana, Čchu Suej-lianga, Süe Ťia a dalších.\n\nVedle písma kurzivního (\"sing-šu\") a konceptního (\"cchao-šu\") patřilo mezi tři základní styly čínské kaligrafie v nichž byla napsána většina kaligrafických textů. Od tchangské doby zůstalo základním psaným a tištěným písmem až do současnosti.\n\n"}
{"id": "1035289", "url": "https://cs.wikipedia.org/wiki?curid=1035289", "title": "Avengers: Age of Ultron", "text": "Avengers: Age of Ultron\n\nAvengers: Age of Ultron je americký akční sci-fi film z roku 2015, který natočil režisér a scenárista Joss Whedon podle komiksů o superhrdinském týmu Avengers. Tato skupina pod vedením Kapitána Ameriky (Chris Evans) musí zachránit svět před Ultronem, umělou inteligencí, která chce vyhubit lidstvo. Jedná se o pokračování filmu \"Avengers\" z roku 2012 a zároveň jedenáctý celovečerní snímek filmové série Marvel Cinematic Universe. V letech 2018 a 2019 byly do kin uvedeny snímky \"\" a \"\".\n\nSnímek \"Avengers: Age of Ultron\" dosáhl značného komerčního úspěchu. Celosvětově se stal devátým nejvýdělečnějším filmem všech dob a celkově čtvrtou nejvýdělečnější filmovou adaptací komiksu.\n\nVe východoevropské zemi Sokovii zaútočí tým Avengers, který tvoří Tony Stark, Steve Rogers, Thor, Bruce Banner, Nataša Romanovová a Clint Barton, na pevnost organizace Hydra. V ní baron Wolfgang von Strucker provádí pomocí žezla, které dříve používal Loki, experimenty na lidech. Skupina se zde střetne i se dvěma „vylepšenými“ – dvojčaty Maximovovými, přičemž Pietro je schopný vyvinout nadlidskou rychlost a Wanda dokáže ovlivňovat mysl a ovládat energii. Po boji tým zadrží Struckera a Stark získá žezlo.\n\nStark a Banner po návratu do New Yorku objeví umělou inteligenci obsaženou v drahokamu žezla a tajně ji využijí k dokončení Starkova projektu Ultron, který má zajistit globální bezpečnost. Ultron ovšem neočekávaně začne vnímat a kvůli informacím o lidech, které získal z počítačové sítě, uvěří, že jediným způsobem k záchraně Země je vyhladit lidstvo. Jako prvního eliminuje Starkovu umělou inteligenci J.A.R.V.I.S.e a poté zaútočí na Avengers. Ukradne žezlo a zmizí s ním do Sokovie, kde začne vylepšovat své umělé tělo a také započne s budováním armády robotů. Ultron v Sokovii rovněž zabije Struckera a naverbuje dvojčata, která viní Starka ze smrti svých rodičů, kterou zapříčinily jím vyrobené zbraně. Společně zamíří do jižní Afriky za překupníkem Ulyssesem Klauem, aby získali wakandské vibranium. Na Klaueovu základnu je vystopují Avengers, kteří zaútočí na Ultrona a Maximovovy, nicméně Wanda útočníky zneškodní děsivými vizemi, které jim vloží do myslí. Kvůli tomu začne řádit Hulk, kterého musí Stark ve svém speciálním „protihulkovém“ obleku zastavit.\n\nTým se ukryje do utajeného domu, v němž žije Bartonova rodina. Důvodem pro odchod do ústraní je celosvětová negativní odezva na ničení a strach z Wandiných halucinací. Pouze Thor zamíří za doktorem Erikem Selvigem konzultovat své apokalyptické vize. Romanovová a Banner si mezitím v Bartonově domě uvědomí vzájemné city a chtějí odejít. Dorazí však Nick Fury, jenž povzbudí tým, aby vytvořili plán útoku na Ultrona. Ten si mezitím v Soulu podmanil doktorku Helen Cho, aby s pomocí své technologie na výrobu syntetické pokožky, vibrania a drahokamu ze žezla vytvořila pro něj nové tělo. Když se začne do nového těla nahrávat, Wanda dokáže přečíst jeho mysl a pozná, že se chystá vyhubit celé lidstvo – proto se od něj i s bratrem odvrátí. Rogers, Romanovová a Barton Ultrona najdou a získají syntetické tělo, nicméně sám Ultron opět unikne a navíc zajme Romanovovou.\n\nStark potají nahraje poničeného J.A.R.V.I.S.e (který je stále funkční, neboť se před Ultronem skryl na internetu) do získaného těla, což vyvolá mezi Avengers rozepře. Po svém návratu pomůže Thor Starkovi oživit tělo, neboť drahokam zasazený v jeho čele, jeden ze šesti Kamenů nekonečna, nejmocnějších předmětů ve vesmíru, viděl ve své vizi. Nově zrozený Vision se i s dvojčaty přidá k Avengers a společně se vrátí do Sokovie, kde Ultron využívá zbylé vibranium ke stavbě zařízení, jež dokáže zvednout centrum města do vzduchu a to tak vysoko, aby po dopadu způsobilo vyhynutí lidstva. Banner zachrání z vězení Romanovovou a změní se v Hulka. Avengers mezitím bojují s Ultronovou robotickou armádou, dorazí však Helicarrier s Furym, Marií Hillovou, Jamesem Rhodesem a agenty S.H.I.E.L.D.u, kteří začnou evakuovat civilisty. Pietro Maximov zachrání při Ultronově střelbě z Quinjetu Bartona a malého chlapce, sám však utrpí smrtelné zranění. Rozezlená Wanda touží po pomstě a vydá se zničit Ultronovo primární tělo. Město se začne řítit dolů, nicméně Stark a Thor přetíží zařízení a celá masa se ještě v atmosféře rozpadne na malé kousky. Hulk, který si uvědomuje, že by ohrozil Romanovovou tím, že by byl s ní, odletí v Quinjetu neznámo kam. Vision se střetne s posledním Ultronovým tělem, které zničí, čímž definitivně Ultrona zabije.\n\nAvengers zřídí novou základnu, kterou povedou Fury, Hillová, Cho a Selvig. Thor se poté vrátí na Asgard, aby se dozvěděl více o silách, které podezřívá ze zinscenování nedávných událostí. Stark a Barton také odejdou, nicméně Rogers a Romanovová se připravují k výcviku nových členů Avengers, kterými jsou James Rhodes, Vision, Sam Wilson a Wanda Maximovová.\n\nTitán Thanos, zklamán z neúspěchu svých loutek, kterými dříve byli Loki, Ronan a nyní Ultron, si nasadí rukavici a slíbí, že osobně získá Kameny nekonečna.\n\n\nV dalších rolích se představili také Henry Goodman (doktor List), Andy Serkis (Ulysses Klaue), Kerry Condonová (hlas F.R.I.D.A.Y.) a Julie Delpyová (Madam B.). V cameo rolích se ve filmu objevili i Josh Brolin (Thanos) a Stan Lee (válečný veterán).\n\nDruhý film o Avengers poprvé zmínil producent Kevin Feige v říjnu 2011, kdy informoval o faktu, že Marvel Studios začínají pracovat na snímcích druhé fáze vlastní filmové série. A právě završením této fáze by mohl být sequel o superhrdinském týmu, podobně, jako byl film \"Avengers\" vyvrcholením první fáze. Na premiéře snímku \"Avengers\" v dubnu 2012 Feige uvedl, že studio má s Jossem Whedonem, režisérem a scenáristou tohoto filmu, dohodnutou opci na další díl.\n\nDíky komerčnímu úspěchu \"Avengers\" byl v květnu 2012 oznámen vývoj sequelu. Na pozici scenáristy i režiséra se vrátil Whedon, který navíc pro Marvel pracoval na přípravě nového televizního seriálu \"Agenti S.H.I.E.L.D.\" Datum vydání filmu bylo v srpnu 2012 stanoveno na 1. květen 2015. V prosinci 2012 měl Whedon hotový náčrt scénáře. V březnu následujícího roku uvedl, že inspirace pro sequel hledal i ve filmech \"\" a \"Kmotr II\". V raných verzích scénáře se vyskytovala i Captain Marvel, avšak byla vyškrtnuta, protože tvůrci nepovažovali za vhodné představit další superhrdinku v kostýmu a v plné síle, aniž by diváci znali její historii.\n\nNa premiéře filmu \"Iron Man 3\" v dubnu 2013 uvedl Whedon, že dokončil draft scénáře a že pracuje na storyboardech a setkává se s herci. Zmínil se také, že do příběhu zakomponoval sourozeneckou dvojici, přičemž následně prozradil, že jde o Quicksilvera a Scarlet Witch. Právě tato dvojčata mu pomohla přidat do snímku další konflikty, neboť oba nesnáší Ameriku i Avengers. Protože Marvel propůjčil filmová práva na tyto dvě postavy studiu 20th Century Fox, musel se Whedon vyhnout konfliktům s filmovou sérií o X-Menech. Díky tomu mohl do série Marvel Cinematic Universe poprvé vložit nové postavy s vlastní vytvořenou historií a mohl se tak vyhnout koncepci x-menovských mutantů.\n\nNa Comic-Conu v San Diegu 2013 odhalil Whedon podtitul filmu \"Age of Ultron\" (i český distributor jej nechal v původní podobě), což bylo pro mnoho fanoušků překvapení, neboť ti předpokládali, že antagonistou bude Thanos, který „tahal za dějové nitky“ v prvním filmu. Podle autorů však tato postava nebyla pro tento snímek nikdy zamýšlena.\n\nVětšina herců hlavních postav z prvního snímku měla podepsanou smlouvu i na případné pokračování, pouze Robertu Downeymu Jr. končila jeho dohoda se studiem po snímku \"Iron Man 3\". Novou smlouvu podepsal v červnu 2013 a zahrnovala jak právě chystaný druhý, tak i připravovaný třetí díl \"Avengers\". V srpnu toho roku byl do role Ultrona obsazen James Spader, na konci roku Marvel oznámil v rolích Scarlet Witch a Quicksilvera Elizabeth Olsenovou a Aarona Taylora-Johnsona a potvrdil návrat hlavních herců z předchozích filmů. Na začátku roku 2014 získal roli barona von Struckera Thomas Kretschmann, blíže neurčenou postavu si měla zahrát Claudia Kimová a Paul Bettany, který v předchozích snímcích namluvil umělou inteligenci J.A.R.V.I.S.e, byl obsazen i do nové role Visiona. Rozpočet filmu byl stanoven na 250 milionů dolarů, celkový rozpočet však dosáhl 444 milionů dolarů.\n\nNatáčení bylo zahájeno 11. února 2014 v Johannesburgu, kde druhý štáb bez představitelů hlavních rolí pořizoval během dvou týdnů záběry, které byly využity jako pozadí při Hulkově africkém řádění. V polovině března započalo v Shepperton Studios poblíž Londýna hlavní natáčení. Vedoucí výpravy Charles Wood zde postavil rozsáhlé kulisy Avengers Tower, což byl jeden z největších setů postavených pro marvelovské filmy, který zahrnoval několik různých propojených prostředí a pater. Od 22. do 28. března se natáčelo v italském regionu Valle d'Aosta, který ve filmu představuje fiktivní východoevropskou zemi Sokovii.\n\nFilmování pokračovalo od 30. března v Soulu, kde se štáb zdržel do 14. dubna. Od dubna natáčení pokračovalo v Anglii, jak ve studiu, tak v exteriérech a interiérech po celé Anglii. Využita byla například University of East Anglia v Norwichi, nebo hrad Dover, kde vznikly interiérové záběry pro Struckerovu základnu Hydry v Sokovii. Sokovijské město představovalo výcvikové zařízení Metropolitní policie v londýnském obvodu Barnet. Doplňkové záběry byly pořízeny i v Čattagrámu v Bangladéši a v New Yorku. Dne 6. srpna 2014 ohlásil Joss Whedon na sociálních sítích, že dokončil hlavní natáčení snímku.\n\nKameraman Ben Davis, který s Marvelem spolupracoval již na \"Strážcích Galaxie\", využíval s hlavním štábem tři kamery Arri Alexa. Pro potřeby druhého štábu byly k dispozici také kamery Pocket Cinema Cameras od Blackmagic Design. Whedon uvedl, že co se týče použití kamer, byl tento snímek značně odlišný od prvního dílu \"Avengers\". Tentokrát využíval značné množství dlouhých objektivů, čímž mohl natáčet snímek téměř dokumentární formou. Pro vytvoření scén, které zachycovaly, jak Quicksilver vidí při své nadlidské rychlosti okolní svět, byly použity ultra-high-speed kamery a pořízené záběry byly v postprodukci zkombinovány s dalšími, ve kterých se Taylor-Johnson pohybuje stejnou scénou běžnou rychlostí.\n\nPo skončení filmování byla postupně zveřejněna jména dalších herců, včetně Stellana Skarsgårda, Anthonyho Mackieho, Idrise Elby a Toma Hiddlestona, kteří si všichni měli zopakovat postavy, které ztvárnili v předchozích filmech MCU. Hiddlestonovy scény ale nakonec nebyly ve finální verzi použity. Whedon po uvedení filmu do kin uvedl, že měl spor s vedoucími studia, kteří nebyli „nadšeni“ ze scén v Hawkeyeově venkovském domě a ze snových scén jednotlivých členů Avengers, způsobených Scarlet Witch. Rovněž prozradil, že natočil podstatně delší scénu Thora a Selviga v jeskyni, kterou ale kompromisně zkrátil, neboť testovací publikum na ni nereagovalo. Odhalil také, že na úplném konci snímku chtěl ukázat i Captain Marvel a Spider-Mana, což však nakonec nebylo možné, neboť na první postavu nebyla dosud vybrána herečka a v případě Pavoučího muže se Marvel ještě nedohodl se Sony Pictures Entertainment ohledně licenčních práv.\n\nDotáčky proběhly v lednu 2015 v londýnských Pinewood Studios.\n\nVe filmu se nachází 3000 vizuálních efektů, které vytvořilo celkem deset studií. Industrial Light & Magic si i díky \"Age of Ultron\" otevřela novou londýnskou pobočku a pro film vyvinula nový systém motion capture, který lépe zachycuje hercův výkon a umožňuje lépe kombinovat jednotlivé záběry. Společnost Method Studios vytvořila interiér nového výcvikového zařízení Avengers a postavy natočené mezi provizorními kulisami umístila do tohoto nového CGI prostředí. Kromě toho se podílela i na novém Iron Manově obleku a měla hlavní roli ve vytváření počítačového efektu pro scény ovládnutí cizí mysli Scarlet Witch.\n\nHudbu pro \"Age of Ultron\" složil Brian Tyler, který nahradil Alana Silvestriho, jenž se podílel na prvním filmu. Pro Tylera to byl po \"Iron Manovi 3\" a \"\" třetí snímek v rámci série MCU. Uvedl, že hudba pro druhé \"Avengers\" skládá poctu Johnu Williamsovi a jeho práci pro filmy \"\", \"Superman\" a \"Dobyvatelé ztracené archy\" a zároveň odkazuje na hudbu v předchozích snímcích o Iron Manovi, Thorovi a Kapitánu Amerikovi. Na filmu \"Age of Ultron\" se rovněž podílel Danny Elfman, který mimo jiné s použitím Silvestriho tématu z prvních \"Avengers\" vytvořil nové hybridní hudební téma.\n\nVydavatelství Hollywood Records vydalo soundtrack v digitální distribuci 28. dubna 2015, na fyzických nosičích 19. května téhož roku.\n\nČeské znění v režii Vladimíra Žďánského vyrobilo v roce 2015 Studio Virtual pro Disney Character Voices International. Překlad je dílem Petra Finkouse a Vojtěcha Kostihy. Hlasové obsazení hlavních postav z dabingů předchozích filmů bylo, až na výjimky, převážně dodrženo. Roberta Downeyho Jr. nově namluvil místo Radovana Vaculíka Aleš Procházka, Idris Elba mluví hlasem Davida Suchařípy (dříve Martin Zahálka) a v nadabování Samuela L. Jacksona nahradil Pavla Rímského Vladimír Kratina.\n\nSlavnostní světová premiéra filmu \"Avengers: Age of Ultron\" proběhla v hollywoodském kině Dolby Theatre dne 13. dubna 2015. Evropská premiéra v Londýně se uskutečnila 21. dubna. Již o den později byl snímek uveden do kin v prvních osmi státech (z velkých trhů ve Francii) a poté následovaly další trhy. V Česku byl distribuován společností Falcon a promítán byl od 30. dubna. V USA a Kanadě byl do 4276 kin uveden dne 1. května 2015.\n\nSnímek byl dne 8. září 2015 vydán v digitální distribuci. Lokalizovaná verze DVD a BD vyšla v Česku 23. září, v USA byl snímek na DVD a BD vydán dne 2. října 2015. Blu-ray disk a verze pro digitální distribuci obsahuje kromě samotného filmu také bonusy v podobě dokumentu o natáčení, nepovedených záběrů, vystřižených scén a audio komentáře režiséra a scenáristy Josse Whedona. Na DVD se nachází pouze dokument o natáčení.\n\nČeská televizní premiéra filmu proběhla na stanici HBO dne 7. srpna 2016.\n\nV Severní Americe utržil film 459 005 868 dolarů. Tržby v ostatních státech činily dalších přibližně 946 408 000 dolarů, takže celkově se jednalo o částku 1 405 413 868 dolarů, o 114 milionů dolarů méně, než první film \"Avengers\". Stal se tak ve své době pátým nejvýdělečnějším filmem historie (ještě v roce 2015 jej předběhly snímky \"Jurský svět\" a \"\", v roce 2018 film \"\" a roku 2019 \"\", takže \"Avengers: Age of Ultron\" klesli na deváté místo).\n\nBěhem prvních pěti dnů (22.–26. dubna 2015), kdy byl uveden do kin na 44 zahraničních trzích, utržil snímek 200,2 milionů dolarů. Za první den promítání v USA a v Kanadě (1. května 2015) dosáhly tržby 84,5 milionů dolarů (o 3,6 milionů dolarů více, než měl první díl \"Avengers\"), což byl ve své době druhý nejúspěšnější úvodní den historie, přičemž celosvětové tržby do toho dne dosáhly již 425 milionů dolarů. Během premiérového víkendu utržil \"Age of Ultron\" v Severní Americe 191,3 milionů dolarů, což byl v té době druhý nejúspěšnější výkon historie (po prvních \"Avengers\"). Zároveň jeho tržby činily 82 % tržeb daného víkendu. V Číně byl film promítán od 11. května 2015 a za první čtyři dny utržil 90 milionů dolarů. Celosvětově překonal hranici miliardy dolarů za 24 dnů po uvedení do kin. \"Age of Ultron\" byl teprve pátým filmem v historii, který na zahraničních trzích (mimo USA a Kanadu) utržil přes 900 milionů dolarů, čehož docílil 2. června 2015.\n\nNejvětším zahraničním trhem byla Čína (240,1 milionů dolarů), dále pak Jižní Korea (78,3 milionů dolarů), Spojené království (76,6 milionů dolarů) a Mexiko (50,9 milionů dolarů).\n\nSnímek \"Avengers: Age of Ultron\" zhlédlo v Česku za první promítací víkend 131 580 diváků, kteří v pokladnách kin nechali přibližně 20 milionů korun. Celková návštěvnost v ČR dosáhla během deseti týdnů 327 674 diváků a tržeb 49,5 milionu korun (2 miliony dolarů).\n\nSnímek se od kritiků dočkal převážně pozitivních reakcí. Server \"Rotten Tomatoes\" udělil filmu na základě 315 recenzí (z toho 236 jich bylo spokojených, tj. 75 %) známku 6,7/10. Server \"Metacritic\" ohodnotil snímek 66 body ze 100 možných, přičemž výsledná hodnota byla vypočítána ze 49 recenzí. Podle shrnutí 26 českých recenzí udělil server \"Kinobox.cz\" filmu 74 %.\n\nTodd McCarthy z týdeníku \"The Hollywood Reporter\" uvedl: „Film \"Avengers: Age of Ultron\" sice ve vytvoření vhodného protivníka, což je nanejvýš důležité, uspěl a svým superhrdinům předložil k vyřešení pár nových záležitostí, ale akční scény tentokrát nejsou vždy tak kvalitní.“ Scott Foundas z \"Variety\" napsal, že „jestliže je [tento snímek] ztělesněním toho, jak má značková, velkorozpočtová zábava v roce 2015 vypadat, pak jsme na tom mohli být podstatně hůře. Oproti titulní postavě rozhodně \"Age of Ultron\" duši má.“ Richard Roeper (\"Chicago Sun-Times\") dal filmu tři a půl hvězdy ze čtyř možných s komentářem: „Jednoho dne se film o Avengers může zhroutit pod váhou své vlastní úžasnosti. Mám tím na mysli otázku, kolikrát vlastně můžou zachránit svět? Ale tentokrát snímek stále stojí pevně na svých nohách.“ Oproti tomu Kenneth Turan z \"Los Angeles Times\" poznamenal, že po zhlédnutí snímku „zůstane v mysli pouze velmi málo“ a že myšlenky na film „zmizí beze stopy ihned po spotřebování“. Podle Scotta Mendelsona (\"Forbes\") snímek „\"Avengers: Age of Ultron\" působí jako povinnost – kolonka, která musí být odškrtnuta předtím, než se všechno pohne směrem, který všichni chtějí“.\n\nSnímek byl nominován na čtyři žánrové ceny Saturn (včetně kategorie Nejlepší komiksový film), z nichž vyhrál jednu v kategorii Nejlepší kostýmy.\n\nDíky komerčnímu úspěchu snímku byly v letech 2018 a 2019 uvedeny do kin filmové sequely \"\" \"\". Oba jsou rovněž součástí série Marvel Cinematic Universe (MCU).\n\n"}
{"id": "1035290", "url": "https://cs.wikipedia.org/wiki?curid=1035290", "title": "Jiří Dvořák", "text": "Jiří Dvořák\n\nJméno a příjmení Jiří Dvořák má více nositelů:\n\n\n"}
{"id": "1035291", "url": "https://cs.wikipedia.org/wiki?curid=1035291", "title": "Melchior von Diepenbrock", "text": "Melchior von Diepenbrock\n\nMelchior von Diepenbrock (6. ledna 1798, Bocholt – 20. ledna 1853, Jánský Vrch) byl německý římskokatolický biskup a kardinál. V letech 1845–1853 stál jako biskup v čele vratislavské diecéze. Byl také politicky aktivní jako poslanec frankfurtského parlamentu a člen Slezského zemského sněmu.\n\nMelchior von Diepenbrock se narodil roku 1798 do aristokratické rodiny. Vystudoval vojenskou akademii v Bonnu a jako důstojník se zúčastnil tažení proti Francii v roce 1815. Po návratu se dal na studium veřejných financí na univerzitě v Landshutu, kde v té době působil jako profesor jeho rodinný přítel Johann Michael Sailer. Když se Sailer stal řezenským biskupem, Diepenbrock jej následoval do Řezna a dal se na studium teologie. Roku 1823 byl vysvěcen na kněze a roku 1830 se stal kanovníkem.\n\nV roce 1835 postoupil na pozici děkana a od roku 1842 byl generálním vikářem řezenské kapituly. Jeho znalosti moderních jazyků, administrativní schopnosti a askeze mu vydláždily cestu na vratislavský biskupský stolec. Na místo vratislavského biskupa byl zvolen 15. ledna 1845. Zprvu tuto poctu odmítal, ovšem nakonec z poslušnosti vůči papeži Řehoři XVI. do čela vratislavské diecéze usedl.\n\nBěhem celého svého života hájil nezávislost církve na státu, podporoval chudé a osudem zkoušené lidi a prosazoval kvalitní vzdělávání studentů. Bojoval proti německému katolickému hnutí, jehož členy nechal exkomunikovat z církve. Během revoluce v roce 1848 varoval před použitím násilí. V této době se ukázal jako neoblomný obhájce vlády, práva a pořádku. Pastýřský list, který při této příležitosti vydal, byl na rozkaz krále čten ve všech protestantských kostelích v říši.\n\nV roce 1849 se stal apoštolským nunciem pruské armády. Na papežské konzistoři 30. srpna 1850 byl kreován kardinálem. Brzy poté kardinál těžce onemocněl a zemřel 20. ledna 1853. Titul kardinála nikdy nepřevzal. V poslední vůli odkázal veškerý svůj majetek diecézi. Jeho ostatky jsou uloženy ve vratislavské katedrále.\n\n"}
{"id": "1035296", "url": "https://cs.wikipedia.org/wiki?curid=1035296", "title": "U zmrzlého muže", "text": "U zmrzlého muže\n\nU zmrzlého muže je pomníček stojící východně od Bulovky a západně od Horní Řasnice ve Frýdlantském výběžku Libereckého kraje na severu České republiky. Jižně odtud tečou vody Arnoltického potoka, nachází se vrch Řasný (433 m n. m.) a za ním Dolní Řasnice. Turisty do blízkosti pomníku přivádí žlutě značená turistická trasa, na níž je severovýchodně od místa zřízen rozcestník turistických tras nazvaný „U pomníčku“. Počátkem září 2010 provedl rekonstrukci pomníku Spolek Patron.\n\nPomník upomíná na Gottfrieda Blumricha, který bydlel v Kunraticích, severně od Frýdlantu. Ten se v noci 23. prosince 1864 se svým spřežením vracel z lesa. Ve tmě však zabloudil a zajel do močálu. Oběma svým koním sice přeřezal postroje, aby je uvolnil, ale z bažin se dokázal dostat pouze jeden, který se sám vrátil do Dolní Řasnice. Druhý z koní se zde utopil. Z bažin se podařilo dostat i Blumrichovi, jenž promočený a promrzlý vyrazil směrem k Bulovce, v níž bydlel jeho bratr. Tam ovšem nedorazil a ještě daleko nad vsí zůstal vyčerpáním ležet a umrzl. V těchto místech pak byl na jeho památku vztyčen tento pomník.\n"}
{"id": "1035297", "url": "https://cs.wikipedia.org/wiki?curid=1035297", "title": "Klára Klose", "text": "Klára Klose\n\nKlára Klose (* 17. srpna 1971 Kroměříž) je česká sochařka, malířka a kreslířka, která se ve svém ateliéru věnuje individuálně tvorbě s lidmi - zájemci o výtvarné umění. Je členkou výtvarné sekce Východočeského střediska Obce spisovatelů v Pardubicích a členkou spolku Olomouckých výtvarníků.\n\nKlára Klose se narodila v jihomoravském městě Kroměříži stejně jako malíř Max Švabinský, jehož díla provázela sochařčino dětství. Matka Kláry Klose Jana Horáčková, její velký vzor, vystudovala SUPŠ Uherské Hradiště, obor keramika a do roku 1968 byla scénografkou ostravského Divadla Petra Bezruče. Za normalizace jí byla zakázána činnost, vrátila se tedy do svého rodného města a začala pracovat jako arteterapeut v kroměřížské psychiatrické léčebně. Navzdory své nelehké situaci nepřestala celý život malovat a kreslit, a proto můžeme považovat její díla za základní kámen pro tvorbu Kláry Klose.\nV roce 1985 byla Klára Klose přijata na SUPŠ Uherské Hradiště, kde pod vedením profesora Jiřího Vlacha a mistra Vladimíra Groše vystudovala obor keramika. Jiří Vlach se zhlédl v nadšení své žákyně pro sochařství a začal její ročník intenzivněji vyučovat v tomto oboru. Během let strávených na střední škole vytvořila Klára Klose zejména plastiky koní, které jsou ve sbírkách Uměleckoprůmyslového muzea v Praze.\n\nV roce 1990 udělala Klára Klose úspěšně talentové zkoušky na Akademii výtvarných umění v Praze, kde studovala v atelieru figurálního sochařství u profesora Karla Nepraše. V prvním ročníku na AVU získala cenu ateliéru za figuru staré ženy. Ve třetím ročníku reprezentovala se svými porcelánovými plastikami Českou republiku na setkání mladých umělců Germination 8 v Bredě, Varšavě, Athénách a Madridu. Své studium zakončila v roce 1996 diplomovou prací „Discobolos” - pohyb zachycený v plastice.\n\nPo ukončení Akademie výtvarných umění se v olomouckém ateliéru začala kromě sochařství intenzivně věnovat malbě a kresbě. Realizovala plastiku koně pro stáje Arthura Fischera v Olomouci. Po tragické smrti bratra a matky vytvořila plastiky “ Objekt 96 “ a “ Objekt 98, které jsou nyní ve sbírce Alšovy jihočeské galerie v Bechyni.\n\nV roce 2002 se přestěhovala, již se dvěma malými dětmi, do ateliéru v Pardubicích, kde se plně rozvinul její, tzv. humorný přístup k soše a lidskému konání, který nasála v Křížovnické škole čistého humoru bez vtipu Karla Nepraše. To vše zaznamenává v hliněných pohyblivých plastikách, perokresbách a nadrozměrných olejomalbách. Realizuje betonové plastiky pro veřejná prostranství měst Východních Čech. Maluje a sochaří na míru moderních interiérů současné architektury. V pardubickém atelieru se Klára Klose rovněž věnuje nápravě „škod“, které v oboru výtvarného umění napáchaly na lidech základní školy, a při soukromých lekcích individuálně otevírá v lidech – studentech či amatérech čirou a nespoutanou radost z tvorby.\n\nVystavuje od roku 1997 a od té doby byla její díla vystavena na několika samostatných i kolektivních výstavách. Věnuje se převážně abstraktní tvorbě, kterou považuje za více tvůrčí a svobodnou. a jejími hlavními tématy jsou svět lidí a vztahy. Prozaička a výtvarná kritička Anna Zonová přirovnala její odvážné ilustrace k tvorbě Toyen.\n\nPodílela se mj. i na ilustraci knihy Nekonečné Ticho, prvního prozaického díla Tomáše Zdechovského .\n\n\n\n"}
{"id": "1035299", "url": "https://cs.wikipedia.org/wiki?curid=1035299", "title": "Líčkov (zámek)", "text": "Líčkov (zámek)\n\nLíčkov je barokní zámek v Ústeckém kraji v okresu Louny. Stojí na ostrožně na místě staršího hradu nad stejnojmennou vsí v nadmořské výšce 310 m n. m. Od roku 1964 je chráněn jako kulturní památka.\n\nPodle Václava Hájka z Libočan začíná historie Líčkova již kolem roku 766, ale první věrohodná zpráva o panském sídle v Líčkově pochází až z roku 1342, kdy je zmiňován jako majetek kostela Všech Svatých na Pražském hradě. Ovšem už roku 1359 je uváděn jako sídlo Jana z Líčkova, původem měšťana z Chebu, po kterém ho získali Koldicové. Ti ho zřejmě drželi až do roku 1399. Po tomto roce se zde vystřídalo několik majitelů, mezi jinými například páni z Illburka. Sídlo v pramenech z této doby bývá označováno jako tvrz. Roku 1453 tvrz zdědil Václav Vlček z Minic, který tvrz přestavěl na hrad.\n\nV roce 1510 hrad získali Lobkovicové. Jiří Popel z Lobkovic, který roku 1593 vystoupil proti císaři Rudolfu II., jím byl na Líčkově po určitou dobu vězněn. Poté bylo líčkovské panství rozprodáno a hrad s okolními vesnicemi koupil Diviš Hrobčický z Hrobčic a po něm ho zdědil (roku 1596) jeho syn Bohuslav, který gotický hrad přestavěl na renesanční zámek. Za účast na stavovském povstání o zámek přišel. Koupil ho Hartvík Vratislav z Mitrovic. Kupní smlouva zmiňuje mimo jiné opevnění příkopy a zdí, pivovar v předhradí a oboru s několika desítkami kusů zvěře.\n\nBěhem třicetileté války byl zámek poničen švédskými vojsky. V té době patřil hrabatům z Váhlu, kteří potom část objektu barokně přestavěli. Po nich zámek opět vystřídal několik majitelů, až ho roku 1765 koupil Josef Vonibald z Ebenu, za něhož proběhla další barokní přestavba. Jako milovník umění v zámku shromáždil velkou sbírku uměleckých předmětů. Z téže doby pochází rokokově dekorovaná vstupní brána.\n\nJosef Vonibald upadl do dluhů a zámek přešel v dražbě na jiné majitele, za nichž sloužil jako cikorkárna a palírna lihu a byl značně poničen. Teprve roku 1925, kdy ho koupil akademický malíř Oskar Brázda se svou ženou Amelií Posse-Brázdovou, se situace zlepšila. Malíř nechal snížit věž na současnou úroveň a zakončit ji novorenesančním cimbuřím.\n\nPředchůdcem zámku byla gotická tvrz a později hrad. Přestože se jako hrad uvádí až po roce 1453, předpokládá Tomáš Durdík jeho vznik již ve 14. století. Důvodem je použití použití klasického bergfritu, který byl pro toto období typický. Současný areál kopíruje středověké opevnění, ale pro přesnější představu o podobě hradu chybějí informace. Hradní palác se mohl částečně zachovat v zámeckém zdivu v zadní části dispozice.\n\nNávštěvníci si mohou v Líčkově prohlédnout kromě zámeckých interiérů galerii s obrazy Oskara Brázdy a zámeckou kapli se zařízením z druhé poloviny 18. století.\n\n\n\n"}
{"id": "1035301", "url": "https://cs.wikipedia.org/wiki?curid=1035301", "title": "Arkady Fiedler", "text": "Arkady Fiedler\n\nArkady Fiedler (28. listopadu 1894, Poznaň, Německé císařství – 7. března 1985, Puszczykowo, Polsko) byl polský spisovatel, novinář, zoolog a cestovatel.\n\nArkady Fiedler vystudoval reálné gymnázium v Poznani a pak studoval filosofii a přírodní vědy na Jagellonské univerzitě v Krakově. Studium bylo přerušeno vypuknutím světové války. Byl povolán do německé armády a bojoval v oblastech Velkopolska. V letech 1918–1919 se podílel na Velkopolském povstání, díky kterému bylo Velkopolsko připojeno k nově vzniklé Polské republice. Stal se nadporučíkem četnictva a byl jmenován vedoucím organizačního oddělení Národního policejního ředitelství.\n\nPo skončení války pokračoval ve studiu na univerzitě v Poznani a v letech 1922–1923 vystudoval Akademii grafických umění v Lipsku. Od roku 1927 procestoval jako zoolog řadu zemí, kde sbíral exponáty pro polská muzea a poznával tamější život a kulturu. O svých cestách pak psal cestopisy a reportáže oblíbené zejména mezi mládeží, protože v nich spojoval poznatky s dobrodružným syžetem.\n\nZa druhé světové války byl důstojníkem polských ozbrojených sil ve Francii a Anglii. Roku 1946 se vrátil zpět do Polska a usadil se v Puszczykówu u Poznaně, kde v roce 1974 založil ve svém domě muzeum věnované jeho literární činnosti.\n\nJeho knihy byly přeloženy do mnoha jazyků. Seznamuje v nich čtenáře se zážitky ze svých cest (Brazílie, Peru, Kanada, Madagaskar, Tahiti, Trinidad, Guyana, Mexiko, Gruzie, Vietnam, Laos, Kambodža, Sibiř,Guinea, Ghana, Nigérie, Západní Afrika), se zajímavou přírodou, neznámými domorodými kmeny i zaniklými civilizacemi. Za své dílo obdržel mimo jiné roku 1974 Cenu předsedy vlády za tvorbu pro děti a mládež, roku 1978 Státní cenu 1. stupně za celoživotní dílo a roku 1979 Řád budovatelů lidového Polska.\n\n\n\n"}
{"id": "1035306", "url": "https://cs.wikipedia.org/wiki?curid=1035306", "title": "Grün", "text": "Grün\n\nGrün (německy \"zelený\") může být:\n\n\n\n\n\n"}
{"id": "1035307", "url": "https://cs.wikipedia.org/wiki?curid=1035307", "title": "Devious Maids", "text": "Devious Maids\n\nDevious Maids je americký televizní seriál, který vysílala televizní stanice Lifetime. Tvůrcem seriálu je Marc Cherry. Mezi jeho producenty patří například herečka Eva Longoria. Seriál se vysílal od 23. června 2013 do 8. srpna 2016.\n\nMezi obsazení seriálu patří Ana Ortiz, která hraje hlavní postavu, dále Dania Ramirez, Roselyn Sánchez, Edy Ganem a Judy Reyes, které hrají služky a Susan Lucci, Rebecca Wisocky, Tom Irwin, Brianna Brown, Brett Cullen, Mariana Klaveno a Grant Show, kteří hrají další hlavní role.\n\nSeriál byl původně rozvíjen stanicí ABC. Pilotní epizoda byla k zhlédnutí online 9. června 2013, před televizním debutem. Obdržela pozitivní kritiky. Poslední epizodu první série sledovala přes 3 miliony diváků.\n\n13. srpna 2013 získal seriál druhou sérii, skládající se ze 13 epizod. Ta měla premiéru 20. dubna 2014. 26. září 2014 byla objednána 3. řada seriálu, která měla také 13 epizod. Premiéru měla 1. června 2015. První díl desetidílné čtvrté řady byl odvysílán 6. června 2016.\n\nSeriál sleduje život služek, které pracují pro jedny z nejmocnějších rodin v Beverly Hills v Kalifornii.\n\nSeriál měl premiéru 23. června 2013. V pilotní epizodě je zabita služka Flora Hernandez neznámým pachatelem. Profesorka Marisol Suarez (Ana Ortiz) začíná vraždu vyšetřovat poté, co je její syn z vraždy obviněn. Rozhodne se předstírat, že je služka Marisol Duarte. Seriál sleduje život dalších čtyř služek: Rosie Falty z Mexika (Dania Ramirez), portorykánské zpěvačky Carmen Luny (Roselyn Sánchez), Zoily Diaz (Judy Reyes) a její dospívající dcery Valentiny (Edy Ganem). Tyhle služky pracují pro nejmocnější osoby Beverly Hills jako pro nestabilní Genevieve Delatour (Susan Lucci) a jejího syna Remiho, společenskou Evelyn a jejího muže Adriana Powella (Rebecca Wisocky a Tom Irwin), herečku Peri Westmore a jejího muže Spence Westmora (Mariana Klaveno a Grant Show. V první sérii také můžeme vidět svatbu Taylor a Michaela Stapporta (Brianna Brown a Brett Cullen, pro které slouží právě Marisol. Záhada \"Kdo zabil Floru?\" je objasněna ve 13. epizodě, kdy seriál končí.\n\nDruhá série měla premiéru 20. dubna 2014. Seriál se soustředí na záhadný příběh Opal, nové služky (Joanna P. Adler). Druhá série také řeší problémy afro-americké rodiny, pro kterou pracuje Rosie. Zolia řeší problémy se svým manželem Pablem, zatímco její dcera Valentina se snaží držet dál od Remiho. Seznamuje se s Ethanem, který pracuje u Genevieve jako čistič bazénu. Adrian a Evelyn si najímají nového bodyguarda Tonyho, kvůli častým krádežím v jejich sousedství. Při jedné loupeži je smrtelně zraněn Alejandro, který měl pomoci Carmen stát se slavnou zpěvačkou.\n\n\n\nPilot vznikl na základě mexického seriálu \"llas son la Alegría del Hogar\", který byl přeložen do angličtiny jako \"Ony jsou radostí domova\". Americká adaptace měla následovat čtyři služky a jejich ambice a sny, zatímco pracují pro bohaté a slavné rodiny z Beverly Hills. Televizní stanice ABC objednala pilotní díl 31. ledna 2012. 26. března herečka Eva Longoria oznámila, že se stane exkluzivní producentkou. Před seriálem pracovala s tvůrcem Devious Maids na seriálu Zoufalé manželky a byla najmuta, kvůli její perspektivě na latinské role. 14. května 2012 stanice ABC seriál nevybrala pro svoji sezony 2012-2013. Nicméně 22. června 2012 televizní stanice Lifetime seriál vybrala a přiobjednala dalších 13 epizod. V květnu 2012 se Roselyn Sánchez objevila v poslední epizodě seriálu Zoufalé manželky jako její postava Carmen Luna.\n\nDania Ramirez byla první obsazenou herečkou do seriálu, a to 15. února. Ana Ortiz se k obsazení připojila 17. února. 23. února se připojily Roselyn Sánchez a Judy Reyes. Když byl obsazený Edy Ganem, seriál byl stále popisován, jako soustřeďující se na čtyři služebné (Ortiz, Reyes, Sanchez a Ramirez; Oritz postava byla později změněna na profesorku, která předstírá, že je služebná). Rebecca Wisocky se připojila 23. února. Další vedlejší role byly oznámené v březnu: Brianna Brown (6. března), Susan Lucci, Drew Van Acker a Brett Cullen (9. března), Mariana Klaveno a Grant Show (12. března) a Tom Irwin (16. března).\n\nKdyž byla seriál vybrána stanicí Lifetime, Wolé Parks se připojila k obsazení v hlavní roli. Melinda Page Hamilton a Matt Cedeño se připojili ve vedlejších rolích. Valerie Mahaffey se jako cameo objevila v pilotní epizodě a později se vrátila jako vedlejší postava. Herci, kteří se objevili v seriálu \"Zoufalé manželky\" si v seriálu zahráli hostující role: Richard Burgi, Andrea Parker, Jolie Jenkins, Patrika Darbo, Dakin Matthews, Liz Torres.\n\nDo druhé sérii byly přidány čtyři nové hlavní postavy. Wole Parks a Brett Cullen se do seriálu již nevrátili a Brianna Brown se objevila jako host. Joanna P. Adler byla obsazena do role nové záhadné služebné Opal. V prosinci 2013 se připojil Dominic Adams jako bodyguard Tony. Tirica OKelley získala vedlejší roli Tanye. Colin Woodell byl obsazený do role Ethana Sinclaira a Mark Deklin se objevil jako Nicholas Deering, Marisol nový přítel.\n\nPro třetí sérii byl na hlavní postavu povýšen Gilles Marini, který se objevil ve finále druhé série. Hvězda první série Brianna Brown se vrátí v hlavní roli. V únoru 2015 byl oznámeno, že herečka Naya Rivera se připojila k obsazení jako služebná Blanca, která slouží poněkuď ideální rodině, která skrývá svá tajemství. Později v měsíci se připojil herec Nathan Owens jako Jesse, který se vrátil z armády. Cristán de la Fuente byl obsazen do hlavní role, Rosieho muže, o kterém si všichni mysleli, že zemřel. Alec Mapa na svém twitteru uveřejnil, že se v seriálu objeví v roli Jerryho.\n\nPilotní epizoda pro televizní stanici ABC se natáčela v Los Angeles. 21. března se začalo natáčet v Beverly Hills. Poté co seriál vybrala stanice Lifetime se natáčení přesunulo do Atlanty v Georgii.\n"}
{"id": "1035308", "url": "https://cs.wikipedia.org/wiki?curid=1035308", "title": "Andre Begemann", "text": "Andre Begemann\n\nAndre Begemann (* 12. července 1984 Lemgo) je německý profesionální tenista, specializující se na čtyřhru. Ve své dosavadní kariéře vyhrál na okruhu ATP World Tour čtyři deblové turnaje. Na challengerech ATP a okruhu Futures získal do listopadu 2014 devět titulů ve dvouhře a dvacet dva ve čtyřhře.\n\nNa žebříčku ATP byl ve dvouhře nejvýše klasifikován v červenci 2010 na 166. místě a ve čtyřhře pak v srpnu 2013 na 39. místě. Trénují ho Jochen Müller a Gideon Hilb.\n\nNa nejvyšší grandslamové úrovni se probojoval do třetího kola mužské čtyřhry French Open 2014 poté, co s Robinem Haasem vyřadili druhý pár světa Alexander Peya a Bruno Soares. Následně však skončili na raketách argentinských tenistů Máxima Gonzáleze a Juana Mónaca.\n\nV německém daviscupovém týmu debutoval v roce 2014 čtvrtfinále Světové skupiny proti Francii, v němž prohrál čtyřhru s Tobiasem Kamkem s párem Julien Benneteau a Michaël Llodra. Němci vypadli 2:3 na zápasy. Do roku 2015 v soutěži nastoupil k jedinému mezistátnímu utkání s bilancí 0–0 ve dvouhře a 0–1 ve čtyřhře.\n\nNarodil se roku 1984 v západoněmeckém Lemgu do rodiny Dietera a Karin Begemannových. Otec hrál na poloprofesionální úrovni druhou německou fotbalovou ligu.\n\nPremiérové finále na okruhu ATP Tour ve čtyřhře říjnové události Erste Bank Open 2012, jež se ave Vídni, proměnil v titul. Po boku krajana Martins Emmrichs zdolali v rozhodujícím zápase rakousko-slovenský pár Julian Knowle a Filip Polášek. Druhou trofej oba společně vybojovali na düsseldorfském Power Horse Cup 2013, kde ve finálovém duelu přehráli dvojici Treat Conrad Huey a Dominic Inglot.\n\nTřetí a čtvrtý deblový vavřín dobyl v rozmezí jednoho měsíce. Na červnovém\nGerry Weber Open nejdříve s Rakušanem Julianem Knowlem v boji o titul porazili švýcarský pár Marco Chiudinelli a Roger Federer, když o výhře rozhodli až v supertiebraku nejtěsnějším dvoubodovým rozdílem míčů [12–10]. V červenci pak triumfoval na další antukové události Crédit Agricole Suisse Open Gstaad 2014, probíhající v Gstaadu. Společně s Nizozemcem Robinem Haasem zvládli poslední utkání turnaje proti australsko-slovenské sestavě Rameez Junaid a Michal Mertiňák.\n\n"}
{"id": "1035309", "url": "https://cs.wikipedia.org/wiki?curid=1035309", "title": "Na Svatém", "text": "Na Svatém\n\nNa Svatém (265 m n. m.) je vrch v okrese Hradec Králové Královéhradeckého kraje. Leží asi 2 km zjz. od obce Smiřice na jejím katastrálním území.\n\nGeomorfologicky vrch náleží do celku Východolabská tabule, podcelku Pardubická kotlina a okrsku Smiřická rovina. Podle podrobnějšího členění Balatky a Kalvody, které okrsek Smiřická rovina nezná, náleží vrch do okrsku Královéhradecká kotlina a podokrsku Jaroměřská kotlina.\n"}
{"id": "1035318", "url": "https://cs.wikipedia.org/wiki?curid=1035318", "title": "Leoš Krejčí", "text": "Leoš Krejčí\n\nLeoš Krejčí (* 17. ledna 1965 Brno) je bývalý československý basketbalista, účastník čtyř mistrovství Evropy, stříbrný medailista z Mistrovství Evropy 1985 a šestinásobný mistr republiky.\n\nV československé basketbalové lize hrál 6 sezón za tým Zbrojovka Brno a jednu sezónu za RH Pardubice. S týmem Brna získal čtyři tituly mistra Československa (1986, 1987, 1988, 1990) a jedno čtvrté místo (1984). V historické střelecké tabulce basketbalové ligy Československa (od sezóny 1962/63 do 1992/93) je na 53. místě s počtem 3482 bodů. Od roku 1990 hrál za belgický klub Kortrijk Sport CB.\n\nV České basketbalové lize hrál čtyři sezóny (1994–1998) za tým Bioveta / Stavex Brno, s nímž získal dva tituly mistra České republiky a dvě čtvrtá místa. V dalších pěti sezónách hrál čtyři sezóny za tým Houseři / BBK Orgapol Brno / Triga Eprin Brno a jednu sezónu za Ostacolor BK Pardubice\n\nDvakrát v letech 1986 a 1995 byl zařazen do nejlepší pětice hráčů československé resp. české ligy basketbalu a v roce 1995 byl vyhodnocen na pátém místě nejlepší desítky hráčů České basketbalové ligy a hrál za tým Východ v prvním All-Star zápase české basketbalové ligy.\n\nS týmem Brna hrál v 6 ročnících (28 zápasů) evropských klubových pohárů v basketbale, z toho 2 ročníky (8 zápasů) v Poháru evropských mistrů 1987 a 1988, 2 ročníky (6 zápasů) v Evropské lize 1995 a 1996 a 2 ročníky (14 zápasů) ve FIBA EuroCup 1995 a 1997. Největším úspěchem byla účast v osmifinále Poháru evropských mistrů 1988 a mezi 16 týmy ve FIBA EuroCup 1997.\n\nJako hráč československé basketbalové reprezentace se zúčastnil tří Mistrovství Evropy mužů 1987 ve Stuttgartu (2. místo), 1987 v Athénách (8. místo) a 1991 v Římě (6. místo) a získal stříbrnou medaili na ME v roce 1985. Hrál na Předolympijské evropské kvalifikaci v roce 1992 ve Španělsku, kde Československo skončilo šesté mezi 25 týmy a nekvalifikovalo se na OH 1992. Za reprezentační družstvo v letech 1983 až 1992 odehrál celkem 219 utkání, z toho 20 zápasů na čtyřech uvedených soutěžích. Dále hrál na Mistrovství Evropy v basketbale juniorů v roce 1984 ve Švédsku (6. místo).\n\nZa českou basketbalovou reprezentaci hrál v kvalifikacích na Mistrovství Evropy 1995 - v semifinálové části ve skupině D skončila Česká republika na 4. místě a nepostoupila na ME 1995 a 1997, v semifinálové části ve skupině C skončila Česká republika na 5. místě a nepostoupila na ME 1997.\n\n\n\n\n\n\n\n\n"}
{"id": "1035324", "url": "https://cs.wikipedia.org/wiki?curid=1035324", "title": "Seznam představitelů Města Touškova", "text": "Seznam představitelů Města Touškova\n"}
{"id": "1035325", "url": "https://cs.wikipedia.org/wiki?curid=1035325", "title": "Pavel Šabalin", "text": "Pavel Šabalin\n\nPavel Vladimirovič Šabalin (rusky Павел Владимирович Шабалин; * 23. října 1988, Aksu, Kazašská SSR, SSSR) je kazašský fotbalový záložník a reprezentant, momentálně hráč klubu FK Aktobe.\nV A-mužstvu reprezentace Kazachstánu debutoval 11. 9. 2012 v kvalifikačním zápase v Malmö proti domácímu Švédsku (prohra 0:2).\n\n"}
{"id": "1035327", "url": "https://cs.wikipedia.org/wiki?curid=1035327", "title": "Kravčuk", "text": "Kravčuk\n\nKravčuk (Кравчук) je příjmení odvozené od povolání krejčího (ukrajinsky: \"кравець\", kravec), a doplněné ukrajinským sufixem \"-чу́к\" (-čuk). Na počátku třetího milénia jej na Ukrajině nosilo přes 52 tisíc osob. Existuje více encyklopedicky významných nositelů tohoto příjmení:\n\n"}
{"id": "1035330", "url": "https://cs.wikipedia.org/wiki?curid=1035330", "title": "Curt Dizon", "text": "Curt Dizon\n\nCurt Jordan Perez Dizon (* 4. února 1994, Londýn, Spojené království) je anglicko-filipínský fotbalový záložník a reprezentant Filipín, momentálně hráč filipínského klubu Global FC.\nV A-mužstvu reprezentace Filipín debutoval 11. 4. 2014 v zápase proti týmu Nepálu (výhra 3:0). V zápase vstřelil jeden gól.\n\n"}
{"id": "1035337", "url": "https://cs.wikipedia.org/wiki?curid=1035337", "title": "Rückertův pomníček", "text": "Rückertův pomníček\n\nRückertův pomníček je funerální památka umístěná v lese na jihovýchodním úbočí Hřebenáče (566 m n. m.), který je součástí Jindřichovického hřebene ve Frýdlantském výběžku na severu Libereckého kraje České republiky. Jihozápadně od pomníku se rozkládá Nové Město pod Smrkem. Východně od Rückertova pomníčku vede silnice III/29110 spojující toto město s Dětřichovcem a následně Jindřichovicemi pod Smrkem. Za touto silnicí se následně zdvihá svah Andělského vrchu (572 m n. m.). Samotný pomník má tvar kovové destičky osazené do betonového sloupku, v jehož blízkosti se nachází kovový kříž připevněný na kmen stromu. Památka upomíná na neštěstí, k němuž došlo 24. listopadu 1874, kdy v těchto místech revírníka Adolfa Rückerta zabil padající strom.\n"}
{"id": "1035338", "url": "https://cs.wikipedia.org/wiki?curid=1035338", "title": "Gerhard Clages", "text": "Gerhard Clages\n\nGerhard Clages (26. června 1902 Braunschweig – 15. října 1944 Budapešť) byl německý námořník a příslušník nacistické Schutzstaffel (SS).\n\nSvé školní vzdělávání ukončil základní školou. Následně se roku 1918 dobrovolně přihlásil do pomocné služby a byl nasazen na území Švédska. Během října toho roku vstoupil coby dobrovolník do válečného loďstva a v jeho řadách sloužil až do roku 1920. Od roku 1921 působil čtyři roky (až do 1925) na pozici obchodního zástupce braun­­schweigské automobilové firmy. Během roku 1922 vstoupil do Národně socialistické německé dělnické strany (NSDAP) a o rok později též do Sturmabteilung (SA). Po ukončení zaměstnání v automobilce získal novou práci na parníku společnosti Hamburg-Amerika-Linie. Plavil se po mořích i oceánech a dostal se tak do Severní i Jižní Ameriky, východní Asie a též do Pacifiku. Počínaje rokem 1931 sice svou práci námořníka ztratil, ale našel si zaměstnání nové, a sice u pomocné policie (Hilfspolizei). Díky doporučení svého nadřízeného se o tři roky později (1934) stal členem SS v hodnosti Untersturm­führer. Roku 1938 ovšem porušil nařízení SS, když se bez svolení Heinricha Himmlera oženil. Svolení ke sňatku od Himmlera sice posléze dostal, ale za tento prohřešek mu udělil důtku.\n\nV roce 1939 se stal velitelem gestapa v Pardubicích. K 1. září 1940 byl povýšen do hodnosti Obersturmführera. V červnu roku 1942 organizoval vypálení obce Ležáky (24. června 1942). Dne 1. září téhož roku získal hodnost Hauptsturmführera. Další kariérní postup měl přijít 9. listopadu 1944. Protože však padl v bojích v Budapešti, získal jej in memoriam ke dni svého úmrtí.\n"}
{"id": "1035340", "url": "https://cs.wikipedia.org/wiki?curid=1035340", "title": "Josef Mirovít Král", "text": "Josef Mirovít Král\n\nJosef Mirovít Král, vlastním jménem Josef Alois Král (16. března 1789, Semechnice – 13. února 1841, Horní Branná), byl český římskokatolický kněz, obrozenecký spisovatel, básník a překladatel.\n\nStudoval na piaristickém gymnáziu v Litomyšli, kde absolvoval i navazující dvouleté filosofické studium, patrně i v Praze a teologii v Hradci Králové. Po kněžském svěcení, které přijal 12. srpna 1811, působil jako kaplan nejprve v Novém Hrádku, v letech 1818 až 1820 v Jilemnici a poté v Horní Branné, kde se roku 1832 stal farářem.\n\nPřátelil se mimo jiné s Josefem Myslimírem Ludvíkem a dopisoval si například s Josefem Vojtěchem Sedláčkem OPraem a Václavem Michalem Pešinou rytířem z Čechorodu.\n\n\n\n"}
{"id": "1035342", "url": "https://cs.wikipedia.org/wiki?curid=1035342", "title": "Cháby", "text": "Cháby\n\nCháby (229 m n. m.) je vrch v okrese Pardubice Pardubického kraje. Leží asi 1 km jihozápadně od obce Hrobice na jejím katastrálním území.\n\nGeomorfologicky vrch náleží do celku Východolabská tabule, podcelku Pardubická kotlina a okrsku Smiřická rovina.\n\nPodle podrobnějšího členění Balatky a Kalvody, které okrsek Smiřická rovina nezná, náleží vrch do okrsku Královéhradecká kotlina a podokrsku Opatovická kotlina.\n"}
{"id": "1035344", "url": "https://cs.wikipedia.org/wiki?curid=1035344", "title": "Július Michalík", "text": "Július Michalík\n\nJúlius Michalík (* 24. února 1972 Bojnice) je bývalý československý basketbalista, účastník čtyř mistrovství Evropy, bronzový medailista z Mistrovství Evropy juniorů 1988 a mistr Československa 1990.\n\nPřed sezónou 1988–1989 přestoupil z BC Prievidza do týmu Zbrojovka Brno, ve kterém v československé basketbalové lize hrál 3 sezóny (1988–1991), s nímž získal titul mistra Československa (1990) a dvě čtvrtá místa (1989, 1991). V historické střelecké tabulce basketbalové ligy Československa (od sezóny 1962/63 do 1992/93) je na 180. místě s počtem 1774 bodů, kterých dosáhl za pouhé tři sezóny s nadprůměrným počtem 591 bodů na sezónu. V letech 1991 až 1995 hrál americkou univerzitní soutěž za Iowa State, ve 126 zápasech zaznamenal 1825 bodů. V roce 1995 patřil mezi kandidáty draftu do NBA. V letech 1996–2002 hrál basketbal ve Francii, Turecku a Itálii.\n\nS týmem Zbrojovka Brno hrál ve 2 ročnících (6 zápasů) Poháru evropských mistrů 1989 a 1991. Největším úspěchem byla účast v osmifinále v roce 1988.\n\nJako hráč československé basketbalové reprezentace se zúčastnil Mistrovství Evropy mužů 1991 v Římě (6. místo), kde byl s 58 body v 5 zápasech nejlepším střelcem Československa. Hrál na Předolympijské evropské kvalifikace v roce 1992 ve Španělsku, kde Československo skončilo šesté mezi 25 týmy a nekvalifikovalo se na OH 1992. Za reprezentační družstvo v letech 1990 až 1992 odehrál celkem 41 utkání, z toho 14 zápasů na dvou uvedených soutěžích, v nichž zaznamenal 121 bodů.\n\nDále hrál na Mistrovství Evropy v basketbale juniorů v roce 1988 v Jugoslávii (3. místo) a v roce 1990 v Holandsku (11. místo), kde byl se 173 body (7 utkání) nejlepším střelcem Československa a druhým nejlepším střelcem celého ME juniorů 1990. Hrál na Mistrovství Evropy v basketbale hráčů do 22 let 1992 v Athénách (5. místo), kde byl se 118 body (7 utkání) nejlepším střelcem Československa.\n\nZa basketbalovou reprezentaci Slovenska hrál v kvalifikacích na Mistrovství Evropy 1997 – v semifinálové části ve skupině A skončilo Slovensko na 6. místě a nepostoupila na ME 1997 a Mistrovství Evropy 1999 – v předkvalifikaci Slovensko vítězem skupiny C (Michalík nejlepším střelcem 42 bodů /3 zápasy), v semifinálové části ve skupině A skončilo na 5. místě a nepostoupila na ME 1997 (Michalík ve 4 zápasech 58 bodů).\n\n\n\n\n\n\n\n\n"}
{"id": "1035350", "url": "https://cs.wikipedia.org/wiki?curid=1035350", "title": "Runovládci", "text": "Runovládci\n\nRunovládci je série románů pocházející z pera amerického autora Davida Farlanda. První část byla vydána v roce 1998. \nV universu Runovládců existuje unikátní systém magie, který si zakládá na konkrétních vlastnostech, jako například síla, půvab a důvtip. Tyto vlastnosti mohou být přeneseny z jedné osoby (tvora) na druhého při procesu zvaném „dar odkazu“. Osoby, které těchto odkazů sklidily mnoho, se stávají velice mocnými, jejich schopnosti přesahují lidské meze a jsou známi jako Runovládci.\n\nPrinc Gaborn Val Orden se při své výpravě za rukou princezny Iomy Sylvarresty ocitne v samotném ohnisku vpádu runovládce Raj Ahtena do království Heredonu.\nRaj Ahten a vojska Rofehavanu vytvoří alianci a společně se vypraví do bitvy proti invazi Ničitelů.\nPo bitvě u Carrisu Gaborn vede Rofehavanské vojska za prchajícími zbytky hordy ničitelů, zatímco Raj Ahten se navrací do svého rodného Indhopalu čelit dalším vlnám invaze ničitelů.\nMalá dívka Averran ochutnala mozek ničitele a získala jeho vzpomínky. Díky této schopnosti se stává klíčem k nalezení sídla ničitelů a odvrácení jejich hrozby.\nGaborn Val Orden vede expedici do srdce podzemního labyrintu, aby skolil jedinou pravou vládkyni ničitelů a navždy tak ochránil lidstvo.\n\n9 let po událostech Doupěte kostí, Gaborna, Krále Země konečně dožene jeho věk a skoná. Na tento moment dlouho čekající nepřátelé Země povstávají z úkrytů a snaží se převzít vládu. Gabornův nejstarší syn Fallion, stále pouhý chlapec, musí bojovat a snažit se přežít.\nFallion se navrací do Mystarie a je přelstěn, aby spojil svůj svět s jiným, když se snaží obnovit jediný pravý svět. V druhém stínovém světě se nachází Areth Sul Urstone, což je inkarnace Fallionova otce, Gaborna Val Ordena, je však vězněn a pokoušen obrovským zlem.\nPaní Zoufalství mučí Falliona díky runám soucitu. Obě strany se snaží získat moc nad obrovskými zásobami krvavého kovu, kterého je na novém světe velké množství. Paní Zoufalství začíná do své armády připojovat společníky z jiných světů a Rhianna využívá nově získané moci Paní Zoufalství k tomu, aby Falliona vysvobodila. Fallion se později ochotně vrací s Vulgnashem.\nBorenson s Myrrimou se vrací z Landesfallenu na Ox Port, kde jsou loveni wyrmlingy, ale skálopevně chránění wyrmlingským velitelem, Crull-maldorem, který se snaží pomoci Borensonovi/Aath Ulberovi v jeho prorokovaném vízězství nad vládcem Zul-Toracem.\nProzatím nevydaný díl. V červnu 2014, autor knihy David Farland vydal oznámení, že na knize pracuje a již napsal 500 stran. Prozatím není stanovené datum vydání. V dubnu 2017 napsal David Farland krátkou zprávu na svém Facebook účtu, že na knize stále pracuje, a že již má přibližně 700 stran.\n\nExistuje legenda, která vypráví o tzv. Sumě všech lidí, o lidem milovaným muži s nezměrným množstvím odkazů, který se stal nesmrtelným a své odkazy si uchoval i poté, co jeho zasvěcenci umřeli. Síla jeho zasvěcenců do něj proudila záhadným způsobem bez jakéhokoliv postihu jeho zasvěcenců. V knihách se Daylan objevuje ve zmínkách jako Suma všech lidí, v sedmé knize je odhaleno, že Daylan je jedním ze zářících. Také vychází najevo, že Daylan má pouhé 4 odkazy síly, oproti množství odkazů v legendách. Sám Daylan prý začal rozšiřovat ony legendy, jejich smysl však nebyl odhalen.\n\nStejně jako Suma všech lidí, tak i Král Země je legendární postavou mezi kulturami. Prvním lidským Králem Země, přestože existovalo více králů různých ras, byl Erden Geboren, který sjednotil lidstvo a pomocí svých nadpřirozených sil a moci Země jej ochránil proti Tothům a Ničitelům.\nTóthové byli zničeni, avšak Ničitelé přežili. Geborenovo království se po jeho smrti nakonec rozpadlo a královské rodiny většiny národů jsou úzce spojeny právě s Geborenovým odkazem, protože jsou to povětšinou potomci jeho nejvěrnějších pobočníků a Geborenovi příbuzní.\n\nKrál Země je obvykle obdařen nesmírnou kouzelnou mocí, kterou vládnou správci Země, neboli čarodějové Země. Dokáže spát pohřben v půde a komunikovat se samotnou Zemí ve svých snech. Králové Země jsou známí také tím, že oplývají schopností \"Zraku Země\", velký dar, díky kterému mohou vidět na obrovské vzdálenosti, nebo přímo do duší jiných lidí. Díky tomuto může posoudit, kteří z lidí jsou hodni záchrany a následně si je vyvolit a vytvořit si s nimi magické pouto.\n\nKrál Země dokáže vycítit nebezpečí blížící se k jeho vyvoleným a také jim předávat telepatické zprávy. Smrt vyvoleného provází velká bolest Krále Země. Legendy praví, že Erden Geboren zemřel bez jediného viditelného šrámu, právě kvůli zlomenému srdci ze smrti mnoha jeho vyvolených.\n\n"}
{"id": "1035352", "url": "https://cs.wikipedia.org/wiki?curid=1035352", "title": "Vasilij Blochin", "text": "Vasilij Blochin\n\nVasilij Michajlovič Blochin (7. ledna 1895 – 3. února 1955) byl sovětský generálmajor, který sloužil jako vrchní popravčí ve stalinistické NKVD pod velením Genricha Jagody, Nikolaje Ježova a Lavrentije Beriji (Jagoda a Ježov byli, poté, co upadli v nemilost, sami Blochinem na Stalinův příkaz popraveni). \n\nBlochin byl na své místo vybrán v roce 1926 Stalinem. Podílel se spolu s dalšími popravčími na mnohých hromadných vraždách během Stalinovy vlády, zvláště v období velkého teroru a během 2. světové války. Zavraždil vlastní rukou desetitisíce lidí, včetně 7000 polských válečných zajatců během Katyňského masakru v létě 1940, což z něho činí největšího kata ve zdokumentovaných lidských dějinách. Po Stalinově smrti byl degradován a donucen odejít do důchodu. Zemřel v roce 1955, údajně spáchal sebevraždu.\n\nBlochin se narodil do rolnické rodiny dne 7. ledna 1895 ve Vladimirské oblasti. Během 1. světové války sloužil v carské armádě. Po bolševickém převratu se rychle \"zorientoval\" v nových poměrech a v březnu 1921 vstoupil do sovětské tajné policie Čeka. Zde si jeho nadřízení brzy všimli jeho nemilosrdnosti a \"dovednosti\", s jakou vykonával to, co Stalin nazýval \"\"čornaja rabota\" - \"\"černou prací\": vraždy, mučení, zastrašování a tajné popravy. Blochin byl brzy povýšen a během šesti let jmenován šéfem nově vytvořeného oddělení \"Kommandatura\" Pobočka administrativně výkonného oddělení NKVD. To bylo vytvořeno právě za účelem provádění této, jak se také jinak říkalo, \"mokré práce\". Sídlilo na Lubjance v Moskvě a jeho členové byli vybírání samotným Stalinem, který oddělení také přímo velel. Zřejmě i díky tomu oddělení přežilo jinak nemilosrdné čistky, které občas v NKVD probíhaly. \n\nBlochin zastával funkci velitele vnitřního vězení v Lubjance, což mu umožňovalo vykonávat jeho práci bez zbytečné byrokracie a dozoru. Přestože většina z odhadovaných 828 000 poprav, které NKVD vykonala během Stalinova života, byla vykonána lokálními čekisty spolu s tzv. trojkou z NKVD, hromadných poprav se účastnili i speciální popravčí z \"Kommandantury\". Blochin navíc osobně popravoval prominentní vězně, většinou vysoce postavené bolševiky, kteří byli odsouzeni v tzv. Moskevských procesech. Mezi jeho oběti tak patřili například maršál Sovětského svazu Michail Tuchačevskij a dva ze tří šéfů NKVD (Genrich Jagoda v roce 1938 a Nikolaj Ježov v roce 1940), pod kterými sám Blochin dříve sloužil. Za svoji službu v roce 1937 byl vyznamenán Stuhou cti.\n"}
{"id": "1035355", "url": "https://cs.wikipedia.org/wiki?curid=1035355", "title": "Christian Kotz von Dobrz", "text": "Christian Kotz von Dobrz\n\nChristian Kotz von Dobrz, též \"von Dobrž\", česky Kristian Kotz z Dobrže, též \"Koc z Dobrše\" (4. září 1806 Praha – 31. října 1883 Újezd Svatého Kříže), byl rakouský šlechtic z rodu Koců z Dobrše a politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nMěl titul c. k. komořího. Patřilo mu alodiální panství Újezd Svatého Kříže v jihozápadních Čechách. Jeho manželkou byla od 20. května 1837 Leopoldine Sophie Marie Aglaja (1812–1899), sestra rakouských politiků Carlose Auersperga a Adolfa Auersperga.\n\nDlouhodobě působil ve vysokých funkcích ve státní správě. Počátkem 40. let 19. století byl guberniálním radou v Praze. Ve 40. letech byl rovněž činný jako ředitel Společnosti vlasteneckých přátel umění a ředitel pražského živnostenského spolku. Pak zastával funkci krajského hejtmana ve Slaném a po reorganizaci státní správy roku 1850 přešel na post krajského hejtmana v České Lípě, kde setrval do roku 1853, kdy přešel do funkce viceprezidenta místodržitelského oddělení v Košicích. V roce 1856 byl přeložen do Brna, kde byl místodržitelským viceprezidentem. Zde setrval cca pět let a pak opustil státní službu. Byl členem okresní školní rady v Horšovském Týně a okresního výboru v Hostouni.\n\nZapojil se i do politiky. V zemských volbách v březnu 1867 byl zvolen na Český zemský sněm za kurii velkostatkářskou (nesvěřenecké velkostatky). Patřil ke Straně ústavověrného velkostatku, která byla proněmecky, provídeňsky a centralisticky orientovaná. Zemský sněm ho o dva týdny později zvolil i do Říšské rady (tehdy ještě volené nepřímo) za kurii velkostatkářskou v Čechách. Opětovně byl sněmem do Říšské rady delegován roku 1870. 8. listopadu 1870 složil slib.\n\nZemřel v říjnu 1883.\n"}
{"id": "1035360", "url": "https://cs.wikipedia.org/wiki?curid=1035360", "title": "Ferdinand Kotz von Dobrz", "text": "Ferdinand Kotz von Dobrz\n\nFerdinand Kotz von Dobrz, celým jménem \"Ferdinand Arnošt Antonín\", též \"von Dobrž\", česky Ferdinand Kotz z Dobrže, též \"Koc z Dobrše\" (18. ledna 1821 Hlavňovice – 2. srpna 1882 Hlavňovice), byl rakouský šlechtic z rodu Koců z Dobrše a politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nOd 16. července 1848 byla jeho manželkou Valeria Girtler von Kleeborn. Roku 1869 byl povýšen do baronského stavu. Patřilo mu panství Hlavňovice na Klatovsku. Dále vlastnil Libětice a Přestanice. Měl tři syny a jednu dceru. Vychodil gymnázium v Klatovech. Dlouhodobě působil ve státní správě. V roce 1841 nastoupil k zemskému guberniu v Linci. Od roku 1843 zastával úřad krajského komisaře v Čechách (v Hradci Králové, v Milevsku). Roku 1853 ze státních služeb odešel. Byl předsedou zemědělského spolku v Nýrsku.\n\nZapojil se i do politiky. V zemských volbách v březnu 1867 byl zvolen na Český zemský sněm za kurii velkostatkářskou (nesvěřenecké velkostatky). Od dubna 1867 byl též náhradníkem zemského výboru za poslance Heinricha Kopetze. Patřil ke Straně ústavověrného velkostatku, která byla proněmecky, provídeňsky a centralisticky orientovaná. Do zemského sněmu se vrátil v zemských volbách roku 1872, opět za velkostatkářskou kurii, nesvěřenecké velkostatky. Mandát obhájil v zemských volbách roku 1878. Stále je uváděn jako ústavověrný velkostatkář. List \"Bohemia\" ho v nekrologu označil za jednoho z \"nejstatečnějších a nejspolehlivějších\" stoupenců ústavního tábora.\n\nZemský sněm ho v dubnu 1867 zvolil i do Říšské rady (tehdy ještě volené nepřímo) za kurii velkostatkářskou v Čechách. Opětovně byl sněmem do Říšské rady delegován roku 1871 (7. března 1871 složil slib) a roku 1872 (7. května 1872 složil slib). Uspěl i v prvních přímých volbách do Říšské rady roku 1873 (kurie velkostatkářská, Čechy). Mandát zde obhájil ve volbách do Říšské rady roku 1879 a poslanec zůstal až do své smrti roku 1882. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nZemřel v srpnu 1882 na zámku v Hlavňovicích.\n"}
{"id": "1035365", "url": "https://cs.wikipedia.org/wiki?curid=1035365", "title": "Bad", "text": "Bad\n\nBad může být:\n\n\n"}
{"id": "1035366", "url": "https://cs.wikipedia.org/wiki?curid=1035366", "title": "Kieron Dyer", "text": "Kieron Dyer\n\nKieron Courtney Dyer (* 29. prosince 1978, Ipswich, Anglie, Spojené království) je bývalý anglický fotbalový záložník a reprezentant. Jeho postem bylo místo ofensivního/krajního záložníka.\nKieron Dyer reprezentoval Anglii v mládežnických výběrech.\n\nV A-mužstvu Anglie debutoval 4. září 1999 ve svých dvaceti letech na stadionu Wembley v Londýně v zápase s Lucemburskem, který skončil vysokou výhrou domácího Albionu 6:0. V utkání odehrál první poločas a hrál na místě pravého obránce.\n\nZúčastnil se Mistrovství světa 2002 v Jižní Koreji a Japonsku, kde Angličané vypadli ve čtvrtfinále s Brazílií, a také Mistrovství Evropy 2004 v Portugalsku (zde byla Anglie vyřazena ve čtvrtfinále domácím týmem).\n\n"}
{"id": "1035367", "url": "https://cs.wikipedia.org/wiki?curid=1035367", "title": "Baby", "text": "Baby\n\nBaby může mít v různých oblastech různé významy:\n\n\n"}
{"id": "1035368", "url": "https://cs.wikipedia.org/wiki?curid=1035368", "title": "Bank of America Center", "text": "Bank of America Center\n\nBank of America Center může být:\n\n"}
{"id": "1035369", "url": "https://cs.wikipedia.org/wiki?curid=1035369", "title": "Bank of America Plaza", "text": "Bank of America Plaza\n\nBank of America Plaza může být:\n\n"}
{"id": "1035372", "url": "https://cs.wikipedia.org/wiki?curid=1035372", "title": "Taulé", "text": "Taulé\n\nTaulé je francouzská obec v departementu Finistère v regionu Bretaň. V roce 2011 zde žilo 2 948 obyvatel. Je centrem kantonu Taulé.\n\nCarantec, Guiclan, Henvic, Locquénolé, Plouénan, Saint-Martin-des-Champs, Saint-Thégonnec, Sainte-Sève\n\n\"Počet obyvatel\" \n\n\n"}
{"id": "1035376", "url": "https://cs.wikipedia.org/wiki?curid=1035376", "title": "Kostel svatého Vavřince (Želina)", "text": "Kostel svatého Vavřince (Želina)\n\nKostel svatého Vavřince je římskokatolický kostel zasvěcený svatému Vavřinci v Želině v okrese Chomutov. Od roku 1963 je chráněn jako kulturní památka. Stojí na okraji terénní hrany na pravém břehu Ohře vysoko nad řekou. U kostela stojí fara a několik dalších domů, ale vlastní vesnice Želina se nachází o půl kilometru dál na východ. Okolo kostela procházela stará obchodní cesta z Kadaně do Žatce.\n\nI když první písemná zmínka o Želině pochází teprve z roku 1337, pozdně románský kostel vznikl během první třetiny 13. století. Původně byl patronem kostela svatý Gothard. Patronátní právo ke kostelu měli čeští králové. Karel IV. roku 1356 jmenoval místním farářem klerika Mikuláše, který však o rok později zemřel na mor. Roku 1389 dosadil Václav IV. faráře Pavla. Podle zápisu z roku 1485 později přešel patronát na město Kadaň. Letopočet 1484 na západním portálu datuje pozdně gotickou přestavbu kostela a o rok později je poprvé zmiňováno zasvěcení svatému Vavřinci. Od konce 16. století získali kostel kadaňští luteráni, kteří zde po uzavření kostela Stětí svatého Jana Křtitele v Kadani křtili děti.\n\nPozději se kostel stal součástí vintířovského panství. Erb na zdi sousední fary patří majiteli panství, hraběti Adamu Filipu Losimu z Losinthalu, který jako poslední mužský potomek svého rodu zemřel roku 1781. Od roku 1848 přešla Želina k milžanskému panství.\n\nMenší úpravy kostela proběhly roku 1906. Roku 1961 kostel vyhořel a na ruinu byl vystaven demoliční výměr, ale ke zbourání nedošlo. Jiný pramen udává jako rok požáru 1966. S přihlédnutím k architektonické hodnotě proběhl archeologický výzkum, který odkryl například původní románské maltové podlahy. Na konci sedmdesátých let 20. století byl kostel opraven, ale nebyl využíván a opět chátral. Až v roce 1992 byl postaven nový krov a střecha z břidlicové krytiny.\n\nVětší část kostela je tvořena gotickým dvoulodím se středovým sloupem. V jeho stavbě byly druhotně použity dva starší portály. Na gotickou část navazuje presbytář tvořený lodí původního románského kostela dlouhý 13,7 m a vyzděný z pravidelných kvádrů. Okna, s výjimkou nejmenšího na jižní straně, jsou nejspíše barokního původu. Na počátku 18. století byla k jižní straně přistavěna předsíň.\n\nNa románskou loď navazuje apsida s malým obloukovým oknem. Podstřešní římsa je zdobená obloučkovým vlysem, který v místě napojení na kostel přechází do lizény.\n\nV kostele se nachází pozdně románská křtitelnice. Oltáře svaté Barbory a Želinský oltář Mistra IW byly z kostela odvezeny ještě před požárem a uloženy v chomutovském muzeu. Oltář svaté Barbory pochází z doby po roce 1524 z dílny malíře Hanse Hesse. Na predele oltáře je obraz s trojicí postav. Zleva se jedná o postavy svaté Otýlie a svaté Anny Samotřetí. Třetí postava bývá považována za svatou Martu, ale podle atributů (koruna na hlavě, kříž v pravé a kniha v levé ruce, drak ležící na knize) je vyobrazena spíše svatá Markéta.\n\nNa predele Želinského oltáře Mistra IW z roku 1526 je obraz scény Oplakávání Krista. Tělo mrtvého Krista obklopují klečící svatý Jan Evangelista, tři Marie, Panna Maria Sedmibolestná a Marie Magdalena. Scénu doplňují méně obvyklé postavy Josefa z Arimatie a Nikodéma. Podle realistického renesančního oblečení posledních tří postav jde zřejmě o portréty donátorů oltáře. Hypoteticky se jedná o Opla z Fictumu staršího, který symbolicky předává své panství vnukovi Oplu z Fictumu mladšímu. Právě Opl mladší byl donátorem oltáře. Žena, která stojí u Kristových nohou, je nejspíše Oplova mnaželka, rozená Perglárová z Perglasu. Hypotézu podporují dva putti po stranách hlavního obrazu, kteří drží erby Fictumů a Perglárů.\n\n\n"}
{"id": "1035377", "url": "https://cs.wikipedia.org/wiki?curid=1035377", "title": "Rafael Kremer von Auenrode", "text": "Rafael Kremer von Auenrode\n\nRafael Kremer von Auenrode (3. března 1826 Linec – 22. srpna 1901 Schwarzau im Gebirge) byl rakouský právník a politik německé národnosti z Horních Rakous, v 2. polovině 19. století poslanec Říšské rady.\n\nVystudoval právnickou fakultu Vídeňské univerzity. Získal titul doktora práv. Od roku 1853 pracoval na finanční prokuratuře v Dolních a Horních Rakousích a Salcbursku. Později byl dvorním a soudním advokátem v Gmundenu. Působil i v podnikání. Byl prezidentem přádelny v Kleinmünchenu na předměstí Lince.\n\nByl veřejně a politicky aktivní. Zasedal předsednictvu liberálního politického spolku a od roku 1870 byl členem ústředního volebního výboru liberálního spolku.\n\nV roce 1861 byl zvolen za liberální tzv. Ústavní stranu na Hornorakouský zemský sněm za kurii městskou, obvod Gmunden, Ischl, Hallstatt. V roce 1867 mandát obhájil, nyní za kurii venkovských obcí, obvod Gmunden. V letech 1868–1870 byl i členem zemského výboru. Opětovně byl do zemského sněmu zvolen roku 1870, tentokrát za kurii obchodních a živnostenských komor. Mandát obhájil roku 1871. Členem zemského výboru byl opět v letech 1871–1877. Zemský sněm ho 23. února 1867 zvolil i do Říšské rady (tehdy ještě volené nepřímo). Rezignoval roku 1868.\n"}
{"id": "1035379", "url": "https://cs.wikipedia.org/wiki?curid=1035379", "title": "Kostel Povýšení svatého Kříže (Údlice)", "text": "Kostel Povýšení svatého Kříže (Údlice)\n\nKostel Povýšení svatého Kříže je římskokatolický kostel zasvěcený Povýšení svatého Kříže v Údlicích v okrese Chomutov. Od roku 1963 je chráněn jako kulturní památka. Jeho současná podoba vychází z úprav v první polovině 19. století.\n\nPozdně románský kostel vznikl koncem první třetiny 13. století. Během 14. století byla přistavěna věž a kostel byl opevněn mimo jiné hradbou a vodním příkopem, který je doložen na mapě z roku 1723 a otisku mapy stabilního katastru z roku 1843. V roce 1450 došlo v Údlicích k vojenské potyčce, během které byl opevněný kostel dobyt žateckým a lounským vojskem a bylo tu zajato sedmnáct jezdců Mikuláše z Lobkovic. V 17. století prošel za Jana Adama Hrzána z Harasova raně barokní úpravou, během které byla prodloužena chrámová loď a na jižní straně přistavěna kaple. Poslední úpravy v klasicistním stylu proběhly v 19. století, kdy bylo zjednodušeno západní průčelí, opraven krov a loď byla zakryta plochým stropem.\n\nKostel stojí volně a jeho loď je orientována k východu. Na severní straně k němu byla přistavěna gotická věž s křížově zaklenutou sakristií v přízemí. Vstup do vyšších pater umožňuje předsíň u západní zdi věže. Chrámová loď je obdélná a plochostropá. Během opevňovacích úprav byla zvýšena o vyložené obranné patro, jehož existenci dokládají mohutné pískovcové krakorce. V rámci barokních úprav do ní byla vložena podklenutá kruchta. Pozdně barokní je také obdélná kaple s křížovou klenbou přistavěná k jižní straně kostela. Kaple se do lodi otevírá vítězným obloukem.\n\nPůvodní presbytář je tvořen půlkruhovou románskou apsidou o vnějším průměru 8 m, která je zaklenuta románskou žebrovou klenbou. Vnější stěna apsidy je rozdělena čtyřmi lizénami, které vybíhají do obloučkového vlysu neseného rozdílně zdobenými dříky s krychlovými hlavičkami. Stěnu apsidy ukončuje podstřešní římsa se zubořezem. V pětici polí mezi lizénami jsou umístěna oblouková okna. Oknům na jižní a severní straně chybí ostění. Na venkovní zdi v blízkosti apsidy je odhalené pravidelné románské zdivo.\n\nHlavní raně barokní oltář pochází z roku 1677 a pískovcová křtitelnice z roku 1725. Cenná je gotická socha Madony z období kolem roku 1410.\n\nV těsném sousedství kostela se nachází několik plastik, které sem byly přemístěny ze zaniklých sídel. Těsně u kostelní zdi stojí smírčí kříž původem z Nového Sedla. O několik metrů dál je socha svatého Václava ze zbořeného kostela v Hrušovanech a Pieta od Karla Waitzmanna z roku 1741, která původně stála v Milžanech. Nejdál od kostela stojí mariánský sloup s korintskou hlavicí. Vznikl okolo roku 1700 a dříve stál v Miřeticích u silnice do Kadaně. Na severní straně kostela, v prostoru mezi ním a farou, stojí sochy svaté Barbory a svatého Jana Nepomuckého.\n\n"}
{"id": "1035380", "url": "https://cs.wikipedia.org/wiki?curid=1035380", "title": "Sainte-Sève", "text": "Sainte-Sève\n\nSainte-Sève je francouzská obec v departementu Finistère v regionu Bretaň. V roce 2011 zde žilo 874 obyvatel.\n\nPleyber-Christ, Saint-Martin-des-Champs, Saint-Thégonnec, Taulé\n\n\"Počet obyvatel\" \n\n"}
{"id": "1035382", "url": "https://cs.wikipedia.org/wiki?curid=1035382", "title": "Kornel Krzeczunowicz (1815–1881)", "text": "Kornel Krzeczunowicz (1815–1881)\n\nKornel Krzeczunowicz (4. února 1815 Lvov – 21. nebo 22. ledna 1881 Lvov) byl rakouský politik polské národnosti z Haliče, v 2. polovině 19. století poslanec Říšské rady.\n\nV roce 1838 absolvoval práva na Lvovské univerzitě. Po dobu jednoho roku pak působil jako konceptní praktikant na c. k. komorní prokuratuře. V letech 1840–1842 podnikl studijní cestu do zahraničí. Pak převzal správu otcova hospodářství. V roce 1844 a 1845 zasedal na stavovském haličském sněmu. V období let 1848–1861 byl členem obecního výboru ve Lvově.\n\nV roce 1861 a opět roku 1867 byl zvolen na Haličský zemský sněm za velkostatkářskou kurii v obvodu Lvov. Byl i členem zemského výboru. Zemský sněm ho 2. března 1867 zvolil i do Říšské rady (tehdy ještě volené nepřímo). Rezignoval roku 1868. Do vídeňského parlamentu se vrátil v přímých doplňovacích volbách v roce 1874, kdy byl zvolen do Říšské rady za velkostatkářskou kurii v Haliči. Slib složil 20. února 1874. Mandát obhájil ve volbách do Říšské rady roku 1879, nyní za kurii venkovských obcí, obvod Lvov, Grodek, Jaworow atd.\n\nPublikoval polsky a německy četné národohospodářské a právní spisy. Ještě krátce před smrtí se v Říšské radě zabýval přípravou nového zákona o pozemkové dani. Patřil do konzervativního křídla vychodohaličských statkářů (tzv. Podolacy). Patřil do parlamentní frakce Polský klub.\n\nZemřel v lednu 1881.\n"}
{"id": "1035383", "url": "https://cs.wikipedia.org/wiki?curid=1035383", "title": "Facelift (album)", "text": "Facelift (album)\n\nFacelift je první studiové album skupiny Alice in Chains, které vyšlo 21. srpna 1990. Stalo se prvním grungeovým albem, které se stalo platinovým.\n\nVšechny skladby napsal Jerry Cantrell, pokud není uvedeno jinak.\n\n"}
{"id": "1035384", "url": "https://cs.wikipedia.org/wiki?curid=1035384", "title": "Gabriel Paletta", "text": "Gabriel Paletta\n\nGabriel Alejandro Paletta zkráceně Gabriel Paletta (* 15. února 1986, Buenos Aires, Argentina) je argentinsko-italský fotbalový obránce a reprezentant Itálie. Hraje za klub Ťiang-su Su-ning v Číně. Nastupuje na postu stopera (středního obránce), je dobrý ve vzdušných soubojích.\nPůsobil v Argentině, Anglii a Itálii.\n\nByl členem argentinské reprezentace U20, se kterou vyhrál Mistrovství světa hráčů do 20 let 2005 v Nizozemsku. Mladí Argentinci pokořili ve finále Nigérii 2:1 a Paletta si po úspěšném turnaji vysloužil pozornost anglického klubu Liverpool FC.\n\nDíky svým italským kořenům mohl reprezentovat tuto zemi.\nV A-mužstvu Itálie debutoval 5. 3. 2014 v přátelském zápase v Madridu proti domácímu Španělsku (prohra 0:1).\n\nByl nominován na Mistrovství světa 2014 v Brazílii, kde Itálie vypadla již v základní skupině. Odehrál zápas s Anglií (výhra 2:1).\n\n\n\n\n"}
{"id": "1035388", "url": "https://cs.wikipedia.org/wiki?curid=1035388", "title": "Janine", "text": "Janine\n\nJanine je anglické ženské rodné jméno, anglická obdoba francouzské zdrobněliny Jeannine, což je zdrobnělina jména Jeanne. Užíváno je až od 20. století. \n\n"}
{"id": "1035389", "url": "https://cs.wikipedia.org/wiki?curid=1035389", "title": "Painit", "text": "Painit\n\nPainit je velmi vzácný minerál ze skupiny borátů. Byl objeven a popsán v roce 1950 v Myanmaru britským mineralogem a obchodníkem s drahokamy Arthur C. D. Painem. Poté co byl potvrzen jako nový druh, byl pojmenován po něm. Painit obsahuje vápník, zirkon, bór, hliník a kyslík. Obsahuje i stopové množství chromu a vanadu. Má oranžovo-červenou až hnědavě-červenou barvu, podobně jako topaz, kvůli stopovému množství železa. Jeho krystaly jsou v přirozeném šestiúhelníkovém tvaru.\n\nVznik tohoto minerálu momentálně není zcela objasněn, jelikož byl zatím nalezen pouze na štěrkových rozsypech bohatých na bór a zirkon s dalšími doprovodnými drahokamy podobného složení.\n\nMnoho let byly známy pouze tři malé krystaly, ovšem časem tento počet narostl na 25 vzorků. V poslední době byly vzorky painitu nalezeny na novém místě v severní Barmě. Předpokládá se, že další výzkumy v této oblasti přinesou další nové krystaly. Rozsáhlý průzkum v oblasti Mogok určil několik nových míst s výskytem painitu, které byly důsledně prozkoumány a vyústily v několik nových vzorků. Původně bylo několik známých vzorků v soukromém vlastnictví. Zbytek kamenů byl rozdělen mezi British Museum of Natural History, Gemological Institute of America, California Institute of Technology a GRS Gem Research Laboratory v Lucernu, Švýcarsko.\nPainit se brousí jako drahý kámen a je extrémně vzácný. Od toho se také odvíjí jeho tržní cena, která se pohybuje okolo 50 000 až 60 000 dolarů za karát.\n\n"}
{"id": "1035390", "url": "https://cs.wikipedia.org/wiki?curid=1035390", "title": "Josef Žemlička (malíř)", "text": "Josef Žemlička (malíř)\n\nJosef Žemlička (16. září 1923, Honbice, okres Chrudim – 3. srpna 1980, Praha) byl český malíř, ilustrátor, grafik a karikaturista.\n\nJosef Žemlička vystudoval v letech 1945-1949 Vysokou školu uměleckoprůmyslovou v Praze pod vedením profesora Antonína Pelce. Poté se věnoval kreslenému humoru a karikaturám. Přispíval do časopisu \" Dikobraz\", kde si v padesátých letech dobíral „módní výstřelky“ americké mládeže. V letech 1966-1968 byl dokonce člene redakční rady Dikobrazu. Od roku 1959 byl členem skupiny karikaturistů Polylegran. Dále se věnoval grafice a ilustrování knih pro děti a mládež.\n\n"}
{"id": "1035391", "url": "https://cs.wikipedia.org/wiki?curid=1035391", "title": "Max Kübeck", "text": "Max Kübeck\n\nMax von Kübeck, celým jménem Maximilian Kübeck von Kübau, též Maxmilián Kübeck z Kübau (15. ledna 1835 Lechovice – 12. září 1913 Lechovice), byl rakouský politik německé národnosti z Moravy, v 2. polovině 19. století poslanec Říšské rady a Moravského zemského sněmu.\n\nJeho otcem byl politik Karl Friedrich von Kübeck. Max vystudoval práva. Potom působil ve státní službě. V lednu 1858 se stal krajským komisařem v Čechách (Praha, Litoměřice). Později byl komisařem v Rijece a místodržitelským tajemníkem v Benátkách. V této funkci setrval až do odtržení Benátska od Rakouského císařství. Roku 1866 byl povolán jako úředník na ministerstvo. Roku 1867 přešel na post náměstka ředitele generálního konzulátu v Londýně.\n\nZapojil se i do politiky. V zemských volbách v březnu 1867 byl zvolen na Moravský zemský sněm za kurii velkostatkářskou (II. sbor). Mandát zde obhájil v zemských volbách roku 1870, zvolen byl i v druhých zemských volbách roku 1871 (v prvních volbách onoho roku nikoliv), taktéž v zemských volbách roku 1878, zemských volbách roku 1884, zemských volbách roku 1890, zemských volbách roku 1896 a zemských volbách roku 1902.\n\nZemský sněm ho roku 1867 zvolil i do Říšské rady (tehdy ještě volené nepřímo) za kurii velkostatkářskou na Moravě. Opětovně byl sněmem do Říšské rady delegován roku 1870 a 1871. Uspěl i v prvních přímých volbách do Říšské rady roku 1873 (kurie velkostatkářská, Morava). Ve volbách do Říšské rady roku 1879 se poslancem nestal, ale do parlamentu usedl dodatečně po doplňovací volbě roku 1884. Slib složil 22. ledna 1884. Opětovně byl zvolen ve volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Poslancem ve Vídni byl až do zavedení všobecného a rovného volebního práva v roce 1907. Později až do své smrti ještě zasedal jako člen Panské sněmovny (horní, jmenovaná komora Říšské rady).\n\nV 60. letech náležel ke Straně ústavověrného velkostatku, která byla proněmecky, provídeňsky a centralisticky orientovaná. Po volbách roku 1885 se uvádí jako člen klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Po volbách roku 1897 je řazen mezi ústavověrné statkáře.\n\nZemřel v září 1913 na svém zámku v Lechovicích.\n"}
{"id": "1035396", "url": "https://cs.wikipedia.org/wiki?curid=1035396", "title": "Kosmaj", "text": "Kosmaj\n\nKosmaj (v srbské cyrilici Космај) je vrch, který se nachází v centrálním Srbsku blízko Mladenovace, 41 km jižně od Bělehradu. Kosmaj má výšku 626 metrů a administrativně spadá pod město Bělehrad. Je proto nejvyšším bodem na území srbské metropole.\n\nNa vrcholu kopce se nachází památník připomínající Kosmajský oddíl partyzánských vojsk. Okolí kopce je zalesněno a chráněno jako přírodní park.\n\nDíky své poloze měl Kosmaj vždy značný strategický význam; o kopec se bojovalo jak během prvního, tak i druhého srbského povstání. Karađorđe napadl několik tureckých osad v okolí již v roce 1804 (Sibnica, Drpula, Rogača, Dučina). Během druhého srbského povstání se srbští obyvatelé v okolí Kosmaje přidali na stranu Miloše Obrenoviće v boji proti Turkům.\n"}
{"id": "1035397", "url": "https://cs.wikipedia.org/wiki?curid=1035397", "title": "Chřestýš brazilský", "text": "Chřestýš brazilský\n\nChřestýš brazilský (\"Crotalus durissus\"), známý také jako \"cascabelle\" (španělsky zvon), je jedovatý zmijovitý had z podčeledi chřestýšovitých vyskytující se ve střední a Jižní Americe. V současnosti je herpetologům známo devět jednotlivých poddruhů.\n\nChřestýši brazilští měří typicky asi 1,5 metru na délku, ovšem ve vzácnějších případech může dorůst i 190-200 centimetrů. Směrem od hlavy se po celé délce těla táhnou dva výrazné pruhy, jež jsou výrazně světlejší, než zbytek kůže, ale u jednotlivých poddruhů se přesto barevně odlišují. Na konci ocasu se nachází chřestidlo tvořené zrohovatělými články, jímž varuje útočníky. Podobně jako další chřestýšovití, je i chřestýš brazilský vejcoživorodý. Normálně preferuje savany, každopádně poddruh obývající oblast Gran Chaco v Paraguayi je znám svým výskytem ve více písčitém prostředí.\n\nV případě uštknutí se jed projevuje výraznou paralýzou v důsledku přítomnosti silných neurotoxinů. Jed poddruhu \"Crotalus durissus terrificus\", vyskytujícího se zejména v jižní Brazílii, Bolívii a okolních zemích, se může projevit zejména ochrnutím krčních svalů či poškozením zraku a sluchu (anebo jejich úplné ztráty). Dalším problémem však může být i naprosto bezprostřední krvácení nesrážlivé krve.\n\n"}
{"id": "1035399", "url": "https://cs.wikipedia.org/wiki?curid=1035399", "title": "Melanorosaurus", "text": "Melanorosaurus\n\nMelanorosaurus (\"Ještěr z Černé hory\" (z řečtiny \"melas/μέλας, \"černý\", oros/ὄρος, \"hora\" + sauros/σαῦρος, \"ještěr\")\" byl rod vývojově bazálního sauropodomorfního dinosaura, který žil v období pozdního triasu. Fosilie tohoto dinosaura byly popsány a pojmenovány v roce 1924 Sidney Haughtonem po objevu na severním svahu hory Thaba 'Nyama (Černá hora) v Transkei. Byl to býložravý dinosaurus s velkým tělem, s robustními končetinami a dlouhým krkem. První kompletní lebka melanorosaura byla popsána v roce 2007.\n\n\"Melanorosaurus\" měl lebku o délce přibližně 250 mm. Dolní čelist měla čtyři zuby na každé straně, což bylo charakteristickým znakem u většiny primitivních sauropodomorfů. Horní čelist měla 19 zubů na každé straně.\n\nCelková délka melanorosaura činila kolem 8 až 10 metrů, hmotnost pak asi 1,3 tuny. Melanorosauři tak patřili k menším sauropodomorfům, alespoň ve srovnání s pozdějšími sauropody.\n"}
{"id": "1035403", "url": "https://cs.wikipedia.org/wiki?curid=1035403", "title": "Andres", "text": "Andres\n\nAndres či Andrés může být:\n\n\n\n\n"}
{"id": "1035407", "url": "https://cs.wikipedia.org/wiki?curid=1035407", "title": "Johann Lahner", "text": "Johann Lahner\n\nJohann Lahner (1811 Gyöngyös – 3. listopadu 1885 Mikulov) byl rakouský politik německé národnosti z Moravy, v 2. polovině 19. století poslanec Říšské rady a Moravského zemského sněmu; dlouholetý starosta Mikulova.\n\nJeho otcem byl c. k. generální auditor Johann Lahner starší.\n\nJohann vystudoval gymnázium a filozofii v Mikulově. Ve Vídni navštěvoval přednášky ze zemědělství a zvěrolékařství. Roku 1834 převzal po dědovi dědičný post poštmistra se statkem v Mikulově. V následujících letech podnikl četné zahraniční cesty. Na svém statku zaváděl progresivní zemědělské metody a technologie. V roce 1847 byl zvolen do městské rady v Mikulově. Od roku 1850 byl starostou Mikulova. Úřad starosty zastával do roku 1873. Pak již ze zdravotních důvodů nemohl pokračovat.\n\nZapojil se i do vysoké politiky. Od roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii městskou, obvod Mikulov. Na sněmu byl ustanoven i jeho náhradník Jan Zipfel, který ho měl zastupoval v případě zaneprázdnění. Podle jiného zdroje na zemský sněm usedl až v roce 1849.\n\nZnovu po obnovení ústavního systému vlády v zemských volbách v roce 1861 byl zvolen na Moravský zemský sněm za kurii městskou, obvod Mikulov. Mandát zde obhájil v zemských volbách v lednu 1867 i v krátce poté vypsaných zemských volbách v březnu 1867. Zvolen byl i v zemských volbách roku 1870.\n\nZemský sněm ho 10. dubna 1867 zvolil i do Říšské rady (tehdy ještě volené nepřímo) za kurii městskou na Moravě.\n\nV roce 1854 mu byl udělen zlatý záslužný kříž. Roku 1867 získal také Řád Františka Josefa.\n\nZemřel v listopadu 1885. Pohřben byl 5. listopadu 1885.\n"}
{"id": "1035411", "url": "https://cs.wikipedia.org/wiki?curid=1035411", "title": "Zdeněk Filip", "text": "Zdeněk Filip\n\nZdeněk Filip (* 18. června 1930, Praha) je český malíř, ilustrátor, grafik a karikaturista.\n\nZdeněk Filip vystudoval v Praze nejprve Státní grafickou školu a poté Vysokou školu uměleckoprůmyslovou pod vedením profesora Antonína Pelce. Věnoval se grafice, karikaturám, návrhům poštovních známek a ilustracím knih pro děti a mládež. Od roku 1984 byl na Vysoké škole uměleckoprůmyslové v Praze profesorem a vedoucím ateliéru propagační grafiky a plakátu.\n\n\n"}
{"id": "1035412", "url": "https://cs.wikipedia.org/wiki?curid=1035412", "title": "Andres (Pas-de-Calais)", "text": "Andres (Pas-de-Calais)\n\nAndres je francouzská obec v departementu Pas-de-Calais v regionu Hauts-de-France. V roce 2011 zde žilo 1 528 obyvatel.\n\nLes Attaques, Balinghem, Campagne-lès-Guines, Guînes\n\n\"Počet obyvatel\" \n\n"}
{"id": "1035413", "url": "https://cs.wikipedia.org/wiki?curid=1035413", "title": "Nesoudíme, pomáháme", "text": "Nesoudíme, pomáháme\n\nNesoudíme. Pomáháme je český neziskový projekt podporující ženy, které jsou okolnostmi tlačeny jít na potrat. \n\nPoskytuje emoční, odbornou a podle možností také materiální pomoc (například kočárek, dětskou autosedačku, ubytování, hlídání, psychologické, zdravotní a právní poradenství), a to částečně na bázi dobrovolnictví. \n\nV počátcích činnosti nabízel projekt pomoc formou adopce, určenou ženám v období od začátku těhotenství do konce šestinedělí. Formou adopce pomáhaly jen rodiny, kde se aktivně zapojili oba partneři, aby tak byl přítomen i mužský pohled, obě strany se musely řídit etickým kodexem. V současnosti dobrovolníci pomáhají šířením letáků, plakátů a reklamou projektu, hlídáním dětí, doprovázením.\n\nProjekt Nesoudíme. Pomáháme je navázán na Linku pomoci, která poskytuje krizovou intervenci těhotným ženám a ženám s postabortivním syndromem.\n\nProjekt vznikl v roce 2014 a organizuje jej Hnutí Pro život ČR, financován je prostřednictvím dobrovolných darů.\n\nProjekt podporuje několik desítek měst a obcí (například Praha, Brno, Plzeň, Olomouc), známé osobnosti (Daniela Drtinová, Veronika Žilková, Jiří Krampol, Michal Malátný, Naďa Urbánková, Petra Černocká a další) a několik lékařů (Miloš Pešek, Zdeněk Novotný, Ilona Burdová, Tomáš Tláskal, Josef Koutecký a další).\n\n"}
{"id": "1035415", "url": "https://cs.wikipedia.org/wiki?curid=1035415", "title": "Josef Knauer", "text": "Josef Knauer\n\nJosef Knauer (1. prosince 1764, Czerwony Strumień – 16. května 1844, Vratislav) byl římskokatolický biskup. V letech 1843–1844 stál v čele vratislavské diecéze.\n\nJosef Knauer se narodil do rodiny chudého chalupníka Jana Knauera a jeho ženy Terezy. Po ukončení základní koly v Mezilesí pokračoval ve studiu na katolickém gymnáziu ve Vratislavi a dále se věnoval studiu teologie a filosofie na \"Vratislavské univerzitě\".\n\nPoté, co 7. března 1789 dosáhl vysvěcení na kněze, byl poslán do Mezilesí, kde působil jako kaplan. Od roku 1794 pracoval jako farář v mariánském chrámu ve Vambeřicích, od roku 1814 pak v Kladské Bystřici.\n\nJeště za svého působení ve vambeřické farnosti jej roku 1808 pruský král Fridrich Vilém III. jmenoval \"velkým děkanem Kladského hrabství\". 16. ledna 1809 toto rozhodnutí přijal pražský arcibiskup metropolita Vilém Florentin Salm-Salm a jmenoval jej arcibiskupským vikářem Kladského hrabství.\n\nBěhem jeho vlády potvrdil papež Pius VII. svou bulou \"De salute animarum\" z 16. července 1821, že kladský děkanát náleží k pražskému arcibiskupství. Dokument však zároveň potvrzoval silnější provázání děkanátu s vratislavskou diecézí, když určil, že každý děkan se zároveň stane čestným vratislavským kanovníkem.\n\nRoku 1837 mu Vratislavská univerzita předala čestný doktorát. 27. srpna 1841 se stal členem vratislavské katedrální kapituly a 6. února 1843 jej papež jmenoval vratislavským biskupem.\n\nSlavnostní uvedení do úřadu biskupa proběhlo 23. května 1843. Knauer usedl na biskupský stolec v již značně pokročilém věku a po necelém roce 16. května 1844 zemřel. Jeho ostatky jsou uloženy v kryptě katedrály svatého Jana Křtitele ve Vratislavi.\n\n"}
{"id": "1035418", "url": "https://cs.wikipedia.org/wiki?curid=1035418", "title": "Saint-Sève", "text": "Saint-Sève\n\nSaint-Sève je francouzská obec v departementu Gironde v regionu Akvitánie. V roce 2011 zde žilo 219 obyvatel.\n\nBagas, Loubens, La Réole, Saint-Hilaire-de-la-Noaille\n\nRománský kostel Saint-Sève, obnovený v 16. století. Prostá stavba se zvonicí ve štítu.\n\n\"Počet obyvatel\" \n\n"}
{"id": "1035421", "url": "https://cs.wikipedia.org/wiki?curid=1035421", "title": "Danielle Campbell", "text": "Danielle Campbell\n\nDanielle Campbell (* 30. ledna 1995, Hinsdale, Illinois, Spojené státy americké) je americká herečka, která se nejvíce proslavila rolemi v Disney Channel původních filmech jako \"Rande s hvězdou\" a Prom. Mezi lety 2013–2016 v televizním seriálu stanice The CW \"The Originals\" roli Daviny Claire. Od roku 2018 hraje jednu z hlavních rolí v seriálu \"Nepohádky\".\n\nDanielle pochází z Hindsale v Illinois. Je dcerou Georganne a Johna Campbellových, má mladšího bratra Johnnyho. Byla objevena v kadeřnictví v Chicagu.\nJejí první televizní rolí byla postava Gracey Hollander v pěti epizodách seriálu \"Útěk z vězení\". Také se objevila v mezinárodní reklamě Build-A-Bear Workshop a zahrála si roli Darly ve filmu \"The Poker House\" z roku 2008. V roce 2010 se objevila v televizním seriálu stanice Disney Channel \"Zeke a Luther\" a ten samý rok si zahrála v televizním filmu \"Rande s hvězdou\". 29. dubna 2011 byl zveřejněn film \"Maturiťák\", ve kterém si zahrála Simone Daniels. Ve filmu dále hráli Nicholas Braun, Nolan Sotillo a Aimee Teegarden.\n\nV roce 2013 získala roli Daviny v televizním seriálu stanice The CW \"The Originals\". Později v roce 2013 získala roli ve filmu \"16 South\", po boku Luka Benwarda. V roce 2017 byla obsazena do hlavní role seriálu \"Alive in Denver\". V roce 2018 získala vedlejší roli Harper v seriálu stanice Freeform \"Vzhůru ke hvězdám\". V červnu 2018 získala hlavní roli v dramatickém seriálu \"Nepohádky\".\n\n"}
{"id": "1035423", "url": "https://cs.wikipedia.org/wiki?curid=1035423", "title": "Pierluigi Casiraghi", "text": "Pierluigi Casiraghi\n\nPierluigi Casiraghi (* 4. března 1969, Monza, Itálie) je bývalý italský fotbalový útočník a současný fotbalový trenér. Jako hráč působil v Itálii a Anglii.\n\nV letech 1991–1998 reprezentoval Itálii, celkem odehrál za národní tým 44 zápasů a nastřílel 13 gólů. Debut zažil 13. 2. 1991 v Terni v zápase proti Belgii (remíza 0:0).\n\nZúčastnil se MS 1994 v USA, kde Itálie získala stříbrné medaile po finálové porážce s Brazílií.\nHrál i na EURU 1996, kde Itálie nepostoupila ze základní skupiny C.\n\n"}
{"id": "1035425", "url": "https://cs.wikipedia.org/wiki?curid=1035425", "title": "Slovenský ohař hrubosrstý", "text": "Slovenský ohař hrubosrstý\n\nSlovenský ohař hrubosrstý (slovensky: Slovensky hrubosrsty stavac, anglicky: Slovakian Wire-haired Pointing Dog) je slovenské psí plemeno.\nSlovenský ohař hrubosrstý je novější psí plemeno pocházející ze Slovenska. Při jeho šlechtění byli použiti výmarští ohaři krátkosrstí, český fousek a německý ohař drátosrstý. Křížit tyto psy byl nápad slovenského kynologa Slimáka. Byl vyšlechtěn v roce 1975. Ve staré literatuře ho najdeme i jako výmarského ohaře hrubosrstého, v roce 1973 bylo ale přejmenováno tak, jak jej známe dnes a od tohoto roku bylo vedeno jako samostatné plemeno. v roce 1983 pak bylo oficiálně uznáno FCI a sepsán první standard. V tehdejším Československu byl uznán v roce 1975. Oficiální používaná zkratka v České republice je SHO. Co se chovu slovenských hrubosrstých ohařů v Česku týče, pak se zde plemeno teprve rozšiřuje a mezi veřejností není příliš známý. Je převážně využíván myslivci jako lovecký pes.\nSlovenský ohař hrubosrstý má vysoce vyvinutý lovecký pud a hodí se pro lovecké práce jako jsou nahánění a aportování. Hodí se ale i jako společník. Má rád pohyb, ale na rozdíl od ostatních ohařů jej nutně nevyžaduje. Ke své rodině je přátelský a loajální. Nikdy není nervózní nebo nesebejistý. Je to dobrý pes i do rodiny s dětmi. Není příliš dominantní. Je vhodné jej chovat ve smečce s jinými psy. Má sklony pronásledovat rychle se pohybující předměty, proto ne vždy vychází dobře s jinými domácími zvířaty. Má vysoký hlas a je to dobrý hlídač. Snadno se cvičí a je bystrý.\n\nBarva je šedá, velmi podobná té, kterou má výmarský ohař, ale vyskytují se i hnědé varianty. Je přiléhavá a na dotek hrubá. Hrubé pesíky jej chrání před vodou a chladem. Jeho srst je prakticky bezúdržbová, ale dvakrát ročně (nejlépe na jaře a na podzim) je nutné ji nechat trimovat, tato srst totiž nelíná, je nutné chlupy vytrhávat. Není vhodné jej často koupat, tím by se poškodila hrubá struktura chlupů, čímž by zjemnili.\n\nOcasy se jim kupírují pouze pokud budou využíváni pro lovecké účely. Je to u nich běžně viditelné. Kupírování uší je v České republice zákonem zakázané a neprovádí se u tohoto plemene ani v jiných státech,\nVýcvik je u slovenského ohaře hrubosrstého nutností, bez něj se může stát agresivní vůči majiteli i jiným lidem. Protože je to ale bystré a inteligentní plemeno, může jej cvičit i začátečník.\n\nPohyb slovenského ohaře hrubosrstého baví a to veškeré typy, od plavání po horské túry. Přesto ho nevyžaduje a přizpůsobí se chodu majitele.\n"}
{"id": "1035426", "url": "https://cs.wikipedia.org/wiki?curid=1035426", "title": "Čchang-e 5-T1", "text": "Čchang-e 5-T1\n\nČchang-e 5-T1 () je vesmírná sonda Čínské národní vesmírné agentury, která odstartovala v rámci programu Čchang-e 23. října 2014 k Měsíci, aby ho obletěla a pak se vrátila na Zemi. Předchozí vesmírné sondy Čchang-e 1 a Čchang-e 2 dokázaly doletět dle plánu až na oběžnou dráhu Měsíce a odtud Měsíc zkoumat, Čchang-e 3 úspěšně vyslala v prosinci 2013 na měsíc přistávací modul Nefritový králík a smyslem Čchang-e 5-T1 je vyzkoušet technologie pro návrat z oběžné dráhy Měsíce, aby následující sonda Čchang-e 5 mohla v roce 2017 přivézt na Zemi měsíční vzorky.\n\nStejně jako celý program odvozuje i tato sonda svůj název od bohyně Měsíce zvané Čchang-e. Stejně jako jiné lety programu, i Čchang-e použila raketu rodiny Dlouhý pochod a startovala z kosmodromu Si-čchang.\n"}
{"id": "1035428", "url": "https://cs.wikipedia.org/wiki?curid=1035428", "title": "Roberto Dinamite", "text": "Roberto Dinamite\n\nCarlos Roberto de Oliveira, přezdívaný Roberto Dinamite (* 13. dubna 1954, Duque de Caxias) je bývalý fotbalový útočník a pozdější politik. S profesionální fotbalovou kariérou začal ve dvaceti letech. V dresu klubu CR Vasco da Gama byl nejvíce skórujícím hráčem v historii brazilské Série A. Účastník MS 1978 v Argentině, MS 1982 ve Španělsku a LOH 1972 v Mnichově.\n\nMimo Brazílie hrál ve Španělsku (za FC Barcelona). V současnosti je prezidentem brazilského klubu CR Vasco da Gama.\n\nS fotbalem začínal v klubu CR Vasco da Gama v mládežnickém týmu. Je to jeden z nejslavnějších hráčů tohoto klubu a nejlepší střelec v historii klubu. Dal 698 ligových gólů a celkově za celou kariéru 864 gólů. Odehrál 1022 zápasů.\n\nPřezdívku Dinamite dostal od novináře Aparícia Pirese, který po vstřelení nádherného prvního gólu při debutu v seniorské soutěži 25. listopadu 1971 proti Internacionalu napsal v článku, že Dinamite-boy vybuchl na stadionu Maracanã.\n\nPoslední gól dal 26. října 1992 proti Goytacaz Futebol Clube, kdy Vasco da Gama zvítězilo 2:0.\nPoslední zápas odehrál v 39 letech. Bylo to přátelské utkání proti španělskému týmu Deportivo de La Coruña a Vasco da Gama prohrálo 0:2.\n\nV A-mužstvu Brazílie působil v letech 1975–1984. Nastřílel 20 gólů. Zúčastnil se MS 1978 v Argentině, MS 1982 ve Španělsku a LOH 1972 v Mnichově.\n\nPo jeho odchodu do důchodu od fotbalu se stal politikem. V roce 1992, po vstupu do Brazilské strany sociální demokracie je zvolen podruhé jako státní zástupce. Také je od roku 2006 prezidentem Vasco da Gama.\n\n"}
{"id": "1035430", "url": "https://cs.wikipedia.org/wiki?curid=1035430", "title": "Fiennes", "text": "Fiennes\n\nFiennes je francouzská obec v departementu Pas-de-Calais v regionu Hauts-de-France. Leží mezi Calais a Boulogne-sur-Mer a v roce 2011 zde žilo 891 obyvatel.\n\nCaffiers, Ferques, Guînes, Hardinghen, Hermelinghen, Rety\n\n\n\"Počet obyvatel\" \n\n"}
{"id": "1035431", "url": "https://cs.wikipedia.org/wiki?curid=1035431", "title": "Heinz Müller (1978)", "text": "Heinz Müller (1978)\n\nHelmut Paul Heinz Müller (* 30. května 1978, Frankfurt nad Mohanem, NSR) je německý fotbalový brankář, v současnosti bez angažmá.\nMimo Německa působil v Norsku a Anglii.\n\nPo skončení sezóny 2013/14 se stal v červenci volným hráčem, klub 1. FSV Mainz 05 s ním neprodloužil smlouvu. Koncem října 2014 trénoval s týmem FC Bayern Mnichov, který řešil po zranění brankářů Pepe Reiny a Toma Starka post brankářské dvojky.\n\n\n"}
{"id": "1035432", "url": "https://cs.wikipedia.org/wiki?curid=1035432", "title": "Heinz Müller", "text": "Heinz Müller\n\nJméno a příjmení Heinz Müller se může vztahovat k následujícím osobnostem:\n\n"}
{"id": "1035439", "url": "https://cs.wikipedia.org/wiki?curid=1035439", "title": "Maksymilian Landesberger", "text": "Maksymilian Landesberger\n\nMaksymilian Landesberger (13. června 1818 Lvov – ???) byl rakouský právník a politik z Haliče, v 2. polovině 19. století poslanec Říšské rady.\n\nPocházel z bohaté židovské rodiny. Ve Lvově vystudoval akademické gymnázium, v letech 1832–1833 studoval v Brně filozofii a pak 1834–1836 tři ročníky práv na Lvovské univerzitě. V posledním roce navštěvoval Vídeňskou univerzitu. Zde získal 30. prosince 1839 titul doktora práv. Ve Lvově pak byl na advokátní praxi. V květnu 1848 byl jmenován samostatným zemským a soudním advokátem. V roce 1855 ho ministr Krauss pověřil právním zastupováním dětí. Byl i veřejně a politický aktivní. Na jaře 1849 usedl do lvovské obecní rady a od té doby opakově mandát v obecním zastupitelstvu obhajoval. Jako člen zastupitelstva se uvádí ještě v 2. polovině 60. let. Od roku 1862 také byl opakovaně volen do představenstva lvovské židovské náboženské obce.\n\nV listopadu 1865 opět roku 1867 byl zvolen na Haličský zemský sněm za kurii měst v obvodu Kolomyja. Zemský sněm ho 2. března 1867 zvolil i do Říšské rady (tehdy ještě volené nepřímo).\n"}
{"id": "1035440", "url": "https://cs.wikipedia.org/wiki?curid=1035440", "title": "Seznam míšeňských purkrabí", "text": "Seznam míšeňských purkrabí\n\nMíšeňské purkrabství je poprvé zmiňováno k roku 1068, když římsko-německý král Jindřich IV. dosadil nového purkrabího neznámého jména na svůj říšský hrad v Míšni. Purkrabí míšeňští \"(německy Burggrafen von Meißen)\" představovali úředníky králů a císařů Svaté říše římské, jimž byli přímo podřízeni a jejichž zájmy hájili. Vytvářeli mocenský protipól vůči markrabím z Míšně, největším místním pozemkovým vlastníkům a vůči biskupům z Míšně, duchovní vrchnosti, kteří nebývali vládcům Svaté říše již dost loajální. S Míšeňským markrabstvím a biskupstvím purkrabství v Míšni nesmí být zaměňováno. Všichni tři zeměpáni sídlili na hradním vrchu, \"německy Burgberg,\" v Míšni, dodnes se ovšem dochovaly jen paláce markrabský – kurfiřtův Albrechtsburg a biskupský – dnes místní pobočka saského zemského soudu, oba ovšem z pozdějšího období, až z pozdního 15. století. Ačkoli purkrabí sídlil v Míšni, město samotné mu jako feudálovi nepodléhalo. Financování purkrabství a status zeměpána purkrabím zajišťovala skupina zhruba 10 vesnic východně od města spolu s městečkem Lommatzsch severozápadně od města obdařeným právem vybírat pivní clo a okolními vesnicemi a dále rozsáhlejší a vzdálenější država v saském Podkrušnohoří okolo městeček Crottendorf a Sayda, tzv. panství Purschenstein, česky \"Boršenštýn\". Takzvané Fojtsko, německy \"Vogtland (\"Fojtova země\"),\" nepatřilo nikdy k zemím purkrabství, pouze mělo v pozdějších letech s purkrabstvím společného panovníka. Historicky známí purkrabí pocházeli vesměs z rodu Meinherovců a od roku 1426 z rodu Fojtů z Plavna, příbuzných dodnes žijícího durynského rodu Reussů. V letech 1548-1572 mělo, tehdy již pouze titulární purkrabství, status říšského knížectví s právem hlasovat na říšském sněmu a plnými právy říšských stavů. Ačkoli titulárně trvalo purkrabství až do vymření Plavenských r. 1572, fakticky, jako územní celek a říšský úřad, zaniklo již v roce 1482.\n\nPo smrti Jindřicha VI. z Plavna došlo k rozdělení jeho držav. Durynské statky, nepatřící k purkrabství, získali vzdálení příbuzní z rodu Reussů na Greizu. Česká panství pak z části přešla na příbuzné Jindřichovy bezdětné manželky, vévodkyně Kateřiny Brunšvicko-Lünebursko-Gifhornské a z části na věřitele. Knížecí titul a hlas na sněmu zanikl, titul purkrabích z Míšně přešel jako vedlejší titul na saské kurfiřty, ovšem již 27. února 1579 jmenuje kurfiřt August formálně, bez jakýchkoli práv či povinností a také bez titulu a práv knížete, novým purkrabím Viléma z Rožmberka. Titul míšeňského purkrabího získal Vilém od kurfiřta jako zadostiučinění po rožmbersko-plavenském sporu o přednostní postavení. Vilém však v Čechách musel ještě o prosazení práva titul užívat svést boj s Jiřím starším z Lobkovic. Vymřením Rožmberků se titul purkrabích opět vrátil do rukou Wettinů. Po tzv. Zakončení mimořádné říšské deputace byl v l. 1803-1806 nakrátko obnoven hlas knížecího purkrabství Míšeň v knížecí radě říšského sněmu pro kurfiřta Fridricha Augusta III.\n\nMíšeňské purkrabství užívalo ve znaku černý ondřejský kříž na zlatém poli. Z erbovní helmice vyrůstal zlatý čtyřboký klenot a z něj zlatý kříž, z jehož rohů vystupovalo pět vějířů z pavích per. Stejným znakem se mohla chlubit také blízká purkrabství v Merseburgu, Naumburgu nad Saalou, Neuenburgu u Freyburgu a Osterfeldu.\n\n"}
{"id": "1035441", "url": "https://cs.wikipedia.org/wiki?curid=1035441", "title": "Marla Sokoloff", "text": "Marla Sokoloff\n\nMarla Lynne Sokoloff (* 19. prosince 1980, San Francisco, Kalifornie, Spojené státy americké) je americká herečka a hudebnice. Nejvíce se proslavila rolemi v televizních seriálech \"Advokáti\" a \"Plný dům\".\n\nMarla se narodila v San Franciscu v Kalifornii. Je dcerou Cindi a Howarda Sokoloff. Má ruské a německé kořeny. Odmaturovala na Los Angelské Country High School for the Arts.\nS hereckou kariérou začala ve 12 letech (1993), kdy byla obsazena do role Gii Mahan v sitcomu televizní stanice ABC \"Plný dům\". V roce 1998 získala roli recepční Lucy Hatcher v seriálu \"Advokáti\".\n\nObjevila se v několika televizních seriálech, ale mezi ty nejznámější patří role Diny, Joeho těhotné sestry, v osmé sérii seriálu \"Přátelé\". V roce 2004 si zahrála ve třech epizodách seriálu \"Zoufalé manželky\". V listopadu 2006 zářila v televizním seriálu stanice ABC \"Big Day\". Poslední epizoda byla odvysílaná 30. ledna 2007.\n\nMarla si zahrála v několika filmech, například \"Ať to stojí, co to stojí,\" \"Hele vole, kde mám káru?\", \"Vánoce v Bostonu\" nebo \"Šílená láska\". V roce 2008 získala roli v romantické komedii \"Pravidla hry\". Svůj hlas propůjčila v roce 2010 filmu \"\". V mini-seriálu \"Meteor\" si zahrála roli Imogene. V roce 2012 se objevila v hlavní roli televizního filmu \"Svatba o Vánocích\".\n\nV roce 2004 začala chodit s bubeníkem kapely Deadsy Alecem Purou a 7. listopadu 2006 se vzali. Jejich první dcera Elliotte Anne se narodila v únoru roku 2012. Druhá dcera Olive Mae se narodila v roce 2015.\n\n"}
{"id": "1035453", "url": "https://cs.wikipedia.org/wiki?curid=1035453", "title": "Naděžda Bláhová", "text": "Naděžda Bláhová\n\nNaděžda Bláhová (* 14. listopadu 1926, Hostivice – 14. listopadu 2006, Praha) byla česká malířka, ilustrátorka, grafička a fotografka.\n\nNaděžda Bláhová-Stanovská vystudovala v letech 1942–1945 v Praze nejprve Státní grafickou školu a poté v letech 1945–1950 Vysokou školu uměleckoprůmyslovou pod vedením profesora Karla Svolinského. Poté pracovala ve výtvarné redakci Státního nakladatelství dětské literatury (dnes Albatros) a zabývala se také grafikou, ilustrováním knih pro děti a mládež a tvorbou filmových plakátů.\n\n\n"}
{"id": "1035454", "url": "https://cs.wikipedia.org/wiki?curid=1035454", "title": "Karel Vávra (herec)", "text": "Karel Vávra (herec)\n\nKarel Vávra (16. května 1884 Praha-Nové Město – 11. dubna 1931 Praha), byl český herec a divadelní režisér.\n\nPocházel ze staré, pražské, patricijské mlynářské rodiny. Také další členové rodiny se nakonec věnovali jinému oboru – jeho tři strýci – Antonín Vávra (1847–1932), tenorista a Václav Vávra (1854–1922) a Jan Vávra (1861–1932), oba herci a také jeho bratranci, dva synové herce Jana Vávry – Jan Hilbert Vávra (1888–1950), byl zpěvákem a Miloš Vávra (1894–1964) hercem a lékařem.\nZ reálky přešel na malířskou Akademii a zde studoval v letech 1902 až 1904 u prof. Hanuše Schwaigra. Vystupoval s ochotnickou skupinou, svou první větší roli odehrál v roce 1905 v Gorkého \"Na dně\". V roce 1908 odešel do Německa studovat na Vysoké škole dramatické, kterou vedl Em. Reicher. Po ukončení školy nastoupil u Městského divadla v bavorském Landshutu. Postupně pak hrál v německých divadlech v Poznani, Flensburgu, Hannoveru a Amsterdamu. V období 1914–1919 byl členem Meinhardtova a Bernauerova divadla v Berlíně.\n\nV letech 1919 až 1931 působil v Divadle na Vinohradech.\n\nDivadelní šatnu na Vinohradech sdílel po deset let s kolegy Bedřichem Vrbským a Jaroslavem Vojtou. Na Vinohradech nastudoval desítky rolí a také zde režíroval.\n\nV roce 1930 hostoval jako herec v pražském Národním divadle ve hře \"Podivná mezihra\" v režii K. H. Hilara.\n\n\n\n\n\nFrantišek Černý\n\nLadislav Boháč\n\nKarel Engelmüller\n\nJoža Götzová\n\nFrantišek Kovářík\n\nJaroslav Kvapil\n\nVladimír Hlavatý\n\n\n\nBedřich Vrbský\n\n\nJan Bor\n\n\n\n\n"}
{"id": "1035455", "url": "https://cs.wikipedia.org/wiki?curid=1035455", "title": "Fedcupový tým Polska", "text": "Fedcupový tým Polska\n\nFedcupový tým Polska reprezentuje Polsko ve Fed Cup a spravuje jej Polski Związek Tenisowy.\n\nV hlavní soutěži ještě nezískalo Polsko žádný titul, nejlépe si vedlo v roce 1992, když skončilo ve čtvrtfinále.\n\nV dubnu 2014 se díky těsné výhře nad Španělskem vrátili po 4 letech do světové skupiny. Největší zásluhu na tom nesla jediná polská hráčka z první padesátky žebříčku WTA, Agnieszka Radwańská, která vyhrála obě dvě dvouhry a rozhodující čtyřhru pak s Rosolskou. Rok 2015 začnou na domácí půdě s Ruskem.\n\nk dubnu 2014\n"}
{"id": "1035463", "url": "https://cs.wikipedia.org/wiki?curid=1035463", "title": "Okres Gyomaendrőd", "text": "Okres Gyomaendrőd\n\nOkres Gyomaendrőd ( ) se nachází v Maďarsku v župě Békés. Jeho správním centrem je město Gyomaendrőd.\n\nMěsta\n\nObce\n"}
{"id": "1035470", "url": "https://cs.wikipedia.org/wiki?curid=1035470", "title": "Roberto Mussi", "text": "Roberto Mussi\n\nRoberto Mussi (* 25. srpna 1963, Monza, Itálie) je bývalý italský fotbalový obránce a později fotbalový trenér. Vicemistr světa z roku 1994.\n\nV letech 1993–1996 reprezentoval Itálii, celkem odehrál za národní tým 11 zápasů (gól nevstřelil). Debut zažil 13. 10. 1993 v Římě v zápase proti Skotsku (výhra 3:1).\n\nZúčastnil se MS 1994 v USA, kde Itálie získala stříbrné medaile po finálové porážce s Brazílií.\nHrál i na EURU 1996, kde Itálie nepostoupila ze základní skupiny C.\n\n"}
{"id": "1035471", "url": "https://cs.wikipedia.org/wiki?curid=1035471", "title": "Václav Fiala", "text": "Václav Fiala\n\nVáclav Fiala se jmenují:\n"}
{"id": "1035472", "url": "https://cs.wikipedia.org/wiki?curid=1035472", "title": "Suchý potok", "text": "Suchý potok\n\nNázev Suchý potok má více vodních toků:\n\n"}
{"id": "1035478", "url": "https://cs.wikipedia.org/wiki?curid=1035478", "title": "Roláž", "text": "Roláž\n\nRoláž patří k základním technikám koláže. Spočívá v rozřezání jednoho nebo více obrázků na proužky a nalepení v novém prostorovém uspořádání. Výtvarného účinku je dosaženo rozvinutím původního obrazu v ploše, vzájemným prolnutím dvou obrazů, dynamickým posunem, vytvořením nového neiluzivního prostoru. Název je odvozen od slova roleta - plechová svinovací ochrana výkladní skříně, často pomalovaná.\nRoláž je ve světovém umění spojována zejména se jménem Jiřího Koláře, který je autorem této techniky a její název zvolil záměrně, aby nebyla zaměňována s obdobnými pokusy Bauhausu nebo fotoexperimentu Johna Mc Halla. První Kolářovou roláží byl Hellichův portrét Boženy Němcové \n\nKolář uvádí sedmnáct variant vlastní metody: vertikální, horizontální, kvadrátní, zkosené, porušené, elementární, dvoudimensní, trojdimensní, bez dimensí, multiplicitní, kinetické, chaotické, palindromní, členité, smyčkové, zborcené, vzájemné.\n\nNěkolik listů jediné reprodukce je rozřezáno na stejně široké proužky, pokaždé s mírným posuvem a jejich kombinace je slepena jako roláž. Výsledkem je několikanásobné rozvinutí původního obrazu v ploše (Jiří Kolář, \"Pocta Cecílii Gallerani\", 1989). Při slepení proužků posunutých navzájem do stran nebo změnou jejich orientace vzniká kinetický efekt - navození dojmu pohybu (multiplicitní, kinetické, zkosené roláže) nebo abstraktní kompozice geometrických prvků (Jiří Kolář, \"Pocta Mondrianovi\", 1964). Multiplikace obrazu a vnesení neklidu jsou hlavním cílem autora.\n\nPodobným způsobem lze zacházet i s textem (Jiří Kolář, \"Zlatá Praha\", 1961-62)\n\nObraz rozřezaný do konických pruhů lze znovu sestavit jako cirkulární roláž (Jiří Kolář, \"Spící\", 1964)\n\nVerze jednoobrazové roláže, kde je obraz rozdělen proužky v obou směrech a znovu složen ze čtverců v novém změněném pořadí (Jiří Kolář, \"Diskobolos\", 1960)\n\nStřídáním proužků ze dvou (vzácně i více, Jiří Kolář, \"Tvář paměti\", 1971) obrazů dochází k jejich prolnutí a vytvoření nové skutečnosti (Jiří Kolář, cyklus \"Pocta Vincentu van Goghovi\", 1989). Rozklad původního obrazu záměnou pořadí proužků poskytuje vícepohledovost připomínající principy analytického kubismu.\nNěkteré z prvních roláží vznikly nalepením proužků rozřezaného obrazu na druhý obraz v jiném než přísně paralelním uspořádání, které tak simulovalo pohyb (Jiří Kolář, \"Rozhovor v přírodě\", 1959, \"Y-VII-Olesch\", 1969). Složitější alternativou je rozřezání jednoho z obrazů šikmými řezy na trojúhelné klíny (Jiří Kolář, \"Bez názvu\", 1959-62), na soustředné obdélníky (Jiří Kolář, \"David\", 1960), meandrující pás nebo soustředné kruhy (Jiří Kolář, \"Tanec v ruinách\", 1962)\n\nEfekt roláže je znásoben nalepením proužků pouze na jejich konci a vyklenutím do prostoru, křížením, apod. (Jiří Kolář, \"Úsměvy\", \"Mondrian a hvězdy\", 60. léta)\n\nKolář ve Slovníku metod uvádí: \"...prvním impulzem vzniku byly vzduté záclony..., kdo chtěl napodobit vítr, vynalezl ventilátor. Zajímají mne potrhané plakátovací plochy, slavnostní, smuteční nebo vůbec dekorace v moci nečasu, stejně jako ženy v objetí větru.\"\n\n\"Když bych se obrátil k živlům, kterým je vystaveno nitro každého člověka, k jeho třepetajícímu se vědomí nebo svědomí, často cárovatému životu a k nemilosrdnému dutí osudu, k náporu událostí obnažujících život až ke dřeni, dostal bych se k tomu, proč jsem ventiláže dělal nebo o nich přemýšlel.\"\n\n\n"}
{"id": "1035479", "url": "https://cs.wikipedia.org/wiki?curid=1035479", "title": "Okres Balmazújváros", "text": "Okres Balmazújváros\n\nOkres Balmazújváros ( ) se nachází v severním Maďarsku v župě Hajdú-Bihar. Jeho správním centrem je město Balmazújváros.\n"}
{"id": "1035480", "url": "https://cs.wikipedia.org/wiki?curid=1035480", "title": "Emanuel von Schimonsky", "text": "Emanuel von Schimonsky\n\nEmanuel von Schimonsky, také Kryštof Emanuel von Schimony-Schimonsky (23. července 1752, Brzeźnica – 27. prosince 1832, Vratislav) byl pruský katolický kněz. Mezi lety 1823 a 1832 stál jako biskup v čele vratislavské diecéze.\n\nEmanuel von Schimonsky se narodil roku 1752 do rodiny ratibořského starosty Josefa von Schimonsky. Studoval ve Vratislavi a později v Římě. Roku 1775 byl v Římě vysvěcen na kněze a vrátil se zpět do Slezska. Dále působil jako pastor ve vesnici Łany blízko Kozlí a zároveň jako děkan a biskupský komisař. V roce 1793 se stal kanovníkem a generálním vikářem vratislavské diecéze. Roku 1797 získal místo pomocného biskupa ve Vratislavi. Po smrti ordináře v roce 1817 byl jmenován papežem Piem VII. správcem biskupství a roku 1823 usedl na vratislavský biskupský stolec. Zemřel 27. prosince 1832. Jeho ostatky jsou uloženy v katedrále svatého Jana Křtitele ve Vratislavi.\n\n"}
{"id": "1035482", "url": "https://cs.wikipedia.org/wiki?curid=1035482", "title": "Antonio Benarrivo", "text": "Antonio Benarrivo\n\nAntonio Benarrivo (* 21. srpna 1968, Brindisi, Itálie) je bývalý italský fotbalový obránce, vicemistr světa z roku 1994.\n\nV letech 1993–1997 reprezentoval Itálii, celkem odehrál za národní tým 23 zápasů (gól nevstřelil). Debut zažil 22. září 1993 v Tallinnu v zápase proti Estonsku (výhra 3:0).\n\nZúčastnil se MS 1994 v USA, kde Itálie získala stříbrné medaile po finálové porážce s Brazílií.\n\n"}
{"id": "1035489", "url": "https://cs.wikipedia.org/wiki?curid=1035489", "title": "Håkan Mild", "text": "Håkan Mild\n\nStig Håkan Mild (* 14. června 1971 Trollhättan) je bývalý švédský fotbalový záložník a reprezentant. Mimo Švédska působil ve Švýcarsku, Španělsku a Anglii.\n\nV A-mužstvu Švédska debutoval 17. dubna 1991 v přátelském zápase proti týmu Řecka (remíza 2:2).\nCelkem odehrál v letech 1991–2001 ve švédském národním týmu 74 zápasů, vstřelil 8 gólů.\n\nÚčast Håkana Milda na vrcholových turnajích:\n\n"}
{"id": "1035491", "url": "https://cs.wikipedia.org/wiki?curid=1035491", "title": "Danielův svět", "text": "Danielův svět\n\nDanielův svět je český celovečerní dokumentární film režisérky Veroniky Liškové. Vypráví příběh kultivovaného, umělecky založeného homosexuálně pedofilního mladíka Daniela, který je zamilovaný do mladého chlapce. \n\nPrvní sestřih ještě nedokončeného filmu byl uveden 22. srpna 2014 v rámci projektu Živé kino. Premiéru měl 25. října 2014 jako soutěžní snímek Mezinárodního festivalu dokumentárních filmů Jihlava, na němž získal Cenu diváků. Na 9. listopad bylo naplánováno uvedení i na festivalu Mezipatra. Distribuční premiéra pak byla ohlášena na 19. února 2015. Film byl vybrán do sekce Panorama 65. ročníku festivalu Berlinale. Film byl nominován v kategorii nejlepší dokument na Cenách české filmové kritiky, ale nominaci neproměnil.\n"}
{"id": "1035493", "url": "https://cs.wikipedia.org/wiki?curid=1035493", "title": "Leah Pipes", "text": "Leah Pipes\n\nLeah Marie Pipes (* 12. srpna 1988, Los Angeles, Kalifornie, Spojené státy americké) je americká herečka. Nejvíce se proslavila rolí v televizním seriálu \"Život v divočině\", filmem \"Spolek nemilosrdných\" a rolí v televizním seriálu stanice The CW \"The Originals\".\n\nJejím televizním debutem se stala v roce 2001 role v populárním seriálu \"Angel\". Vedlejší roli získala v televizním seriálu \"Lost at Home\" a objevila se v Disney Channel původním filmu \"Dokonalost sama\" jako Samantha Jacobs. V roce 2006 se objevila ve filmu Fingerprints (vydán byl v roce 2008). Také se objevila v televizních seriálech jako \"Drzá Jordan\" a \"Drak a Josh\". Jako Jessie se objevila v seriálu \"Clubhouse\".\n\nMezi lety 2007-2008 hrála roli Katie v televizním seriálu \"Život v divočině\". Vedlejší roli získala v seriálu \"\". Jako Beth se objevila v televizním seriálu stanice ABC \"The Deep End\", který měl premiéru 21. ledna 2010.\n\nV roce 2009 získala první hlavní roli ve filmu \"Spolek nemilosrdných\". Dále se objevila v seriálech jako \"\" a \"Obhájci\". V roce 2012 začala natáčet film po boku Mischy Barton a Ryana Eggold \"Into the Dark\".\n\nV roce 2013 získala roli v televizním seriálu stanice The CW \"The Originals\".\nV roce 2011 začala chodit s hercem a muzikantem A.J. Trauthem. Pár se zasnoubil v lednu roku 2014. Dne 6. prosince 2014 se vzali v Santa Barbaře v Kalifornii.\n\n"}
{"id": "1035494", "url": "https://cs.wikipedia.org/wiki?curid=1035494", "title": "Masakr u Gornje Obrinje", "text": "Masakr u Gornje Obrinje\n\nMasakr u Gornje Obrinje (albánsky \"Masakra në Abri të Epërme\", srbsky \"Masakr u Gornjem Obrinju\") byl válečný zločin, který se odehrál mezi 26. a 29. zářím 1998 během války v Kosovu. Bylo při něm zabito až 35 kosovských Albánců z vesnice Gornje Obrinje. Většina obětí byly ženy, děti a postarší osoby, z toho 21 lidí pocházelo z jedné rodiny. \n\nJugoslávská armáda byla v oblasti rozmístěna, aby na několik měsíců čelila hlavním útokům Kosovské osvobozenecké armády (UÇK), která předpokládala ztrátu kontroly nad odhadovanou třetinou provincie.\n\nBělehradská média podala dne 27. září zprávu o tom, že srbské síly předchozí den získali kontrolu nad obcí. V ten samý den bylo několik členů rodiny Delijajových zavražděno v lesním úkrytu. Mnoho z obětí byly ženy a děti. Sedm dalších lidí, včetně 94letého Fazliho Delijaji, bylo zabito v jejich rodinném domu. Místní lidé říkali, že vraždy má na svědomí „černý muž“ – možná policista, který má na obličeji maskovací barvu a na sobě lyžařskou masku. Vláda však odpovědnost za masakr popřela. Vojislav Šešelj prohlásil, že zprávy o masakru byly součástí spiknutí, které mělo za cíl umožnit zásah NATO.\n\nMezinárodní politický tlak na srbskou vládu, aby ukončila svůj zásah v Kosovu, byl urychlen zprávami o tomto masakru, což vedlo k novému rozhodnutí vydaného Radou bezpečnosti Organizace spojených národů ze dne 24. října 1998 a vyzvalo k nasazení diplomatické mise a zastavení nepřátelských akcí.\n"}
{"id": "1035503", "url": "https://cs.wikipedia.org/wiki?curid=1035503", "title": "Miloš Krkotić", "text": "Miloš Krkotić\n\nMiloš Krkotić (cyrilicí Милош Кркотић; * 29. září 1987, Podgorica, SFR Jugoslávie) je černohorský fotbalový záložník a reprezentant aktuálně bez angažmá.\nV A-mužstvu Černé Hory debutoval 26. 3. 2013 v Podgorici v zápase proti Anglii (remíza 1:1).\n\n"}
{"id": "1035504", "url": "https://cs.wikipedia.org/wiki?curid=1035504", "title": "Seznam yorských biskupů a arcibiskupů", "text": "Seznam yorských biskupů a arcibiskupů\n\nSeznam yorských biskupů a arcibiskupů\n\n\n\n\n"}
{"id": "1035505", "url": "https://cs.wikipedia.org/wiki?curid=1035505", "title": "Okres Balatonfüred", "text": "Okres Balatonfüred\n\nOkres Balatonfüred ( ) se nachází v Maďarsku v župě Veszprém. Jeho správním centrem je město Balatonfüred.\n\nV okrese je jedno město (Balatonfüred) a 21 obcí:\n\n\n \n"}
{"id": "1035506", "url": "https://cs.wikipedia.org/wiki?curid=1035506", "title": "Seznam osobností vyznamenaných 28. října 2014", "text": "Seznam osobností vyznamenaných 28. října 2014\n\nToto je seznam osobností, které vyznamenal prezident České republiky Miloš Zeman u příležitosti oslav Dne vzniku samostatného československého státu 28. října 2014. Prezident vyznamenal celkem 33 osobností: čtyřem udělil Řád Bílého lva, čtyřem Řád Tomáše G. Masaryka, šesti medaili Za hrdinství a 19 medaili Za zásluhy.\n\nOcenění pro britského expremiéra Winstona Churchilla a zachránce židovských dětí Nicholase Wintona prezident předal na zvláštním odpoledním ceremoniálu v Trůnním sále Pražského hradu, a to za účasti některých tzv. Wintonových dětí. Winton totiž ze zdravotních důvodů přijel do Prahy jen na několik hodin. Za Churchilla převzal nejvyšší české vyznamenání jeho vnuk Nicholas Soames. \n\nZbývající vyznamenání prezident předal večer při tradičním ceremoniálu ve Vladislavském sále Hradu, za účasti exprezidenta Václava Klause a jeho choti Livie i předchozí první dámy Dagmar Havlové. Přítomni byli také někteří členové parlamentu, ministři Sobotkovy vlády, představitelé církví a další pozvaní lidé.\n\nV úvodním asi čtvrthodinovém projevu Zeman uvedl jako společný jmenovatel všech vyznamenaných jejich osobní statečnost. V chronologickém sledu se věnoval nejprve počátku 2. světové války, když ocenil statečnost Winstona Churchilla a Nicholase Wintona, poté pokračoval v dalších etapách přes invazi vojsk Varšavské smlouvy v roce 1968 a následnou normalizaci až k padlým vojákům při konfliktu v Afghánistánu. Politolog Jan Kubáček, citovaný \"Novinkami\" hodnotil projev jako standardní.\n\nČeský rozhlas předem požádal kancelář prezidenta o poskytnutí seznamu pozvaných hostů dle zákona o svobodném přístupu k informacím. Ředitel odboru legislativy a práva prezidentské kanceláře Václav Pelikán poskytnutí údajů odmítl s odvoláním na ochranu osobních údajů.\nMiloš Zeman na slavnostní obřad nepozval, stejně jako v předchozím roce, dva rektory vysokých škol, s nimiž měl v minulosti osobní spor: Mikuláše Beka z Masarykovy univerzity v Brně, který odmítl vystoupení Zemana jako aktivního politika na akademické půdě v předvolebním období roku 2013, a Libora Grubhoffera z Jihočeské univerzity v Českých Budějovicích, který v minulosti odmítl pozvání na jmenování nových profesorů, když Zeman nechtěl jmenovat Martina C. Putnu. Prezident Zeman uvedl, že nepozváním obou rektorů „hájí prestiž hlavy státu a zájmy všech budoucích prezidentů“. Bek uvedl, že vnímá Zemanovo gesto jako spor prezidenta s univerzitou a nikoliv se sebou samým. Pozval Miloše Zemana k jiné přednášce na univerzitě v lednu 2014, ten to však odmítl.\n\nČeská konference rektorů označila nepozvání vybraných rektorů na ceremoniál za nedůstojné, neboť 28. říjen je svátek České republiky, a nikoliv Miloše Zemana. Její stanovisko podpořilo i předsednictvo Rady vysokých škol. Účast při vyznamenávání odmítl předseda České konference rektorů a rektor Univerzity Karlovy v Praze Tomáš Zima. Rektor Českého vysokého učení technického v Praze Petr Konvalinka dal přednost položení kytice u pomníku Tomáše Garrigua Masaryka na Hradčanském náměstí a někteří další rektoři se z účasti omluvili kvůli jiným povinnostem.\n\nU příležitosti posmrtného vyznamenání ruské disidentky Natalji Gorbaněvské vystoupili s protestem dva její kolegové ze skupiny „osmi statečných“, Viktor Fajnberg a Pavel Litvinov, kteří odsoudili postoj Miloše Zemana k aktuálnímu dění na Ukrajině, dle nich odporující ideálům Gorbaněvské. Odmítli proto prezidentovo pozvání. Syn Gorbaněvské, Jaroslav Gorbaněvskij uvedl, že pouze její ocenění nemá logiku a že by mělo být oceněno i ostatních sedm, dosud žijících protestujících z roku 1968. Po úvaze však vyznamenání in memoriam za svou matku převzal, neboť je podle něj Zeman pouze nástrojem vztahů mezi Českem a Ruskem.\n\nKritika už tradičně směřovala i k ocenění osobností, které byly označovány za osobní přátele či podporovatele prezidenta. Podle politologa Lukáše Jelínka, citovaného \"Novinkami\" „tu tradici, kterou v mnohém nešťastně zahájil prezident Václav Havel a pokračoval v ní Václav Klaus, Miloš Zeman svým způsobem dotahuje do absurdna“. \"Hospodářské noviny\" však upozornily na to, že oproti předchozímu roku se tentokrát „s odměňováním svých přátel mírnil“. Jako příklady dosud poměrně mladých umělců, kteří jsou spojováni s podporou Miloše Zemana nebo přímo jeho prezidentskou kampaní, byli uváděni režiséři Filip Renč a Robert Sedláček. Komentátor \"Hospodářských novin\" Jindřich Šídlo k Sedláčkovi uvedl, že jeho vyznamenání vnímá jako odměnu za dokumentární film, který v roce 2007 o Zemanovi natočil. To podle něj „nemá být vůbec kritika umělecké tvorby Roberta Sedláčka. Vlastně se jenom divím, že jako umělec a dokumentarista s kritickým pohledem se toho zúčastnil.“ Renč pro Zemana natočil předvolební televizní spot. V kampani jej podporovala také vyznamenaná zpěvačka Lucie Bílá i sousední politici Robert Fico a Franz Vranitzky. Lékař Pavel Dungl jej operoval. \n\nKomentátor Petr Honzejk rozdělil vyznamenané do dvou skupin: jedni jsou nezpochybnitelní a zasloužili si ocenění, druhá skupina je dle něj problematická: „Ti nevynikli nad své okolí ničím jiným, než že jsou buď sympatičtí, nebo něčím pomohli Miloši Zemanovi“. Komentátor Českého rozhlasu Radko Kubičko uvedl: „Vedle sebe jsou současní umělci, kteří ho podporují, vedle toho Karel Kryl, potom kněz Toufar a vedle toho bývalý poslanec komunistické strany a člen předlistopadového ÚV Zdeněk Klanica. Prezidentovi to vychází, protože na jedné straně je kritizován a na druhé chválen, že vyznamenal Churchilla. Umí to s politickou scénou, umí to s médii i veřejností.“\n\nRežisér Jan Němec dne 29. října vrátil svou medaili Za zásluhy II. stupně, kterou v roce 2002 převzal z rukou Václava Havla. Učinil tak na protest proti výběru vyznamenaných. Uvedl k tomu, že „současná hlava státu postavila do stejné řady zachránce židovských dětí či státníka, který se významně osobně podílel na porážce Adolfa Hitlera, s filmovými tvůrci, kteří nikterak nepřispěli k československé státnosti. Pouze ve své profesi přímo či nepřímo pomohli jednotlivé osobě k politické kariéře.“ Medaile se zřekl dočasně s tím, že bude připraven ji opět převzít, až bude na Hradě jiný prezident. Jeden z oceněných, režisér Filip Renč, později v rozhovoru pro rádio Impuls vyčetl Němcovi, že je starý a zapšklý, a jeho gesto označil za hloupé. Později se za své výroky na Němcovu adresu písemně omluvil.\n\nPozornost vzbudil dokumentarista Robert Sedláček také tím, že převzal vyznamenání ve flísové mikině a tričku. Odborník na etiketu a někdejší Havlův mluvčí Ladislav Špaček to označil za urážlivé vůči prezidentovi i vůči vyznamenání a uvedl, že ho pořadatelé neměli bez společenského oděvu k převzetí pustit. Mluvčí prezidenta Zemana Jiří Ovčáček uvedl, že „udělování a propůjčování státních vyznamenání je oceněním přínosu konkrétních lidí, nikoliv jejich garderoby“ Šéf hradního protokolu Jindřich Forejt uvedl, že se Sedláčkem o oděvu předem hovořil a že „<nowiki>[si dokáže]</nowiki> představit, že vyznamenaní přijdou v něčem společensky uměřenějším,“ zároveň však uvedl, že jej vnímá „jako umělce, který žije a vytváří umělecký svět. A umělci někdy i ve vnějším projevu dávají najevo svou nezávislost nebo svobodu, chcete-li“. Sám Sedláček pak v rozhovoru pro \"Deník\" vysvětlil: „Nemám podobné ceremoniály rád. Měl jsem prostě potřebu ten rituál trošku znesvětit.“ Sedláčkův prohřešek proti etiketě vyvolal i recesistické ohlasy, když se např. objevila v prodeji limitovaná edice černých flísových bund s motivem vyznamenání na hrudi „vhodných do lesa, do přírody či k návštěvě Hradu a zámků“. Sám prezident Zeman k tomu v nedělním rozhlasovém rozhovoru \"Hovory z Lán\" uvedl: „Myslel jsem si, že je to hloupost, a myslel jsem si, že Robert zřejmě trpí nějakým traumatem nebo komplexem, který ho nutí k tomu, aby se zviditelnil za každou cenu, i když některé zviditelnění je takříkajíc herostratovské. Myslím si, že teď to schytává a zaslouží si to.“\n\nPřímý televizní přenos z Vladislavského sálu byl poznamenán asi desetiminutovým výpadkem a spojení se podařilo obnovit chvíli před příchodem prezidenta do sálu. Miloš Zeman jej poté zmínil ve svém projevu: „Mezi vyznamenanými je mnoho dalších známých tváří a dovolte, abych pro úsporu vašeho času a také proto, aby vynikající česká veřejněprávní televize neměla další poruchu ve svém vysílání, zmínil jenom některé z nich.“ Mluvčí veřejnoprávní České televize Alžběta Plívová následně uvedla, že „došlo k výpadku jističe v rozvodně Pražského hradu. Z pohledu ČT se jedná o závadu mimo její technické zařízení.“ Hradní mluvčí Jiří Ovčáček k tomu uvedl, že televize má mít v případě takových důležitých událostí zajištěny všechny varianty.\n\n\n\nOcenění obdrželi čeští vojáci z mise v Afghánistánu, kteří padli při sebevražedném atentátu a jeden zraněný při útoku na tamní českou hlídku:\n\n\n"}
{"id": "1035509", "url": "https://cs.wikipedia.org/wiki?curid=1035509", "title": "Václav Fiala (ilustrátor)", "text": "Václav Fiala (ilustrátor)\n\nVáclav Fiala (15. července 1896, Praha – 25. června 1980, tamtéž) byl český akademický malíř, ilustrátor, grafik, typograf, kurátor výstav a spisovatel.\n\nVáclav Fiala studoval nejprve na Soukromé malířské škole ve Vídní (1910-1911), poté na Vyšší umělecké škole v Charkově (1911-1915) a na Akademii výtvarných umění v Petrohradě (1915-1916). Roku 1922 se vrátil z Ruska do vlasti a ukončil své vzdělání na Akademii výtvarných umění v Praze pod vedením profesora Maxe Švabinského v letech 1923-1926.\n\nPo ukončení studia získal roční stipendium na cestu do Francie, kde se roku 1927 zúčastnil výstavy v pařížském Salónu francouzských umělců a obdržel čestné uznání za barevné litografické podobizny významných osobností naší kultury. Postupně se přiklonil k modernímu realismu a je pro něho charakteristická realistická kresba projevující se v jeho sociální grafice a v jeho studiích lidových typů z cest na Slovensko a Podkarpatskou Rus. Roku 1938 vytvořil diorama \"Inaugurace presidenta George.Washingtona roku 1789\" pro československý pavilon na světové výstavě v New Yorku.\nJe autorem epických výtvarných děl (například historicky motivovaného cyklu barevných litografií \"Staroslovanský cyklus\" z roku 1944), věnoval se známkové tvorbě, bankovkové grafice a knižním ilustracím, pro které používal především kresbu tužkou, perokresbu, kolorovanou kresbu a akvarel a ve kterých dbal na dodržení historických reálií.\n\nByl členem Bloku československých. výtvarných umělců a člen a předseda SČUG Hollar, do jehož sborníku literárně přispíval. Zúčastnil se mnoha výstav doma i v zahraničí a získal řadu ocenění (například stříbrnou medaili na Mezinárodní výstavě umění a techniky v Paříži roku 1937).\n\n\n"}
{"id": "1035512", "url": "https://cs.wikipedia.org/wiki?curid=1035512", "title": "Okres Devecser", "text": "Okres Devecser\n\nOkres Devecser ( ) se nachází v Maďarsku v župě Veszprém. Jeho správním centrem je město Devecser.\n\nV okrese je jedno město (Devecser) a 27 obcí:\n\n"}
{"id": "1035515", "url": "https://cs.wikipedia.org/wiki?curid=1035515", "title": "Vučitrnský masakr", "text": "Vučitrnský masakr\n\nVučitrnský masakr byl válečný zločin, který se odehrál 2. května 1999 během války v Kosovu. Bylo při něm zabito nejméně 100 kosovských Albánců poblíž města Vučitrn. Kolona, ve které bylo asi 1 000 uprchlíků, jela v konvoji asi 100 traktorů, když prchala před boji Kosovské osvobozenecké armády (UÇK) a srbskými jednotkami na východě Vučitrna. Srbské policie a srbské polovojenské síly dohnali konvoj, který cestoval na jih, 2. a 3. května mezi městy Gornja Sudimlja a Donja Sudimlja u Vučitrna, policie a polovojenské jednotky zabili odhadem sto mužů.\n\nRomeu Ventura, vyšetřovatel u Mezinárodního trestního tribunálu pro bývalou Jugoslávii, uvedl, že bylo dne 2. května zavražděno srbskými silami asi 120 civilistů, kteří byli pohřbeni o dva dny později v masovém hrobě pět mil východně od Vučitrna. \n\nPo válce objevily forenzní týmy devadesát osm těl u vesnic Gornja Sudimlja a Donja Sudimlja.\n\nU soudu v roce 2011 byl obviněn generál srbské policie Vlastimir Djordjević. Obžaloba tvrdila, že někteří ze 105 kosovských Albánců byli zabiti při masakru u obce Sudimlje dne 2. května 1999. Vlastimir Djordjević byl odsouzen k 27 letům vězení.\n"}
{"id": "1035519", "url": "https://cs.wikipedia.org/wiki?curid=1035519", "title": "Muchláž", "text": "Muchláž\n\nMuchláž je z technického hlediska formou koláže, protože se jedná o obraz nalepený v novém prostorovém uspořádání. Jejím autorem je Jiří Kolář.\n\nJako základ slouží jediný list reprodukce fotografie nebo obrazu, který je po navlhčení a zmačkání nalepen na podložku se zachováním některých deformací, které vznikly přeložením papíru a posunem jeho částí v kterémkoli směru. Ve výsledném reliéfním obrazu některé části chybí a jiné se dostávají do nových vzájemných souvislostí.\nMuchláže odkazují na literární díla (Jiří Kolář, Střízlivé koráby, 1962) a vnášejí pohyb do statických obrazů (Jiří Kolář, Katedrála, 1966).\n\nJedním z Kolářových cyklů muchláží je velký pašijový cyklus dřevořezů Albrechta Dürera, jiný využívá ilustrací Prahy k reflexi pocitů inspirovaných dílem Franze Kafky (Jiří Kolář, Kafkova Praha) , \n\nKolář uvádí, že vznik muchláží časově souvisí s gestuální malbou a explosionalismem Vladimíra Boudníka. Komentář autora dává tuto metodu do souvislosti s existenciální skepsí:\n\n\"Dobře provlhčený papír dokáže zmuchlat každý. Když to nedokáže, stačí pohodit stránku časopisu za deště na chodník. Déšť a šlápoty chodců nebo pneumatiky aut to udělají za něho. Můžete mi věřit, sám jsem to mnohokrát zkusil a každý kromě zmíněného Boudníka na mne ohrnoval nos.\"\n\n\"Životní analogie s událostmi a výbuchy osudu, které člověka zmuchlají tak náhle a hluboce, že následky takových smrští v sobě nikdy nenarovná nebo nerozžehlí, mne samotného přesvědčily, že mé počínání je přece jen k nějakému poznání užitečné.\" \n\nTechnika muchláže uváděná v příručkách pro učitele výtvarné výchovy\nnebo ve slovníku cizích slov\n\nje obdobou výtvarné techniky Ladislava Nováka, zvané froasáž, a nemá s koláží nic společného.\n\n"}
{"id": "1035520", "url": "https://cs.wikipedia.org/wiki?curid=1035520", "title": "Miroje Jovanović", "text": "Miroje Jovanović\n\nMiroje Jovanović (* 10. března 1987, Titograd, SFR Jugoslávie) je černohorský fotbalový záložník a reprezentant aktuálně hrající za klub FK Mladost Podgorica.\n\nV A-mužstvu Černé Hory debutoval 17. 11. 2013 v přátelském zápase proti domácímu týmu Lucemburska (výhra 4:1). V utkání jednou skóroval.\n\n"}
{"id": "1035521", "url": "https://cs.wikipedia.org/wiki?curid=1035521", "title": "Okres Pápa", "text": "Okres Pápa\n\nOkres Pápa ( ) se nachází v Maďarsku v župě Veszprém. Jeho správním centrem je město Pápa.\n\nV okrese je jedno město (Pápa) a 48 obcí:\n\n"}
{"id": "1035524", "url": "https://cs.wikipedia.org/wiki?curid=1035524", "title": "Márius Charizopulos", "text": "Márius Charizopulos\n\nMárius Charizopulos (* 9. listopadu 1990, Nitra, Československo) je slovenský fotbalový záložník s řeckými kořeny, od července 2015 hráč klubu FC Nitra. Jeho starší bratranec Tomáš Kóňa je také fotbalista, hraje na postu záložníka či obránce.\n\nSvoji fotbalovou kariéru začal v FC Nitra, odkud v průběhu mládeže přestoupil do ČFK Nitra, kde se později propracoval do prvního týmu. V roce 2010 přestoupil do týmu FK Spartak Vráble. V létě 2012 podepsal smlouvu s FK Slovan Duslo Šaľa. V zimním přestupovém období sezony 2013/14 odešel do FC ViOn Zlaté Moravce. <br>\nV červenci 2015 se vrátil do FC Nitra. Po sezóně 2016/17 postoupil s týmem do 1. slovenské ligy na úkor bankrotujícího klubu FC VSS Košice, vítěze 2. slovenské ligy v ročníku 2016/17.\n\n"}
{"id": "1035525", "url": "https://cs.wikipedia.org/wiki?curid=1035525", "title": "Kryštof I. ze Švamberka", "text": "Kryštof I. ze Švamberka\n\nKryštof ze Švamberka (mezi 1475–1489 – 13. ledna 1534, podle některých pramenů zvaný též \"Kryštofor\") byl český šlechtic z rodu Švamberků\n\nKryštof ze Švamberka se narodil mezi lety 1475–1489 jako syn Hynka ze Švamberka a jeho manželky, Kunky ze Šternberka, ze svazku uzavřeného roku 1475. Na počátku 16. století vlastnil rozsáhlý majetek hlavně na severu jižních Čech, k němuž patřil hrad Zvíkov, zámek Orlík, klášter Milevsko a také vesnice Veselíčko, Kestřany, Bilina a v letech 1523–1534 byl pánem na Dobrošově, k tomu byl i majitel panství v okolí Švamberka.\n\nŠvamberkové byli dobrými hospodáři a i Kryštof směřoval své úsilí především k ekonomickému rozvoji rozlehlého panství. Během své držby proměnil rozsáhlou rekonstrukcí hrad Švamberk na reprezentativní rezidenci, podobně jako zámek Orlík i celé panství, které se v době jeho vlastnictví stalo hospodářským centrem s třemi městy a padesáti vesnicemi. Zámek Orlík získal nový obranný systém, kapli a obytné prostory, tím zcela změnil svůj vzhled. Kryštof rovněž podporoval poddanské město Milevsko, které obdrželo významná privilegia, ale milevský klášter, který chátral, navštěvoval jen zřídka. Švamberkové nebyli vlastníky celého klášterního majetku, ale byli zástavními pány většinového podílu a jejich postoj vůči klášteru nebyl dobrý. S příklonem posledních Švamberků k luteránskému vyznání se postoj ke klášteru stal přímo nepřátelským.\n\nKryštof ze Švamberka zemřel 13. ledna 1534 a pohřben byl v bechyňském klášteře.\n\nKryštof byl dvakrát ženatý. První manželkou byla od roku 1505 Mandaléna ze Šelmberka († 9. dubna 1508) a druhou od roku 1508 Anežka z Kolovrat († 15. března 1538).\nMěl několik synů:\n\n"}
{"id": "1035526", "url": "https://cs.wikipedia.org/wiki?curid=1035526", "title": "Okres Zirc", "text": "Okres Zirc\n\nOkres Zirc ( ) se nachází v Maďarsku v župě Veszprém. Jeho správním centrem je město Zirc.\n\nV okrese se nachází jedno město a 14 obcí:\n\n"}
{"id": "1035535", "url": "https://cs.wikipedia.org/wiki?curid=1035535", "title": "Tk (framework)", "text": "Tk (framework)\n\nTk je svobodný multiplatformní widget toolkit s otevřenými zdrojovými kódy poskytující knihovnu základních ovládacích prvků pro tvorbu grafického uživatelského rozhraní (GUI) v různých programovacích jazycích.\n\nTk poskytuje množství ovládacích prvků potřebných k vytváření grafických aplikací jako například tlačítko, menu, canvas, text, rám, label, atd. Tk bylo portováno na většinu odrůd GNU/Linuxu, macOSu, Unixu a Microsoft Windows. Od verze Tcl/Tk 8 poskytuje „nativní look a feel“ (například menu a tlačítka jsou zobrazovány stejně jako u programů vyvinutých na příslušné platformě). Tk bylo navrženo jako rozšiřitelné a je dostupné množství rozšíření, která poskytují nové ovládací prvky nebo jiné funkcionality.\n\nVerze 8.5 obsahuje nové jádro pro používání témat (theming engine), původně nazývané Tk Tile, ale nyní obecně označovaná jako „themed Tk“. Stejně jako Tcl podporuje Tk Unicode, zatím omezené na Basic Multilingual Plane. Na unixových systémech používá Tk do verze 8.4 stále bitmapové fonty, ale Tk 8.5 používá vektorové fonty (především TrueType a OpenType fonty).\nKnihovna napsaná v jednom programovacím jazyce může být používána v jiných jazycích, jestliže pro ně existují vazby ( ); pro Tk je dispozici množství vazeb pro různé jazyky: AdA (nazývaný TASH), Haskell (nazývaný HTk), Perl, Python (nazývaný Tkinter), Ruby, Rexx a Common Lisp.\n\nViz \n\nTk vytvořil John Ousterhout jako rozšíření pro skriptovací jazyk Tcl. Tk bylo poprvé zveřejněno na Internetu v roce 1991. Až do verze 8.0 bylo číslování verzí Tk oddělené od Tcl.\n\nTk bylo původně napsáno pro Unix/X11 a v 90. letech 20. století stalo se velice oblíbené mezi programátory díky tomu, že je podstatně snazší na naučení a používání než Motif a jiné tehdejší dominantní toolkity pro X11. Tk bylo ve verzi Tk 4.2 portováno také na platformy Microsoft Windows a Macintosh, a vylepšeno o nativní look and feel ve verzi Tk 8.0 (vydané v roce 1997). Snadnost použití a podpora na různých platformách spolu se snadností s jakou lze Tk a pod ním fungující interpret Tcl vestavět do jiného softwaru, z nich vytvořil \"de facto\" standardní GUI toolkit pro skriptovací jazyky.\n\nNa konci 90. let 20. století zájem o Tk poklesl. Na Unixu jeho implicitní look and feel stále emuluje Motif, přestože hlavní proud softwaru používá toolkity Qt a GTK+. Widgety, které se začaly široce používat v aplikacích (například stromy, combo boxy, tabbed notebooks), jádro Tk neposkytovalo, takže bylo nutné používat množství často konkurenčních doplňků.\n\nNa konci roku 2007 vyšlo Tk 8.5, které napravilo některé z uvedených problémů přidáním chybějících widgetů do jádra, přineslo novou theming engine a zmodernizovalo look and feel na Unixu. Protože však pro zahrnutí těchto vylepšení bylo nutné provést určité změny kódu, mnoho existujících aplikací stále používá starší vzhled inspirovaný rozhraním Motif, díky kterému se Tk stalo známým. Většina starší dokumentace na Internetu nebyla nikdy aktualizována, aby odrážela tato vylepšení, i když web TkDocs poskytuje aktuální průvodce zaměřené na moderní nejlepší praktiky.\n\nTk je platformně nezávislý GUI framework vyvinutý pro Tcl. Ve standardním interpretu Tcl – Tcl shellu (tclsh) – lze Tk zpřístupnit příkazem codice_1. Program wish (WIndowing SHell) spuští tclsh shell v grafickém okně a zároveň zpřístupňuje Tk.\n\nNejvýznamnější vlastnosti Tk:\n\n\nV jazyce Perl lze Tk používat dvěma způsoby: pomocí modulů Tcl::Tk a Tkx Perl, oba z nich pro zpřístupnění Tk a Perl/Tk používají Tcl, což Perlu poskytuje nativní přístup k Tk strukturám. Také Python a Ruby a většina jazykových vazeb pro ostatní jazyky používají Tcl jako most k Tk.\n\nTk poskytuje následující widgety:\n\n\nMimoto poskytuje následující okna nejvyšší úrovně:\n\n\nTk také poskytuje tři správce geometrie ( ):\n\n\nK neobvyklým a mnohaúčelovým vlastnostem Tk patří prvek canvas a textové prvky, které poskytují funkcionality dostupné pouze v několika málo jiných widget toolkitech.\n\nObjektově orientované widgety jsou dostupné jako Itk (též incr Tk) a Iwidgets. Nad Tk je postaveno mnoho dalších užitečných widgetů, jako například TkTreeCtrl, BLT (toolkit), Tix Mega-Widgets a TSIPP (3D Graphics Toolkit).\n\nTk skript je normální skript v jazyce Tcl, ve kterém je možné díky použití balíčku Tk další příkazy. Na rozdíl od „normálního“ Tcl Tk skript pouze definuje, jaké grafické prvky se mají vykreslit a jak má program reagovat na jejich použití. Vlastní provedení aplikace se provádí až po dokončení skriptu, protože na jeho konci program používající Tk neskončí, jako programy v Tcl, ale vstoupí do smyčky událostí. Spuštění této smyčky lze také provést ručně příkazem codice_2; jinak bude tento příkaz implicitně proveden na konci skriptu. Aplikace může být ukončena normálně, ukončením příkazu codice_2 nebo explicitním provedením příkazu exit.\n\nJména oken v Tk mají tvar cesty (podobající se úplnému jménu souboru), v nichž jsou jednotlivé složky odděleny tečkami. Hlavní okno aplikace typu codice_4 (které nemá rodiče) s názvem codice_5. Je možné vytvořit i další codice_4 okna, a okno codice_5 je možné zavřít. Pokud je však codice_5 jediné existující okno codice_4, pak jeho uzavření způsobí ukončení příkazu codice_2 a tím se celá aplikace ukončí.\n\nJména widgetů jsou uspořádána do cesty podobným způsobem jako hierarchie oken (tato hierarchie může být vynechána, ale nedoporučuje se to). Proto pokud máme tlačítko umístěné přímo v okně codice_4, můžeme jej nazvat codice_12. V hlavním okně však můžeme umístit rámeček, řekněme codice_13 a právě uvnitř tohoto tlačítka – pak by měl být nazván codice_14.\n\nTk obsahuje řadu widgetů potřebných k vytvoření desktopových aplikací, jako jsou tlačítka, nabídky, texty, rámečky, štítky atd. Widgety jsou vytvořeny pomocí odpovídajících příkazů, kde prvním argumentem je cesta cesty widgetu. Tyto příkazy navíc také akceptují parametry specifické pro daný widget, například:\n\nvytvoří tlačítko s nápisem codice_15; po jeho stisknutí se provede příkaz codice_16, který ukončí aplikaci. Aby tlačítko bylo vidět, je nutné jej umístit do nadřízeného widgetu a tak je zobrazit. Tk nabízí tři možnosti pro umístění widgetů do rodičovských oken:\n\n\nNejoblíbenější (a nejjednodušší k použití) metodou rozmísťování prvků je pack. Pro zobrazení widgetu v rodičovském okně codice_5 stačí zavolat příkaz codice_18, jemuž se jako parametr zadá jméno :\n\nHierarchické pojmenování widgetů určuje jejich umístění. Každé okno má jediné nadřazené okno, takže příkazy vám řeknou, kam ho umístit. V příkaze pro vytváření widgetu však lze zadat, do jakého nadřízeného widgetu se má vytvářený widget umístit, pomocí parametru codice_19.\n\nKaždý widget, bez ohledu na parametry, které mu jsou přiřazeny při jeho vytváření, lze měnit za běhu. Jméno, které widget dostane při svém vytvoření, lze použít jako příkaz (což je v Tcl často používaný přístup, například při implementaci tříd a objektů v Incr Tcl ). Tento příkaz má dva nejdůležitější „podpříkazy“ (které bývají nazývány metodami, protože podobně jsou metody implementovány v Incr Tcl): codice_20 a codice_21. Metoda codice_20 slouží k načtení hodnotu parametru widgetu, codice_21 k jeho modifikaci. Výše vytvořené tlačítko tak může být v průběhu zpracování změněno příkazem:\n\nTk, kromě přímého propojení s widgety, jak jsme viděli na příkladu tlačítka, nabízí také propojení s událostmi. Událost je obvykle popsána jménem uzavřeným mezi codice_24. Událost je vysílána konkrétním widgetem. Pomocí příkazu codice_25 lze zaregistrovat vlastní akci, kterou chcete provést při události.\n\nUdálosti lze rozdělit na standardní a virtuální. Standardní události jsou události „pevně“ zabudované v knihovně Tk a přímo souvisejí s událostmi přicházejícími z okna systému. Jedná se například o stisknutí klávesy na klávesnici (např. codice_26, codice_27), akce myší (např. codice_28, codice_29, codice_30). Tyto události také často poskytují zvláštní argumenty zvláštním způsobem. Tyto argumenty jsou označeny znakem % a odpovídajícím znakem značky v následném příkazu. Např. příkaz:\n\nzajistí reakci na otočení kolečka myši nad widgetem .x (pamatujte, že widget, který reaguje na kolečko myši, se liší v systému Windows – okno zaostření – a okno X11, na kterém je ukazatel myši), a získá požadované posunutí ve widgetu.\n\nExistují také virtuální události, které může definovat program (příkaz codice_31). Jména virtuálních událostí se zapisují mezi codice_32. Widgety, které implementují textový editor, mohou například definovat událost codice_33. Virtuální události je možné generovat příkazem codice_34.\n\nTk používá několik metod pro propojení widgetů s akcemi, které se podobají mechanismu signálů a slotů. Tyto mechanismy zahrnují:\n\n\nV grafických aplikacích hraje důležitou roli komunikace s window managerem, což je aplikace, která se v systému stará o „dekoraci“ oken codice_4. Tuto komunikaci zajišťuje příkaz codice_39. Umožňuje vyžádat operace, které zajišťuje správce oken – např. minimalizaci, maximalizaci, ikonizaci, zjištění a nastavení velikosti okna a registrace událostí, které pocházejí od správce oken. Lze například předepsat zavření okna uživatelem:\n\nOd října 2006 obsahuje Tcl/Tk balíček Tile, díky kterému se vzhled Tk widgetů přibližuje přirozenému vzhledu operačního systému případně v něm používaným knihovnám, např. Aqua, standardnímu vzhledu systému Windows XP, dokonce i TileQt. Od verze Tk 8.5a6 je toto rozšíření pod názvem Ttk přímo součástí Tk.\n\n\n\n\n\n\n\n\n\n\n"}
{"id": "1035537", "url": "https://cs.wikipedia.org/wiki?curid=1035537", "title": "Bombardování sídla Rozhlasu a televize Srbska", "text": "Bombardování sídla Rozhlasu a televize Srbska\n\nK bombardování sídla Rozhlasu a televize Srbska spojeneckými silami došlo dne 23. dubna 1999 během kosovské války. Nálety byly součástí letecké kampaně NATO proti Svazové republice Jugoslávie a vážně poškodily bělehradské sídlo vysílatele Radiotelevizija Srbije (RTS). Napadeny byly také ostatní rozhlasové a elektroinstalační objekty v celé zemi. Zemřelo šestnáct zaměstnanců RTS, když jedna raketa NATO zasáhla budovu. Mnozí byli uvězněni několik dní a komunikovali jen přes mobilní telefony. Televizní stanice vysílala po 24 hodinách z tajného místa.\n\nVelitelství NATO odůvodnilo bombardování dvěma argumenty — za prvé bylo nutné \"narušit a degradovat velení, řízení a komunikační sítě\" jugoslávských ozbrojených sil, a za druhé — sídlo vysílatele byl objekt dvojího užití, který \"tvořil důležitý přínos propagandistické válce, který zorganizoval kampaň proti obyvatelstvu Kosova\". BBC ohlásila, že sídlo bylo cílené pro svou roli v propagandistické kampani. Vysílatel přenášel srbskou nacionalistickou propagandu, která démonizovala etnické menšiny a legitimizovala srbské zločiny proti nim.\n\nNová základna byla postavena vedle té, která byla bombardována, a byl postaven památník těm, kteří byli při útoku zabiti.\n\nDne 23. května 2011 Radiotelevizija Srbije (RTS) vydala oficiální omluvu za zneužívání svých programů pro šíření propagandy a diskreditace politických oponentů v devadesátých letech a za to, že jejich programy měly \"zranit city, mravní integritu a důstojnost občanů Srbska, humanisticky orientované intelektuály, členy politické opozice, kriticky smýšlející novináře, některé z menšinových skupin v Srbsku, menšinové náboženské skupiny a některé ze sousedních národů a států.\n\nV omluvě také uvedla, že není pochyb o tom, že státní sdělovací prostředky byly pod přímou kontrolou prezidenta Srbska Slobodana Miloševiće a že srbská státní média užíval Slobodan Milošević jako válečný nástroj k podněcování etnické nenávisti a klamání vlastních lidí s cílem získat potřebnou podporu, aby i nadále mohl vést válku v bývalé Jugoslávii.\n\nVe zprávě, kterou vydal Mezinárodní trestní tribunál pro bývalou Jugoslávii, nazvané \"Závěrečná zpráva žalobce výboru zřízeného za účelem přezkumu bombardovací kampaně NATO proti Svazové republice Jugoslávie\", bylo řečeno: \"\"Vzhledem k tomu, že útok byl ve skutečnosti zaměřen na narušení komunikační sítě, bylo to právně přípustné ..., zaměření na budovu RTS pro účely propagandy byl vedlejší (byť komplementární) cíl. Hlavním účelem bylo znevýhodnit srbské vojenské velení a řídící systém a zničit nervový systém a zařízení, které udržovalo Miloševiće u moci\"\".\n"}
{"id": "1035540", "url": "https://cs.wikipedia.org/wiki?curid=1035540", "title": "Angelo Ogbonna", "text": "Angelo Ogbonna\n\nAngelo Obinze Ogbonna (* 23. května 1988, Cassino, Itálie) je italský fotbalový obránce nigerijského původu. V současnosti obléká dres klubu West Ham United. Je také reprezentantem Itálie. Hraje na postu stopera (středního obránce).\nV A-týmu Itálie debutoval 11. listopadu 2011 v přátelském zápase ve Vratislavi proti domácímu Polsku (výhra 2:0).\nOgbonna se zúčastnil Mistrovství Evropy ve fotbale 2012 v Polsku a na Ukrajině, kde se Itálie probila až do finále, v němž podlehla Španělsku 0:4. Nezasáhl však do žádného zápasu.\n\n"}
{"id": "1035543", "url": "https://cs.wikipedia.org/wiki?curid=1035543", "title": "Emanuele Giaccherini", "text": "Emanuele Giaccherini\n\nEmanuele Giaccherini (* 5. května 1985, Bibbiena, Itálie) je italský fotbalový záložník a reprezentant, od července 2016 hráč italského klubu SSC Neapol.\n\nV A-mužstvu Itálie debutoval 10. června 2012 v základní skupině Mistrovství Evropy ve fotbale 2012 v Gdaňsku proti úřadujícímu mistru světa a Evropy Španělsku (remíza 1:1). Itálie se nakonec probila až do finále, v němž se střetla opět se Španělskem a tentokrát mu podlehla 0:4. U toho už Giaccherini nebyl.\n\nZúčastnil se i Mistrovství Evropy ve fotbale 2016 ve Francii, kde Itálie vypadla ve čtvrtfinále v penaltovém rozstřelu proti Německu.\n\n"}
{"id": "1035547", "url": "https://cs.wikipedia.org/wiki?curid=1035547", "title": "Praskačka (Východolabská tabule)", "text": "Praskačka (Východolabská tabule)\n\nPraskačka (241 m n. m.) je vrch v okrese Hradec Králové Královéhradeckého kraje. Leží u východního okraje obce Praskačka na jejím katastrálním území.\n\nJe to výrazná svědecká plošina, krytá říčními štěrky a písky středopleistocenní (risské) říční terasy Labe. Kolem plošiny jsou svrchnopleistocenní sprašové pokryvy. Na severozápadě plošina navazuje na souvislou starobylou říční terasu s podobnou výškou. Vrch je nezalesněný, s rozsáhlou pískovnou a ornou půdou.\nGeomorfologicky vrch náleží do celku Východolabská tabule, podcelku Pardubická kotlina a okrsku Smiřická rovina.\n\nPodle podrobnějšího členění Balatky a Kalvody, které okrsek Smiřická rovina nezná, náleží vrch do okrsku Královéhradecká kotlina a podokrsku Opatovická kotlina.\n"}
{"id": "1035549", "url": "https://cs.wikipedia.org/wiki?curid=1035549", "title": "Gracián", "text": "Gracián\n\nGracián je mužské křestní jméno latinského původu, v originále psáno \"Gratianus\", francouzsky \"Gratien\". Vykládá se jako „půvabný“, „milý“, „milostiplný“, lze jej považovat za ekvivalent jména Miloslav. Svátek má 18. prosince.\n\nArchaická česká forma tohoto jména je \"Gacián\", méně obvyklá forma \"Gratián\", domácká forma \"Gracek\", přechýlená varianta Graciána, \"Grácie\" nebo \"Graciela\".\n\n\n"}
{"id": "1035556", "url": "https://cs.wikipedia.org/wiki?curid=1035556", "title": "Leticie Vránová-Dytrychová", "text": "Leticie Vránová-Dytrychová\n\nLeticie Vránová-Dytrychová (* 7. května 1966 Olomouc) je podnikatelka pracující v rodinné firmě Tomášková-Dytrychová, která sídlí v Brodku u Přerova a zabývá se výrobou zvonů. Zvony z jejich dílny byly darovány Janu Pavlu II., jsou umístěny v pražské katedrále sv. Víta, bratislavské katedrály sv. Martina a v jiných svatostáncích po celém světě. K příležitosti 96. výročí založení Československa byla oceněna medailí Za zásluhy prvního stupně, tedy za zásluhy o stát v oblasti hospodářské.\n\nNarodila se v Olomouci do rodiny Dytrichů, jejíž zvonařskou tradici založil její dědeček Josef Dytrych. Dostala jméno po své babičce Laetitii, která se vedení firmy ujala po náhlé smrti manžela. Po středoškolských studií na umělecko-průmyslové škole v Turnově se vydala studovat obor slévárenství na Vysokém učení technickém v Brně. Nyní sama vede firmu pojmenovanou po její matce, za jejíhož vedení se firma stala jedním z nejvýznamnějších výrobců zvonů v Evropě. \n\nDne 28. října 2014 ji český prezident Miloš Zeman udělil medaili Za zásluhy I. stupně. Zeman mimo jiné navštívil její podnik na jaře 2014, kdy mu majitelka předala kopii anglického lva z 18. století ze zvonoviny. Jednalo se o těžítko o velikosti 20 centimetrů charakterizující funkci a sílu prezidenta.\n\n"}
{"id": "1035558", "url": "https://cs.wikipedia.org/wiki?curid=1035558", "title": "Zvonařská dílna Tomášková-Dytrychová", "text": "Zvonařská dílna Tomášková-Dytrychová\n\nZVONAŘSKÁ DÍLNA TOMÁŠKOVÁ-DYTRYCHOVÁ s.r.o. je firma založená Josefem Dytrychem se sídlem v Brodku u Přerova. Jedná se o jednoho z největších evropských výrobců zvonů.\n\nFirmu založil roku 1950 Josef Dytrych, ovšem po patnácti letech náhle zemřel a vedení se ujala jeho žena Laetitia. Firma si po dobu celé své existence zakládá na rodinné tradici, dále ji pak tedy vedla jejich dcera Marie Tomášková-Dytrychová, za které výroba firmy značně vzrostla (až 1500 vyrobených zvonů různé velikosti za rok), a po ní aktuální majitelka Leticie Vránová-Dytrychová. Firma je jednou z největších zvonařských dílen a v minulosti se na výzdobě zvonů podílel např. akademický sochař Otmar Oliva. Firma má stálou zvonařskou expozici v muzeu Komenského v Přerově a její zvony se objevily v roce 2005 na světové výstavě EXPO v japonském Aiči.\n\nFirma se specializuje na výrobu zvonů, které kromě České a Slovenské republiky exportuje do celého světa. Kromě zvonů vyrábí také drobné lité výrobky. Jako zvonařskou značku užívá otisk větvičky túje severské.\n\nMezi nejslavnější výrobky firmy patří zvon darovaný papeži Janu Pavlu II., když roku 1990 navštívil Československo nebo výroba sedmi zvonů k projektu Zvony smíření a tolerance pro katedrálu sv. Martina v Bratislavě. Zvony dodávala do všech koutů světa včetně Japonska, Texasu nebo Jihoafrické republiky. Důkazem o kvalitě zvonů se stala dodávka dvou zvonů pro vídeňskou filharmonii a také několik zvonkoher v různých městech světa. Největší zvon, jež dílna zrestaurovala, byl Urban pro košickou katedrálu s hmotností 6200 kg. Firma se zabývá též restaurátorskými pracemi a výrobou předmětů technikou přesného lití.\n\nNa jaře 2014 navštívil dílnu prezident Miloš Zeman, kterému byla věnována kopie odlitku anglického lva. Jednalo se o 20 centimetrové těžítko symbolizující prezidentovu funkci a sílu. Stejného roku vyznamenal prezident majitelku firmy Leticii Vránovou-Dytrychovou Medailí prvního stupně za zásluhy o republiku v hospodářské oblasti.\n\n"}
{"id": "1035559", "url": "https://cs.wikipedia.org/wiki?curid=1035559", "title": "Okres Berettyóújfalu", "text": "Okres Berettyóújfalu\n\nOkres Berettyóújfalu ( ) se nachází v Maďarsku v župě Hajdú-Bihar. Jeho správním centrem je město Berettyóújfalu.\n\nV okrese se nachází celkem 25 měst a obcí:\n"}
{"id": "1035562", "url": "https://cs.wikipedia.org/wiki?curid=1035562", "title": "Střední zdravotnická škola a Vyšší odborná škola zdravotnická Ostrava", "text": "Střední zdravotnická škola a Vyšší odborná škola zdravotnická Ostrava\n\nStřední zdravotnická škola je střední škola se sídlem v Ostravě-Mariánských Horách a v Ostravě-Vítkovicích. V současné době je škola rozdělena na dvě části (střední škola, vyšší odborná škola). Střední škola disponuje celkem pěti obory a vyšší odborná škola také pěti. Od roku 2012 je ředitelkou školy RNDr. Jana Foltýnová, Ph.D.\n\nHistorie Zdravotnické školy začíná již v roce 1933, kdy vznikl při Státní nemocnici v Ostravě-Zábřehu Ústav pro vzdělání a výcvik porodních asistentek, který byl později začleněn do Vyšší sociálně zdravotnické školy v Ostravě-Vítkovicích. V roce 1937 byla zřízena Dvouletá ošetřovatelská škola v Ostravě-Mariánských Horách. Tato škola působila i v době okupace. Po roce 1945 byla na území města Ostravy Dvouletá ošetřovatelská škola, Vyšší škola pro vzdělání sociálně zdravotních pracovnic a Odborná škola pro ženská povolání. Na počátku školního roku 1949/50 proběhla reforma zdravotnického školství a všechny dřívější typy škol byly sloučeny v nový typ čtyřletých zdravotnických škol ukončených maturitní zkouškou.\n\nV roce 1960 byla škola začleněna do MÚNZ (později KÚNZ) jako škola druhého cyklu s názvem Střední zdravotnická škola. V roce 1991 získává škola právní subjektivitu s přímým řízením školy Ministerstvem zdravotnictví České republiky. V současné době je již škola začleněna jako ostatní školy pod Ministerstvo školství České republiky, zřizovatelem je Moravskoslezský kraj. Od školního roku 1996/97 je škola zároveň vyšší odbornou školou zdravotnickou. V současné době probíhá výuka oborů ve dvou budovách, a to v budově na Jeremenkově ulici č.2 v Ostravě-Vítkovicích a na ulici 1. máje č.11 v Ostravě-Mariánských Horách.\n\n\n"}
{"id": "1035563", "url": "https://cs.wikipedia.org/wiki?curid=1035563", "title": "Okres Debrecín", "text": "Okres Debrecín\n\nOkres Debrecín ( ) se nachází v Maďarsku v župě Hajdú-Bihar. Jeho správním centrem je město Debrecín (Debrecen).\n\nV okrese se nachází dvě města:\n\n"}
{"id": "1035566", "url": "https://cs.wikipedia.org/wiki?curid=1035566", "title": "Modřín u Petrovic", "text": "Modřín u Petrovic\n\nModřín u Petrovic je památný modřín opadavý, který roste v Petrovicích při státní hranici se SRN. Obvodem kmene (683 cm) jde o nejmohutnější památný modřín České republiky. \n\n\n"}
{"id": "1035567", "url": "https://cs.wikipedia.org/wiki?curid=1035567", "title": "Okres Derecske", "text": "Okres Derecske\n\nOkres Derecske ( ) se nachází v Maďarsku v župě Hajdú-Bihar. Jeho správním centrem je město Derecske.\n\nV okrese se nachází celkem 13 měst a obcí:\n"}
{"id": "1035569", "url": "https://cs.wikipedia.org/wiki?curid=1035569", "title": "Okres Hajdúböszörmény", "text": "Okres Hajdúböszörmény\n\nOkres Hajdúböszörmény ( ) se nachází v Maďarsku v župě Hajdú-Bihar. Jeho správním centrem je město Hajdúböszörmény.\n\nV okrese se nachází 2 města:\n\n"}
{"id": "1035571", "url": "https://cs.wikipedia.org/wiki?curid=1035571", "title": "Okres Hajdúhadház", "text": "Okres Hajdúhadház\n\nOkres Hajdúhadház ( ) se nachází v Maďarsku v župě Hajdú-Bihar. Jeho správním centrem je město Hajdúhadház.\n\nV okrese se nachází celkem 3 města a obce:\n\n"}
{"id": "1035572", "url": "https://cs.wikipedia.org/wiki?curid=1035572", "title": "Okres Hajdúnánás", "text": "Okres Hajdúnánás\n\nOkres Hajdúnánás ( ) se nachází v Maďarsku v župě Hajdú-Bihar. Jeho správním centrem je město Hajdúnánás.\n\nV okrese se nachází celkem 6 měst a obcí:\n"}
{"id": "1035574", "url": "https://cs.wikipedia.org/wiki?curid=1035574", "title": "Okres Hajdúszoboszló", "text": "Okres Hajdúszoboszló\n\nOkres Hajdúszoboszló ( ) se nachází v Maďarsku v župě Hajdú-Bihar. Jeho správním centrem je město Hajdúszoboszló.\n\nV okrese se nachází celkem pět měst a obcí:\n\n"}
{"id": "1035578", "url": "https://cs.wikipedia.org/wiki?curid=1035578", "title": "Brianna Rollinsová", "text": "Brianna Rollinsová\n\nBrianna Rollinsová (* 18. srpna 1991 Miami) je americká sportovkyně, atletka, olympijská vítězka a mistryně světa v běhu na 100 m překážek z roku 2013 resp. 2016.\n\nNa mistrovství světa v Moskvě v roce 2013 zvítězila v běhu na 100 metrů překážek časem 12,44. Její osobní rekord, vytvořený 22. června téhož roku, má hodnotu 12,26.\n\nŽivotního úspěchu dosáhla na Olympijských hrách v Riu de Janeiru v roce 2016 (kam se neprobojovala její největší soupeřka Kendra Harrisonová (světová rekordmanka 12,20), kde zvítězila v čase 12,48 (0,0vítr)\n\nNa sklonku sezóny 2016 byla na jeden rok diskvalifikována kvůli trojnásobnému nedostavení k antidopingovému testu. Z tohoto důvodu nemohla v roce 2017 startovat na mistrovství světa v Londýně.\n"}
{"id": "1035579", "url": "https://cs.wikipedia.org/wiki?curid=1035579", "title": "Okres Nyíradony", "text": "Okres Nyíradony\n\nOkres Nyíradony ( ) se nachází v Maďarsku v župě Hajdú-Bihar. Jeho správním centrem je město Nyíradony.\n\nV okrese se nachází celkem 9 měst a obcí:\n\n"}
{"id": "1035583", "url": "https://cs.wikipedia.org/wiki?curid=1035583", "title": "Okres Püspökladány", "text": "Okres Püspökladány\n\nOkres Püspökladány ( ) se nachází v Maďarsku v župě Hajdú-Bihar. Jeho správním centrem je město Püspökladány.\n\nV okrese se nachází celkem 12 měst a obcí:\n\n"}
{"id": "1035585", "url": "https://cs.wikipedia.org/wiki?curid=1035585", "title": "Anjanette Kirklandová", "text": "Anjanette Kirklandová\n\nAnjanette Kirklandová (* 24. února 1974 Pineville) je bývalá americká atletka, mistryně světa v běhu na 100 m překážek z roku 2001.\n\nNejúspěšnější sezónou pro ni byl rok 2001. Na jaře se stala halovou mistryní světa v běhu na 60 metrů překážek, v létě pak zvítězila na světovém šampionátu v Edmontonu v běhu na 100 metrů překážek. V obou případech si navíc vytvořila své oosbní rekordy 7,85 resp. 12,42.\n"}
{"id": "1035586", "url": "https://cs.wikipedia.org/wiki?curid=1035586", "title": "Agustí Bartra i Lleonart", "text": "Agustí Bartra i Lleonart\n\nAgustí Bartra i Lleonart (8. listopadu 1908, Barcelona – 7. července 1982, Terrassa) byl katalánský básník, spisovatel a univerzitní profesor.\n\nPocházel z rolnické rodiny a strávil část svého dětství v Sabadellu. Když se rodina vrátila do Barcelony, chodil do práce do textilního skladu. V roce 1934 vyhrál literární soutěž s krátkou povídkou a poté začal pracovat v časopise \"Amic i Meridià\".\n\nÚčastnil se španělské občanské války na republikánské straně a šel do vyhnanství na počátku roku 1939. Byl v několika uprchlických táborech (Sant Cebrià, Argelers a Agde) před příchodem do Roissy-en-Brie (Paříž), kde se setkal se spisovatelkou Annou Murià i Romaní, se kterou se oženil a měli spolu dvě děti. V 1940 odpluli do Dominikánské republiky a pak na Kubu a do Mexika, kde si vytvořil svůj domov a kde založil časopis \"Lletres\" (1944–1947). Také strávil dlouhou dobu ve Spojených státech, a to zejména mezi lety 1949–1950, 1960 až 1963 , a byl jmenován roku 1969 profesorem latinskoamerické poezie na University of Maryland.\n\nV roce 1970 se vrátil do Katalánska a usadil se ve městě Terrassa, kde zemřel 8. července 1982.\n\nV roce 1973 mu byla udělena Premi Carles Riba de poesia za jeho práci \"Els himnes\", a roku 1981 Creu de Sant Jordi od vlády Katalánska. \n\ntrilogie Soleia: \n\n\n"}
{"id": "1035590", "url": "https://cs.wikipedia.org/wiki?curid=1035590", "title": "Haswell", "text": "Haswell\n\nHaswell je kódové označení pro čtvrtou generaci mikroprocesorů vyvíjenou Intelem jako nástupce mikroarchitektury Ivy Bridge. Mikroprocesory používají 22 nm proces. První procesory této architektury byly představeny 4. června 2013 na Computex Taipei 2013. Společně s Haswellem Intel uvedl nové energeticky nenáročné procesory do ultrabooků. Nástupcem architektury Haswell se stala její 14-nm verze Broadwell.\n\nArchitektura Haswell byla navržena především pro optimalizaci úspory energie a zisku výkonu, který byl umožněn přechodem na nerovinné (prostorové laicky \"3D\"), navíc 22-nanometrové, FinFET tranzistory, které byly Intelem poprvé použity u předcházející generace procesorů Ivy Bridge.\n\nHaswell byl zaveden ve třech základních verzích:\n\nSrovnání s Ivy Bridge:\n\n\n\nV květnu 2014 byly Intelem vydány vylepšené procesory Haswell nazvané \"Haswell Refresh\". Oproti původním Haswellovým procesorům nabízí zvýšení základních taktů (většinou o 100 MHz) nebo například podporu M.2 SSD disků. Společně s nimi byly vydány také čipsety Z97 a H97. Přetaktovatelné procesory Core i5 a i7 s označením K mají na povrchu nový materiál, která lépe přenáší teplo (next-generation polymer thermal interface material – \"NGPTIM\").\n\nDesktopové procesory\nServerové procesory\n\n\n"}
{"id": "1035598", "url": "https://cs.wikipedia.org/wiki?curid=1035598", "title": "Taulant Kadrija", "text": "Taulant Kadrija\n\nTaulant Kadrija (* 18. května 1993) je slovinský fotbalový obránce nebo záložník. Může hrát v záloze nebo na postu stopera (středního obránce).\n\nProfesionální kariéru začal v roce 2012 jako hráč slovinského klubu ND Gorica, v sezoně 2013/14 hostoval v NK Brda. V říjnu 2014 byl na testech v nizozemském klubu FC Groningen, poté se vrátil do Slovinska.\n\nV roce 2015 posílil bosenský klub FK Radnik Bijeljina.\n\n"}
{"id": "1035602", "url": "https://cs.wikipedia.org/wiki?curid=1035602", "title": "The Back-Up Plan", "text": "The Back-Up Plan\n\nThe Back-Up Plan je osmnáctá epizoda páté série televizního seriálu \"Glee\" a v celkovém pořadí sto šestá epizoda tohoto seriálu. Scénář napsal Roberto Aguirre-Sacasa, režíroval ho Ian Brennan a poprvé se vysílala na televizním kanálu Fox dne 29. dubna 2014. V epizodě se poprvé objeví Shirley MacLaine jako June Dolloway.\n\nNově proslavená broadwayská hvězda Rachel Berry (Lea Michele) se uchází o roli v televizním pilotu, protože už je deprimovaná z neustálého hraní hlavní role Fanny Brice v muzikálu \"Funny Girl\". Blaine Anderson (Darren Criss) okouzlí bohatou prominentkou June Dollaway (Shirley MacLaine) a Mercedes Jones (Amber Riley) se snaží přidat Santanu Lopez (Naya Rivera) do své nahrávací smlouvy.\n\n"}
{"id": "1035604", "url": "https://cs.wikipedia.org/wiki?curid=1035604", "title": "Fakulta humanitních studií Univerzity Tomáše Bati ve Zlíně", "text": "Fakulta humanitních studií Univerzity Tomáše Bati ve Zlíně\n\nFakulta humanitních studií (FHS) Univerzity Tomáše Bati ve Zlíně (UTB) je jednou ze šesti fakult této vysoké školy. FHS vznikla jako samostatná fakulta UTB k 1. lednu 2007. Fakulta je vědeckým a vzdělávacím pracovištěm, které poskytuje studium v bakalářském, magisterské, navazujícím magisterském a doktorském studiu. Rozvíjí také formy celoživotního vzdělávání v oblastech pedagogiky, filologie a zdravovědy. Používá jednotný kreditní systém (ECTS), což umožňuje mobilitu studentů.\n\nNa FHS jsou zřízeny čtyři ústavy – Ústav moderních jazyků a literatur, Ústav pedagogických věd, Ústav školní pedagogiky a Ústav zdravotnických věd. Součástí fakulty jsou i dvě centra - Centrum jazykového vzdělávání a Centrum výzkumu FHS.\n\nZáklady budoucí Fakulty humanitních studií (FHS) UTB ve Zlíně byly položeny již 1. září 2003, kdy byl na základě rozhodnutí Akademického senátu UTB ve Zlíně zřízen Univerzitní institut. Vzdělávací a vědecko-výzkumná činnost na institutu byla soustředěna do tří ústavů – Ústavu jazyků, Ústavu pedagogických věd a Ústavu zdravotnických studií. Samostatná Fakulta humanitních studií byla zřízena k 1. lednu 2007 a stala se tak pátou fakultou UTB ve Zlíně, se zaměřením na humanitní, pedagogické a nelékařské obory.\n\nV roce 2017 zde byla otevřena budova nového vzdělávacího centra podle návrhu Evy Jiřičné.\n\nFHS má akreditace pro následující studijní programy:\n\n\n\n\n\n\n\n\n\n\nZákladním cílem ústavu je rozvíjet vzdělávací, výzkumné a další tvůrčí činnosti v oblasti filologie (anglistiky a germanistiky) a přispívat k internacionalizaci UTB jako celku. Příspěvkem ÚMJL k internacionalizaci UTB je zapojení ústavu do projektu výuky angličtiny pro akademické pracovníky univerzity, jehož cílem je rozšíření nabídky odborných předmětů vyučovaných v angličtině. \n\nAkademičtí pracovníci ÚPV svou pedagogickou, vědeckovýzkumnou a tvůrčí činnost směřují do oblastí, které rozvíjejí obory, jejichž výuka je na ÚPV realizována. Klíčovými výzkumnými tématy jsou Sociokulturní diverzita ve vzdělávání a Autoregulace učení a chování. Akademičtí pracovníci ÚPV jsou řešiteli a členy výzkumných týmů projektů GA ČR, resortních projektů, projektů IGA aj. \n\nPosláním ústavu je příprava kvalifikovaných pedagogických pracovníků a zvýšení jejich odborných kompetencí v oblasti pedagogiky předškolního věku, primárního vzdělávání a pro výuku odborných předmětů na středních školách. V rámci celoživotního vzdělávání ústav nabízí studium v oblasti pedagogických věd, kde absolventi získávají kvalifikaci učitele 2. stupně ZŠ, SOŠ, SOU a VOŠ ve vybrané oborové didaktice.\n\nHlavní činností ústavu je vzdělávání studentů v bakalářských studijních programech zaměřených na ošetřovatelství, porodní asistenci a zdravotně sociální péči. Ve vyučovacím procesu jsou standardně využívány kvalitní interaktivní programovatelné modely, s jejichž pomocí se studenti mohou lépe připravit na kontakt s realitou klinické praxe. Studenti absolvují praxe v různých klinických zařízeních, nejen ve Zlínském kraji. \n\nCentrum zajišťuje výuku cizích jazyků na všech fakultách UTB ve Zlíně (angličtina, němčina, francouzština, ruština, španělština a čínština). CJV věnuje pozornost odbornému jazykovému vzdělávání s ohledem na požadavky fakult i na budoucí profesní uplatnění jejich absolventů na globálním pracovním trhu. Výuka cizích jazyků je založena na kombinaci klasických výukových metod s moderními, aktivizujícími metodami a podporou výuky prostřednictvím e-opor. \n\nCentrum výzkumu je vědecko-výzkumným pracovištěm, jehož výzkumné zaměření se odvíjí od témat řešených v rámci výzkumných projektů a odborného zaměření pracovníků FHS. Zaměřuje se na oblast školního vzdělávání v širších pedagogických souvislostech, poskytuje podporu pro výzkum v oblasti filologické, v ošetřovatelství a vybraných klinických oborech na interdisciplinárním základě.\n\n\nUniverzita Tomáše Bati ve Zlíně : Fakulta humanitních studií [online]. 2014, 4.10.2014 [cit. 2014-10-29]. Dostupný z WWW: http://fhs.utb.cz/.\n"}
{"id": "1035606", "url": "https://cs.wikipedia.org/wiki?curid=1035606", "title": "Lothova mapa", "text": "Lothova mapa\n\nLothova mapa (původním názvem Mappa Králowstwí Českého) je mapa Čech, kterou vytvořil roku 1847 pražský kartograf Jan Loth (1816, Nymburk – 1899, Dundee). Součástí této mapy byl také plán hlavního města Prahy v tehdejším mohutném bastionovém opevnění včetně nejbližšího okolí. Mapa má při měřítku cca 1 : 400 000 rozměry 800 x 950 mm. Grafické měřítko je uvedeno v dolnorakouských mílích. Na mapě je znázorněno dobové rozdělení do 16 krajů, silniční a železniční síť, sídla podle významu, naleziště nerostných surovin, školy, lázně, pošty atd.\n\nTato mapa patří mezi jednu z prvních, na kterých se v 19. století začala objevovat čeština. Ta se však objevila pouze u popisu světových stran a v nadpise, jinak byla mapa v němčině nebo se tituly objevovaly dvojjazyčně. Mapa byla tištěna kamenotiskem ze čtyř desek, její rozměr je 879 x 1025 mm. Mapa i plán jsou ručně vybarveny a pro rozlišení městských čtvrtí je použito též různé šrafování.\n\nTvorba mapy probíhala v období pozdního klasicismu, který se na rozdíl od předcházejícího období baroka nevyznačoval přílišnou zdobností. Na mapě lze přesto najít klasicky barokní zdobné prvky jako například baculatý andělíček držící kartuši nebo složitější zdobné rohy skládající se z oblých křivek. Zdobné prvky mají symbolizovat krásu a bohatství české země.\n\nZařazení podrobnějšího plánu hlavního města do mapy bylo zvykem tehdejších novodobých kartografů. Plán Prahy se nachází v severozápadním rohu mapy. Jan Loth zpracoval dříve plán Prahy v měřítku 1 : 8 640 datovaný rokem 1845, který vycházel z katastrálního mapování. Původní plán Prahy poté použil jako předlohu pro tvorbu plánu Prahy, který byl součástí mapy Čech datované rokem 1847.\n\nPlán Prahy znázorňuje silniční síť i náměstí včetně podrobných popisků a znázornění významnějších budov nebo míst. Bylo možné jej skutečně využít pro orientaci v hlavním městě. Zobrazeno je i okolí pražských hradeb, které bylo dosažitelné do jedné hodiny. Mimorámové údaje obsahují statistické informace a uvádí seznam významných budov řazených podle čtvrtí – jejich poloha je určena arabskými a římskými číslicemi a malými a velkými písmeny pro dohledání v mapě.\n\nKromě mapy Čech vytvořil Jan Loth ještě mapy českých krajů: Boleslavského, Budějovického, Kouřimského, Prácheňského a Táborského.\n"}
{"id": "1035608", "url": "https://cs.wikipedia.org/wiki?curid=1035608", "title": "Interstellar", "text": "Interstellar\n\nInterstellar je americký vědeckofantastický film režiséra Christophera Nolana z roku 2014. Hlavní role ztvárnili Matthew McConaughey, Anne Hathawayová, Jessica Chastainová, Michael Caine, Bill Irwin a Ellen Burstynová. Námět filmu a scénář napsali bratři Chris a Jonathan Nolanovi. Děj filmu zpracovává kosmickou výpravu lidí, kteří hledají obyvatelnou planetu pro lidstvo z planety Země.\n\nDěj filmu se odehrává v blízké budoucnosti. Koncentrace dusíku v atmosféře Země nezvratně roste, což vede ke zhoršování klimatu a hrozí zánik lidské civilizace. Bývalý pilot NASA a současný farmář Cooper žije s dcerou, synem a tchánem na farmě v americkém vnitrozemí, která trpí neúrodou a prachovými bouřemi. Desetiletá dcera Murph tvrdí, že její pokoj navštěvuje duch a shazuje knihy z police. Cooper jí ze začátku nevěří, ale po jedné silné prachové bouři si všimne pravidelných prachových obrazců na podlaze dětského pokoje. Zdá se, že je má na svědomí tentýž \"duch\" - Cooper však zjistí, že se jedná o gravitační anomálii, a vydedukuje z obrazců souřadnice. Jede spolu s Murph na místo určené souřadnicemi a objeví tajné středisko NASA.\n\nVedoucí střediska profesor Brand a jeho kolegové objevili před pár lety v oblasti orbity planety Saturn červí díru, která umožňuje rychlý přesun do jiné galaxie. NASA se domnívá, že tento průchod tam umístili \"Oni\" - neznámá vyspělá civilizace, aby umožnila lidstvu záchranu a nalezení nové obyvatelné planety. Přestože veškeré vesmírné výzkumy byly už před lety vládou zastaveny z důvodu nedostatku zdrojů, NASA byla tajně toutéž vládou povolána zpět a zahájila projekt Lazar, kdy vyslala červí dírou do vzdálené galaxie dvanáct jednočlenných výprav. Ty měly za úkol najít obyvatelnou exoplanetu, kterou však kvůli svým vzletu neschopným modulům opustit nemohli. Po objevení vhodné planety měly vyslat hlášení, uložit se do hibernace a čekat na případnou další výpravu ze Země; nebo, pokud jejich planeta obyvatelná nebyla, se smířit se svým osudem a čekat na smrt. Tři z nalezených planet jsou podle hlášení slibné ke kolonizaci, pojmenované podle svých objevitelů jako Miller, Edmunds a Mann.\nCooper dostal nabídku, aby další výpravu vedl on a spolu se zbytkem astronautské elity NASA zjistil, která ze tří planet je nejslibnější. Profesor Brand má dva plány. Hlavní plán A spočívá v kontaktování výprav a prověření signálů, zatímco bude profesor na Zemi zkoumat možnost přesunu zbytku populace ze Země na vhodnou planetu. Plán B představuje zásoba genetického materiálu (oplodněná zmrazená vajíčka), kterou veze výprava s sebou a z níž může na příhodné planetě založit kolonii, zatímco zbytek obyvatel Země bude „obětován“ a ponechán k postupnému dožití.\n\nMurph nesouhlasí s účastí svého otce v expedici z obavy, že se nikdy nevrátí, ale Cooper přesto odlétá. Dalšími členy výpravy jsou dcera profesora Branda Amelie, fyzik Romilly, geograf Doyle a víceúčeloví inteligentní roboti TARS a CASE. Po dvou letech cesty se výprava budí z umělého spánku na orbitě Saturnu a prochází červí dírou do jiné části vesmíru. Posádka řeší dilema, kterou ze tří vhodných planet navštívit, protože pro všechny nemají dostatek paliva. Nakonec se rozhodnou pro planetu Miller.\n\nPlaneta Miller se nachází v blízkosti černé díry, a díky časové dilataci jedna hodina na povrchu se rovná sedmi letům na Zemi. Výsadek tvoří Cooper, Amelie a Doyle, Romilly zůstává na oběžné dráze a provádí výzkumy tam. Trojice přistává na místě označeném bójemi v blízkosti trosek první expedice a zjišťuje, že celá planeta je pokrytá po kolena mělkým mořem. Při pohybu po hladině ale přichází obrovská vlna, Cooper a Amelie na poslední chvíli uniknou do modulu, ale Doyle zemře. Po návratu modulu zpět na kosmickou loď uplynulo pro Coopera a Amelii několik hodin, ale Romillyho nacházejí o 23 let staršího.\n\nMezitím na Zemi Murph vyrostla, stala se vědkyní a připojila se k týmu profesora Branda. Spolu zatím stále neúspěšně řeší problém masového posílání lidí prostřednictvím defektu časoprostoru. Na smrtelné posteli se profesor přiznává, že celý jeho plán A na spásu lidstva byla jen zástěrka, a že hlavním plánem je plán B. Murph se nechce smířit se zkázou zbytku lidstva. Tuší, že klíč k řešení se skrývá v hlubinách černých děr, kam je ale nemožné se dostat. Díky jednosměrnému signálu vidí astronauti z výpravy, co se na Zemi děje, ale opačně signál poslat nelze.\n\nZbytek výpravy Endurance se rozhoduje, na kterou planetu letět, jelikož palivo jim zbylo jen pro návštěvu jediné a potenciální návrat na Zemi. Amelie hlasuje pro planetu Edmund, jejíž objevitel byl na Zemi jejím milencem. Cooper její hlas shledá nekonstruktivním a rozhoduje pro planetu Mann. Po přistání zjišťují, že planeta je studená, nehostinná a pokrytá ledem a atmosféra obsahuje pouze amoniak a kyslík. Objeví základnu, ve které proberou z hibernace Dr. Manna. Ten jim oznamuje, že pod ledovým povrchem planety jsou místa, kde se, podle jeho průzkumu, dá žít a dýchat. Z jejich mateřské lodi jim TARS přehraje zprávu, kterou namluvila Murph - sděluje Amelii smrt jejího otce a poté jim odhalí profesorovo tajemství, že plán A nikdy neexistoval. Obviní výpravu z toho, že o tom věděli a nechali zbytek lidí na Zemi umřít. Cooper, Brandová a Romilly jsou v šoku. Mann přiznává, že on to celou dobu věděl.\n\nCooper se rozhoduje pro návrat domů, souhlasí ale s tím, že nejprve pomůže ukotvit modely potřebné k přežití a založení kolonie na Mannově planetě. Když spolu s Dr. Mannem hledají příslušné místo, Mann Coopera napadne - pokusí se ho shodit do propasti, aby nemohl s jejich jedinou lodí odletět zpět na Zemi a nechat ostatní zemřít na Mannově nehostinné planetě. Zatímco o osudu jich samých a o osudu lidstva rozhodují ve zdánlivě iracionálním pěstním souboji, Cooper se dozvídá, že Mann celou dobu lhal, a nazve ho zbabělcem. Mann nepopírá. Daří se mu rozbít průhled Cooperova skafandru a dovnitř tak začíná proudit amoniak. Mann zanechává dusícího se Coopera na ledové pláni a vrací se zpět do tábora.\n\nZatímco Brandová a oba roboti hledají Coopera, v modulu Dr. Manna dojde k explozi - jeho robot KIPP splnil úlohu nastražené pasti, když se Romilly pokoušel dostat k jeho datům (pravým, které by odhalily Mannovy machinace). Romilly při výbuchu zahyne a Mann, který explozi viděl, ví, že se smyčka kolem něj pomalu utahuje; nasedá do jednoho z Rangerů a míří s ním na orbitu, aby zakotvil v portu Endurance. Brandová s Cooperem, živým a schopným, jsou mu v patách. Pokud Mann úspěšně dokuje, bude se moci rozhodnout, jestli je nechá napospas osudu, nebo je vezme s sebou. A to pro přeživšího Coopera, který Mannovu zbabělost prokoukl, nejsou růžové vyhlídky.\n\nMann je při pokusu o ukotvení do vesmírné stanice příliš unáhlený a selhává - přechodová komora exploduje a Mann zahyne. Výbuch zničil jeden z modulů Endurance a ta začala šílenou rychlostí rotovat. Cooper se pokusí o nemožné a i za těchto podmínek úspěšně dokuje. Brandová zjišťuje, že plán B je stále proveditelný, protože výbuch nepoškodil zásobu vajíček pro kolonii. Zdá se ale, že nemají dostatek paliva ani na cestu k poslední planetě.\n\nCooper se rozhodne pro zoufalý krok - využije gravitace černé díry a pokusí se poslat kosmickou loď se zbytkem paliva na planetu Edmunds, \"jako by střílel z praku\". Pomocí trysek nákladní lodi řízené TARSem udělí mateřské lodi dodatečnou rychlost. Nákladní loď i s TARSem se pak odpojí, aby ubrala mateřské lodi přebytečnou hmotnost. Přestože Cooper Amelii tvrdil, že loď má dost zdrojů, aby je oba udržela naživu až do přistání na Edmundsově planetě, nečekaně se také nechává odpojit - obětuje se pádem do černé díry a Brandová tak pokračuje na lodi sama.\n\nCooper se katapultuje z kolabující lodi a padá do neznámého časoprostoru, který připomíná labyrint sestavený z různých okamžiků života jeho dcery v jejím dětském pokoji. Po chvíli naváže spojení s TARSem, který mu oznámí že se nachází v pětidimenzním prostoru. Cooper se nachází v tzv. Tesseractu, vícerozměrné kostce vytvořené zřejmě neznámou supercivilizací, a vidí události z minulosti. Nachází se v prostoru za knihovnou mladé Murph, komunikuje s ní pomocí gravitace (shazuje knihy z police) a dochází mu, že on byl ten duch, který Murph \"strašil\".\n\nCooper nemůže komunikovat vizuálně nebo hlasem, ale s pomocí vteřinové ručičky na jeho starých hodinkách, které před odletem daroval Murph, je schopný jí v morseovce předat kvantová data, která v černé díře získal TARS a která mohou vyřešit problémovou rovnici plánu A. Murph nakonec pochopí, že tyto signály posílá její otec z budoucnosti, a přijme je. Cooperovi dochází, že ona neznámá supercivilizace jsou oni, lidé, jen z daleké budoucnosti. Jakmile Cooper předá celou zprávu, Tesseract se hroutí. Murph přepisuje profesorovu rovnici, úspěšně ji řeší a v laboratoři NASA oznamuje tento triumf.\n\nCooper při zhroucení Tesseractu ztratil vědomí, teď se však probouzí na nemocničním lůžku. Díky signálu ze skafandru byl nalezen sondou na oběžné dráze Saturnu mnoho let poté, co opustil Zemi. Od jeho narození již na Zemi uplynulo 124 let.\n\nKolem Saturnu mezitím lidstvo založilo oběžnou stanici pojmenovanou po Murph Cooperové, která díky duchovi z dětství zachránila lidstvo vyřešením gravitačního problému a zvedla ze Země velké množství vesmírných stanic, na kterých mohou obyvatelé lidstva cestovat vesmírem, zatímco umírající Zemi nechávají za sebou. Na jedné takové stanici se nachází Cooper - a TARS. Cooper se zde setká se svojí dcerou. Z Murph už je stará, všemi vážná paní, a několikanásobná babička. Cooper ji nachází na její smrtelné posteli. Řekne jí, že on byl duch z jejího dětství a Murph odpoví, že to věděla. Poté Coopera, který je její o desítky let mladší otec, vyzve, aby letěl zpět do vesmíru hledat Amelii. Žádný rodič by neměl vidět své dítě umírat, řekne mu. Film končí pohledem na Coopera sedícího v lodi připravené ke startu a poslední záběr ukazuje Amelii na planetě Edmunds, kde je dýchatelná atmosféra a vzniká malá lidská kolonie.\n\n\"Interstellar\" byl jedním z nejočekávanějších filmů roku 2014 na americkém trhu, ačkoli proti srovnatelným snímkům \"Počátek\" (2010) nebo \"Gravitace\" (2013) měl před distribuční premiérou o něco slabší recenze. V pátek 7. listopadu začal ve 3 561 amerických kinech s odhadovanými tržbami ve výši 17 milionů dolarů, z toho více než čtvrtinu dodala kina IMAX. Předstihl tak Disneyho animovaný snímek \"Velká šestka\", který však ještě před koncem víkendu ztrátu dotáhnul a \"Interstellar\" předstihl s celkovými 56,2 miliony dolarů, zatímco \"Interstellar\" získal na domácích tržbách asi 49,7 milionů dolarů, tedy méně než Nolanův dřívější \"Počátek\" (62,8 milionů), loňská \"Gravitace\" (55,8 milionů) i \"Prometheus\" Ridleyho Scotta (51,1 milionů). Samo studio Paramount přitom očekávalo 50 milionů. Po přičtení zahraničních tržeb z více než 60 národních trhů snímek vydělal 82,9 milionů dolarů, nejvíce v Jižní Koreji, Velké Británii a Rusku.\n\nDo české kinodistribuce film vešel ve 107 kinech s 55 889 diváky a tržbami ve výši 7,867 milionu korun. Ačkoli se tak těšil nepatrně větší návštěvnosti než konkurenční české romantické drama \"Pohádkář\" (s 55 762 diváky), na tržbách vydělal méně (\"Pohádkář\" v 73 premiérových kinech vydělal 8,124 milionu korun).\n\nFilm byl hodnocen spíše dobře, na Rotten Tomatoes si krátce po premiéře vysloužil 74 %, na českém Kinoboxu dokonce 81 % a v Česko-slovenské filmové databázi 88 % (k datu 11. listopadu 2014). I to však ve srovnání s předchozími snímky režiséra Nolana představovalo dosud nejslabší hodnocení.\n\n\n"}
{"id": "1035612", "url": "https://cs.wikipedia.org/wiki?curid=1035612", "title": "Claudio Marchisio", "text": "Claudio Marchisio\n\nClaudio Marchisio (* 19. ledna 1986, Turín, Itálie) je bývalý italský fotbalový záložník. V minulosti hrál mnoho sezón za Juventus FC. Je také bývalým reprezentantem Itálie.\n\nMarchisio se narodil v Turíně a je odchovancem Juventus FC. Do A-týmu povýšil v roce 2006. V sezoně 2007/08 hostoval v Empoli FC.\n\nV létě 2018 ukončil působení v Juventusu a po 25 letech v klubu odešel do Ruska, do Zenitu Petrohrad.\n\nV říjnu 2019 ukončil kariéru ve věku 33 let.\n\nV A-týmu Itálie debutoval 12. srpna 2009 v přátelském zápase v Basileji proti domácímu Švýcarsku (remíza 0:0).\nZúčastnil se Mistrovství Evropy ve fotbale 2012, kde se Itálie probila až do finále, v němž podlehla Španělsku 0:4.\n\nByl nominován i na Mistrovství světa 2014 v Brazílii, kde Itálie vypadla již v základní skupině.\n\n"}
{"id": "1035613", "url": "https://cs.wikipedia.org/wiki?curid=1035613", "title": "Chřestýš západní", "text": "Chřestýš západní\n\nChřestýš západní (\"Crotalus atrox\") je jedovatý zmijovitý had z podčeledi chřestýšovitých. Vyskytuje se ve Spojených státech amerických a na území Mexika.\n\nDospělci mohou dorůst délky 120-150 centimetrů a vážit mohou do 2,5 kilogramu, největší známý jedinec však měřil dokonce 213 centimetrů a vážil 6,7 kilogramu. Barva kůže je většinou šedohnědá, u některých exemplářů je však i nažloutlá či cihlově červená. Po celém těle se nachází asi pětadvacet jednotlivých skvrn, povětšinou šedohnědé až hnědé barvy. Stejně, jako ostatní chřestýši, je i tento druh vybaven chřestítkem na konci ocasu, jímž v případě ohrožení varuje své nepřátele. To je tvořeno zrohovatělými články, které nabývají po každém svlečení kůže. Nejčastěji se živí menšími savci, včetně hlodavců, a také některými ptáky.\n\nJed chřestýše západního je hemotoxický, takže způsobuje rozklad krevních buněk. Obsahuje však i cytotoxiny a myotoxiny, jež zasahují činnost buněk a svalů, a mohou způsobit selhání kardiovaskulárního systému. Jed dále vyvolává krvácení, otoky, bolesti a modřiny v zasažené části končetiny.\n\nChřesýš západní je živorodý. Po narození měří mláďata asi 30 centimetrů a zůstávají s matkou ještě několik hodin, než ji definitivně opustí.\n\n"}
{"id": "1035617", "url": "https://cs.wikipedia.org/wiki?curid=1035617", "title": "Mitchell Lichtenstein", "text": "Mitchell Lichtenstein\n\nMitchell Lichtenstein (* 10. března 1956) je americký filmový herec, režisér a scenárista. Narodil se jako druhý syn výtvarníka Roye Lichtensteina a jeho první manželky Isabel (měl staršího bratra Davida). Studoval herectví na Bennington College v Benningtonu ve státě Vermont. Svou hereckou kariéru zahájil v osmdesátých letech; hrál například epizodní role v seriálech \"Miami Vice\" (1984) a \"The Equalizer\" (1987). Později hrál také v různých filmech. Roku 2007 natočil svůj celovečerní režijní debut, horror \"Intimní tajemství\". O dva roky později byl představen film \"Slzy radosti\", jehož název (původní anglický \"Happy Tears\") odkazuje na jeden z obrazů jeho otce.\n\n\n\n"}
{"id": "1035620", "url": "https://cs.wikipedia.org/wiki?curid=1035620", "title": "Chřestýš mexický", "text": "Chřestýš mexický\n\nChřestýš mexický (\"Crotalus basiliscus\") je jedovatý had z čeledi zmijovitých, vyskytující se na západě Mexika. V současnosti nejsou herpetologům známy žádné poddruhy.\n\nS délkou asi 2 metrů je řazen mezi největší chřestýše. Tělo je zhruba středně tlusté, jeho tvar připomíná obdélníkový průřez. Barva kůže je normálně hnědá až šedavá s tmavými vzory, připomínající trochu diamanty. Normálně je k nalezení v oblastech s malým množstvím stromů, především v buších a poblíž kaktusů. Zde také může lovit svou oblíbenou kořist, hlodavce. Jed tohoto druhu je vysoce toxický a oběť zabíjí poměrně rychle.\n\n"}
{"id": "1035621", "url": "https://cs.wikipedia.org/wiki?curid=1035621", "title": "Chřestýš lesní", "text": "Chřestýš lesní\n\nChřestýš lesní (\"Crotalus horridus\") je jedovatý had z čeledi zmijovitých vyskytující se na severovýchodě Spojených států amerických.\n\nVyskytuje se především v hojně lesnatých oblastech, díky čemuž získal i své české označení. Dospělci měří na délku 90-150 centimetrů a váží zhruba 2,5 kilogramu. Barva kůže je nahnědlá s výraznými tmavými proužky.\n\nChřestýš lesní se živí malými savci, včetně hlodavců, loví však i malé žáby, ptáky a menší druhy hadů, dokonce i dalších chřestýšů. Nejčastěji lovenými hady jsou však užovky rodu Thamnophis.\n\n"}
{"id": "1035622", "url": "https://cs.wikipedia.org/wiki?curid=1035622", "title": "Dirt (album, Alice in Chains)", "text": "Dirt (album, Alice in Chains)\n\nDirt je druhé studiové album skupiny Alice in Chains, které vyšlo 29. září 1992. Během turné podporující toto album odešel ze skupiny baskytarista Mike Starr. Píseň \"Them Bones\" se objevila v PC hře , skladba \"Would?\" zazněla ve filmu Singles. Ve skladbě \"Iron Gland\" zpívá Tom Araya ze skupiny Slayer.\n\nVšechny skladby napsali Layne Staley a Jerry Cantrell, pokud není uvedeno jinak.\n\n"}
{"id": "1035624", "url": "https://cs.wikipedia.org/wiki?curid=1035624", "title": "Okres Nagykőrös", "text": "Okres Nagykőrös\n\nOkres Nagykőrös ( ) se nachází v severním Maďarsku v Pešťské župě. Jeho správním centrem je město Nagykőrös.\n\nV okrese se nachází celkem 3 města a obce:\n"}
{"id": "1035627", "url": "https://cs.wikipedia.org/wiki?curid=1035627", "title": "Sokolče", "text": "Sokolče\n\nSokolče jsou zaniklá obec na Slovensku, v okrese Liptovský Mikuláš. Katastrální území Sokolčí je součástí obce Vlachy. První písemná zmínka pochází z roku 1267, kdy vesnice patřila královskému hradu Liptovský Starhrad a její název pochází od toho, že se obyvatelé původně věnovali sokolnictví. Nedaleko obce se také nacházel lovecký letohrádek. V roce 1609 byl Sokolčím udělen znak, na kterém bylo znázorněno srdce a tři růže.\n\nZdrojem obživy místních obyvatel bylo zemědělství, pastevectví a vorařství, ve vesnici fungovala škola a kulturní dům s ochotnickým divadlem. Obyvatelé Sokolčí byli kvůli výstavbě přehrady Liptovská Mara počátkem sedmdesátých let 20. století vystěhováni převážně do Liptovského Mikuláše a v roce 1975 byla obec zatopena. Zachoval se pouze hřbitov, kde se rodáci pravidelně scházejí a také si volí svého starostu.\n\nRodáky ze Sokolčí byli hokejisté Stan Mikita a Ján Starší.\n\n"}
{"id": "1035628", "url": "https://cs.wikipedia.org/wiki?curid=1035628", "title": "Pásovka černá", "text": "Pásovka černá\n\nPásovka černá (\"Idiacanthus atlanticus\") je mořská ryba z čeledi Stomiidae vyskytující se v jižní části Tichého, Atlantského a Indického oceánu, kde žijí v hloubkách až 2 000 metrů. Vyskytuje se u nich výrazný pohlavní dimorfismus. Samičky dorůstají délky až 40 centimetrů, mají černou barvu a nápadné dlouhé ostré zuby. Samečci bývají pouze 5 centimetrů velcí, nemají zuby ani funkční střeva a jsou spíše hnědí než černí. Jejich potravu tvoří jiné ryby.\n"}
{"id": "1035629", "url": "https://cs.wikipedia.org/wiki?curid=1035629", "title": "Darko Nikač", "text": "Darko Nikač\n\nDarko Nikač (* 15. září 1990, Titograd, SFR Jugoslávie) je černohorský fotbalový útočník a reprezentant aktuálně hrající za klub OFK Grbalj.\nV A-mužstvu Černé Hory debutoval 17. 11. 2013 v přátelském zápase proti domácímu týmu Lucemburska (výhra 4:1).\n\n"}
{"id": "1035631", "url": "https://cs.wikipedia.org/wiki?curid=1035631", "title": "Okres Szigetszentmiklós", "text": "Okres Szigetszentmiklós\n\nOkres Szigetszentmiklós ( ) se nachází v severním Maďarsku v Pešťské župě. Jeho správním centrem je město Szigetszentmiklós.\n\nV okrese se nachází celkem 9 měst a obcí:\n"}
{"id": "1035635", "url": "https://cs.wikipedia.org/wiki?curid=1035635", "title": "Dirt", "text": "Dirt\n\nDirt může být:\n\n"}
{"id": "1035636", "url": "https://cs.wikipedia.org/wiki?curid=1035636", "title": "Okres Vecsés", "text": "Okres Vecsés\n\nOkres Vecsés ( ) se nachází v severním Maďarsku v Pešťské župě. Jeho správním centrem je město Vecsés.\n\nV okrese se nachází celkem 4 města a obce:\n\n"}
{"id": "1035637", "url": "https://cs.wikipedia.org/wiki?curid=1035637", "title": "Jiří Corvin", "text": "Jiří Corvin\n\nJiří Corvin (15. června 1931 Praha – 17. července 2004 Praha) byl český akademický malíř.\n\nJiří Corvin se narodil v Nové Vsi u Velvar, kde prožil své dětství. Nejprve se vyučil zahradníkem (jeho dědeček měl zahradnictví). V roce 1958 ukončil studium na Akademii výtvarných umění v Praze (profesoři Ján Želibský a Karel Minář).\n\nVystavoval v řadě měst: Slaný, Kralupy nad Vltavou, Mělník, Rakovník, Klášterec nad Ohří, Velvary. V roce 1961 jako stipendista UNESCO v Paříži – Jeunes Peitres du Monde a Paris. V zahraničí vystavoval v Moskvě, Paříži, Compiégne, Montréalu. Jeho přítelem z řad umělců se stal Ladislav Čepelák. Společně s ním vystavoval v Nové síni (1962) a v Západním Berlíně (1971). V roce 1967 v Klubu školství v Praze, v roce 1981 měl samostatnou výstavu v České Lípě.\nRealizoval vstupní expozice zámků v Zákupech, Krásném Dvoře. Je autorem nástěnné výzdoby vstupu Okresního archivu v České Lípě a keramického průčelí vstupních prostor a mozaiky v areálu budov VŠCHT v Praze 4 na Chodově. V roce 1983 vystavoval litografie v Tompkins Square Gallery v New Yorku. V říjnu a listopadu 1983 proběhla výstava jeho děl v Nové síni v Praze. \n\nTvorba Jiřího Corvina tematicky vychází ze zemědělské krajiny mezi Slaným a Louny. Přírodu vnímal jako malíř-hospodář. Zajímala ho její podoba, forma opracování člověkem, proměnlivost, trvalost, ale i postupný zánik. Jiří Corvin má stálou expozici děl v budově Špýcharu Městského Muzea ve Velvarech.\n\n"}
{"id": "1035638", "url": "https://cs.wikipedia.org/wiki?curid=1035638", "title": "Bailey De Young", "text": "Bailey De Young\n\nBailey De Young (* 16. září 1989, Sacramento, Kalifornie, USA), rozená Bailey Buntain, je americká herečka a tanečnice. Nejvíce se proslavila rolemi Ginny Thompson v televizním seriálu \"Bunheads,\" Lauren Cooper v seriálu \"Předstírání\" a Imogen Cleary v seriálu \"The Marvelous Mrs. Maisel\".\n\nBailey se narodila v Sacramentu v Kalifornii. Je dcerou Judy Holt a Fultona Timothyho Buntaina. Má čtyři sestry Lauren, Katie, Ashley a Bethany. Už jako batole začala s tancem a v 7 letech nastoupila na taneční akademii. Odmaturovala na American Musical and Dramatic Academy.\n\nV 10 letech získala první profesionální práci, roli Gracie Shinn v Kalifornské divadelní produkci The Music Man. Tančila na Broadwayi. Do roku 2012 se věnovala pouze divadelní kariéře, než jí její agent přesvědčil, aby zkusila konkurz na televizní roli. Brzy poté získal roli Ginny Thompson v seriálu televizní stanice ABC Family \"Bunheads\". V roce 2014 se jako Bailey objevila v seriálu \"Tři kluci a nemluvně\". Ten samý rok získala jednu z hlavních rolí v seriálu stanice MTV \"Předstírání\". Od roku 2018 hraje roli Imogen v seriálu \"The Marvelous Mrs. Maisel\".\n\n3. srpna 2014 se provdala za muzikanta Tylera DeYounga. V září 2018 se jim narodila dcera. \n\n \n \n"}
{"id": "1035644", "url": "https://cs.wikipedia.org/wiki?curid=1035644", "title": "Bezudidlové ježdění", "text": "Bezudidlové ježdění\n\nBezudidlové ježdění je alternativní metodou přispívající k většímu pohodlí koně. Vyhledávaná je především rekreačními, ale stále více i profesionálními jezdci, kteří hledají lepší souznění s koněm. Ve westernovém ježdění jde o poměrně známou věc s tradicí na divokém západě. Tento způsob vedení koně má mnoho variant, z nichž některé mohou působit stejně ostře, nebo i ostřeji než udidlo, obzvláště v nezkušených rukou, proto je zapotřebí i s nimi nakládat s citem a ne jako s prostředkem pro udržování jezdcovy rovnováhy.\n\nUž na prvních domestikovaných koních se pravděpodobně jezdilo s nějakým typem nánosníku, vyrobeném z pruhů kůže nebo provazu, nicméně se tyto postroje pravděpodobně rychle rozpadaly, proto je obtížné najít o nich archeologický důkaz. Prvním uměleckým důkazem o použití nánosníku je ilustrace syrského jezdce, pocházející přibližně z roku 1400 př. n. l. Mezi domestikací prvních koní mezi lety 4500–3500 př. n. l. a nejstarším nalezeným udidlem, které spadá do doby mezi lety 3500–3000 př. n. l. však uplynula poměrně dlouhá doba, po kterou byli koně pravděpodobně ježděni bezudidlově.\nVe starověké Mezopotámii byla kolem roku 500 př. n. l. obvyklá forma postroje těžký pletený nánosník podobný dnešnímu bosalu.\nHojně byl tento typ uždění využíván na západě ve westernovém jezdeckém stylu. Nejpoužívanější byl právě bosal, který už od konce 18. století využívali místní indiáni k nahánění dobytka.\n\nPrincip bezudidlového ježdění je založen na působení tlaku především na nos a na týl koně, nikoli však na hubu koně.\nPoužíváno může být například na mladé, nebo čerstvě obsednuté koně. Doporučováno je zejména na období výměny zubů ve věku tří až pěti let. Od jezdce však tento způsob vyžaduje jemnou ruku, protože při tvrdém zacházení může koni způsobit zranění na citlivých částech hlavy a ublížit více než obyčejné kroužkové udidlo.\nOstrost pomůcky záleží zejména na materiálu ze kterého je vytvořena, jeho tloušťce a na umístění nánosníku na nose koně, čím je nánosník užší a čím níže je umístěn, tím působí ostřeji. Nánosník nesmí být umístěn tak vysoko, aby při zatažení narážel do jařmové kosti (kostěného výstupku pod okem koně), avšak nesmí být níže než čtyři prsty nad horním okrajem nozder. Pod touto hranicí by omezoval dýchání a mohl by nenávratně poškodit nosní kůstky.\nBezudidlové uždění musí koni přesně padnout, aby se působením na nánosník koni na hlavě nepřetáčelo, zabráníte tak možnému odření nebo u některých typů tlačení lícnice na oko koně.\n\nVe westernovém ježdění jsou v některých soutěžích kategorie junior (koně ve věku 3–6 let) a open (otevřená pro všechny) je povolen bosal, bezudidlová uzdečka a mechanické hackamore nejsou však ve většině soutěží povoleny.\nV klasickém ježdění není žádné bezudidlové uždění povoleno s výjimkou některých skokových a vytrvalostních soutěží. Přes snahu zastánců bezudidlového ježdění ke změně pravidel zatím nedošlo.\n\nBosal je označení pro poměrně těžký, pevný nánosník se syrové kůže („rawhide“), ohnutý do oblouku okolo nosní kosti a pod bradou koně zakončený velkým uzlem. Tradičně je připojen k tzv. mecate, to je 7 metrů dlouhé lano spletené z koňských žíní, které slouží jako vodítko, či otěže. Celý bosal je napojený na westernovou uzdečku bez udidla. Pro větší stabilitu se navíc připojuje tzv. fiador, což je provaz, vedoucí od velkého uzlu na bosalu pod žuchvou a přes týl, to zabraňuje houpání bosalu na nose koně a tím i jeho narážení do nosní kosti. Tento typ uždění je kostruován pro westernový styl ježdění na volné otěži a vedení koně pomocí „neckreiningu“ – přikládání otěží na krk koně. Jde o prostředek k přátelské komunikaci vhodný pro dobře přiježděné koně.\n\nOblíbená a snadno dostupná pomůcka pro bezudidlové ježdění a komunikaci s koněm. Bývá vyrobena z pevného, hladkého jachtařského lana u průměru okolo 6 mm. Samotnou ohlávku není při troše šikovnosti nijak nesnadné vyrobit přímo na míru svému koni. skládá se ze zdvojeného nánosníku, který může být navíc opleten kontrastní barvou, lícnic, uzlu fiadoru, zakončeného pod bradou koně dvěma oky pro připevnění otěží a nátylníku s volným koncem a okem pro zavázání ohlávky. Jak samotné provazy, tak i možné oplety na nánosník nabízejí obrovskou škálu barevných variant. vedení koně probíhá přes otěže, zapojené do uzlu fiadoru pod bradou, který působí tlakem na nos a týl pro zastavení, nebo tlakem na lícnice pro pohyb do strany. Správně padnoucí ohlávka navíc působí přes uzly po stranách nánosníku na akupresurní body na nose koně. Některé typy jezdecké provazové ohlávky mají navíc po obou stranách nánosníku kovové kroužky k připnutí otěží a umožňuje tak přesnější působení tlaku a je tak více podobná typu sidepull. Ačkoli v necitlivých rukou může jít o poměrně ostrý prostředek, provazová ohlávka poskytuje možnost jemné komunikace s koněm a umožňuje dokonce ježdění na přilnutí.\n\nSide pull (v překladu tahat do strany) se vzhledem podobá klasické uzdečce, vedení koně probíhá přes kožený nánosník, který je volně napojen na lícnice tak, aby se mohl při jednostranném tahu za otěž posunovat, podbradní řemen je nastaven tak, aby společně s nánosníkem přiléhal okolo nosu koně a zajišťuje tím stabilitu. Tento druh uždění umožňuje jak lateální ohýbání (ohýbání krku koně do strany), tak jízdu na přilnutí. Side pull působí při zatažení otěží výhradně na nánosník, v případě tahu za jednu otěž působí na lícnici, proto je jeho ovládání velice podobné jízdě na udidle. Vzhledem k poměrně úzkému a tudíž i ostrému nánosníku je vhodný spíše do zkušenějších rukou, je-li však zhotoven z měkké kůže. jde o velmi jemné uždění.\nJde o patentovaný výrobek, který vyvinul roku 1999 americký veterinář dr. Cook. Bezudidlová uzdečka, v originále „Bittless bridle“, je založena na zcela jiném principu než ostatní uždění. Otěže vedou od nátylníku křížem pod žuchvami a skrz kroužky po stranách nánosníku, jimiž otěže při tahu prokluzují. Při zatažení za jednu otěž působí uzdečka tlakem na stejnostrannou stranu nosu a opačnou stranu týlu. Zároveň působí zespoda na čelist koně. Díky kladkovému efektu je potřeba jen poměrně malé síly k vedení koně, proto je vhodnou alternativou pro koně, kteří jsou v terénu špatně ovladatelní. Její nevýhodou je, že uvolnění od tlaku otěží pocítí kůň s malou prodlevou, proto není možné jeho správné načasování. Není určena pro jízdu na přilnutí a není příliš vhodná ani pro jízdárenskou práci, ale je bezpečnou a příjemnou pomůckou pro jízdu v terénu.\n\nVelice ostré uždění které se skládá z nánosníku s kovovým jádrem, připojeného k lícnicím a dvěma kovovým ramenům páky. Zejména na parkurových závodech bývá často kombinován s udidlem. Nejde o jemnější prostředek poskytující koni více pohodlí, ale o silný donucovací prostředek s až pětinásobným silovým účinkem na nos koně. Síla působení mechanického hackamore je úměrná délce ramen, která působí na nos koně pákovým efektem. Jde o všeobecně nevhodné uždění které může koni velice ublížit, proto nepatří do nezkušených rukou.\n\nMálo známý druh uždění, podobající se účinkem mechanickému hackamore, mělo by však jít o jemnější variantu. Nánosník je tvořen pruhem kůže a namísto k ramenům páky je připojen ke kovovým kroužkům, rozděleným na šestiny, do nichž jsou zapnuty otěže. Při zatažení za otěže dojde k jejich pootočení a tím i k sevření nosu. Nevýhodou tohoto uždění však je, že při pohybu kroužků se hýbou i lícnice a dochází tak k odírání hlavy koně.\n\n"}
{"id": "1035645", "url": "https://cs.wikipedia.org/wiki?curid=1035645", "title": "Michael Willett", "text": "Michael Willett\n\nMichael James Mansel Willet (* 11. září 1989, Fresno, Kalifornie, Spojené státy americké) je americký herec a muzikant. Nejvíce se proslavil rolí Lionela v televizním seriálu \"Tara a její svět\" a rolí Tannera ve filmu \"G.B.F.\" V roce 2014 získal jednu z hlavních rolí v seriálu televizní stanice MTV \"Předstírání\".\n\nMichael vyrostl ve Fresnu v Kalifornii a navštěvoval Clovis West High School.\n\nJeho první rolí byla role Billyho v televizním seriálu \"Joan z Arkádie\" v roce 2004. Dále se objevil v seriálech jako \"Beze stopy\", \"Město žen\" a \"Borci z Blue Mountain State\". V roce 2010 získal roli Lionela Trana v seriálu \"Tara a její svět\". Objevil se v 16 epizodách. Jeho filmovým debutem je film z roku 2013 \"G.B.F.\" Film měl premiéru 14. ledna 2014. V roce 2014 získal jednu z hlavních rolí v seriálu televizní stanice MTV \"Předstírání\".\n\nMichael je otevřený gay.\n\n"}
{"id": "1035646", "url": "https://cs.wikipedia.org/wiki?curid=1035646", "title": "Okres Budakeszi", "text": "Okres Budakeszi\n\nOkres Budakeszi ( ) se nachází v severním Maďarsku v Pešťské župě. Jeho správním centrem je město Budakeszi.\n\nV okrese se nachází celkem 12 měst a obcí:\n"}
{"id": "1035653", "url": "https://cs.wikipedia.org/wiki?curid=1035653", "title": "20 Years of Hardcore", "text": "20 Years of Hardcore\n\n20 Years of Hradcore je osmé kompilační album hudební skupiny Scooter. Bylo vydáno roku 2013 a obsahuje dvě CD se čtyřiceti čtyřmi skladbami.\n"}
{"id": "1035655", "url": "https://cs.wikipedia.org/wiki?curid=1035655", "title": "Kazimierz Wielikosielec", "text": "Kazimierz Wielikosielec\n\nMons. Kazimierz Wielikosielec (* 5. května 1945, Staravolja) je běloruský římskokatolický kněz, biskup a člen Řádu bratří kazatelů.\n\nNarodil se 5. května 1945 ve Vjoska Staravolja. Navštěvoval kostel v Kobrynu. Ve Vilniusu vstoupil do řádu Dominikánů. Když chtěl studovat v Rižském semináři, tři roky mu v tom úřady bránily. Z tohoto důvodu spolu s Antonijem Dzjamjankou studovali tajně teologii u doktora kněze Wacława Piątkowskiego (Mjadzvjedzičy).\n\nRoku 1981 byl přijat do semináře v Rize. V letech studií složil své první sliby. Po ukončení semináře roku 1984, byl na svátek Nejsvětější Trojice kardinálem Julijanem Vaivodem vysvěcen na kněze – jeho první farnost byla Nejsvětější Trojice v Iškaldzi. Protože v této době bylo málo kněží, působil také v Juškavičy, Haradzišče, Stalavičy, Palanječke, Novym Svjeržaně, Haradzjeje, Kareličy, Miru a v Hancavičy. Věnoval se také obnově a rekonstrukci chrámů.\n\nRoku 1992 byl jmenován generálním vikářem Pinské diecéze. Plnil také funkci děkana Baranavičyského děkanátu a faráře kostela Povýšení svatého Kříže v Baranavičy.\n\nDne 6. května 1999 byl papežem Janem Pavlem II. ustanoven pomocným biskupem Pinsku a titulárním biskupem z Blandy.\n\nBiskupské svěcení přijal 24. června 1999 z rukou kardinála Kazimierze Świątka a spolusvětiteli byli arcibiskup Dominik Hrušovský a biskup Aleksander Kaszkiewicz.\n\n"}
{"id": "1035658", "url": "https://cs.wikipedia.org/wiki?curid=1035658", "title": "Šalvěj hispánská", "text": "Šalvěj hispánská\n\nŠalvěj hispánská (\"Salvia hispanica\") je bylina z čeledi hluchavkovitých, pocházející z horských oblastí Střední Ameriky. Je pěstována pro jedlá semínka zvaná \"chia\". Je to jednoletá rostlina vysoká přes jeden metr, s bílými nebo fialovými květy.\n\nRostlinu znali už staří Aztékové a používali ji také jako platidlo, jak zmiňuje \"Mendozův kodex\" ze 16. století. Mexický stát Chiapas dostal své jméno právě díky pěstování semínek chia. V Kalifornii roste příbuzná rostlina \"Salvia columbariae\", jejíž semínka jsou známa jako „zlatá chia“.\n\nDíky rychlému růstu se šalvěj hispánská používá také jako dekorativní rostlina: semínka se sadí do květináčů ve tvaru zvířat a vytvářejí tzv. chia pets.\n\nSemínka jsou šedá až černá, dlouhá okolo jednoho milimetru, obsahují vápník, antioxidanty a omega-3 nenasycené mastné kyseliny. Zahánějí pocit únavy, žízně a hladu. Konzumují se vcelku i mletá, s jogurtem, jako součást zeleninových salátů nebo se přidávají do pečiva. Když se zalijí vodou, vytvoří výživný rosol, který může sloužit jako náhražka oleje a vajec. Semínka nemají žádnou chuť. Jsou vhodná i pro celiaky a diabetiky.\n\nHistorie užívání chia semínek sahá až k Aztékům a Mayům z Jižní Ameriky, kteří je používali hlavně jako zdroj energie. Pojmenování „Chia“ je mayský výraz pro „sílu“. Další možný původ názvu semínek pochází z aztéckého slova „chian“, které znamená „olejnatý“.\n\nChia semínka mají na lidské tělo mnoho pozitivních účinků. Semínka jsou vhodnou potravinou při hubnutí, protože v žaludku absorbují velké množství vody, čímž nabobtnají a navozují pocit plnosti. Také jsou vhodné pro diabetiky, jelikož zpomalují proces trávení polysacharidů, což napomáhá k stálejší hladině cukru v krvi. \n\nU některých lidí se na chia semínka může vyskytnout alergie, která se projevuje nadýmáním.\n\n"}
{"id": "1035660", "url": "https://cs.wikipedia.org/wiki?curid=1035660", "title": "Branislav Mráz", "text": "Branislav Mráz\n\nBranislav Mráz (* 13. července 1973) je bývalý slovenský fotbalový obránce a později fotbalový trenér. Jeho mladší bratranec Samuel Mráz působí v klubu FK Senica na postu útočníka či záložníka.\n\nSvoji fotbalovou kariéru začal v FK Senica, odkud později přestoupil do MFK Dubnica. V roce 2004 zamířil do MŠK Rimavská Sobota, kde po šesti letech svého působení ukončil svoji hráčskou kariéru.\n\nV roce 2011 se stal trenérem klubu MŠK Rimavská Sobota. V roce 2013 podepsal kontrakt s FC ViOn Zlaté Moravce, po sezóně 2014/15 v červnu 2015 u týmu skončil.\n\n"}
{"id": "1035663", "url": "https://cs.wikipedia.org/wiki?curid=1035663", "title": "Tadeusz Kondrusiewicz", "text": "Tadeusz Kondrusiewicz\n\nMons. Tadeusz Kondrusiewicz (* 3. ledna 1946, Adelsk) je běloruský římskokatolický kněz a arcibiskup arcidiecéze Minsk-Mohylev.\n\nNarodil se 3. ledna 1946 v Adelsku, v polské rodině jako syn Ignacego Kondrusiewicza a Anny Kondrusiewiczové.\n\nRoku 1962 po ukončení střední školy, začal studovat na Katedře fyziky a matematiky Grodnoského pedagogického institutu. Poté byl vyloučen ze školy z náboženských důvodů. Roku 1964 začal studovat na Katedře energetiky a konstruování Leningradské polytechniky. Roku 1970 se stal mechanickým inženýrem.\n\nPo těchto studiích začal pracovat ve Vilniuské strojní továrně, kde zpočátku pracoval jako montér a poté jako konstruktér.\n\nRoku 1976 vstoupil do Kaunaského semináře. Kněžské svěcení přijal 31. května 1981 z rukou biskupa Liudase Povilonise. Roku 1985 získal na Kaunsaké teologické fakultě licentiát s disertací \"Nauczanie konstytucji dogmatycznej o Kościele II Soboru Watykańskiego \"Lumen gentium\"\", a roku 1988 získal doktorát s disertační prací na téma \"Pogłębienie nauki o Kościele w pracach i dokumentach II Soboru Watykańskiego\".\n\nV letech 1981–1986 byl farním vikářem ve Vilniusu, poté v Druskininkai (1986–1987). Pak se vrátil do Vilniusu, kde se stal vikářem kostela Svatého Ducha. Dne 13. února 1988 byl jmenován farářem ve dvou Grodských farností: Panny Marie Andělské a sv. Františka Xaverského.\n\nDne 10. května 1989 byl papežem Janem Pavlem II. jmenován apoštolským administrátorem diecéze Minsk a titulárním biskupem z Hippo Diarrhytus. Biskupské svěcení přijal 20. října 1989 z rukou papeže Jana Pavla II. a spolusvětiteli byli arcibiskup Edward Idris Cassidy a arcibiskup Francesco Colasuonno. Jako biskup podporoval znovuzrození náboženského života v Bělorusku, v Grodnu otevřel Vyšší kněžský seminář, přispěl k otevření více než 100 kostelů, k vydání Římského misálu a katechismu v běloruštine.\n\nDne 13. dubna 1991 byl jmenován apoštolským administrátorem latinských katolíků v evropské části Ruska. Vedl registraci apoštolské administratury v Ruské federaci, a tak získal status právnické osoby aby mohl legitimně působit. Přestavoval a rozšiřoval strukturu církve v Rusku. Byly otevřeny: Institut Katolické teologie svatého Tomáše Akvinského v Moskvě, Vyšší seminář Panny Marie Královny apoštolů (nejprve v Moskvě, poté převeden do Petrohradu). Bylo zahájeno vysílání Rádia Maria a díla Caritas.\n\nV únoru 1999 byl zvolen předsedou Ruské biskupské konference (byl zvolen dvakrát; do roku 2006). Po zavedení nového správního rozdělení, byl 23. listopadu 1999 jmenován apoštolským administrátorem severní evropské části Ruska se sídlem v Moskvě.\n\nDne 11. února 2002 papež Jan Pavel II. povýšil apoštolskou administraturu na metropolitní arcidiecézi Matky Boží v Moskvě a tak se stal jejím prvním arcibiskupem. Díky jeho úsilý se začaly vydávat informační a vzdělávací církevní publikace, vytvořil liturgickou komisi, odpovědnou za překlad liturgických textů do ruštiny, komisi pro katechismus a komisi pro rodinu.\n\nDne 21. září 2007 jej papež Benedikt XVI. ustanovil metropolitním arcibiskupem Minsku–Mohilevy. Jeho nástupcem v Moskvě se stal Paolo Pezzi, bývalý rektor semináře v Petrohradě.\n\nDne 30. června 2011 byl jmenován apoštolským administrátorem diecéze Pinsk. Tímto zastoupil kardinála Kazimierze Świąteka. Tato funkce skončila 3. května 2012, kdy se stal novým biskupem Antoni Dziemianko.\n\nV letech 1994/1999 byl členem Kongregace pro východní církve, a roku 2004 se stal členem Kongregace pro klérus a Papežské rady „Justitia et pax“. Roku 1996 se stal součástí speciální Rady Evrpského biskupského sněmu.\n\n\n"}
{"id": "1035670", "url": "https://cs.wikipedia.org/wiki?curid=1035670", "title": "Městské muzeum moderního umění v Lille", "text": "Městské muzeum moderního umění v Lille\n\nMěstské muzeum moderního umění v Lille, francouzsky Lille Métropole Musée d'art moderne, d'art contemporain et d'art brut (LaM) je francouzské muzeum situované ve Villeneuve-d'Ascq, extravilánu města Lille v severovýchodní Francii. Původní název Musée d'Art moderne de Villeneuve-d'Ascq byl později změněn na Musée d'Art moderne Lille Métropole. Po rozšíření muzejních sbírek nese svůj současný název.\n\nS více než 4500 uměleckých děl na 4000 m² výstavní plochy, je LAM jediné muzeum v Evropě, které prezentuje současně hlavní umělecké směry 20. a 21. století: moderní umění, současné umění a art brut. Ve sbírkách LAM jsou zastoupeni svými díly Pablo Picasso, Amedeo Modigliani, Joan Miró, Georges Braque, Fernand Léger, Alexander Calder a sbírka art brut je největší svého druhu ve Francii. K muzeu patří také knihovna se studovnou, obsahující 40 000 svazků a park s vystavenými sochami. V muzejních sbírkách se nacházejí kresby, obrazy, sochy, fotografie, tisky, ilustrované a umělecké knihy a elektronická média.\n\nMusée d'Art moderne de Villeneuve-d'Ascq bylo otevřeno v roce 1983 sbírkou moderního umění, kterou darovali aglomeraci města Lille manželé Geneviève a Jean Masurelovi. V roce 1999 byly sbírky obohaceny o exponáty art brut, díky daru sdružení L'Aracine. Z důvodů stále se rozrůstajících sbírek umění byla v roce 2002 vyhlášena soutěž na restrukturalizaci a dostavbu muzea. Vítězem soutěže se stala francouzská architektka Manuelle Gautrandová. V lednu 2006 bylo muzeum pro účely restrukturalizace sbírek a dostavby nových částí uzavřeno a 25. září 20110 znovu otevřeno pod novým názvem Lille Métropole Musée d'art moderne, d'art contemporain et d'art brut (LaM).\n\nPůvodní budova muzea ve stylu hospodářského dvora na zeleném pozemku vznikla v roce 1983 podle návrhu architekta Rolanda Simouneta. V roce 2000 byla ve Francii zapsána jako nemovitá památka do Inventaire supplémentaire des Monuments historiques.\n\nV letech 2006 – 2010 proběhla restrukturalizace a rozšíření muzea o 2700 m². Nové budovy autorky vítězného návrhu Manuelle Gautrandové obklopují zadní část původní stavby, architektonicky ji respektují, zároveň však mají současný výraz. Jako fasádu použila autorka panely z vysokopevnostního betonu Ductal, jehož vlastnosti umožnily vytvoření \"krajkového\" vzoru. Tyto panely přispívají k výtvarnému dojmu při vnějším pohledu a vytvoření atmosféry vnitřních prostor, využívají denní světlo a zároveň chrání vystavené exponáty před UV zářením.\n\n\n\n\n\n\n"}
{"id": "1035672", "url": "https://cs.wikipedia.org/wiki?curid=1035672", "title": "Aleksandar Boljević", "text": "Aleksandar Boljević\n\nAleksandar Boljević (černohorskou cyrilicí Александар Бољевић; * 12. prosince 1995, Podgorica, Svazová republika Jugoslávie) je černohorský fotbalový útočník a reprezentant aktuálně hrající za klub PSV Eindhoven.\n\nAleksandar Boljević začínal v klubu FK Zeta, kde již ve svých 15 letech hrál poloprofesionální 1. černohorskou ligu. V Evropské lize UEFA 2012/13 narazila Zeta v play-off předkole na nizozemský tým PSV Eindhoven a přestože dvakrát vysoko prohrála (0:5 a 0:9), Boljević upoutal svým talentem činovníky PSV. V roce 2014 do PSV Eindhoven přestoupil.\n\nV A-mužstvu Černé Hory debutoval 17. 11. 2013 v přátelském zápase proti domácímu týmu Lucemburska (výhra 4:1).\n\n"}
{"id": "1035675", "url": "https://cs.wikipedia.org/wiki?curid=1035675", "title": "Chia", "text": "Chia\n\nChia může být:\n\n\n\n"}
{"id": "1035678", "url": "https://cs.wikipedia.org/wiki?curid=1035678", "title": "FCM Dunărea Galați", "text": "FCM Dunărea Galați\n\nFotbal Club Municipal Dunărea Galați byl rumunský fotbalový klub z města Galați. Klub byl založen v roce 1970. Za éry komunistů byl hlavním klubem ve městě Dunărea, před městským rivalem Oțelulem. Největším úspěchem z tohoto období bylo finále národního poháru, díky čemuž mohl klub hrát následující sezónu evropské poháry. Ovšem po pádu komunistů se vše obrátilo ve prospěch rivala. Klub se následně propadl do nižších soutěží, z nichž se do nejvyšší soutěže už nikdy nedostal, zanikl v roce 2014.\n\n"}
{"id": "1035679", "url": "https://cs.wikipedia.org/wiki?curid=1035679", "title": "Jana Kovaříková", "text": "Jana Kovaříková\n\nJana Kovaříková, provdaná Hanáková (12. dubna 1890 Plzeň – 23. května 1960 Dobříš) byla česká herečka.\n\nVyrůstala bez sourozenců v poměrně nuzných poměrech, po ukončení školní docházky se jí ujal a hmotně zabezpečil jeden ze tří matčiných bratří, ředitel hotelu Gráf na Vinohradech. Časté návštěvy pražských divadel probudily její zájem nejprve o ochotnické, později i profesionální herectví. \n\nPrvní angažmá získala na jaře 1907 v Horažďovicích u společnosti Jozy Tuttra, následně vystupovala v řadě kočovných divadelních souborů (Jan Evangelista Sedláček, Jan Blažek, Jan Nohava, Jan Hodr, František Lacina), v sezoně 1912/1913 byla angažována v Národním divadle v Brně. Po dvouletém účinkování u ředitele Roberta Morávka (1913–1915) se vrátila do Prahy, kde v letech 1915–1918 byla členkou kabaretu Rokoko, vedeném Karlem Hašlerem a později Eduardem Bassem, s hereckými protagonisty Ferencem Futuristou, Xenou Longenovou a Josefem Rovenským.\n\nPo skončení války nastoupila jako činoherní a operetní herečka k Východočeské společnosti v Pardubicích, provdala se za šéfa tamní opery Mirko Hanáka (1921), společně pak v roce 1922 odešli do Národního divadla moravsko-slezského – Hanák jako dirigent opery, Jana Hanáková-Kovaříková (po rozvodu ve třicátých letech se vrátila k svému dívčímu jménu) se stala na dalších čtrnáct let členkou souboru ostravské činohry, externě činnou též v operetním souboru NDMS. Její doménou v hlavním oboru zde byly zejména postavy komediálně konverzačního žánru i tragikomické role českého a světového divadelního repertoáru. \n\nV letech 1936–1939 prošla scénami tří divadel (Kladno, Košice, Plzeň), své druhé (tentokrát jedenáctilé) ostravské angažmá zahájila počátkem sezony 1939/1940. V roce 1951 (tehdy již v důchodovém věku) přijala nabídku ředitele Zdeňka Hofbaurera (1945–1948 režisér a šéf činohry Zemského divadla v Ostravě) a spolu se skupinou mladých ostravských divadelníků (tvořili ji mj. Zora Jiráková, Luboš Pistorius, Václav Lohniský, Luděk Kopřiva, Zdeněk Jiřičný) odešla do činohry Krajského oblastního divadla v Plzni, kde působila až do definitivního odchodu na odpočinek (1956). Před filmovou kamerou se objevila dvakrát, v Kubáskově romanticko-historickém snímku o strážcích moravsko- uherských hranic z konce 18. století \"Portáši\" (1947) ztvárnila roli fojtky, ve Steklého populární komedii podle známé literární předlohy Jaroslava Haška \"Poslušně hlásím\" (1957) si zahrála bábu Pejzlarku, posluhovačku četnické stanice v Putimi.\n\n\n\n\n\n\n"}
{"id": "1035680", "url": "https://cs.wikipedia.org/wiki?curid=1035680", "title": "Ivan Janjušević", "text": "Ivan Janjušević\n\nIvan Janjušević (cyrilicí Ивaн Jaњушeвић; * 11. července 1986, Nikšić, SFR Jugoslávie) je černohorský fotbalový brankář a reprezentant aktuálně hrající za klub Balzan FC.\n\nMimo Černou Horu působil v Maďarsku.\nV A-mužstvu Černé Hory debutoval 27. 5. 2008 v přátelském zápase v Podgorici proti týmu Kazachstánu (výhra 3:0), v 67. minutě střídal v bráně Mladena Božoviće.\n\n"}
{"id": "1035683", "url": "https://cs.wikipedia.org/wiki?curid=1035683", "title": "Chřestýš zelený", "text": "Chřestýš zelený\n\nChřestýš zelený (\"Crotalus viridis\") je jedovatý zmijovitý had z podčeledi chřestýšovitých, vyskytující se na západě Spojených států amerických (především ve státu Texas), jihozápadu Kanady a na severu Mexika.\n\nMěří 100 až 120 centimetrů na délku. Identifikační znaky se obvykle liší s ohledem na poddruhy chřestýše zeleného. Navzdory svému českému jménu je však zbarvení kůže tohoto hada vždy světle hnědé (i když výjimkou může být i zbarvení skutečně lehce nazelenalé), zatímco hřbetní vzorování je složeno zejména z tmavě hnědých pruhů. Hlava je výrazného trojúhelníkovitého tvaru. Stejně, jako ostatní chřestýši, je i tento druh vybaven chřestítkem na konci ocasu, jež je tvořeno zrohovatělými články kůže, rovněž je had vybaven i tepločivnými jamkami, s jejichž pomocí je schopen detekovat teplo vydávané živočichy v okolí.\n\nObývá prérie, travnaté planiny a buše. Některé z poddruhů však dávají větší přednost například jeskyním či zalesněným oblastem. Občas dokonce využívá nor ostatních živočichů jakožto vlastního úkrytu.\n\nChřestýš zelený loví, díky značnému rozšíření po severoamerickém kontinentu, celou variaci odlišných zvířat. Nejčastěji kořistí však bývají hlodavci jako myši a krysy, či dokonce veverky, psouni a malí zajíci, stejně jako na zemi hnízdící ptáci. Méně obvyklou kořistí bývají obojživelníci a jiní hadi.\n\nNejedná se o příliš agresivního hada, v případě ohrožení využívá, stejně jako jeho příbuzní, svého chřestítka na ocase. Jednotlivými články v chřestítku pohybuje a vytváří tak pro chřestýše typický chřestivý zvuk. Většinu predátorů toto varování odradí. Na lov vyráží většinou v noci.\n\nJed chřestýše zeleného je poměrně silný. Obsahuje hemotoxiny i neurotoxiny a uštknutí může být pro člověka smrtelné. Při kousnutí had vpouští do těla kořisti či potenciálního nepřítele svými zuby 20–55 % uskladněného jedu, což je dostatečné množství pro zabití dospělého člověka.\n\nTento druh je živorodý, samice rodí v období mezi srpnem a říjnem, přičemž v jednom vrhu může být 4–12 mláďat. Ta po narození měří 22–28 centimetrů na délku.\n\n"}
{"id": "1035685", "url": "https://cs.wikipedia.org/wiki?curid=1035685", "title": "NK Pomorac Kostrena", "text": "NK Pomorac Kostrena\n\nNogometni klub Pomorac Kostrena byl chorvatský fotbalový klub sídlící ve městě Kostrena. Klub byl založen v roce 1921, zanikl v roce 2014 kvůli finančním problémům.\n\n\"Aktuální k 20. srpna 2014\"\n\n"}
{"id": "1035687", "url": "https://cs.wikipedia.org/wiki?curid=1035687", "title": "Ionosférický blesk", "text": "Ionosférický blesk\n\nIonosférický blesk nebo nadoblačný blesk (TLE z anglického \"transient luminous event\" – přechodný světelný úkaz) jsou výrazy, které někdy používají vědci a vědečtí pracovníci, aby pojmenovali typ krátkodobých elektrických výbojů, které se vyskytují nad nadmořskou výškou normálních blesků a bouřkových mraků. Předpokládá se, že ionosférické blesky jsou elektricky přivozené formy luminózní plazmatu.\n\nExistuje několik typů ionosférických \"(nadoblačných, TLE)\" blesků. Nejčastějším z nich je \"skřítek\", (angl. \"sprite\"). Skřítci jsou jasně červené blesky vyskytující se nad bouřkovou soustavou. Tzv. C-skřítci (angl. \"columniform sprites\" - sloupcoví skřítci) je označení pro vertikální sloupy červeného světla. C-skřítci jsou také někdy pojmenovávání jako mrkvoví skřítci. Dalšími typy TLE (\"ionosférických blesků\") jsou modré výtrysky (angl. \"blue jets), \" sprite halos, obří výtrysky (angl. gigantic jets), modré startéry (angl. blue starters) a elfové (angl. ELVES - \"Emission spectrum, Emission of Light\" - emisní spektrum, emise blesků).\n\nIonosférické blesky jsou druhotnými jevy, které se vyskytují v horní části atmosféry společně se základními bouřkovými blesky.\n\nTLE blesky obecně trvají po dobu menší než je milisekunda, až po více než 2 sekundy. První videonahrávka TLE blesků byla pořízena náhodně 6. července 1989. Vědci chtěli nahrát start rakety a zamířili kameru na vzdálenou bouřku. Vědci identifikovali ionosférické blesky pouze na dvou snímcích na celém filmu. Ionosférické blesky byly zaznamenány několika optickými nahrávacími systémy, s celkovým počtem do roku 2009 odhadovaným okolo 10 000 jevů. Celosvětový počet TLE jevů, odhadovaný pozorováním pomocí satelitů (FORMOSAT-2) je několik milionů výskytů ročně.\n\nVe dvacátých letech skotský fyzik C.T.R. Wilson předpovídal, že elektrický výboj by se měl vyskytovat v atmosféře vysoko nad velkými bouřkami. V následujících desetiletích, vysoko nadmořské elektrické výboje byly nahlášeny letounovými piloty a eskontovány meteorology až do prvního přímého vizuálního důkazu, který byl zdokumentován roku 1989. Několik let potom, optická vyobrazení byla vědci pojmenována jako 'skřítci', aby se vyhnuli neúmyslným implikacím doposud neznámých fyzikálních jevů. Označení jako '<nowiki>červení skřítci'</nowiki> a <nowiki>'modré výtrysky' </nowiki>se staly populárními po videoklipu, šířeném leteckou výzkumnou kampaní pro studování skřítků v roce 1994.\n\nSkřítci jsou velkoplošné elektrické výboje, vyskytující se nad bouřkovými mraky nebo oblaky typu cumulonimbus, dosahující různých tvarů. Jsou způsobeny výboji vyskytujícími se nad bouřkovými mraky velmi silných bouří. Tento jev byl pojmenován podle skřítka Pucka ve Snu noci svatojánské od Williama Shakespeara. Jejich normální barva je červeno-oranžová nebo zeleno-modrá, společně s jiskřením shora a výtrysky níže. Často se vyskytují ve skupinách, ležících 50 km až 90 km nad zemským povrchem.\n\nModré výtrysky se liší od skřítků tím, že vybíhají shora mraku cumulonimbus nad bouřkou až do nejnižší vrstvy ionosféry 40 až 50 km nad zemí. Je známo, že červení skřítci bývají spojovány s údery blesků, zatímco u modrých výtrysků to tak není. Modré výtrysky jsou také světlejší než skřítci a jak už název vypovídá, jsou modré. První zaznamenání modrých výtrysků bylo 21. října 1989, kde byly zachyceny na černobílém videu bouřky v Austrálii. Modré výtrysky nejsou tak časté jako skřítci, do roku 2007 bylo dokonce zaznamenáno méně než 100 modrých výtrysků.\n\nTento typ TLE blesků byl objeven během nočního výzkumného letu kolem bouřek . Je popisován jako pohybující se světelný jev doprovázený modrými výtrysky. Avšak se zdá, že modré startéry jsou kratší a jasnější než modré výtrysky a také dosahují nadmořské výšky do pouhých 20 km.\nDne 14. září 2001 vědci z observatoře Arecibo zachytili obrovské výtrysky, které byly dříve pozorovány rozsáhlé asi 70 km (43 mi) do atmosféry. Jev se vyskytoval nad oceánem za bouřky a trval pouhou sekundu. Proud měl zpočátku rychlost asi 50 000 m/s (rychlost podobný typickému blesku), poté se zvýšila na 160 000 a pak 270 000 m/s. Ke konci se ale nerozdělil výtrysk na dvě části a vyrazil vzhůru rychlostí alespoň 2 000 000 m/s do ionosféry.\n\nDne 22. července 2002 bylo pozorováno pět gigantických výtrysků mezi 60 a 70 km (35 až 45 míle) v oblasti Jihočínského moře z Tchaj-wanu. Výtrysky trvaly méně než sekundu a připomínaly tvarem obří stromy a mrkev.\n\nElfové se často jeví jako slabé, zploštělé záře o průměru kolem 400 km, trvající průměrně jednu milisekundu. Vyskytují se v ionosféře 100 km nad zemí, hlavně po bouřce. Určení jejich barvy bylo hádankou pro vědce dlouhou dobu, ale nyní se předpokládá červený odstín. Elfové byli poprvé zaznamenáni na misi raketoplánu v oblasti Francouzské Guyany, dne 7. října 1990.\n\n"}
{"id": "1035688", "url": "https://cs.wikipedia.org/wiki?curid=1035688", "title": "Vladimir Boljević", "text": "Vladimir Boljević\n\nVladimir Boljević (* 17. ledna 1988, Titograd, SFR Jugoslávie) je černohorský fotbalový záložník aktuálně hrající za klub AEK Larnaka.\n\nBoljević začínal kariéru v černohorském klubu FK Zeta, kde získal ligový titul a zahrál si v kvalifikaci Ligy mistrů UEFA. V roce 2011 přestoupil do polského celku Cracovia. V červenci 2014 odešel zadarmo do kyperského týmu AEK Larnaka.\n\nBoljević reprezentoval Černou Horu v kategorii U21.\n\n\n"}
{"id": "1035690", "url": "https://cs.wikipedia.org/wiki?curid=1035690", "title": "PekWM", "text": "PekWM\n\nPekWM je správce oken velmi nenáročný na hardwarové prostředky pro X Window System, napsaný v programovacím jazyce C++. Jeho autorem je Claes Nästen.\n\nTento okenní správce se vyznačuje vysokou konfigurovatelností a spoustou funkcí, z nichž některé jsou velmi podobné jiným správcům oken jako Ion3, PWM, nebo Fluxbox. Jeho základy jsou postaveny na správci oken aewm++, ale postupně se PekWM od něj osamostatňuje.\n\nZde jsou vypsány hlavní rysy PekWM:\n\n"}
{"id": "1035691", "url": "https://cs.wikipedia.org/wiki?curid=1035691", "title": "Skupinová psychoterapie", "text": "Skupinová psychoterapie\n\nSkupinová psychoterapie, často jen skupinová terapie je forma psychoterapie při níž terapeut, případně několik terapeutů, léčí malou skupinu klientů (pacientů) společně, jako psychodynamickou skupinu, kde se otevřeně uplatňuje skupinový mechanismus vývoje, vysvětlování a zkoušení vnitřních mezilidských vztahů v terapeutické skupině.\n\nŠirší pojetí \"skupinové terapie\" doplňuje další pomocné procedury jako je podpůrná skupina, cvičná skupina, např. zvládání strachu, odpovědnosti, technik uvolnění nebo společenské dovednosti, a psychovzdělávání. Jinými pomocnými skupinami jsou specializované formy neverbálního charakteru, jako arteterapie, taneční terapie nebo muzikoterapie.\n"}
{"id": "1035692", "url": "https://cs.wikipedia.org/wiki?curid=1035692", "title": "Vallgornera (hrad)", "text": "Vallgornera (hrad)\n\nHrad Vallgornera je stavba, která se nachází v obci Perelada v Alto Ampurdán. První písemná zmínka pochází z roku 1123, současný hrad byl vybudován ve 13. století a byl rozšířen během 18. století. Má dvě čtvercové věže na východní straně a nedokonalé obdélníkové nádvoří.\n\nNyní je ve vlastnictví Santiaga de Sentmenat y Urruela, markýze z Castelldosríus, nástupce hlavní linie. Byl upraven na stylové ubytovací zařízení.\n\nRoku 1988 byl prohlášen španělskou kulturní památkou.\n"}
{"id": "1035693", "url": "https://cs.wikipedia.org/wiki?curid=1035693", "title": "16:9", "text": "16:9\n\nJako 16:9 (\"16 ku 9\") se obyčejně označuje poměr stran u videí a obrázků, u kterých poměr šířky a výšky je 16:9. V současné době je to nejběžnější poměr stran, je využit v HD formátu.\n\nJsou dostupná i zobrazovací zařízení s číselně podobným poměrem stran 16:10, který se více blíží zlatému řezu.\n\nBěžná rozlišení pro 16:9 jsou uvedeny v následující tabulce:\n"}
{"id": "1035697", "url": "https://cs.wikipedia.org/wiki?curid=1035697", "title": "Vladimir Jovović", "text": "Vladimir Jovović\n\nVladimir Jovović (černohorskou cyrilicí Владимир Јововић; * 26. října 1994, Podgorica, Svazová republika Jugoslávie) je černohorský fotbalový záložník a reprezentant, od léta 2017 hráč klubu FK Jablonec.\n\nFotbalovou kariéru zahájil v roce 2011 v černohorském klubu FK Sutjeska Nikšić. Během tohoto angažmá dostal od disciplinární komise Černohorského fotbalového svazu distanc (zákaz startu) na 6 měsíců za udeření soupeře a rozhodčího. V letech 2015–2017 byl hráčem srbského klubu FK Crvena zvezda z Bělehradu, kde se však neprosadil a tak absolvoval hostování v srbských týmech OFK Bělehrad, FK Napredak Kruševac a FK Spartak Subotica.\n\nV červenci 2017 přestoupil z Crvene zvezdy Bělehrad do českého klubu FK Jablonec. Podepsal kontrakt na jeden rok s opcí.\n\nV A-mužstvu Černé Hory debutoval 17. 11. 2013 v přátelském zápase v Lucemburku proti domácímu týmu Lucemburska (výhra 4:1).\n\n"}
{"id": "1035700", "url": "https://cs.wikipedia.org/wiki?curid=1035700", "title": "Cormeray", "text": "Cormeray\n\nCormeray je francouzská obec v departementu Loir-et-Cher v regionu Centre-Val de Loire. V roce 2011 zde žilo 1 560 obyvatel.\n\nCellettes, Feings, Fresnes, Cheverny, Chitenay\n\n\"Počet obyvatel\"\n\n\n"}
{"id": "1035703", "url": "https://cs.wikipedia.org/wiki?curid=1035703", "title": "Danijel Rašić", "text": "Danijel Rašić\n\nDanijel Rašić (* 5. října 1988) je chorvatský fotbalový obránce, který nastupuje za chorvatský klub HNK Zmaj Makarska. Jeho bratrem–dvojčetem je fotbalista Damir Rašić.\n\n"}
{"id": "1035708", "url": "https://cs.wikipedia.org/wiki?curid=1035708", "title": "Napůl zlý – Half Bad", "text": "Napůl zlý – Half Bad\n\nNapůl zlý – Half Bad (v anglickém originále Half Bad) je první díl trilogie Half Life a fantasy román v žánru young adult. Autorkou tohoto díla, které vyšlo v březnu 2014, je Sally Greenová. V ČR bylo vydáno o měsíc později, v dubnu 2014, v nakladatelství Euromedia Group - YOLI. \n\nPříběh se odehrává v novodobé Anglii, kde mezi lidmi žijí v utajení Černí (zlí) a Bílí (hodní) čarodějové. Obě frakce rozděluje silná nenávist a spojuje jedna jediná věc – strach z chlapce, který pochází z obou stran. Patnáctiletý Nathan je synem smíšeného čarodějnického páru a ostatními čaroději vězněn v kleci a mučen. Chlapec musí ze svého žaláře uprchnout před svými sedmnáctými narozeninami a najít svého otce, nejsilnějšího a nejkrutějšího černého čaroděje na světě, jinak zemře. Zvládne svůj nelehký úkol přesto, že nemůže nikomu věřit? Ani dívce, kterou miluje?\n\n\nKniha Half Bad (Napůl zlý) se hned dvakrát zapsala do Guinessovy knihy rekordů. Poprvé jako první kniha s nejrychlejšími prodeji práv na její překládání do cizích jazyků ještě před jejím samotným vydáním. A podruhé jako první dětská kniha s nejrychlejšími prodeji práv na její překládání do cizích jazyků.\n\nSpolečnost Fox 200 plánuje zfilmování tohoto příběhu.\n\nDruhý díl trilogie byl vydán v březnu 2015. Název druhé knihy je Half Wild.\n\nKonečný třetí díl byl vydán v březnu 2016. Kniha se jmenuje Half Lost. V Česku bude kniha vydána v září 2016.\n"}
{"id": "1035709", "url": "https://cs.wikipedia.org/wiki?curid=1035709", "title": "Elsad Zverotić", "text": "Elsad Zverotić\n\nElsad Zverotić (černohorskou cyrilicí Eлcaд Звepoтић; * 31. října 1986, Berane, SFR Jugoslávie) je švýcarsko-černohorský fotbalový záložník nebo obránce aktuálně hrající za Fulham FC. Je také reprezentantem Černé Hory.\nElsad Zverotić nastoupil za švýcarskou reprezentaci do 18 let.\n\nPoté změnil dres a nastupoval v černohorské „jedenadvacítce“.\n\nV A-mužstvu Černé Hory debutoval 27. 5. 2008 v Podgorici v přátelském zápase proti týmu Kazachstánu (výhra 3:0).\n\n"}
{"id": "1035713", "url": "https://cs.wikipedia.org/wiki?curid=1035713", "title": "Lubomír Skřivánek", "text": "Lubomír Skřivánek\n\nNarodil v Lučenci, odkud se následně v roce 1939 s rodiči odstěhoval do Koválovic u Pozořic. Po maturitě na klasickém gymnáziu v Brně v roce 1958 vystudoval Vyšší pedagogickou školu v Brně a ve výtvarných studiích pokračoval na katedře dějin umění a výtvarné výchovy filozofické fakulty Univerzity Jana Evangelisty Purkyně u profesora Bohdana Laciny. Takto v roce 1971 ukončil jako středoškolský profesor kreslení. Většinu svého života prožil v Brně, kde působil jako pedagog. V roce 1991 přijal nabídku na místo ředitele na základní škole Stará v Brně, kde si mezi žáky i rodiči vydobyl značný respekt. Zemřel 27. října 1994 v Brně.\n\nV prvotním období hledání výtvarného výrazu se zaměřil především na kresbu a malbu olejem a temperou, neboť technika akvarelu mu nepřipadala dostatečně razantní. Jeho rané práce svědčily o vzrůstající zálibě v ladném rytmu pohybových linií, probíhajících lyricky pojímanými krajinami i postavami a křehkými přírodními útvary. Začal také důsledně dávat přednost vegetativním liniím před geometrickými prvky. Inspiraci v přírodních motivech přebíraly následně i jeho práce figurální. Ukázal se zde vliv profesora Bohdana Laciny a začala se projevovat jistota tvarové kompozice i samozřejmost v rozvržení bezpečně zvládnuté plochy, tak charakteristická pro jeho pozdější reliéf.\n\nPozději u něj došlo k prolínání reálných prvků s imaginativními a jeho zájem se obrátil k problému plasticity a objemovosti. Proto přišly práce v kombinovaných technikách. V této fázi se začal zabývat vrstvením různobarevných materiálů, především mořené lepenky, překližky a papíru, zkoumáním možností jejich vzájemného průniku i kombinováním různých technik narušení a dotváření povrchů zkoumaného materiálu za použití poměrně střídmé barevné škály. \n\nVedle přísně konstruovaných kompozic vznikaly i menší díla upoutávající osobitou poetikou, jež byla výsledkem umělcova intelektu a jeho sklonu vymýšlet si. Tato schopnost hrát si se v průběhu dalšího uměleckého rozvoje umocnila. Vedle soustředěné meditace bylo možno nalézt v jeho pracích i výsledky momentálních impulzů. Tuto spontánní tvorbu vystřídal s exaktně vypracovanými projekty, pro něž konečně nalezl ideální materiál, k němuž od počátku bytostně tíhnul. Hluboký zájem o výrazové možnosti dřeva jej vedl od roku 1982 k drobným reliéfům a plastikám a současně i k rozsáhlejším sochařským realizacím. Byl inspirován nejen přírodními motivy, ale také tzv. novou hudbou. Zůstal neustále ironickým skeptikem a současně pozorovatelem života. \n\nKromě abstraktních motivů nacházíme v jeho tvorbě také díla klasická, například v podobě busty T. G. Masaryka z umělého kamene. Památník dodnes stojí ve vesnici Březolupy poblíž Zlína a pravidelně slouží k uctívání památky u příležitosti Dne vzniku samostatného československého státu. Tato umělcova pocta významnému českému prezidentovi vznikla v období 1991-1992. \n\nV roce 1993, asi rok před smrtí, se začal intenzívně zajímat o duchovní věci, aniž by cokoliv nasvědčovalo jeho blízkému konci. Za života byl totiž velkým kritikem církve. Poslední dílo - \"Kříž\" tak symbolizoval jeho vnitřní obrat k Bohu na samém sklonku života. Byl velkým obdivovatelem Henryho Moora, a jeden z jeho principů aplikoval i na tento zvláštní kříž. Jedná se o princip objektů, které se téměř dotýkají, ale nikdy se nedotknou, a proto mezi nimi vzniká silné napětí. V centru kříže by mělo docházet ke kumulaci pozitivní energie. Dílo je zápasem o nalezení duchovního základu člověka - od přírody, tělesnosti až k návratu k symbolu vtěleného Boha.\n\n\n\n"}
{"id": "1035717", "url": "https://cs.wikipedia.org/wiki?curid=1035717", "title": "Mladen Božović", "text": "Mladen Božović\n\nMladen Božović (černohorskou cyrilicí Младен Божовић; * 1. srpna 1984, Titograd, SFR Jugoslávie) je černohorský fotbalový brankář a reprezentant aktuálně hráč klubu AE Larissa.\nV A-mužstvu Černé Hory debutoval 3. 6. 2007 na japonském turnaji Kirin Cup proti týmu Kolumbie (prohra 0:1), ve druhém poločase střídal v bráně Vukašina Poleksiće.\n\n"}
{"id": "1035722", "url": "https://cs.wikipedia.org/wiki?curid=1035722", "title": "Urban Kramar", "text": "Urban Kramar\n\nUrban Kramar (* 3. října 1990, Novo mesto, SFR Jugoslávie) je slovinský fotbalový útočník nebo záložník, aktuálně hráč klubu NK Krka.\n\nProfesionální kariéru začal v roce 2011 jako hráč slovinského klubu NK Krka Novo mesto.\n\n"}
{"id": "1035730", "url": "https://cs.wikipedia.org/wiki?curid=1035730", "title": "Universidade do Estado de Minas Gerais", "text": "Universidade do Estado de Minas Gerais\n\nUniverzita Minas Gerais (Universidade do Estado de Minas Gerais, zkratka UEMG) je jednou z nejvýznamnějších vysokých škol v Brazílii. Sídlí v brazilském státě Minas Gerais. Na univerzitě studuje přibližně 4 121 studentů.\n"}
{"id": "1035734", "url": "https://cs.wikipedia.org/wiki?curid=1035734", "title": "Wágner de Andrade Borges", "text": "Wágner de Andrade Borges\n\nWágner de Andrade Borges (* 3. dubna 1987) známý i jako Wágner je brazilský fotbalový útočník od roku 2014 hrající za polský klub Zawisza Bydgoszcz.\n\nV létě 2014 přestoupil z portugalského Moreirense FC do polského týmu Zawisza Bydgoszcz, kde podepsal dvouletý kontrakt.\n\n\n"}
{"id": "1035747", "url": "https://cs.wikipedia.org/wiki?curid=1035747", "title": "Tung Čchi-čchang", "text": "Tung Čchi-čchang\n\nTung Čchi-čchang (, 1555–1636), byl čínský učenec mingského období. Proslul jako malíř, kaligraf a mimořádně vlivný historik a teoretik umění, autor „teorie severní a jižní školy“.\n\nTung Čchi-čchang používal zdvořilostní jméno Süan-caj () a pseudonymy S’-paj () a Siang-kuang ťü-š’ ().\n\nTung Čchi-čchang pocházel z Chua-tchingu v prefektuře Sung-ťiang (dnes je Chua-tching městys v městském obvodu Ťia-ting v Šanghaji). Od mládí byl uznávaný učenec, v pětatřiceti letech (1589) složil palácové zkoušky – nejvyšší stupeň úřednických zkoušek – a získal hodnost \"ťin-š’\". Poté sloužil ve státní správě, časem z nižších regionální úřadů postoupil výše, až roku 1621 dosáhl jmenování náměstkem ministra obřadů. Do politiky se nevměšoval, místo ní se věnoval umění – poezii, kaligrafii, malířství. Oblíbil si buddhismus v jeho čchanové verzi, přičemž dle svých slov, dosáhl „náhlého osvícení“. Ještě více se věnoval taoismu, přitom však plně sdílel morálku a etiku konfuciánství. Vynikal v literární kompozici, malbě i kaligrafii. Byl také sběratel a znalec, na mnoha dílech se zachovala jeho hodnocení a nápisy.\n\nSvé názory na teorii a historii umění vyložil v několika pojednáních, zejména v \"Chua-č’\" (, \"Smysl malířství\") a \"Chua-jen\" (, \"Prohlídka malířství\"). V nich představil „teorii severní a jižní školy“. Prohlásil, že tchangský malíř Li S’-sün (653–718), který tvořil barevné zelenomodré krajiny, byl zakladatelem severní školy tíhnoucí k profesionální malbě líbivých děl na zakázku; kdežto tchangský malíř Wang Wej (asi 699–760) byl podle něj zakladatel jižní školy tvořící pouze tuší, literátského malířství snažícího se o vyjádření myšlenek tvůrce a neohlížejícího se na materiální prospěch. Jižní směr považoval za umělecky hodnotnější.\n\nK reprezentantům severní školy po jejím zakladateli počítal jeho syna Li Čao-taoa; pak severosungské Čao Kana, Čao Po-ťüa, Čao Po-sua, jihosungské Ma Jüana a Sia Kueje. Jižní školu reprezentovali kromě Wang Weje také tchangští Čang Cao, Ťing Chao, Kuan Tchung z období pěti dynastií, sungští Kuo Čung-šu, Tung Jüan a Ťü-žan, Mi Fu a Mi Jou-žen, čtyři jüanští mistři. Za cíl umělce považoval ne zpodobení vnějšího vzhledu okolního světa, ale vystižení vnitřní, duchovní, podstaty zobrazovaného. Proto si necenil dekorativnosti a povrchní líbivosti profesionálních malířů. Zdůrazňoval nutnost studia mistrů minulosti, snahu o souznění s duchem jejich prací, současně však odmítal prosté kopírování jejich děl. Jeho názory byly po staletí velmi vlivné, s přehodnocováním „teorie severní a jižní školy“ se začalo až ve 20. století.\n\nPsal i o dějinách kaligrafie, přičemž vyzdvihoval oba Wangy (Wang Si-č’a a Wang Sien-č’a). Mistry svého sungťiangského regionu stavěl výše než kaligrafy ze Su-čou.\n\nVe svém díle v kaligrafii vycházel ze stylu Čao Meng-fua a Wen Čeng-minga, v malbě Tung Jüana a Ťü-žana. Maloval především monumentální krajiny, Své zásady aplikoval i na ně, s lehkostí mísil variace na styly minulých mistrů aniž by opakoval nějaké konkrétní dílo, čímž vytvářel dojem originality.\n\nZ Tung Čchi-čchanga vycházeli jeho žák Wang Š’-min, ortodoxní malíři čchingské doby, ale i Š’-tchao a Pa-ta šan-žen.\n\n"}
{"id": "1035769", "url": "https://cs.wikipedia.org/wiki?curid=1035769", "title": "Anegada", "text": "Anegada\n\nAnegada je nejsevernější z Britských Panenských Ostrovů. Leží asi 24 km severně od Virgin Gorda. Anegada je jediný obydlený Britský Panenský Ostrov, který je tvořen z vápence a korálu. Ostatní ostrovy jsou spíše hornaté, Anegada je nízká a plochá. Nejvyšší bod je 8,5 m nad hladinou moře.\n\nS rozlohou asi 32 km je druhým největším ostrovem Britských Panenských Ostrovů, ale je nejřidčeji osídlený z hlavních ostrovů (počet obyvatel asi 200). Většina obyvatel žije v hlavním městě, kterému říkají \"The Settlement\" (osada,sídlo).\n"}
{"id": "1035771", "url": "https://cs.wikipedia.org/wiki?curid=1035771", "title": "Tomáš Lovásik", "text": "Tomáš Lovásik\n\nTomáš Lovásik (* 31. července 1974) je bývalý slovenský fotbalový brankář a pozdější trenér brankářů. Mimo Slovenska působil chvíli v Německu a dlouhou dobu v České republice, kde hrál za FC Zlín, FK Jablonec a SK Sigma Olomouc.\n\nNa Slovensku chytal postupně za týmy FC Spartak Trnava, Dukla Trenčín, Tauris Rimavská Sobota a znovu FC Spartak Trnava. Poté působil v SC Weismain v nižší německé lize, než se v roce 2000 objevil v tehdy druholigovém českém klubu FC Zlín. Na podzim 2000 odešel do FK Jablonec. V roce 2005 odešel do moravského celku SK Sigma Olomouc, kde po skončení ročníku 2010/11 ukončil aktivní hráčskou kariéru a stal se trenérem brankářů.\n\n"}
{"id": "1035772", "url": "https://cs.wikipedia.org/wiki?curid=1035772", "title": "Dan Howell", "text": "Dan Howell\n\nDaniel James Howell (11. června 1991, Wokingham, Berkshire, Spojené království) je britský youtuber a bývalý rozhlasový moderátor pro stanici BBC Radio 1. V současné době žije v Londýně se svým přítelem Philem Lesterem.\n\nSvůj účet \"danisnotonfire\" na YouTube si založil v roce 2006, ale videa natáčí od října 2009, poté co ho přesvědčil Phil Lester (AmazingPhil), který je aktivní od roku 2006. Jeho první, veřejně dostupní video má název \"Hello internet\". V roce 2012 získal jeden milion odběratelů, v roce 2016 přesáhl hranici 6 milionů odběratelů.\n\nMezi jeho nejznámější videa patří: \"The Photo Booth Challenge], How To Speak Internet, I Will Go Down With This Ship, Fandoms\", série videí Amazing Dan a několik dalších.\n\nJe jedním z nejsledovanějších youtuberů.\n\nJeho první zvěřejnení video \"Hello Internet\" bylo přidané 16. října 2009, které má víc jak 2 miliony zhlédnutí.\n\nOd roku 2017 se jeho kanál nejmenuje \"danisnotonfire\", ale přejmenoval ho na \"Daniel Howell.\"\n\nNejvíce známou spolupráci má se svým nejlepším přítelem Philem Lesterem. Jejich první společné video bylo zveřejněno v říjnu 2009 jako Phil is not on fire a stalo se tradicí pro každý rok. V roce 2011 založil další youtube kanál \"The Super Amazing Project\". Účet byl aktivní do prosince 2012. Od roku 2013 společně moderovali na stanici BBC Radio 1 do roku 2014.\n\nV září 2014 začali nový kanál DanAndPhilGAMES. Zde nahrávají videa, kde hrají hry jakéhokoliv typu. Nejoblíbenější se stala série The Sims 4, kde vytvořili život Dila Howltera.\n\nV roce 2015 oznámili že v říjnu téhož roku vydají knihu The Amazing Book Is Not On Fire a poté následovalo jejich turné po Velké Británii a Irsku.\n\nV listopadu 2017 oznámili své druhé celosvětové turné Interactive Introverts.\n\nV červnu 2019 vydal své coming out video, ve kterém uvádí, že je gay. Také zmínil, že s Lesterem měl romantické poměry, ale pro zachování soukromí neuvedl aktuální stav jejich vztahu.\n\nVede Internet Support Group, kde radí lidem, kteří mají problémy na internetu. Tato série videí by se neměla brát vážně, Howellův humor je velmi ironický a satirický. Danovi s Philem patří cena Sony Golden Headphones, kterou dostali za svou show. Studoval práva na Manchester University, ale po roce odešel, aby se mohl věnovat Youtube. Společně s Lesterem dabovali jedny z postav Oscarové animované pohádky The Big Hero 6 a ze Disney Channel animation Lion Quard. Je vítězem internetové persony The Lovie Awards pro rok 2014.\n\n"}
{"id": "1035776", "url": "https://cs.wikipedia.org/wiki?curid=1035776", "title": "Aleksej Ščetkin", "text": "Aleksej Ščetkin\n\nAleksej Ščetkin (cyrilicí Алексей Щёткин; * 21. května 1991) je kazašský fotbalový útočník a reprezentant, momentálně hráč kazašského klubu FK Taraz.\nHrál za mládežnickou reprezentaci Kazachstánu U21.\nV A-mužstvu reprezentace Kazachstánu debutoval 14. 8. 2013 v Astaně v přátelském zápase proti Gruzii (výhra 1:0).\n\n"}
{"id": "1035786", "url": "https://cs.wikipedia.org/wiki?curid=1035786", "title": "Liban Abdi", "text": "Liban Abdi\n\nLiban Abdi (somálsky Liibaan Cabdi, arabsky لبان عبدي ;narozen 5. října 1988, Burao, Somálsko) je somálsko-norský fotbalový záložník, který v současnosti hostuje v klubu Levski Sofia z Çaykur Rizespor. Jako hráč působil v Norsku, Anglii, Maďarsku, Portugalsku, Turecku a Bulharsku.\n\n"}
{"id": "1035791", "url": "https://cs.wikipedia.org/wiki?curid=1035791", "title": "Oberpullendorf", "text": "Oberpullendorf\n\nOberpullendorf (maďarsky: Felsőpulya, chorvatsky: Gornja Pulja, Romani: Uprutni Pulja) je okresní město okresu Oberpullendorf ve spolkové zemi Burgenland v Rakousku. Žije zde obyvatel.\n\nMěsto se nachází ve střední části Burgenlandu. Protéká jím od SZ na JV potok Stooberbach, který se vlévá do říčky Rabnitz Město se rozkládá v nadmořské výšce zhruba 235 - 270 m. Celková rozloha je 12,64 km². Sousední obce jsou: Stoob na severu, Frankenau-Unterpullendorf na jihu, Steinberg-Dörfl na západě a Großwarasdorf na východě.\n\nMěsto je tvořeno dvěma obcemi (v závorkách počet obyvatel v říjnu 2011):\n\nV lednu 2014 zde žilo celkem 3062 obyvatel. Podle sčítání v roce 2001 zde žilo 67 % německy mluvících obyvatel, 22 % burgenlandských Maďarů, 6 % burgenlandských Chorvatů a zhruba 3 % Chorvatů. Podle náboženského vyznání bylo zhruba 88 % katolíků, 5 % evangelíků a 2 % muslimů.\n\nV době před naším letopočtem zde sídlili Keltové. Později byla oblast součástí římské provincie Panonie. První písemná zmínka o místu jako o maďarské pohraniční stráži pochází z konce 10. století. Později mezi nejvýznamnější šlechtické pány místa patřil hrabě Cseszneky a baron Rohonczy. Od roku 1853 byl v Oberpullendorfu umístěn maďarský daňový úřad. Až do roku 1920 byla celá oblast součástí Maďarského království. Po skončení první světové války, na základě smlouvy ze St. Germain a Trianonu z roku 1919, se město stalo od roku 1920 součástí Rakouska.\n\nKe sloučení obcí Oberpullendorf a Mitterpullendorf došlo v roce 1958 a okresním městem se Oberpullendorf stal od roku 1975.\n\nOberpullendorf je významným dopravním uzlem v Burgenlandu. Městem prochází Zemská silnice B50 ( Burgenland Straße ), z níž směrem na jih vyúsťuje Zemská silnice B61 ( Günser Straße ).\n\nMěstem také prrochází ve směru od severu k jihu železniční trať.\n"}
{"id": "1035792", "url": "https://cs.wikipedia.org/wiki?curid=1035792", "title": "Jan Žbánek", "text": "Jan Žbánek\n\nJan Žbánek (* 11. prosince 1927, Praha) je český malíř, ilustrátor, grafik a typograf.\n\nPo ukončení Vysoké školy uměleckoprůmyslové v Praze, kde studoval pod vedením profesorů Josefa Nováka a Emila Filly nastoupil v polovině 50. let do výtvarné redakce Státního nakladatelství dětské knihy (dnes Albatros), kterou nakonec i řídil. Je autorem mnoha obálek, grafických úprav ilustrací dětských knih a vystřihovánek. Upravoval také téměř dvacet pět let časopis \"Mateřídouška\". Po odchodu do důchodu se věnuje volné tvorbě. \n\n\n\n"}
{"id": "1035793", "url": "https://cs.wikipedia.org/wiki?curid=1035793", "title": "Dimorphodon", "text": "Dimorphodon\n\nDimorphodon (česky doslovně \"se dvěma druhy zubů\") byl vývojově primitivní ptakoještěr (\"pterosaurus\"), tedy aktivně létající plaz. Žil zhruba před 195 až 190 miliony lety v období rané jury na území současné jižní Anglie.\n\n\"Dimorphodon\" měl relativně dlouhá křídla (rozpětí kolem 1,4 metru), dlouhý ocas, který možná zakončoval kosočtverovitý výstupek. Tělo a nohy byly drobné, ale jeho lebka byla veliká, v poměru k jeho tělu, patřila k největším mezi ptakoještěry. Díky mnohým dutinám její hmotnost vzhledem k celkové velikosti nebyla značná. Tyto znaky byly typické pro čeleď Dimorphodontidae, kam patřil krom dimorfodona například i rod \"Peteinosaurus\". Tento masožravý pterosaur se pravděpodobně živil hmyzem a malými obratlovci, jak ukázal výzkum skloviny jeho fosilních zubů. Původně se přitom paleontologové domnívali, že byl spíše rybožravým druhem. Jeho čelistní stisk musel být relativně silný a jeho pohybový aparát umožňoval schopnost poměrně efektivní chůze a zároveň i výkonného letu.\n\nJeho první fosilní kostru objevila roku 1828 na jihu Anglie průkopnice paleontologie Mary Anningová (1799-1847). Nejdříve byl formálně popsán roku 1829 jako \"Pterodactylus macronyx\". Dimorfodon je tak jedním z nejdéle známých ptakoještěrů.\n\n\"Dimorphodon\" spadá do čeledi Dimorphodontidae a jeho sesterským taxonem je pozdně triasový severoamerický druh \"Caelestiventus hanseni\".\n\n"}
{"id": "1035794", "url": "https://cs.wikipedia.org/wiki?curid=1035794", "title": "Mohammed Ahamed", "text": "Mohammed Ahamed\n\nMohammed Ahamed Jama (* 5. srpna 1985, Burao, Somálsko) je somálsko-norský fotbalový záložník, který v současnosti působí v norském klubu Tromsdalen UIL.\n\nPostupně hrál v Norsku za kluby IF Fløya, Tromsdalen UIL, Tromsø IL, Sarpsborg 08 FF a znovu Tromsdalen UIL.\n\n"}
{"id": "1035801", "url": "https://cs.wikipedia.org/wiki?curid=1035801", "title": "Josef Podpěra", "text": "Josef Podpěra\n\nJosef Podpěra (7. listopadu 1878, Jílové u Prahy – 18. ledna 1954, Brno) byl ve své době uznávaným československým botanikem a po převážnou část své aktivní činnosti byl vysokoškolským pedagogem na Masarykově univerzitě v Brně.\n\nPo dokončení studií na gymnáziu v Praze a Mladé Boleslavi počal roku 1897 studovat na filozofické fakultě Karlo-Ferdinandovy univerzity. V roce 1903 byl jmenován doktorem filozofie (PhDr.). Následně vyučoval na gymnáziích v Novém Bydžově, Olomouci a v Brně. Roku 1909 byl jmenován konzervátorem Moravského zemského muzea a o tři roky později se stal ředitelem jeho botanického oddělení.\n\nNa počátku 1. světové války byl povolán jako důstojník do rakousko-uherské armády a v roce 1915 padl do ruského zajetí. Za dva roky vstoupil do československých legií a do vlasti se vrátil až v roce 1920. Na nově založené Masarykově univerzitě v Brně se roku 1921 stal profesorem všeobecné a systematické botaniky na přírodovědecké fakultě, kde začal s budováním botanického ústavu, botanické zahrady i herbáře. V rámci svého univerzitního působení vystřídal profesor Podpěra mnoho pozic, byl ředitel jejího botanického ústavu, v letech 1925 až 1926 a 1934 až 1935 byl děkanem přírodovědecké fakulty a mezi lety 1937 až 1938 dokonce rektorem. Jeho zásluhou vznikla při univerzitě rozsáhlá botanická zahrada, byla založena jedna z největších botanických knihoven v České republice a zpracován rozsáhlý herbář čítající dnes více než 600 000 položek.\n\nMimo své vysokoškolské povinnosti plnil úkoly, které plynuly z jeho dobrovolných funkcí v mnoha přírodovědných spolcích. Byl dlouholetým členem České akademie věd a umění (ČAVU), Královské české společnosti nauk (KČSN) a Československé národní rady badatelské (ČNRB), které všechny po roce 1952 přešly pod Československou akademií věd (ČSAV). Také byl od roku 1936 po mnoho let místopředsedou Československé botanické společnosti (ČSBS). Dále byl účasten v přírodovědných i muzejních klubech a společnostech mnoha českých měst, kde mnohdy vykonával funkci předsedy. Byl i členem botanických společností v Bulharsku, Finsku, Polsku i Sovětském svazu.\n\nJeho dílo zahrnuje na 200 původních prací, v databázi rostlinných jmen IPNI je jeho standardní autorská zkratka „Podp.“ uvedena u 131 záznamů. K nejhodnotnějším jeho dílům patří nedokončená \"Květena Moravy\", \"Bryum generis monographiae prodromus\" a \"Conspectus muscorum europaeorum\". Popsal několik nových druhů, např. \"Carex otrubae\", \"Jurinea velenovskyi\", \"Thymus latifrons\", \"Verbascum adrianopolitanum\" atd. Některé taxony po něm byly i pojmenovány, např. \"Astragalus podperae\", \"Elytrigia podperae\", \"Euphorbia podperae\", \"Myosotis podperae\", \"Thinopyrum podperae\", \"Trigonella podperae\" atd.\n\nV listopadu 1953, krátce po 75. narozeninách, mu byla udělena hodnost doktora věd (DrSc.) a byl zvolen akademikem ČSAV. Nedlouho potom, 18. ledna 1954, Josef Podpěra v Brně zemřel.\n\n"}
{"id": "1035803", "url": "https://cs.wikipedia.org/wiki?curid=1035803", "title": "AeroMobil", "text": "AeroMobil\n\nAeroMobil s.r.o. je slovenská firma, která vyvíjí od roku 1990 stejnojmenný létající automobil. Podle společnosti má být brzy komerčně dostupný. Pro využití všech možností tohoto hybridního vozu (řízení na zemi a pilotáž) bude zapotřebí řidičský průkaz a pilotní licence.\n\nDvoumístné vozidlo se ve vzduchu pohybuje jako letoun, je vybaveno tlačnou vrtulí v zadní části karoserie zajišťující dopředný tah, a zatažitelným nosným křídlem, které během letu vytváří vztlak. Bylo navrženo vývojářem Štefanem Kleinem z Bratislavy za podpory investora Juraje Vaculíka. Může se obvyklým způsobem pohybovat po vozovce, doplňovat pohonné hmoty na čerpací stanici a parkovat na běžných místech. Vzhledem k prázdné hmotnosti 450 kg je reálné, že se vejde do limitu vzletové hmotnosti 650 kg pro americkou kategorii LSA (Light-sport aircraft, lehké sportovní letadlo). V České republice existuje kategorie ELSA (Experimentální Light Sport Aircraft, těžší ultralight) do 600 kg vzletové hmotnosti, ta se ale netýká sériových strojů (pouze částečných stavebnic), současná evropská legislativa to neumožňuje.\n\nDesignér, konstruktér a pedagog VŠVU (Vysoká škola výtvarných umení) Štefan Klein na projektu začal pracovat na počátku 90. let 20. století.\nInspirací byl létající automobil z francouzského filmu \"Fantomas se zlobí\" (ve filmu vůz Citroën DS), v němž účinkoval mj. legendární komik Louis de Funès.\n\n\nVerze 3.0 vychází z předchozí v2.5, která byla představena v Montrealu v roce 2013 a byla první letovou verzí. Je to téměř finální podoba stroje, který má blízko k malosériové výrobě. Ve verzi 3.0 je ocelový skelet nově osazen kompozitními materiály a vybaven moderní avionikou včetně autopilota, GPS navigace, systémů pro noční let a záchrannými padáky. Disponuje nosným křídlem s proměnlivým úhlem náběhu, což zkracuje vzletovou a přistávací dráhu.\n\nKe vzletu a přistání není třeba zpevněné plochy, stačí travnatá.\nPo pozemních komunikacích se pohybuje obvyklým způsobem, může doplňovat palivo na čerpací stanici a parkovat na běžných místech. Konverze z automobilu na letoun a opačně je automatizována (roztažení/zatažení nosného křídla …), trvá max. 80 sekund.\n\nLetové testy začaly počátkem října 2014. Nyní bude následovat rozsáhlý certifikační proces pro získání povolení v leteckém provozu a provozu na pozemních komunikacích. Několik technických záležitostí je ještě třeba dořešit, např. uchycení SPZ tak, aby nebyly ovlivněny aerodynamické vlastnosti automobilu.\n\nDne 8. 5. 2015 se prototyp v3.0 s imatrikulací OM-M929 během testovacího letu zřítil z výšky 300 metrů na záchranném padáku u letiště v Nitře-Janíkovcích. „Pilot byl otřesen, ale sám vystoupil z letadla“ uvedla policejní mluvčí. Pilot, konstruktér Štefan Klein, vyvázl bez zranění, ale preventivně byl odvezen do nemocnice. Letoun byl dopadem vážně poškozen.\n\n\n\n\n\n"}
{"id": "1035807", "url": "https://cs.wikipedia.org/wiki?curid=1035807", "title": "Alexander Kohout", "text": "Alexander Kohout\n\nAlexander (Alexandr) Kohout (* 15. prosince 1926, Praha) je český malíř, ilustrátor, grafik a sochař.\n\nAlexander Kohout vystudoval Vysokou školu uměleckoprůmyslovou v Praze u profesora Josefa Kaplického. Kromě malířské a sochařské činnosti se zabýval též ilustrováním knih, především pro děti a mládež.\n\n"}
{"id": "1035808", "url": "https://cs.wikipedia.org/wiki?curid=1035808", "title": "Pavel Moulis", "text": "Pavel Moulis\n\nPavel Moulis (* 7. dubna 1991 v Teplicích) je český fotbalový útočník či záložník, od července 2015 působící v SK Sigma Olomouc.\n\nSvoji fotbalovou kariéru začal v FK Duchcov, odkud v průběhu mládeže zamířil do FK Teplice, kde se v roce 2010 propracoval do prvního mužstva. V létě 2011 odešel na hostování do FK Ústí nad Labem, kde hostoval i od srpna 2012 do prosince 2013. V zimním přestupovém období ročníku 2013/14 přestoupil do FK Baumit Jablonec. V únoru 2015 odešel na půlroční hostování do 1. FK Příbram.\n\nV červenci 2015 přestoupil z Jablonce do SK Sigma Olomouc.\n\n"}
{"id": "1035810", "url": "https://cs.wikipedia.org/wiki?curid=1035810", "title": "Motorová vozidla Walter", "text": "Motorová vozidla Walter\n\nMotorová vozidla vyráběla strojírenská společnost Walter v letech 1901–1951. Vyráběla motocykly, motorové tříkolky, osobní i nákladní automobily a autobusy, a sice motocykly a tříkolky v letech 1901–1925, automobily v letech 1912–1951. Společnost založil v Praze Josef Walter, vyučený v zámečnické dílně svého otce.\n\nVznik dílny zámečníka Josefa Waltra na výrobu a opravu jízdních kol, ke kterým nakupoval součástky od britské firmy BSA, na Smíchově ve Smetanově ulici čp.753 (nyní Kořenského 753/12) se datuje rokem 1898. V roce 1901 se stěhuje do větší dílny v Kinského ulici čp.218 (nyní Štefánikova 218/3). Tato dílna měla již 8 obráběcích strojů a byl zde vyroben první motocykl Walter s jednoválcovým motorem 2 k (1903). V roce 1905 se opět stěhuje do nové provozovny v ulici Na Zatlance čp.1120/6, kde bylo vyrobeno 30 motocyklů, v roce 1905 první dvouválcový motor 4 k a v roce 1908 první motorová tříkolka C2. V roce 1911 zakládá společnost J.Walter a spol., která úspěšnou výrobu motocyklů a motorových tříkolek postupně rozšířila na výrobu automobilů Walter. V roce 1919 je tato společnost přejmenována na Akciovou továrnu automobilů Josef Walter a spol. a posléze v lednu 1932 se změnil název společnosti na „Akciová společnost Walter, továrna na automobily a letecké motory“. Po II. světové válce se znárodněný podnik jmenoval Letecké závody n.p. a od roku 1949 Motorlet n.p. \n\nDvojité \"W\" bylo znakem továrny Walter v letech 1911-1945. V roce 1949, aby potvrdilo proběhlou společenskou změnu, se otočilo o 180° a bylo z něho \"M\" (jako Motorlet). V roce 1995 opět provedlo obrat o 180° a vrátilo se do původní pozice \"W\". \n\nNejprve se Josef Walter zabýval výrobou jízdních kol, motorových kol a motocyklů. S konstrukcí prvního motorového kola bylo započato v roce 1900, ale dokončeno bylo až v roce 1902 a mělo jednoválcový motor o objemu 299 cm³ a výkon 2 k/1,5 kW. Ten typ získal stříbrnou medaili na pražské průmyslové výstavě v roce 1903. V roce 1905 firmu přestěhoval do nových dílen v ulici Na Zatlance. Byla zde kovárna, lakovna, moderní stroje a také konstrukční kancelář. Od toho roku (1905) začal vyrábět motocykly. Na mezinárodní výstavě aut, motocyklů a kol konané v Praze v Průmyslovém paláci od 23. do 25. dubna 1905 vystavoval Josef Walter 3 stroje jednoválcové, které hned začal prodávat, a 3 stroje dvouválcové, které se dostaly do prodeje v roce 1907. \n\nPrvní byl s jednoválcovým motorem (typ A) s objemem válce 331 cm a výkonem 2,5 k/1,8 kW. Typ A z roku 1911 měl objem 427 cm a výkon 3 k/2,2 kW. Druhý motocykl (typ B) vyráběl od roku 1907. Byl to silnější dvouválec s vidlicovým uspořádáním, kde nově vyřešil přesnost zapalování použitím excentrických kol rozvodu, o objemu 499 cm³ a měl již výkon 4 k/3 kW. I u tohoto dvouválce motory modernizoval a zvyšoval jejich objem válců a výkon.V roce 1907 byl typ B modernizován - plochý řemen byl nahrazen válečkovým řetězem a přibyla lamelová spojka. Tyto motory pak začal používat pro stavbu motocyklů se \"sajdkákárou\". Silnější dvouválcové motocykly s větším objemem válců a výkonem byly právě vhodné pro provoz s postranním vozíkem, které začal nabízet od roku 1908. \n\nWalter od roku 1910 vyráběl i tříkolky (též byl používán název tricar, cyclecar nebo trimobil), které také úspěšně prodával. První byla dvousedadlová tříkolka Walter C2 s dvouválcovým vzduchem chlazeným motorem o objemu 1020 cm³ a výkonem 7 k/5,1 kW. Později se prodával i dodávkový model CN4 a čtyřsedadlový C4. Tato vozidla měla jedno kolo vpředu a dvě vzadu, dvoustupňovou převodovku a pohon z motoru přenášel řetěz. Druhá tříkolka vyráběná od roku 1912 (typ Walter D) byla vybavena čtyřválcovým motorem o objemu 1,25 l a výkon 12 koní. Tříkolka typu D měla již čtyřstupňovou převodovku navíc se zpáteční rychlostí a pohon z motoru na zadní hnanou nápravu přenášela kardanova hřídel. V období 1910 až 1913 bylo vyrobeno a prodáno téměř 900 tříkolek. Walter vyvážel své motocykly a tříkolky do zemí bývalé rakousko-uherské monarchie, na Balkán a do carského Ruska. \n\nMotocykly, motocykly s postranním vozíkem a tříkolky byly úspěšné v soutěžích a závodech. Od roku 1906 do vypuknutí I. světové války pravidelně vítězily v soutěžích Praha - Tábor - Písek - Praha, v závodech do vrchu Zbraslav-Jíloviště, na závodech mezi 19. a 23. km na silnici Praha - Dobříš atd. V roce 1913 zaznamenal Walter se svými tříkolkami řadu úspěchů v Rakousku, mj. ing. Tobek zvítězil 1. června na Riederbergu a dosáhl nejlepšího času mezi cyclecary (2. Hunek), v jízdě kolem Dolních Rakous opět vítězství a řidič Hunek zvítězil v červenci ve třídě cyclecarů v jízdě kolem Semmeringu a získal cenu Vídeňského Nového Města (Wiener Neustadt). \n\nPo I.světové válce prodává Walter licenci k výrobě tříkolek včetně rozpracovaných dílů firmě Šibrava (Jaroslav Šibrava, Praha VII, Vltavská 866). Byly vybaveny dvouválcovým motorem o objemu 1248 cm a stavěly se ve dvou- i čtyřsedadlovém provedení vč. nákladní verze. Tříkolky pojmenované Trimobil byly vyráběny nejvíce v nákladní verzi v letech 1921-1925.\n\nPo I.světové válce se na krátký čas vrací výroba motocyklů. Nejprve je to vojenský motocykl ing. Zubatého, Walter 706 cm (čtyřdobý vzduchem chlazený zážehový dvouválec SV s protiběžnými písty - boxer, vrtání 75 mm, zdvih 80 mm), který byl vyvíjen za první světové války, avšak licence je krátce po válce prodána firmě Automontage Jos. Janatka ze Smíchova, která měla výrobní závod v Radlicích. Motocykl byl vyráběn pod značkou Itar a v několika závodech na něm startoval i Jindřich Knapp (1921-2). \n\nPosledním motocyklem (ing. Josef Plocek) z Jinonic byl typ M 922, vyráběný od roku 1921. Byl to čtyřtaktní dvouválec s hliníkovými písty do V, rozvod OHV, objem válců 750 cm (75x85 mm) a výkon 8 k/5,9 kW. Měl v jednom bloku s motorem 3-rychlostní převodovku, která byla oddělena od motoru lamelovou spojkou. Stroj měl 2 brzdy (ruční, nožní) a byl vybaven startérem, dynamo-elektrickým osvětlením a tachometrem. Dosahoval maximální rychlosti 90 km/h. Byl dodáván ve velkých počtech československé armádě. Vyráběl se i s postranním vozíkem. S tímto motocyklem v závodní úpravě (výkon 14,7 kW, max. rychlost 150 km/h) dosáhl mnoha úspěchů v závodech začínající závodník Bohumil Turek (1922-1926).\nV roce 1913 vyrobil v nové továrně v Praze Jinonicích první osobní automobil. Jednalo se o automobil Walter W-III, po něm rychle následovaly W-II a W-I. Až do první světové války se jeho vozy také úspěšně účastnily motoristických závodů. Zákazníky vozy přesvědčily svou spolehlivostí, rychlostí a jízdní stabilitou. Vyráběly se i počátkem první světové války (1914-5), ale potom jejich výroba byla zastavena. \n\nBěhem první světové války byly provozy továrny těžce poškozeny, výroba automobilů byla obnovena v roce 1919. Od roku 1919 do roku 1927 byly vyráběny automobily řady Walter WZ (\"Z\" - konstruktér ing. Zubatý). Od roku 1924 až do roku 1928 byly vyráběny automobily řady Walter P (\"P\" - konstruktér ing. Plocek).V roce 1928 byla zahájena výroba vozů Walter 4-B a Walter 6-B. (\"B\" - konstruktér ing. Barvitius). Tyto automobily byly také velmi úspěšné a na jejich základě byly postupně (1930-1932) vyvíjeny typy Walter Standard, Walter Super 6, Walter Regent a luxusní Walter Royal. Posledním automobilem byl sportovní Walter Standard S z roku 1934.\n\nV licenci zde byly později vyráběny (1931-1937) i automobily Fiat, například Fiat 514 (Walter Bijou), Fiat 508 (Walter Junior), Fiat 522C (Walter Princ), Fiat 522L (Walter Lord). Naposledy byly automobily Walter vystaveny na pražském autosalonu v roce 1935 (a to pouze dřívěji představené modely Regent, Bijou, Princ a Lord), v roce 1936 se jinoničtí autosalonu už nezúčastnili. V průběhu roku 1936 byla v podstatě zastavena výroba a v roce 1937 se jen doprodávaly dříve rozpracované automobily.\n\nV letech 1946 až 1951 se podílela továrna Walter ještě na jednom typu osobního automobilu. Vyráběla kompletní podvozek (šasi a motor) automobilu Aero Minor s dvouválcovým dvoutaktním motorem a pohonem předních kol. Finalizace vozu byla prováděna v Letovu Letňany (nyní Latecoere Czech Republic s.r.o.). Tento typ byl velmi úspěšný a účastnil se závodů 24 hodin Le Mans, Rallye Monte Carlo, Raid Polski, Alpská jízda a Bol d'Or. Krátce po zahájení výroby dochází k paradoxní situaci. Britská firma BSA zahájila jednání o nakoupení licence. Když Josef Walter zahajoval podnikání, nakupoval pro výrobu jízdních kol součástky od britské firmy BSA. O 50 let později tatáž firma má zájem nakoupit licenci k automobilu, na kterém se továrna Walter významnou měrou podílí. Přestože byl zájem ve vývoji tohoto vozu pokračovat (Československý projekt 1946-1948, vozítko Minicar 1948 a modernizovaný Minor III 1951), k naplnění tužeb konstruktéru nedošlo. Od roku 1951 byly v Jinonicích vyráběny už jen letecké motory.\n\nK výrobě osobních automobilů se záhy připojuje i výroba užitkových automobilů. Z počátku to byly pouze dodávkové a sanitní verze osobních automobilů jako např. WZ, Bijou a Junior v provedení se skříňovou karoserií či jako otevřený valník. Od roku 1924 jsou vyráběny samostatné nákladní vozy, autobusy a další typy užitkových vozidel. Byly vyráběny buď s původními motory z osobních automobilů (Comercial/4B, PN (I-VI serie)/WIZI a P, Universal/Super 6, D-bus a hasičský V-12/Royal) a nebo s originálními motory a podvozky (PN/VII-XVI serie, FN/FNA, Diesel 3t a 5t, Ideal). Samostatnou kapitolu tvoří licenční (Junkers) nákladní automobily s dieselovými motory Walter Diesel 3t a 5t. Po II. světové válce se krátce vyráběly benzínové motory pro nákladní automobily Praga RN (továrna Praga byla v podstatě zlikvidována americkým náletem 6 týdnů před koncem války) a poslední verze úspěšných nákladních vozů vlastní konstrukce PN (XV. a XVI. serie). Užitková vozidla se v Jinonicích vyráběla v letech 1920-1950.\n\n\nAutomobily vlastní konstrukce\nAutomobily v licenci FIAT\nAutomobily užitkové (nákladní, autobusy, sanitky, hasičská vozidla atd.)\n\n\n"}
{"id": "1035813", "url": "https://cs.wikipedia.org/wiki?curid=1035813", "title": "Vojtěch Kubista", "text": "Vojtěch Kubista\n\nVojtěch Kubista (* 19. března 1993) je český fotbalový obránce či záložník, momentálně hrající za FK Baumit Jablonec.\nJeho otcem je atlet Jan Kubista, bratrem Jan Kubista ml., který se rovněž věnuje atletice. Má ještě dalšího bratra Matěje Kubistu (* 1996) rovněž hrajícího fotbal za FK Baumit Jablonec.\n\nSvoji fotbalovou kariéru začal v FK Baumit Jablonec. Na jaře 2013 se propracoval přes všechny mládežnické kategorie do prvního mužstva Jablonce, které tehdy vedl trenér Roman Skuhravý.\n\nV lednu 2015 měl odejít na hostování do FC Vysočina Jihlava, ale kvůli zranění kotníku se hostování neuskutečnilo.\n\nKubista nastupoval za české reprezentační výběry do 20 a 21 let.\n\n"}
{"id": "1035814", "url": "https://cs.wikipedia.org/wiki?curid=1035814", "title": "Optina Pustyň", "text": "Optina Pustyň\n\nOptina Pustyň je ruský pravoslavný klášter situovaný v blízkosti města Kozelsk v Kalužské oblasti. V 19. století byl nejvýznamnějším duchovním centrem ruské pravoslavné církve. Byl znám především jako místo s významnou tradicí starectví.\n\nZa starci z Optiny putovalo velké množství věřících, vydali se sem také mnozí literáti, např. Vasilij Žukovskij, Nikolaj Gogol nebo Ivan Turgeněv. Roku 1878 klášter navštívil Fjodor Michajlovič Dostojevskij, který se zde inspiroval při psaní svého románu Bratři Karamazovi.\n\nPo Říjnové revoluci roku 1917 byli mniši násilně vyhnáni, část kláštera byla pobořena. Roku 1987 byl poničený klášter navrácen ruské pravoslavné církvi.\n\nJedním z nejvýznamnějších mužů v historii kláštera byl archimandrita Mojsej, ochránce duchovních tradic starce Paisije Veličkovského. K dalším známým starcům patřil např. Otec Makárij, který vedl skupinu mnichů a literátů, jejichž cílem bylo přeložit do dobového jazyka Veličkovského sbírku spisů křesťanských asketů s názvem Filokalia.\n\nRoku 1993 byli během oslav velikonočních svátků, když se v areálu kláštera nacházelo asi 10 tisíc lidí, tři mniši zavražděni.\n\n"}
{"id": "1035815", "url": "https://cs.wikipedia.org/wiki?curid=1035815", "title": "Jaroslav Toť", "text": "Jaroslav Toť\n\nJaroslav Toť (5. února 1935 Praha – 19. září 2005 Praha) byl český filmový a divadelní herec, a také ředitel Středočeského divadla Kladno a Mladá Boleslav.\n\n"}
{"id": "1035816", "url": "https://cs.wikipedia.org/wiki?curid=1035816", "title": "Tramvajová doprava v Pule", "text": "Tramvajová doprava v Pule\n\nTramvajová doprava v Pule byla provozována na malé síti mezi lety 1904 až 1934.\n\nV roce 1887 navrhl linecký inženýr Rudolf Urbanetzki projekt tramvaje v Pule, tehdejší hlavní rakouskouherské námořní základně. Trať měla být buďto koněspřežná nebo na elektrický pohon. V prosinci 1900 byla stavba tramvaje svěřena vídeňské firmě Wrede.\n\nZkušební provoz začal dne 5. února 1904, pravidelný provoz byl započat 24. března téhož roku. V průběhu prvních čtyř měsíců bylo přepraveno 410 000 cestujících. Tramvaje jezdily na normálním (1435 mm) rozchodu.\n\nPo první světové válce se skončil hospodářský růst Puly a navíc autobusy začaly čím dál více konkurovat tramvaji. Nakonec 16. června 1934 vyjely tramvaje do pulských ulic naposledy a přenechaly své místo autobusové dopravě.\n\n"}
{"id": "1035817", "url": "https://cs.wikipedia.org/wiki?curid=1035817", "title": "Městská autobusová doprava v Trnavě", "text": "Městská autobusová doprava v Trnavě\n\nMěstská hromadná doprava v Trnavě je síť linek městské hromadné dopravy v Trnavě. Tvoří ji jen autobusy. Linek je celkově 16. Dopravcem je SAD Trnava\n\nDo dubna 2011 jezdily v Trnavské MHD i autobusy Karosa B731, B732 a B741, které byly 14.4.2011 nahrazeny novými autobusy Irisbus Citelis.\n\nNěkteré linky fungují jako kyvadlová doprava, takže se na konečných zastávkách otáčejí a jdou směrem k počáteční zastávce.\n\nJízdenky se kupují přímo u řidiče, dále se již neoznačují a jsou určeny pouze pro jednu cestu bez přestupu. Cestující jsou si povinni při cestování do oblastí Zóny II (Bílý Kostel zakoupit jízdenku pro tuto tarifní zónu. Platit je možné v hotovosti nebo bezkontaktní čipovou kartou na bázi kreditu, druhém případě je možné nastupovat i přes druhé dveře vozidla.\nSe slevou mohou být přepravovány:\n\nZdarma mohou být přepravovány:\n\n"}
{"id": "1035819", "url": "https://cs.wikipedia.org/wiki?curid=1035819", "title": "Bratislava Železná studienka (železniční zastávka)", "text": "Bratislava Železná studienka (železniční zastávka)\n\nŽelezniční zastávka Bratislava-Železná studienka (do roku 1951 \"Bratislava-Červený most\", do roku 1947 \"Červený most\") je železniční zastávka ve čtvrtém okrese v Bratislavě u Železné studánce, málo frekventovaná. Zastavuje zde několik spojů ráno a odpoledne, nenachází se zde prodejna jízdenek. Nachází se u mostu přes údolí Vydrica. Původní most byl obloukový, cihlový a červený. Koncem druhé světové války byl zničen a nahrazen železnou konstrukcí. Pilíře podpěry byly však obložené červeným kamenem a tak byl název mostu zachován. Nedaleko mostu se nacházela továrna na výrobu nábojů, která byla spojena s hlavní stanicí 2 km dlouhou lanovkou.\n\n"}
{"id": "1035820", "url": "https://cs.wikipedia.org/wiki?curid=1035820", "title": "Kostel svatého Jana Křtitele (Doubravice nad Svitavou)", "text": "Kostel svatého Jana Křtitele (Doubravice nad Svitavou)\n\nKostel sv. Jan Křtitele v Doubravici nad Svitavou je farním kostelem římskokatolické farnosti Doubravice nad Svitavou. Je chráněn jako kulturní památka České republiky.\n\nPůvodně románský kostel z první čtvrtiny 13. století byl zcela přestavěný v roce 1717 a opravený po požáru roku 1760. Jde o podélnou jednolodní stavbu s rovně ukončeným kněžištěm s přilehlou sakristií a kaplí po stranách, lodí obdélného půdorysu a věží v ose západního průčelí.\n\nVedle hlavního oltáře jsou další dva boční, hodiny na věži byly pořízeny roku 1851. Kolem kostela byl do roku 1831 hřbitov, v sousedství se nachází jednopatrová fara.\n\n"}
{"id": "1035821", "url": "https://cs.wikipedia.org/wiki?curid=1035821", "title": "Societatea Românǎ de Televiziune", "text": "Societatea Românǎ de Televiziune\n\nSocietatea Românǎ de Televiziune (česky \"Rumunská televizní společnost\", zkráceně SRTV), známá též pod kratším jménem Televiziunea Română (rumunská výslovnost [televiziˈune̯a roˈmɨnə], zkráceně TVR [teveˈre]), je rumunská veřejnoprávní televizní společnost.\n\nV roce 1953 Alexander Spataru dokončuje výstavbu prvního televizního vysílače v Rumunsku. Dne 21. srpna 1955 započalo vedle ministerstva pošty a telekomunikací experimentální vysílání ze speciálního studia v Bukurešti. Dne 14. prosince 1956 byla nainstalována anténa vysílače s výkonem 22 kW na střeše \"Casa Presei Libere\". Dne 31. prosince 1956 jsou oficiální narozeniny rumunské televize.\n\nV únoru 1957 vznikla první rumunská televizní reportáž ze SSSR, která byla natočena ze tří kamer namontovaných na dvou automobilech. Uskutečnil se také první přímý přenos z Bukurešti, kterého se zúčastnil i Yves Montand. V březnu 1957 se začal vysílat nejstarší televizní pořad rumunské televize \"Viata Satului\" (česky Život na venkově). Dne 5. května 1957 byl odvysílán první přímý přenos sportovní akce (zápas v rugby mezi Anglií a Rumunskem).\n\nDne 1. červa 1957 byl odvysílán první přenos televizního představení s divadelními herci Cenderike. Radioteleviziunea Românǎ vysílá čtyři dny v týdnu a od října už pět dní (pondělí, úterý, čtvrtek, pátek a neděle). Dne 20. března 1958 se uskutečnilo první vydání zpráv \"Jurnalul Televiziunii\". V září 1958 se datuje přímý přenos z festivalu klasické hudby George Enescu.\n\nDne 3. května 1959 vysílatel získává první filmovou kameru na kopírování filmů. Dne 3. května 1959 se uskutečňuje první přenos divadelní hry.\n\nV roce 1961 se vysílání realizuje každý den od 18:30 do 22:00 (mimo pondělí). V neděli se vysílá od 9:00 až do oběda. Ve stejný rok bylo založeno první studio souběžného překlad a úprav, čímž rozšířila výrobu své vlastní produkce a také vznikl první archiv Radioteleviziunea Românǎ (Rozhlasu a televize Rumunska).\n\nDne 21. června 1962 Rumunsko a Jugoslávie uzavřely dohodu o mezinárodní výměně informací a propojení svých vysílačů, díky čemu Rumunsko začne vysílat Eurovision Song Contest. Účinnost je zachována až do roku 1966. V roce 1963 se uskutečňuje první test barevného vysílání, které ale bylo z důvodu nedostatku finačních prostředků pozastaveno.\n\nV roce 1965 již pokrytí dosahuje 40% území Rumunska, počet diváků překračuje číslo 500 milionů. Dne 22. května 1965 vznikají první kulturní a vzdělávací pořady, které se vysílají ve 20 hodin.\n\nOd 6. února 1966 již vychází zprávy pod názvem \"Telejurnal\" a jsou přenášeny ve večerních hodinách každý den a jednou v noci. Den 1. červenec 1966 zřetelně definuje, že televizní program je vysílán od 18:00 do 23:00 nebo do 23:30 a v neděli se navíc objevují ranní televizní pořady.\n\nDne 8. listopadu 1967 vychází první rumunský film \"Telecinemateca\". Nastupuje výkonný vysílač na kanále 6 v Koštile. V 1968 nastává přesun Rumunské televize do centra na ulici Dorobantsi. Centrum, které bylo vybudováno podle projektu Tiberia Ricciho, splňovalo všechny předpoklady té doby (tři televizní studia, tisková místnost, dvě hlasatelská a hudební studia).\n\nVe stejném roce je pořízen první videozáznam na magnetickou pásku, která byla dva palce dlouhá a začaly se vysílat programy zaměřené na výuku cizích jazyků. Dne 29. dubna 1968 je televizní vysílání poprvé realizováno i v pondělí, a nyní se vlastní vysílání provádí denně.\n\nDne 2. května 1968 zahajuje Rumunská televize provoz na druhé stanici \"TVR 2\" na kanále 2 FIF/VHF, který vysílá po čtvrtky, od 16. června po neděle, od 20. července i po soboty). V roce 1968 se začíná vysílat i hudební festival \"Cerbul de Aur\" (česky Zlatý jelen), který se poté mezi roky 1971 až 1993 nekonal.\n\nV listopadu 1969 započalo denní vysílání v maďarštině, které trvalo 2 hodiny a 30 minut a v němčině trvající 1 hodinu a 45 minut.\n\nDne 26. prosinec 1971 začne přenášet vysílač 4 kanály z Bukurešti. V roce 1972 začína TVR 2 vysílat každý den, ale pokrývá pouze 15 až 20% území Rumunska. Jsou otevřeny regionální televizní stanice ve městech Cluj-Napoca a Timişoara. V roce 1973 překročili oba rumunské televizní kanály (TVR 1 a TVR 2) celkem 100 hodin vysílacího času.\n\nV roce 1975 se uskutečňují přípravy na přechod k barevném vysílání, instalují se dva ateliéry o velikosti 450 m² a místnosti pro tiskové konference o velikosti 180 m², které splňují normy pro barevnou televizi. Orgány však odmítají žádost o obnovení zkoušek. Už v roce 1976 je na světě první barevná televize a také vysíletel zakoupil šest vozů.\n\nRokem 1978 je zavedena politika „úspory energie“. V důsledku toho televizní kanály nevysílají více než jeden a půl hodiny denně. V roce 1980 se do vozidel instaluje televizní zařízení pro barevnou televizi a Eurovision Song Contest se začíná vysílat v barevném formátu.\n\nDne 1. února 1982 je zavedeno zpřísnění úspory energie, což vede k tomu, že vysílání od pondělí do soboty je povoleno od 18:00 do 20:00. Ve stejný rok je završován přechod na barevné televizní vysílání. Rumunsko si vybere systém PAL, na rozdíl od zemí Varšavské smlouvy, které se používají SECAM (včetně SSSR).\n\nDne 23. srpna 1983 se uskuteční první barevné vysílání z náměstí Aviatov (nyní náměstí Charles de Gaulle). Opět se snižuje doba vysílání televizních programů. Dne 20. ledna 1985 nastalo úplné zastavení televizní vysílání na druhém programu (TVR 2). První kanál (TVR 1) vysílá denně od 20:00 do 22:00 (od 1. listopadu 1988 do 23:00 hod).\n\nV roce 1988 vysílatel nakoupil první kamery od Betacam SP.\n\nV roce 1989, po svržení Ceausesca, musel být obnoven předchozí režim televize. Hlavní zpravodajský pořad byl nazván \"Actualităţi\" (česky Novinky).\n\nOd 3. ledna 1990 začíná vysílání na regionální stanici \"TVR Cluj-Napoca\" v Cluj-Napoce. Dne 19. února 1990 je obnoven provoz TVR 2, který je vysílán ze 6. studia v barevném formátu od 18:00 do 22:00. Od října 1990 vysílá TVR 1 v Kišiněvě.\n\nDne 3. listopadu 1991 započala s vysíláním regionální stanice \"TVR Iaşi\" z města Iaşi. Dne 1. února 1992 již TVR 1 vysílá na území Besarábie. V roce 1993 je poprvé představen teletext na TVR 1.\n\nDne 17. října 1994 započala s vysíláním regionální stanice \"TVR Timişoara\" z města Timişoara. V roce 1995 se uskutečňuje první pokus o vysílání v digitálním formátu. Dne 1. prosince 1995 zahájil televizní kanál TVR Internațional svůj provoz. V roce 1996 dostal zpravodajský pořad jméno \"Jurnalul TVR\". V roce 1997 bylo otevřeno první studio digitálního vysílání. Dne 1. prosince 1998 započala s vysíláním regionální stanice \"TVR Craiova\" z města Craiova. V prosinci 1998 jsou spuštěny oficiální online stránky Rumunské televize.\n\nV roce 2001 už TVR 2 vysílá čtyřiadvacet hodin denně a následují i TVR 1 a TVR Internațional. Dne 26. dubna 2002 vznikl televizní kanál TVR Cultural a uskutečnilo se první zasedání satelitní televize. V roce 2003 byl otevřen ateliér Pangratti o 2 200 m² a 4 000 m² kancelářských prostor. Ateliér má 13 pater.\n\nV roce 2004 byl schválen zákon zakazující všem televizním stanicím v Rumunsku (včetně vysílatele TVR) sdělovat zprávy o účastnících parlamentních a prezidentských voleb. V lednu 2007 regionální vysílací společnosti odkupili licence pro satelitní vysílání, satelitní vysílání nejprve započne na území Bukurešti a Valašska.\n\nV roce 2007 byl televizní kanál TVR 1 zbaven vysílací licence v Moldavsku rozhodnutím moci Moldavska. Rumunsko uvedl, že se jedná o porušení svobody projevu a lidských práv a obvinil vládu z vyvíjení tlaku na novináře.\n\nV dubnu 2008 započali zkoušky satelitní televize ve vysokém rozlišení (HD). V květnu bylo vysílání v HD rozlišení zavedeno v Bukurešti a Sibiu. Byla otevřena nová televizní stanice Targu Mures. V říjnu bylo zahájeno vysílání satelitního kanálu TVR 3, který sdružuje všechny regionální vysílací společnosti. V prosinci byl spuštěn zpravodajský kanál TVR Info.\n\nDne 29. březen 2009 se vysílatel opět vrátil k názvu \"Telejurnal\" a nakrátko zaznamenává zvýšený rating. Ve stejném roce se celkový rating vysílatele dramaticky snižuje a začíná se mluvit o snižování finančních prostředků. V lednu 2011 je namontováno do šesti vozů HD-TV zařízení, které je schopeno vést záznamy o 10 až 15 kamerách současně.\n\nV květnu 2012 jsou obnoveny webové stránky na platformě TVR +. Dne 15. srpna 2012 je vzhledem k finanční krizi zastaveno vysílání na kanále TVR Info a 15. září přestane vysílat i významný televizní kanál TVR Cultural. Dne 15. listopadu 2012 s vysíláním začíná kanál \"TVR News\", který nahradil již nefukční \"TVR Info\".\n\nDne 1. prosince 2013 vyhrává soudní spor proti Koordinační radě pro rozhlasové a televizní vysílání z Moldavské republiky a obnoví vysílání kanálu TVR 1 na území Moldavska.\n\nOpruje na šesti kanálech: TVR 1, TVR 2, TVR 3, TVR Cultural, TVR Info, TVRi a TVR HD, spolu s šesti regionálními studii v București, Cluj-Napoca, Iaşi, Timişoara, Craiova a Târgu Mureş. Z regionálních studií (rumunsky studiouri teritoriale) TVR jen TVR Cluj-Napoca vysílá nezávisle (pozemně a přes kabelovou televizi) po celé Transylvánii. Ostatní vysílají obvykle ve stejnou dobu na kanálech TVR 2 a někdy na kanále TVR 1.\n\nTVR 1 má celkové celostátní pokrytí 99,8% a TVR 2 pokrývá 91% - všechny ostatní kanály a sítě pokrývají pouze hustě osídlené oblasti.\n"}
{"id": "1035822", "url": "https://cs.wikipedia.org/wiki?curid=1035822", "title": "BNP Paribas Masters 2014", "text": "BNP Paribas Masters 2014\n\nBNP Paribas Masters 2014 byl profesionální tenisový turnaj mužů, hraný jako součást okruhu ATP World Tour, v komplexu Palais omnisports de Paris-Bercy na krytých dvorcích s tvrdým povrchem. Konal se mezi 27. říjnem až 2. listopadem 2014 ve francouzské metropoli Paříži jako 43. ročník.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a představoval poslední událost této devítidílné série, když na ní bezprostředně navázal londýnský Turnaj mistrů. Dotace pařížské akce činila 3 452 415 eur a odměny hráčům pak 2 884 675 eur.\n\nTituly z předchozího ročníku byly obhájeny v obou soutěžích. Jako prvnímu singlistovi v historii turnaje od roku 1972 se tento výkon podařil světové jedničce Novaku Djokovićovi. Deblovou část ovládl americký první pár světa Bob a Mike Bryanovi.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže speciální výjimku:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z pozice náhradníka:\n\n\n\n"}
{"id": "1035824", "url": "https://cs.wikipedia.org/wiki?curid=1035824", "title": "BNP Paribas Masters 2014 – mužská dvouhra", "text": "BNP Paribas Masters 2014 – mužská dvouhra\n\nDo soutěže mužské dvouhry na tenisovém turnaji BNP Paribas Masters 2014 nastoupilo čtyřicet osm hráčů. Z kvalifikace postoupilo šest tenistů po výhrách ve dvou kolech. Obhájcem titulu byl první hráč světa Novak Djoković ze Srbska, kterému se jako prvnímu singlistovi v historii turnaje, od roku 1972, podařilo vyhrát dva ročníky v řadě.\n\nVe finále si Djoković poradil se sedmým nasazeným Kanaďanem Milosem Raonicem po dvousetovém průběhu 6–2 a 6–3. Srbský tenista tak na okruhu ATP Tour získal čtyřicátý sedmý titul kariéry a sedmý v probíhající sezóně. Na žebříčku ATP si upevnil pozici světové jedničky.\n\nVšichni nasazení měli volný los do druhého kola.\n\n"}
{"id": "1035825", "url": "https://cs.wikipedia.org/wiki?curid=1035825", "title": "BNP Paribas Masters 2014 – mužská čtyřhra", "text": "BNP Paribas Masters 2014 – mužská čtyřhra\n\nDo soutěže mužské čtyřhry na tenisovém turnaji BNP Paribas Masters 2014 nastoupilo dvacet čtyři dvojic. Obhájcem titulu byl první pár světa složený z amerických dvojčat Boba a Mika Bryanových, který trofej opět vyhrál.\n\nBratři Bryanové získali titul po finálovém vítězství nad polsko-rakouskou dvojicí Marcin Matkowski a Jürgen Melzer. Ve vyrovnaném průběhu si oba páry připsaly po jednom setu 7–6 a 5–7. O šampiónech tak rozhodl až supertiebreak poměrem míčů [10–6]. Oba tak dosáhli na devátý titul v probíhající sezóně, jenž současně znamenal rekordní 32. výhru v sérii Masters.\nVšechny nasazené páry měly volný los do druhého kola.\n"}
{"id": "1035829", "url": "https://cs.wikipedia.org/wiki?curid=1035829", "title": "Lesní potok", "text": "Lesní potok\n\nNázev Lesní potok má více vodních toků:\n\n\n"}
{"id": "1035832", "url": "https://cs.wikipedia.org/wiki?curid=1035832", "title": "David Fabricius", "text": "David Fabricius\n\nDavid Fabricius (9. března 1564 Esens – 7. května 1617 Osteel), byl německý pastor, který se zasloužil o dva důležité astronomické objevy na přelomu 16. a 17. století.\n\nDavid Fabricius se narodil ve městě Esens v Dolním Sasku. V roce 1583 začal studovat na univerzitě v Helmstedtu. Od roku 1584 sloužil jako pastor v malém městečku Resterhafe a od roku 1603 zastával tutéž pozici v městě Osteel. Našel své zalíbení ve vědě a to převážně v astronomii. Byla dokonce nalezena korespondence mezi ním a Keplerem.\n\nFabricius objevil první periodicky opakující se proměnou hvězdu jménem Mira srpna roku 1596. Původně Miru považoval za další novu, to však vyvrátilo jeho další pozorování v roce 1609, kdy zjistil, že je zas světlejší.\n\nV roce 1611 společně se svým synem Johannem Fabriciem, který se právě vrátil ze studií na univerzitě Nizozemsku začal pozorovat Slunce. Byli pravděpodobně první, kteří zaznamenali existenci slunečních skvrn. Při pozorování jejich pohybů a periodického objevování na stejných místech navrhli existenci pohybu Slunce kolem své vlastní osy.\n"}
{"id": "1035833", "url": "https://cs.wikipedia.org/wiki?curid=1035833", "title": "Babský potok", "text": "Babský potok\n\nNázev Babský potok má více vodních toků:\n\n"}
{"id": "1035841", "url": "https://cs.wikipedia.org/wiki?curid=1035841", "title": "Drsný časy", "text": "Drsný časy\n\nDrsný časy (v americkém originále: Harsh Times) je americký kriminální film z roku 2005. Režisérem filmu je David Ayer. Hlavní role ve filmu ztvárnili Christian Bale, Freddy Rodriguez, Eva Longoria, Tammy Trull a Terry Crews.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1035843", "url": "https://cs.wikipedia.org/wiki?curid=1035843", "title": "Temný úsvit", "text": "Temný úsvit\n\nTemný úsvit (v americkém originále: Rescue Dawn) je americký akční film z roku 2006. Režisérem filmu je Werner Herzog. Hlavní role ve filmu ztvárnili Christian Bale, Steve Zahn, Jeremy Davies, Marshall Bell a François Chau.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1035848", "url": "https://cs.wikipedia.org/wiki?curid=1035848", "title": "Květy války", "text": "Květy války\n\nKvěty války (v čínském originále: Jinling Shisan Chai) je čínský dramatický film z roku 2011. Režisérem filmu je Zhang Yimou. Hlavní role ve filmu ztvárnili Christian Bale, Ni Ni, Zhang Xinyi, Tong Dawei a Atsuro Watabe.\n\nFilm byl nominován na Zlatý glóbus v kategorii nejlepší cizojazyčný film.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1035849", "url": "https://cs.wikipedia.org/wiki?curid=1035849", "title": "Chřestýš skalní", "text": "Chřestýš skalní\n\nChřestýš skalní (\"Crotalus lepidus\") je jedovatý had z čeledi zmijovitých žijící na jihu Spojených států amerických a ve velké části Mexika. Herpetologům jsou známy čtyři jednotlivé poddruhy.\n\nChřestýš skalní měří asi 80 centimetrů na délku a nejčastěji se vyskytuje ve skalnatých či kamenitých oblastech. Stejně, jako všichni chřestýši, má i tento druh vertikální zornice odkazující na lov především po setmění, tepločivné jamky k detekci tepla v okolí se pohybujících živočichů, i zrohovatělé články kůže na konečku ocasu, které tvoří chřestítko. Živí se savci, ještěrkami a žábami. Jedná se o živorodého tvora.\n\nJed tohoto hada je hemotoxický s malým množstvím silných neurotoxinů. Ačkoliv je potenciálně nebezpečný, ve Spojených státech dosud nezpůsobil ani jedno úmrtí.\n\n"}
{"id": "1035850", "url": "https://cs.wikipedia.org/wiki?curid=1035850", "title": "Kostel svatého Viktora (Fígols)", "text": "Kostel svatého Viktora (Fígols)\n\nKostel svatého Viktora, katalánsky Sant Víctor de Fígols, je románská stavba s gotickými prvky v obci Fígols i Alinyà.\n\nStavba má jednu loď s valenou klenbou a zaoblenou apsidou. Je zdobená externě lombardskými oblouky a dvojitými okny. Na obou stranách lodi jsou otevřené pravoúhlé kaple, které byly přidány později k původní stavbě. Zaoblené dveře s datem 1703 jsou na jižním průčelí. Na západě se tyčí zvonice.\n\nKostel byl spálen v roce 1836 během první karlistické války a uhořela v něm skupina vojáků.\n\nJe španělskou kulturní památkou.\n"}
{"id": "1035852", "url": "https://cs.wikipedia.org/wiki?curid=1035852", "title": "Malý obchod hrůz", "text": "Malý obchod hrůz\n\nMalý obchod hrůz (v americkém originále: The Little Shop of Horrors) je americká filmová komedie z roku 1960. Režisérem filmu je Roger Corman. Hlavní role ve filmu ztvárnili Jonathan Haze, Jackie Joseph, Mel Welles, Dick Miller a Myrtle Vail.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1035854", "url": "https://cs.wikipedia.org/wiki?curid=1035854", "title": "Svatý Edwin", "text": "Svatý Edwin\n\nSv. Edwin Northumbrijský (asi 586 - 633) byl král Deiry a Bernicie (později sjednocených do království Northumbria) od roku 616 až do své smrti v bitvě na Hatfield Chase. Jako světec je uznáván katolickou, anglikánskou a pravoslavnou církví. Je patronem konvertitů, lidí bez domova, panovníků a rodičů.\n\nJméno je anglosaského původu a znamená \"hledající štěstí\". Byl pokřtěn na Velikonoce roku 627. Svátek má 12. října.\n\n"}
{"id": "1035855", "url": "https://cs.wikipedia.org/wiki?curid=1035855", "title": "Miloslav Kročil", "text": "Miloslav Kročil\n\nMiloslav „Miloš“ Kročil (3. listopadu 1941 Vyškovec – 28. října 2014 Uherské Hradiště) byl český převážně divadelní herec, recitátor, vysokoškolský pedagog, dlouholetý člen souboru Městského divadla Brno.\n\nPo absolvování Janáčkovy akademie múzických umění v Brně (JAMU) v roce 1965 nastoupil do tehdejšího Divadla bratří Mrštíků, později Městského divadla Brno, v jehož souboru zůstal až do svého penzionování roku 2010 (i poté však hostoval v některých představeních). V 70. a 80. letech patřil mezi nejobsazovanější herce tohoto divadla a celkem na jeho prknech odehrál asi 150 rolí. Od roku 1995 působil jako umělecký šéf souboru a v letech 1998 až 2004 zastával funkci zástupce uměleckého ředitele.\n\nPříležitostně hrál v televizních filmech, ale objevil se rovněž v seriálech \"Návštěvníci\", \"Četnické humoresky\" nebo \"Stopy zločinu\". Účinkoval také v rozhlase. \n\nZabýval se formami divadla poezie a přednesem. Za scénář \"Nejste vy Neruda?\" uvedený na Malé scéně Mahenova divadla získal v roce 1994 Cenu diváka. Za celoživotní recitátorskou činnost obdržel v roce 2001 Křišťálovou poděbradskou růži.\n\nV letech 1978 až 2008 působil jako pedagog na JAMU, kde vyučoval Techniku jevištní mluvy, Umělecký přednes a Teorii verše a jeho interpretace. V letech 1990 byl jmenován docentem. Věnoval se také publikační činnosti, vydal knihy \"Umění vyprávět\" a \"Na počátku bylo slovo\".\n\n"}
{"id": "1035858", "url": "https://cs.wikipedia.org/wiki?curid=1035858", "title": "Jakub Jáhen", "text": "Jakub Jáhen\n\nJakub Jáhen (svátek 6. května, zemřel po roce 671) byl jáhen, který doprovázel Paulina z Yorku během jeho misie do Northumbrie. Narodil se v Itálii, ale místo jeho narození je neznámé. Podle kronikáře Bedy zemřel někdy po roce 671. Jako světec je uznáván církví římskokatolickou, anglikánskou i pravoslavnou. Jeho svátek je podle katolického kalendáře slaven 17. srpna, podle anglikánského kalendáře 11. října.\n"}
{"id": "1035859", "url": "https://cs.wikipedia.org/wiki?curid=1035859", "title": "AMD Alchemy", "text": "AMD Alchemy\n\nAlchemy je mikroarchitektura pro energeticky nenáročné mikroprocesory vyvíjená společností Alchemy Semiconductor. Implementovala instrukční sadu MIPS32 od MIPS Technologies. První a jediný realizovaný mikroprocesor byl Au1 CPU.\n\nAlchemy Semiconductor byla společnost založená v Austinu který leží v Texasu. Založená byla v květnu roku 2000. Organizace zakoupila licenci pro instrukční sadu MIPS Architecture#MIPS32 od MIPS Technologies a vyvinula mikroprocesor Au1 a 2 soCs čipy (Au1000 a Au1550).\n\nAlchemy Semiconductor byl v roce 2002 odkoupen společností AMD, která v roce 2006 prodala procesorovou řadu Alchemy korporaci Raza Microelectronics. V prosinci 2007, Raza Microelectronis změnila své jméno na RMI Corporation. V červnu 2009 NetLogic Microsystems získal RMI za 183,4 milionu dolarů. V září roku 2011, Broadcom koupil všechny akcie NetLogic transakcí cca 3,7 miliardy dolarů.\n"}
{"id": "1035861", "url": "https://cs.wikipedia.org/wiki?curid=1035861", "title": "Tichon (patriarcha moskevský)", "text": "Tichon (patriarcha moskevský)\n\nSvatý patriarcha Tichon, narozen jako Vasilij Ivanovič Běllavin (rusky \"Тихон\", vlastním jménem \"Василий Иванович Беллавин\", 31. ledna 1865 Toropec – 7. dubna 1925 Moskva) byl v letech 1917 až 1925 jedenáctým patriarchou moskevským a celé Rusi. V letech 1922-1923 byl komunistickým režimem držen v domácím vězení v moskevském Donském klášteře.\n\nV letech 1878 až 1884 studoval v semináři v Pskově. O čtyři roky později absolvoval teologickou akademii v Petrohradě. V roce 1891, když mu bylo 26 let, složil řeholní sliby a přijal jméno Tichon z úcty k osobnosti sv. Tichona Zadonského. V roce 1897 byl vysvěcen na biskupa tehdy ruského města Lublin.\n\nO rok později se stal biskupem Aleutských ostrovů a Aljašky. Odcestoval do Spojených států a později rovněž získal americké občanství. V roce 1900 se stal hlavou Ruské pravoslavné církve v Americe. Podporoval zde stavbu nových pravoslavných chrámů, navázal dialog se zástupci řecké pravoslavné církve.\n\nRoku 1907 se vrátil do Ruska, byl jmenován biskupem Jaroslavli. V roce 1917 se stal patriarchou moskevským a celé Rusi. V roce 1918 otevřeně odsoudil zavraždění carské rodiny, vystupoval proti bolševickému pronásledování představitelů církve.\n\nV době hladomoru v roce 1921 zaslal patriarcha dopis Leninovi, v němž mu navrhoval, aby byla prodána část církevních cenností. Výtěžek prodeje měl sloužit k nákupu obilí pro hladovějící. Lenin svolal předsednictvo strany, před kterým dopis přečetl a prohlásil, že nastal čas skoncovat s pámbíčkáři. Církev obvinil, že nechce své bohatství poskytnout na pomoc hladovějícím, což vládu nutí, aby jej zkonfiskovala. Dne 23. února 1922 podepsal Lenin dekret \"O odejmutí církevních cenností ve prospěch hladovějících\". Na jeho základě příslušníci oddílů tajné policie vtrhli do chrámů. Konfiskovali a nenávratně ničili ikony vykládané drahokamy, bohoslužebné nádoby ze zlata a stříbra, cenné historické zlaté kříže. Na mnoha místech policejní oddíly narazily na odpor věřících, kteří však proti ozbrojeným jednotkám neměli šanci církevní předměty ubránit. Patriarcha Tichon napsal protestní prohlášení, které režim ignoroval.\n\nZa svůj veřejný protest proti tomuto jednání, které označil za svatokrádež, byl od dubna 1922 do června 1923 držen v domácím vězení v Donském klášteře. V reakci na to několik států poslalo protestní nóty sovětské vládě. V téže době probíhaly v zemi soudní procesy s odpůrci konfiskací, ve kterých padly i rozsudky smrti.\n\nV roce 1923 byl patriarcha sesazen radou Živé církve, podporovanou sovětskými tajnými službami, podle níž byl pak již jen pouhým občanem Vasilijem Běllavinem. Tento akt však ruská pravoslavná církev nikdy neuznala a považuje jej za neplatný.\n\nRoku 1924 patriarcha onemocněl a byl hospitalizován. Dne 5. dubna 1925 sloužil svou poslední bohoslužbu, zemřel o dva dny později. Jeho tělo je pohřbeno v Donském klášteře.\n\nZa svatého byl prohlášen nejprve ruskou pravoslavnou církví v zahraničí, a to 1. listopadu 1981. O osm let později, 9. října 1989, také moskevským patriarchátem.\n\n"}
{"id": "1035868", "url": "https://cs.wikipedia.org/wiki?curid=1035868", "title": "Ultra Heavy-Lift Amphibious Connector", "text": "Ultra Heavy-Lift Amphibious Connector\n\nUltra Heavy-Lift Amphibious Connector (zkráceně UHAC) je koncept obojživelného dopravního prostředku/transportéru americké firmy Navatek Inc., který se může pohybovat po souši i vodě.\n\nHlavním účelem má být doprava vojenské techniky a osob tam, kde to nezvládnou vznášedla a běžné vyloďovací prostředky. Výhodou má být větší přepravní kapacita než u stávajících vyloďovacích prostředků. Americká námořní pěchota (USMC) testuje prototyp v měřítku 1:2 o rozměrech 13 metrů délky, 8 metrů šířky a 5 metrů výšky s hmotností 38 tun. Stroj je vybaven housenkovými pásy, které tvoří vzduchem plněné desky z tuhé pěny, na vodní hladině se chovají jako plováky.\n\n"}
{"id": "1035875", "url": "https://cs.wikipedia.org/wiki?curid=1035875", "title": "Kostel Sedmi radostí Panny Marie (Malé Svatoňovice)", "text": "Kostel Sedmi radostí Panny Marie (Malé Svatoňovice)\n\nKostel Sedmi radostí Panny Marie je římskokatolický poutní farní kostel v Malých Svatoňovicích. Je chráněn jako kulturní památka České republiky.\n\nBudova situovaná na svahu poblíž pramene dobré vody je z roku 1733. Přestavba proběhla v letech 1830-1831, generální oprava fasády byla provedena v roce 1998.\n\nBarokní stavba se sakristií, k níž na severu přiléhá kaple sv. Judy Tadeáše. Loď je klasicistní po empírové přestavbě z let 1830-1831. Nad portálem je slepé půlkruhové okno, nad kterým je letopočet 1830.\n\nV čele presbytáře stojí hlavní oltář Panny Marie Sedmiradostné z roku 1886. Autorem všech oltářů je polický truhlář Kajetán Pejskar, sochařskou výzdobu vytvořil Ferdinand Demetze ze Sankt Ulrichu v Tyrolsku. Uprostřed retabla za skleněnou výplní je plastika svatoňovické Madony od lidového řezbáře, chromého rolníka Jana Karáska z nedalekého Odolova, který ji vyřezal v roce 1715. Polychromie úpického malíře Václava Nývlta byla zmodernizována v polovině 20. století. Prvně byla vyvěšena 27. října 1715 v dřevěné skříňce na třešni – odtud název \"Panna Maria na třešni\". K vysvěcení kostela v roce 1734 přenesena na oltář v kostele. Zdobená kasička má na přední straně má oválné pouzdro s ostatky svatého Jana Nepomuckého, které se dávají poutníkům k líbání. Odívána bývá novodobým pláštíkem z textilií. Kolem rámu zasklené skříňky je figurální výzdoba soškami desíti andělů nesoucích různé hudební nástroje. Holubička nad nimi znázorňuje Ducha svatého.\n\nV bočních nikách hlavního oltáře jsou sochy slovanských věrozvěstů vytvořené v roce 1886: na evangelní straně sv. Metoděje, biskupa, na epištolní straně sv. Cyrila, mnicha. Na svatostánku je soška ptáka pelikána pocházející z roku 1886. Dle pověsti si rozdírá vlastní hruď, aby nakrmil svá mláďata svou vlastní krví. Tato biologicky nepravdivá představa bývala v umění používána jako obraz vykupitelské smrti Božského Spasitele. Naznačuje tím Krista, který pro nás na kříži prolil svou vlastní krev. Z roku 1886 pochází i sošky klečících andělů umístěné v predelle hlavního oltáře, jedna na evangelní straně, druhá na straně epištolní.\n\nLiturgická úprava v kněžišti je z roku 1975. Navrhl a zhotovil ji farář Václav Hartman z Hronova, který před kněžstvím vystudoval Vyšší umělecko-průmyslovou školu v Praze. Obětní stůl má vpředu tři mědirytiny, pohledově vlevo Panny Marie Bolestné, uprostřed je hlava Krista trním korunovaného a pohledově vpravo svatý Josef s lilií čistoty. Ambon má reliéf sv. apoštola a Jana Evangelisty s atributem orla. Na podstavci v presbytáři čelem k oltáři je novodobá socha svatého Josefa, snoubence Panny Marie, z roku 1978. Na vítězném oblouku naproti kazatelně se sochou Krista dobrého pastýře (Ježíšem s ovečkou na rameni) na stříšce (z roku 1887) visí velký kříž s ukřižovaným Kristem z roku 1899 a pod ním je ním socha Panny Marie Sedmibolestné z roku 1905. Vedle kazatelny je boční oltář sv. Jana Nepomuckého z roku 1887 se sochou světce v nice uprostřed. Boční oltář sv. Barbory, patronky horníků z roku je umístěn na epištolní straně lodi a v nice má soška patronky stojící nad uhelnou slojí se třemi figurkami havířů při dobývání uhlí ve štole.\n\nKřížová cesta z roku 1903 od Trutnovského malíře Ignáce Russe je obdobná jako křížové cesty v kostelech v Batňovicích, Horních Vernéřovicích, Radvanicích, Janovicích a v Mariánském sadě.\nNástěnné malby sedmi radostí Panny Marie jsou mimo šesté radosti od Ludvíka Nejedlého z Nového Bydžova a byly vytvořeny v roce 1899.\n\nV rozích klenby presbytáře kolem nástropní malby Korunování jsou čtyři evangelisté: sv. Matouš, sv. Marek, sv. Lukáš a sv. Jan.\n\nNa stropě lodi je freska – Immaculata (Neposkvrněná Panna Maria) mezi dvěma anděly, stojící na zeměkouli, s měsícem pod nohama, s 12 hvězdami kolem hlavy, nohou šlapající na jedovatého hada.\n\nBohoslužby se konají v neděli v 10.30, ve čtvrtek v 18.00 a první sobotu v měsíci v 8.30.\n\n"}
{"id": "1035876", "url": "https://cs.wikipedia.org/wiki?curid=1035876", "title": "Aleksander Kaszkiewicz", "text": "Aleksander Kaszkiewicz\n\nMons. Aleksander Kaszkiewicz (* 23. září 1949, Padhajdzi) je běloruský římskokatolický kněz a biskup Grodna.\n\nNarodil se 23. září 1949 v Padhajdzi. Po základní a střední školy nastoupil do Vyššího kněžského semináře v Kaunasi. Kněžské svěcení přijal 30. května 1976. V letech 1976-1981 byl farním vikářem v Panevėžysi. Roku 1981 se stal farářem farnosti Svatého Ducha ve Vilniusu.\n\nDne 13. dubna 1991 jej papež Jan Pavel II. ustanovil prvním biskupem nově založené diecéze v Grodnu. Biskupské svěcení přijal 23. května 1991 z rukou biskupa Tadeusze Kondrusiewicze a spolusvětitelé byli biskup Edward Kisiel a biskup Juozas Preikšas. Jeho biskupské heslo je \"Jesu in te confido\" (Ježíši, důvěřuji ti) které převzal z obrazu Božího milosrdenství.\n\nDne 14. června 2006 se stal předsedou Běloruské biskupské konference. Je hlavou Rady pro mládež a Rady pro katolickou výchovu.\n\n"}
{"id": "1035878", "url": "https://cs.wikipedia.org/wiki?curid=1035878", "title": "Władysław Blin", "text": "Władysław Blin\n\nMons. Władysław Blin (* 31. května 1954, Świdwin) je běloruský římskokatolický kněz a emeritní biskup Vitebsku.\n\nNarodil se 31. května 1954 Świdwinu v polské rodině která po válce emigrovala z Běloruska. Po základní a střední škole nastoupil do Vyššího kněžského semináře ve Włocławku. Na kněze byl vysvěcen 25. května 1980 biskupem Janem Zarębou. Studoval na Katolické univerzitě v Lublinu a na Katolické teologické akademii ve Varšavě.\n\nRoku 1989 se vrátil do Běloruska, historické vlasti jeho rodičů, kde se stal farářem Katedrály Nanebevzetí Panny Marie v Mohylevi. Zde roku 1992 začal organizovat Mezinárodní ekumenický festival.\n\nRoku 1998 získal titul doktora teologie. Dne 13. října 1999 byl papežem Janem Pavlem II. jmenován prvním diecézním biskupem nově vzniklé diecéze Vitebsk. Biskupské svěcení přijal 20. listopadu 1999 z rukou kardinála Kazimierze Świątka a spolusvětiteli byli arcibiskup Dominik Hrušovský a biskup Aleksander Kaszkiewicz.\n\nDne 25. února 2013 přijal papež Benedikt XVI. jeho rezignaci na post biskupa Vitebsku. Jeho nástupcem se stal Aleh Butkiewicz.\n\n"}
{"id": "1035882", "url": "https://cs.wikipedia.org/wiki?curid=1035882", "title": "Alice in Chains (album)", "text": "Alice in Chains (album)\n\nAlice in Chains je třetí studiové album skupiny Alice in Chains, které vyšlo 7. listopadu 1995. Jedná se o první album, na kterém vystupuje baskytarista Mike Inez a zároveň poslední, na kterém zpívá Layne Staley.\n\nVšechny skladby napsali Layne Staley a Jerry Cantrell, pokud není uvedeno jinak.\n\n"}
{"id": "1035886", "url": "https://cs.wikipedia.org/wiki?curid=1035886", "title": "Donkey.bas", "text": "Donkey.bas\n\nDonkey.bas (nebo pouze Donkey) je závodní počítačová hra z roku 1981, což z ní činí vůbec první hru určenou pro PC. Byla distribuována na systému MS DOS jako ukázková hra a byla předinstalována v IBM PC. V této závodní hře se hráč se svou formulí snaží vyhnout oslům na silnici, po které formule jede. Hra se ovládá pouze mezerníkem, kterým se s formulí měnil pruh na silnici. Celá hra je extrémně jednoduchá, oproti pozdějším hrám ale stojí za zmínku nejen díky svému titulu první PC hry, ale také díky tomu, že její spoluautor je Bill Gates.\n\n"}
{"id": "1035889", "url": "https://cs.wikipedia.org/wiki?curid=1035889", "title": "Pertti Karppinen", "text": "Pertti Karppinen\n\nPertti Johannes Karppinen (* 17. února 1953, Vehmaa) je finský veslař, trojnásobný olympijský vítěz ve skifu.\n\nMěří 201 cm a váží kolem sta kilogramů, byl členem klubu Nesteen Soutajat ve městě Naantali. Byl známý svým drtivým finišem — největšího rivala Petera-Michaela Kolbeho předjel v olympijském finále 1976 i 1984 vždy až těsně před cílem (v roce 1980 se jejich souboj neuskutečnil, protože západní Německo moskevskou olympiádu bojkotovalo). Po třech olympijských prvenstvích v řadě skončil sedmý v roce 1988 a desátý v roce 1992. Je dvojnásobným mistrem světa na skifu, s mladším bratrem Reimou získali stříbro na dvojskifu v roce 1981. V letech 1979 a 1980 byl zvolen finským sportovcem roku.\n\n"}
{"id": "1035891", "url": "https://cs.wikipedia.org/wiki?curid=1035891", "title": "Maxmiliána Zásmucká ze Zásmuk", "text": "Maxmiliána Zásmucká ze Zásmuk\n\nMaxmiliána Zásmucká ze Zásmuk (3. května 1655 – 17. června 1718, klášter Doksany) byla česká šlechtična z rodu Zásmuckých ze Zásmuk, premonstrátka a vizionářka.\n\nNarodila se 3. května 1655 jako dcera Jana Karla Zásmuckého ze Zásmuk a jeho manželky Anny. O jejím dětství nemáme mnoho zpráv, neboť rod byl v té době velmi rozvětven a orientace je v něm dnes značně složitá a nepřehledná. Ze záznamů, které s jejím dětstvím můžeme ztotožnit, víme, že ve dvanácti letech se svěřila rodičů, že se jí zjevila Panna Marie. Postupně se jí začali zjevovat i další svatí. V patnácti letech se její rodiče snažili vmanipulovat do manželství, takže Maxmiliána utekla z domu. Útočiště nalezla u knížete Ferdinanda Augusta z Lobkovic, se kterým navázala spirituální vztah.\n\nV roce 1673 vstoupila do premonstrátského kláštera v Doksanech. Krátce po složení slavných slibů se však její zdravotní stav začal prudce zhoršovat, trpěla revmatismem, nemohla se hýbat a oslepla. Maxmiliána se poté ještě více upnula k Bohu a k modlení, výsledkem čehož bylo, že se jí po svaté mši 3. října 1677 ulevilo, vrátil zrak a také zdraví.\n"}
{"id": "1035896", "url": "https://cs.wikipedia.org/wiki?curid=1035896", "title": "Aurorazhdarcho", "text": "Aurorazhdarcho\n\nAurorazhdarcho je vyhynulým rodem menšího pterodaktyloidního ptakoještěra z čeledi Ctenochasmatidae, žijícího v období pozdní jury (asi před 150 miliony let) na území dnešního Německa (lokalita Solnhofen). Byl to malý pterosaur s rozpětím křídel lehce přes půl metru, živící se nejspíš hlavně rybami. Detailní výzkum fosílií ukázal, že mohl mít pod zobákem malý vak, ve kterém snad po vzoru dnešních pelikánů přenášel ulovené ryby. Jeho blízkými příbuznými byli zástupci rodů \"Ctenochasma\" a \"Pterodactylus\".\n\nPrávě první dochovaný exemplář tohoto ptakoještěra je zřejmě nejstarší objevenou zkamenělinou ptakoještěra vůbec. Mezi lety 1757 a 1779 jej již vlastnila arcivévodkyně Marie Anna Habsbursko-Lotrinská (dcera císařovny Marie Terezie) ve své rozsáhlé sbírce nerostů a zkamenělin. Dnes je tento exemplář známý jako \"Pester Exemplar\" a je uložen v Budapešti (kam byl roku 1871 zakoupen).\n\n"}
{"id": "1035897", "url": "https://cs.wikipedia.org/wiki?curid=1035897", "title": "Bitva o Ilovajsk", "text": "Bitva o Ilovajsk\n\nBitva o Ilovajsk či Ilovajský kotel (ukrajinsky \"Іловайський котел\", rusky \"бои за Иловайск\" či \"Иловайский котёл\") bylo vojenské střetnutí mezi ukrajinskými ozbrojenými silami a ozbrojenými silami ruské armády a proruských separatistů, spojených s mezinárodně neuznanou Doněckou lidovou republikou v rámci války na východní Ukrajině. Existuje mnoho důkazů (video, svědčení), že se bitvy u Ilovajsku zúčastnily na straně separatistů i pravidelné jednotky ruské armády. \n\nBitva probíhala mezi 7. srpnem 2014 a 2. zářím 2014 ve městě Ilovajsk a jeho okolí na východní Ukrajině. Skončilo vítězstvím separatistů, kterým se podařilo město udržet a způsobit ukrajinským silám velké ztráty (podle ukrajinských zdrojů až 1 000 padlých vojáků a dobrovolníků). Ukrajinská porážka vedla k trestnímu vyšetřování odpovědnosti ukrajinských činitelů za selhání ukrajinského velení a rezignaci ukrajinského ministra obrany Valerije Heleteje.\n\nBitva začala útokem ukrajinských ozbrojených sil na město Ilovajsk, ve snaze přerušit zásobovací trasy separatistů mezi městy Doněck a Luhansk. 18. srpna 2014 se ukrajinským silám podařilo vstoupit do Ilovajsku a osvobodit část města. Byly však vzápětí obklíčeny hlavně pravidelnou ruskou armádou, která čítála víc než 120 jednotek vojenské techniky včetně nejmodernějších modifikací, které byly evidovány v té době výhradně v Rusku. Technika se jednoduše dostala přes nekontrolované úseky rusko-ukrajinské hranice. \n\nNa konci srpna došlo k dohodě mezi ukrajinskými silami a separatisty o vytvoření humanitárního koridoru pro odchod ukrajinských jednotek z obklíčení. Podle ukrajinské verze následujících událostí měly ukrajinské jednotky podle dohody z obklíčení odejít s veškerou výzbrojí. Těsně před pokusem o odchod ukrajinských sil však ruská strana vyhlásila nové podmínky, které byly nepřijatelné: odejít bez veškeré vojenské techniky a navíc nechat všechny dobrovolnické ukrajinské jednotky v obklíčení. A tak separatisté na ně v rozporu s předchozí dohodou zaútočili a zmasakrovali je. Podle verze separatistů měly ukrajinské jednotky podle dohody odejít bez obrněných vozidel a munice a namísto toho se pokusily o proražení obklíčení, což vedlo k protiútoku a zničení ukrajinských jednotek jako bojeschopné síly.\n\nВійна, якої не було. Хроніка Іловайської трагедії. Роман Зіненко. Видавництво Фоліо, 2019.\n"}
{"id": "1035899", "url": "https://cs.wikipedia.org/wiki?curid=1035899", "title": "Odběrné předávací místo", "text": "Odběrné předávací místo\n\nOdběrné/předávací místo (OPM) je místo připojení objektu (být, rodinný dům apod.) k lokální distribuční soustavě elektřiny anebo zemního plynu. Každé OPM je vybaveno měřícím zařízením (elektroměrem či plynoměrem), hlavním jističem a má svůj identifikační kód (18místné číslo EAN).\n\nPočet odběrných míst (zákazníků) u jednotlivých dodavatelů elektřiny či plynu uvádí každý měsíc operátor trhu OTE. Změnou dodavatele nebo přepisem energie třeba při stěhování, pronájmu či prodeji nemovitosti či krachem nebo sloučením energetických firem dochází ke změnám v počtech odběrných míst mezi jednotlivými dodavateli.\n\n"}
{"id": "1035900", "url": "https://cs.wikipedia.org/wiki?curid=1035900", "title": "Filipínský box", "text": "Filipínský box\n\nFilipínský box, též známý jako mano-mano, panantukan či suntukan, je součást filipínských bojových umění, spočívající v neozbrojeném boji údery rukou (pěsti, malíkové hrany, otevřené dlaně či prstů), loktů, hlavy a ramen. Je používán v kombinaci se sikaranem – technikami zahrnujícími kopy a údery kolen. Na rozdíl od boxu nejde o sport, ale pouliční boj. Základním principem je zahrnutí protivníka velkým množstvím velmi rychlých úderů, s cílem znemožnit mu obranu a vyřadit jej z boje.\nFilipínský box vychází ze stejných principů, jako filipínský boj se sečnými zbraněmi či tyčí a může být s těmito technikami (či proti nim) používán současně. Protože protivník může být ozbrojen, filipínský box omezuje kontakt s protivníkem a dává přednost úhybům před bloky a grapplingem.\n\n"}
{"id": "1035908", "url": "https://cs.wikipedia.org/wiki?curid=1035908", "title": "Poplatek za rezervovaný příkon", "text": "Poplatek za rezervovaný příkon\n\nPoplatek za rezervovaný příkon (také poplatek za jistič) je součástí ceny elektrické energie, která se zúčtovává za měsíční rezervaci určitého množství energie pro každé OPM. Výše poplatku nezávisí na množství odebrané energie, ale na charakteristikách jističe. Ten nesmí být příliš slabý, aby nedocházelo k vypínání proudu při běžném provozu domácnosti, ani zbytečně silný. V případě, že se na odběrném místě používají spotřebiče vyžadující větší jištění, roste totiž i výše poplatku. Poplatek za rezervovaný příkon je inkasován distributorem elektřiny a činí kolem 7% celkové ceny 1 kWh elektrické energie. Kromě pravidelného poplatku za rezervovaný příkon, který je součástí účtů za energie odběratelů, se platí také jednorázový připojovací poplatek za rezervovaný příkon při zřizování nového odběrného místa.\n\n"}
{"id": "1035912", "url": "https://cs.wikipedia.org/wiki?curid=1035912", "title": "Právo na zapomnění", "text": "Právo na zapomnění\n\nPrávo na zapomnění či právo být zapomenut je právo být zapomenut v internetovém prostředí, přesněji nebýt na standardní vyhledávací dotaz vyhledán internetovým vyhledávačem. Má sloužit k ochraně osobnosti před stránkami, které mohou ovlivnit pověst osoby. Je uznávané jen v některých zemích. V případě, že internetový vyhledávač výzvě oprávněné osoby vyhoví, informuje o odstranění odkazu i provozovatele webu, na němž se nachází odstraněný článek. To často vede k tomu, že inkriminovaný provozovatel napíše příspěvek o odstranění odkazu i s popisem původně odstraněného obsahu. Jak vyplývá z rozhodnutí britského Information Commissioner's Office (obdoby českého Úřadu pro ochranu osobních údajů), je tato praxe v rozporu se zásadami ochrany soukromí, neboť v daném případě se nejednalo o veřejně činnou osobu, čin se stal v minulosti a byl již zahlazen. Šlo tedy o nepřípustný zásah do osobnostních práv žadatele.\n\nV Evropské unii vychází toto ze Směrnice Evropského parlamentu a Rady 95/46/ES ze dne 24. října 1995 o ochraně fyzických osob v souvislosti se zpracováním osobních údajů a o volném pohybu těchto údajů, kdy právo na zapomnění je dovozeno z rozsudku Soudního dvora EU ze dne 13. května 2014, ve věci C 131/12 Google Spain SL, Google Inc. proti Agencia Española de Protección de Datos (AEPD), Mario Costeja González. Mario Costeja González se původně domáhal přímo odstranění článku z internetových stránek novin \"La Vanguardia\". Směrnice ovšem připouští jednotlivým členským státům právo přijmout odchylnou úpravu. Španělsko, na rozdíl od České republiky, práva a povinnosti vyplývající z ochrany osobních údajů při jejich zpracování upravuje odlišně. Z tohoto důvodu nebyl Mario Costeja González úspěšný s žalobou přímo proti novinám \"La Vanguardia\" a požadoval pouhé odstranění odkazů k tomuto článku. Právo na zapomnění existovalo tedy v legislativě Evropské unie již od poloviny devádesátých let, v České republice existuje tato úprava od roku 2000. Právo na likvidaci osobních údajů nebylo masivně využíváno, neboť jak upozornila advokátka Hana Gawlasová z kanceláře Kinstellar v rozhovoru pro server Euractiv.cz\": \"„Nemělo to marketingovou podporu, lidé o tom nevěděli.“\"\n\nBritský komisař pro přístup k informacím Christopher Graham se obavám z omezení svobody projevu vyjádřil dle BBC tak, že \"„Určitě existují uzavřené případy, kterým by se mělo věnovat méně pozornosti. Právo by je považovalo za promlčené, ale Google nic takového nezná.“\" Advokát Jan Varga Českému rozhlasu řekl, že \"„Je otázka, jestli došlo k neoprávněnému zásahu do osobnostních práv. Zastávám názor, že média mají právo referovat o skutečnostech. Jiná věc je, že informace by měly být dávány relativně objektivním způsobem a ne způsobem, který by byl úmyslně poškozující daného člověka. Tam je asi ta hranice.\"\"\n\nDle vyjádření mediální zástupkyně společnosti Google Daniely Chovancové při posuzování \"\"vyhodnocují zda výsledky obsahují zastaralé nebo nepřesné informace. Zvažujeme, zda je zvěřejnění informací ve veřejném zájmu. Například se informace týkají finančních podvodů, zneužití pravomoci nebo zanedbání péče, odsouzení za trestný čin nebo veřejného působení ve státní správě. Náš tým odstraňování výsledků musí každou stránku posuzovat individuálně.\"\"\n\nV souvislosti s aplikací tohoto rozsudku se jeví jako problematické zveřejňování totožnosti lidí, kteří o smazání odkazů žádali. Mluvčí Úřadu pro ochranu osobních údajů David Pavlát k tomuto uvedl: \"„Pokud by <nowiki>[</nowiki>provozovatel stránky] například zveřejňoval informace o tom, které osoby se domáhají odstranění výsledků vyhledávání na jeho stránkách, byl by takový postup zjevně nelegitimní a v rozporu s účelem a smyslem evropské úpravy ochrany osobních údajů tak, jak ji v této záležitosti vyložil Soudní dvůr Evropské unie.“\"\n\nDle názoru Jakuba Míška a Jakuba Harašty medializací \"\"může v rámci přípravného řízení trestného či trestního stíhání dojít ke značné újmě na právech obviněného či žalovaného. Fakticky pak může dojít k narušení presumpce neviny medializací v duchu zmíněného rozhodnutí Nejvyššího soudu. Informace, které vedly k této faktické negaci presumpce neviny jsou na internetu dostupné i po zprošťujícím rozsudku. Postup podle rozhodnutí Google Spain tak umožňuje promítnout osvobozující rozsudek soudu do mediální sféry. V ní je často posledním „úkonem“ informování o zahájení vyšetřování nebo trestního stíhání.\"\"\n\nNěkdy je toto právo označováno jako cenzura. Vyjádřil se tak ku příkladu zakladatel Wikipedie Jimmy Wales.\n\nAsi nejznámejším příkladem použití práva na zapomnění je případ, kdy se Mario Costeja González domohl u Soudního dvora EU odstranění stránky La Vanguardia z výsledků vyhledávání španělského Googlu.\n\nDle serveru Živě.cz byl jednou z prvních odstraněných internetových stránek článek ekonomického editora BBC Roberta Pestona, který uveřejnil na svém blogu v roce 2007. V tomto případě šlo odstranění odkazu z vyhledávání v případu bývalého generálního ředitele banky Merrill Lynch, kdy článek BBC pojednával o jeho propuštění poté, co vyšlo najevo, že investiční banka má miliardové ztráty. Redaktor se nejprve domníval, že osobou, která žádost podala a je tedy dotčenou osobou byl právě jmenovaný ředitel banky, neboť byl jedinou osobou uvedenou jmenovitě v článku. Svůj omyl zjistil až později, neboť jak uvádí David Slížek ve svém článku:\" \"o výmaz nemusel zažádat člověk jmenovaný v textu, ale i kdokoli, jehož jméno se jen objevilo v diskusi pod článkem.\"\" \n\nÚspěšný byl také investor který dosáhl odstranění odkazu na článek Wall Street Journalu z roku 1998, kde se psalo o jeho účasti v semináři tantrického sexu. Google uznal za oprávněnou také žádost belgického občana, který byl odsouzen za závažný trestný čin, ale odvolacím soudem byl osvobozen.\n\nGoogle sám na svých stránkách uvádí příklady žádostí, které dostává včetně výsledku posouzení těchto žádostí. Google neuvedl osobní údaje žadatelů, pouze stát, z kterého žádost přišla. Jako příklady užití práva na zapomnění Google uvedl následující:\n\nV Česku byli například se svou žádostí úspěšní žadatelé zastoupení pražským advokátem Janem Vargou, kteří byli zproštěni obvinění, a to po 624 dnech strávených neoprávněně ve vazbě, kdy mediální publicita měla dle jeho slov negativní následky. Jak uvedl, v obecné rovině jde o případy, kdy je někdo neoprávněně obviněn z trestného činu a záležitost za sebou zanechá mediální otisk. Dále bylo tohoto práva využito např. ve prospěch studenta práv, který byl dříve v rámci kauzy Modrá hvězda nepravomocně odsouzen k podmíněnému trestu. Český rozhlas upozornil, že Google skryl předmětný článek pouze v evropské mutaci svého vyhledávače, a navíc jen z výsledků vyhledávání obsahujících jméno dotčené osoby, což umožňuje vylučovacím způsobem určit, o kterého z odsouzených nejspíše jde. Ukázal na Michala Fidru. Toto jméno uvedl i Jan H. Vitvar z \"Respektu\", který se ho dovtípil stejným způsobem. Podle Radia Wave může odstranění z vyhledávání vyvolat pravý opak zamýšleného, tzv. efekt Barbry Streisandové.\n\nDále bylo tohoto práva využito např. v kauze největší poštovní loupeže v dějinách české kriminalistiky. Google odstranil článek z roku 2002 informující o osvobozujícím rozsudku pro trojici obžalovaných, jimž nebyla prokázána vina. Český rozhlas uvedl, že Google opět skryl předmětný článek pouze v evropské mutaci svého vyhledávače a navíc nevzal v potaz skloňování jmen dotčených osob.\n\nŠéfredaktor Lupa.cz David Slížek k identifikaci dotčených osob uvedl, že „Google nezveřejňuje, kdo žádost podal. A uhodnout žadatele na základě textu nemusí být tak jednoduché, jak se zdá.“\n\nMezi další servery, jejichž článek byl odstraněn z výsledku vyhledávání, je \"iDNES.cz\". Člen představenstva mediální skupiny MAFRA Michal Hanák uvedl, že Google upozornil společnost na odstranění odkazu na článek celkem v pěti případech. Šlo například o článek \"Bonuswebu\" informující o možnostech počeštění programu, dále o fotografii, která byla zaslána do soutěže a dotčená žena později nechtěla, aby snímek na internetu zůstal. Odstranění z výsledků vyhledávání se dotklo také článku z blogu [Pooh.cz] o facebookových profilech zaměstnanců Telefónica O2. Vydavatelství Czech News Center také musely být odstraněny odkazy na články týkající se bulvárního serveru Ahaonline.cz.\n\nTýdeník \"Respekt\" 9. prosince 2014 informoval o svém prvním textu skrytém z výsledků vyhledávače Google, jímž se stala anglická verze článku Jaroslava Spurného a Marka Pokorného Korupce a trest z 15. dubna 2002. Při té příležitosti uvedl, že podle tehdejších posledních informací Google obdržel celkem 182 tisíc žádostí o smazání více než 655 tisíc odkazů, z toho 1893 žádostí o smazání téměř 8 tisíc odkazů přišla z ČR. Asi dvě třetiny z nich byly zamítnuty. Redaktorka Silvie Lauder přitom poukázala na netransparentnost celého procesu, a to na příkladu antisemitského komentáře Adama B. Bartoše ze serveru \"Prvnizpravy.cz\", který ji mimo jiné obviňoval ze lži a dle autorčina soudu poškozoval její profesní pověst, Google však stížnosti nevyhověl.\n"}
{"id": "1035920", "url": "https://cs.wikipedia.org/wiki?curid=1035920", "title": "Vnitřní kresba parcel", "text": "Vnitřní kresba parcel\n\nVnitřní kresba parcel představuje v katastrální mapě čáru, jež uvnitř parcely ohraničuje různé dílčí útvary, které jsou součástí této parcely (například chodník, trávník, budova, hradní nádvoří apod.). Zpravidla se pro vnitřní kresbu používá odlišná čára než pro hranice parcel, případně se na tuto čáru umisťuje tzv. slučka – mapová značka ve tvaru písmene „S“, zdůrazňující že útvary po obou stranách této čáry spolu tvoří jednu parcelu.\n\n"}
{"id": "1035930", "url": "https://cs.wikipedia.org/wiki?curid=1035930", "title": "Ketura (biblická postava)", "text": "Ketura (biblická postava)\n\nKetura (hebrejsky , „Okouřená kadidlem“), přepisováno též jako Ketúra či Cetura, je biblická postava, která se podle knihy Genesis stala manželkou Abraháma po smrti jeho první ženy Sáry. Ketura se stala pramatkou šestnácti kmenů, z nichž dva, Šeba (hebrejsky , Ševa) a Dedan (hebrejsky ), náležejí určitě ke kmenům arabským. Podle židovské tradice podpořené autoritou předního komentátora tóry Rašiho byla Ketura totožná s Hagar.\n\nNa podporu odlišnosti obou postav se uvádí biblické seznamy Hagařiných a Ketuřiných synů:\n\nŽidovská výkladová posloupnost pardes však tradici o totožnosti Hagar a Ketury nijak nevyvrací. Jméno totiž ve starozákonní době \"„znamenalo víc než pouhé pojmenování.“\" Jméno bylo považováno za součást duše a pokud u člověka došlo k zásadní změně v životních postojích nebo v postavení, mohlo se to projevit i změnou jména. A to byl i případ Hagar, která porodila svého syna Izmaela jako otrokyně, kdežto ostatní své syny již jako žena svobodná a duchovně obrozená.\n\n"}
{"id": "1035939", "url": "https://cs.wikipedia.org/wiki?curid=1035939", "title": "Antoni Dziemianko", "text": "Antoni Dziemianko\n\nMons. Antoni Dziemianko (* 1. ledna 1960, Zabroddzje) je běloruský římskokatolický kněz a biskup Pinsku.\n\nNarodil se 1. ledna 1960 v Zabroddzje. Po ukončení základní a střední školy, neobdržel povolení státu ke studiu v kněžském semináři v Rize. Kněžskou formaci získal od preláta Wacława Pientkowskiego, poté generálního vikáře Pinské diecéze. Na kněze byl vysvěcen 28. října 1980 biskupem Vincentasem Sladkevičiusem. Do 26. dubna 1985 neměl od státních orgánů povolení k vykonávání kněžské služby, a pracoval jako sakristán a varhaník.\n\nV letech 1982–1984 působil ve vojenské službě na severním polárním kruhu (Murmanská oblast). Následně do roku 1998 byl farářem v Novogrodku. Roku 1992 začal studovat na Institutu rodiny Katolické teologické akademie ve Varšavě, kde roku 1996 získal titul magistra teologie.\n\nDne 4. července 1998 byl papežem Janem Pavlem II. jmenován pomocným biskupem diecéze Grodno a titulárním biskupem z Lesvi. Biskupské svěcení přijal 29. září 1998 z rukou kardinála Kazimierze Świątka a spolusvětiteli byli arcibiskup Dominik Hrušovský a biskup Aleksander Kaszkiewicz.\n\nV letech 1998–2004 byl generálním vikářem hrodenské diecéze, farář katedrály a rektor semináře Grodnu.\n\nDne 14. prosince 2004 byl jmenován pomocným biskupem arcidiecéze Minsk-Mohylev. V den rezignace 14. června 2006 Kazimierze Świątka na post arcibiskupa Minsku-Mohylevy byl ustanoven apoštolským administrátorem téže arcidiecéze. Tuto funkci vykonával do 21. září 2007 kdy se novým arcibiskupem stal Mons. Tadeusz Kondrusiewicz.\n\nDne 3. května 2012 byl jmenován diecézním biskupem Pinsku.\n\n"}
{"id": "1035943", "url": "https://cs.wikipedia.org/wiki?curid=1035943", "title": "Peteinosaurus", "text": "Peteinosaurus\n\nPeteinosaurus byl rod vývojově primitivního pterosaura, žijícího na území dnešní Itálie v období svrchního triasu (před asi 215 miliony let). Objeveny byly pouze fosilie tří subadultních (nedospělých) jedinců, lebka se ani v jednom případě nedochovala. Nález pochází z lokality Cene (údolí Seriana) v souvrství Zorzino Limestone. Formálně byl typový druh \"P. zambelli\" popsán roku 1978.\n\nTento malý pterosaur měl dlouhá křídla, drobné nohy a dlouhý ocas, který mohl být zakončený kosočtverovitým výrůstkem, který sloužil k zachování rovnováhy při letu. Jeho evropský příbuzný se nazýval \"Dimorphodon\" a jejich společným znakem byla masivní, ale dosti lehká lebka. Rozpětí křídel dosahovalo pouze kolem 60 cm. Pravděpodobně lovil hmyz, který chytal do velikých čelistí. Mezi jeho současníky patřil např. rauisuch \"Postosuchus\" nebo sauropodomorf \"Plateosaurus\".\n\n\"Peteinosaurus\" byl zobrazen v dokumentárním seriálu \"Putování s dinosaury\", a to hned v prvním díle. Je tam vyobrazen jako malý pterosaur, který loví hmyz.\n\n\n"}
{"id": "1035946", "url": "https://cs.wikipedia.org/wiki?curid=1035946", "title": "Iosif Stanieuski", "text": "Iosif Stanieuski\n\nMons. Iosif Stanieuski (* 4. dubna 1969, Zanjevičy) je běloruský římskokatolický kněz a pomocný biskup Grodna.\n\nNarodil se 4. dubna 1969 v Zanjevičy. Po základní vojenské službě, vstoupil do Vyššího semináře v Grondu (1990). Kněžské svěcení přijal 17. června 1995. Poté se stal farním vikářem ve farnosti svatého Václava ve Vaŭkavysku. Po více než roční pastorační službě se zaměřil studovat na Katolické univerzitě v Lublinu, kde získal licenciát z kanonického práva. Roku 1999 se stal prefektem a 23. června 2005 rektorem semináře v Grodnu. Od roku 2000 je soudcem, a od roku 2005 viceoficiálem Mezidiecézního diecézního soudu v Grodnu.\n\nJe členem biskupského kolegia poradců hrodenské diecéze. V letech 2007–2013 byl zodpovědný za pastorační formaci mladých kněží diecéze Grodno. Od roku 2009 slouží v Běloruské biskupské konferenci jako národní koordinátor pro pastoraci. Roku 2012 získal titul Kaplana Jeho Svatosti.\n\nDne 29. listopadu 2013 jej František (papež) ustanovil pomocným biskupem Grodna a titulárním biskupem z Tabaicary. Biskupské svěcení přijal 1. února 2014 z rukou biskupa Aleksandera Kaszkiewicze a spolusvětiteli byli arcibiskup Tadeusz Kondrusiewicz a biskup Antoni Dziemianko.\n\n"}
{"id": "1035947", "url": "https://cs.wikipedia.org/wiki?curid=1035947", "title": "John Oliver", "text": "John Oliver\n\nJohn William Oliver (* 23. dubna 1977) je anglický politický satirik, spisovatel, producent, televizní moderátor, dabér, kritik a stand-up komik. Je známý především ve Spojených státech díky spolupráci na pořadech \"The Daily Show with Jon Stewart\", satirickém komediálním podcastu \"The Bugle\" a jako moderátor \"John Oliver's New York Stand-Up Show\" na televizi Comedy Central. Na konci roku 2013 opustil \"The Daily Show\" a 27. dubna 2014 začal moderovat \"Last Week Tonight with John Oliver\" na HBO. Ve svém rodném Spojeném království je známý především díky pořadu \"Mock the Week\".\n"}
{"id": "1035948", "url": "https://cs.wikipedia.org/wiki?curid=1035948", "title": "Martin Dušek", "text": "Martin Dušek\n\nMartin Dušek (* 17. května 1978 Česká Lípa) je český režisér dokumentárních filmů. Vystudoval televizní žurnalistiku na Fakultě sociálních věd Univerzity Karlovy a také studoval dokumentární tvorbu na FAMU. Jeho filmy \"Poustevna, das ist Paradies!\" (2007) a \"K oblakům vzhlížíme\" (2014) byly na Mezinárodním festivalu dokumentárních filmů v Jihlavě oceněny jako nejlepší české dokumentární filmy daných ročníků.\n\nFilm \"K oblakům vzhlížíme\" zvítězil v kategorii nejlepší dokument také na Cenách české filmové kritiky 2014.\n\n\nZáznam přednášky z PechaKucha Night Plzeň 2015\n"}
{"id": "1035949", "url": "https://cs.wikipedia.org/wiki?curid=1035949", "title": "Kaple svatého Jana Křtitele (Litoměřice)", "text": "Kaple svatého Jana Křtitele (Litoměřice)\n\nKaple svatého Jana Křtitele v Litoměřicích je raně barokní stavba stojící v Máchově ulici v Litoměřicích na východním svahu Dómského pahorku. Je chráněna jako kulturní památka České republiky.\n\nJako gotický kostel byla kaple připomínána již v roce 1384. Tento původní drobný centrální kostel vzniklý ve 12. nebo 13. století byl poškozen za třicetileté války a následně zpustl. Litoměřický radní protokol uvádí žádost biskupa Jaroslava Františka ze Šternberka z roku 1676 o pusté místo po kostelíku \"sv. Jana na Dubině\". Dnešní kaple sv. Jana Křtitele, která nahradila gotický kostel, byla vystavěna zřejmě Giuliem Broggiem v letech 1676–1677, jak dokládá nápis na vstupním portálu. Opravována byla v letech 1910, 1955 a 1999. V některých dobách sloužila kaple spíše profánním potřebám litoměřického biskupství, např. se v ní sušilo prádlo. Bohoslužby se zde konají každoročně ve dnech okolo svátků sv. Jana Křtitele.\n\nKompozice kaple je ještě poplatná renesančnímu prostorovému cítění. Jedná se o centrální, čtyřbokou stavbu se stanovou střechou. Nízký stan vrcholí lucernou osvětlenou volskými oky a má nad vstupním průčelím štítový vikýř, který sloužil jako otevřená zvonička. Paralelu k této kapli najdeme v blízkých Liběšicích u Litoměřic, proto je i tamní hřbitovní kaple sv. Františka Xaverského připisována G. Broggiovi. U nároží jsou odsazené pilastry bez hlavic, ve vpadlých polích okna uzavřená segmentem.\n\nHlavní portál je obdélný s bohatým rámem, v nadpraží pak kartuše s nápisovou deskou. V rozeklaném frontonu (nad portálem) je umístěn znak litoměřického biskupa Jaroslava Františka Ignáce ze Šternberka.\n\nVnitřek kaple je čtvercový. V rozích jsou vtažené zkosené pilíře s římsovými úseky, nad kterými je na pendentivech oktogonální kupole s lucernou. Při podlaze kaple se nachází renesanční kamenný náhrobek z roku 1573. V současnosti jsou uvnitř uskladněny také barokní sochy z původního mostu přes Labe.\n\nV kamenném ohrazení okolo kaple se nachází malý hřbitůvek. Byl zde pohřben v důsledku josefínských reforem i 6. litoměřický biskup Emanuel Arnošt Valdštejn v tzv. \"josefínské hrobce\". Na konci 20. století se ostatky tohoto biskupa podařilo exhumovat a po antropologickém průzkumu je uložit do krypty před oltářem Panny Marie Bolestné v litoměřické katedrále.\n\n\n\n\n"}
{"id": "1035950", "url": "https://cs.wikipedia.org/wiki?curid=1035950", "title": "Juryj Kasabucki", "text": "Juryj Kasabucki\n\nMons. Juryj Kasabucki (* 15. února 1970, Maladzječna) je běloruský římskokatolický kněz a pomocný biskup Minsku-Mohylevy.\n\nNarodil se 15. února 1970 Maladzječně. Před základní vojenskou službou studoval na Běloruském Institutu národního hospodářství. Poté vstoupil do Vyššího semináře v Grodnu a na kněze byl vysvěcen 7. prosince 1996. Poté začal působit jako kněz farnosti Nanebevzetí Panny Marie a svatého Stanislava v Mohylevi, a ve farnosti Povýšení svatého Kříže ve Viliejce.\n\nV letech 1999-2001 studoval na Katolické univerzitě v Lublinu, kde získal licenciát z fundamentální teologie. Stal se prefektem semináře v Pinsku, kde později začal učit. Roku 2004 řídil sekretariát Běloruské biskupské konference a roku 2005 se stal kancléřem arcidiecézní kurie arcidiecéze Minsk-Mohylev. Roku 2006 se stal farním administrátorem farnosti Nejsvětější Trojice a svatého Rocha v Minsku.\n\nDne 29. listopadu 2013 jej papež František ustanovil pomocným biskupem Minsku-Mohylevy a titulárním biskupem ze Sciliumu. Biskupské svěcení přijal 25. ledna 2014 z rukou arcibiskupa Tadeusze Kondrusiewicze a spolusvětiteli byli biskup Aleksander Kaszkiewicz a biskup Antoni Dziemianko.\n\nKromě toho že mluví bělorusky ovládá ruštinu, polštinu a angličtinu.\n\n"}
{"id": "1035953", "url": "https://cs.wikipedia.org/wiki?curid=1035953", "title": "Pterodaustro", "text": "Pterodaustro\n\nPterodaustro (= \"jižní křídlo\") byl rod pterosaura (ptakoještěra) z čeledi Ctenochasmatidae. Žil na území dnešní Argentiny, ale možná i na území Chile a Francie v období pozdní rané křídy. Jeho dlouhá křídla měla rozpětí kolem 1,5 metru. Pravděpodobně byl i osrstěný, avšak jeho srst byla pravděpodobně voděvzdorná, protože žil u vody. Byl to pravděpodobně společenský tvor, který žil v hejnech.\n\nRod \"Pterodaustro\" měl poměrně standardně vypadající tělo, podobné jako měli jiní pterodaktyloidi, ale lebkou se úplně vymykal. Byla dlouhá 25 cm a zobák pterodaustra byl silně prohnutý vzhůru, což je u pterosaurů neobvyklé, ale nejpodivnějším znakem byla řada zhruba pěti set drátovitých zubů na obou stranách spodní čelisti. Tyto zuby směřovaly nahoru jako štětiny kartáčku na zuby a byly tak dlouhé, že se nemohly vejít dovnitř zobáku, když byla horní čelist zavřená. Pterodaustro zřejmě používal zuby k \"prosívání\" potravy z mělké vody. Z vody protékající mezi zuby zachycoval drobné živočichy a rostliny. Poté zobák zavřel, aby mohl kořist spolknout. Tento způsob krmení se nápadně podobá krmení plameňáků.\n\n\n"}
{"id": "1035956", "url": "https://cs.wikipedia.org/wiki?curid=1035956", "title": "Aleh Butkiewicz", "text": "Aleh Butkiewicz\n\nMons. Aleh Butkiewicz (* 18. března 1972, Braslaŭ) je běloruský římskokatolický kněz a biskup Vitebsku.\n\nNarodil se 18. března 1972 v Braslaŭi. Po absolvování maturity studoval na Státní technicko-zemědělské univerzitě v Bělorusku, kde roku 1994 získal akademický titul v oboru strojírenství. Poté vstoupil do Vyššího semináře v Grodnu a dne 13. května 2000 byl vysvěcen na kněze. Stal se farním vikářem v Navapolacku a poté farářem v Bješankovičy. Roku 2003 byl jmenován farářem farnosti svatého Antonína z Padovy ve Vitebsku a diecézním vikářem severu.\n\nDne 29. listopadu 2013 jej papež František ustanovil diecézním biskupem Vitebsku. Biskupské svěcení přijal 18. ledna 2014 z rukou arcibiskupa Claudia Gugerottiho a spolusvětiteli byli arcibiskup Tadeusz Kondrusiewicz a biskup Aleksander Kaszkiewicz.\n\nKormě toho že mluví bělorusky ovládá ruštinu a polštinu.\n\n"}
{"id": "1035957", "url": "https://cs.wikipedia.org/wiki?curid=1035957", "title": "Josef Kristián Hohenlohe", "text": "Josef Kristián Hohenlohe\n\nJosef Kristián František Ignác kníže z Hohenlohe-Waldenburg-Bartenstein (6. listopadu 1740, Bartenstein blízko Wittenbergu – 21. ledna 1817, Javorník) byl německý katolický duchovní. V letech 1795–1817 stál v čele vratislavské diecéze.\n\nJiž ve svých osmi letech přijal postřižiny a roku 1749 se stal kanovníkem v Kolíně nad Rýnem. Od roku 1771 byl kanovníkem ve Štrasburku, Salzburgu a proboštem v Kolíně nad Rýnem. V roce 1776 přišel do zednářské lóže v Bonnu. Roku 1781 se stal kanovníkem a roku 1788 proboštem ve Vratislavi. Pruský král jej poslal do Slezska a kapitula jej 3. srpna 1789 pod nátlakem světských orgánů zvolila na místo koadjutora. Na přání vlády nastoupil po smrti Filipa Schaffgotsche na místo vratislavského biskupa. Po usednutí na biskupský stolec dosáhl v rámci diecéze organizačních i ekonomických zlepšení. O náboženské a duchovní záležitosti jevil pouze malý zájem a nadále zůstával zednářem. Po sekularizaci církevního majetku se na protest přestěhoval do rakouské části diecéze. Ve shodě se svou poslední vůlí byl dne 25. ledna 1817 pochován na hřbitově v Javorníku. Ve stejném hrobě byly mezi lety 1945 a 1991 uloženy ostatky kardinála Adolfa Bertrama.\n\n"}
{"id": "1035959", "url": "https://cs.wikipedia.org/wiki?curid=1035959", "title": "Hymna Vietnamské republiky", "text": "Hymna Vietnamské republiky\n\nStátní hymnou Vietnamské republiky byla v období 1948–1975 píseň známá jako \"Tiếng Gọi Công Dân\" (\"Národní hymna Vietnamské republiky\"), původně známá jako \"Pochod mládeže\" (vietnamsky: \"Thanh Niên Hành Khúc\") nebo \"Pochod studentů\" (vietnamsky: \"Sinh Viên Hành Khúc\"). Text i hudbu složil Lưu Hữu Phước.\n\nPo pádu Saigonu v roce 1975 je hymna používána vietnamskou minoritou po celém světě jako hymna svobodného Vietnamu.\n"}
{"id": "1035961", "url": "https://cs.wikipedia.org/wiki?curid=1035961", "title": "César pro nejslibnějšího herce", "text": "César pro nejslibnějšího herce\n\nCésar pro nejslibnějšího herce je jedna z kategorií francouzské filmové ceny \"César\". Kategorie existuje od roku 1983.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1035963", "url": "https://cs.wikipedia.org/wiki?curid=1035963", "title": "Pessegueiro", "text": "Pessegueiro\n\nIlha do Pessegueiro (\"Broskvoňový ostrov\") je neobydlený ostrůvek v Atlantském oceánu, který leží nedaleko města Sines v portugalském regionu Alentejo. Leží 250 metrů od pevniny a měří 300 metrů na délku a 200 metrů na šířku. Ostrov je skalnatý, tvořený převážně čedičem, nejvyšší bod leží 21 metrů nad mořem. Je součástí národního parku \"Parque Natural do Sudoeste Alentejano e Costa Vicentina\", hnízdí na něm množství mořských ptáků. Ostrov obývali Kartaginci a Římané, z té doby se zachovaly nádrže na nasolování ryb. V roce 1588 začala stavba pevnosti na ostrově, projekt zahrnoval i jeho propojení náspem s pevninou a výstavbu přístavu, nebyl však nikdy dokončen. K ostrovu se vztahuje legenda, podle níž arabští piráti v 18. století zničili zdejší kapli s poustevnou a spálili sochu Panny Marie. Ta se však později našla nepoškozená, na paměť tohoto zázraku byla na pevnině nedaleko ostrova vybudována kaple \"Capela de Nossa Senhora da Queimada\" (spálené Panny Marie).\n"}
{"id": "1035969", "url": "https://cs.wikipedia.org/wiki?curid=1035969", "title": "Radiotelevizija Slovenija", "text": "Radiotelevizija Slovenija\n\nRadiotelevizija Slovenija, česky \"Rozhlas a televize Slovinska\", nebo jen RTV Slovenija je slovinský veřejnoprávní televizní a rozhlasový vysílatel.\n\nRadio Ljubljana začala poprvé vysílat 1. září 1928 experimentálním vysíláním. Dne 28. října již rozhlasová stanice měla naplánovaný program. Dne 11. dubna 1941 byl zničen vysílač v Domžale a stanice byla obsazena italskými fašisty.\n\nDne 1. dubna 1949 byla v Lublani založena první televizní laboratoř, která ale byla oddělená od rozhlasové stanice.\n\nDruhý rozhlasový kanál zahájil přenos v roce 1951. Dne 11. listopadu 1958 obdržel televizní kanál pravidelný plán, který sdílel s ostatními jugoslávskými republikami. Pro TV Ljubljana bylo vyhrazeno kolem 30% vysílacího času. TV Ljubljana v roce 1960 produkovala svůj první přenos pro společnost \"Eurovision\", kdy vysílala skoky na lyžích z města Planica. Barevné vysílání se datuje od roku 1966.\n\nCelonárodní rozhlasové stanice mají sídlo v Lublani a vysílají ve slovinštině. Stanice je možné přijímat po celém Slovinsku. Patří sem stanice \"Prvi program\", \"Val 202\" a \"ARS\".\n\n\n\n\nRegionální rozhlasové stanice mají sídlo v regionálních centrech vysílatele. Vysílání probíhá ve slovinštině nebo v jazycích původních menšinových obyvatel v oblasti. Stanice je možné přijímat pouze ve svých regionech. Patří sem stanice \"Radio Koper\", \"Radio Capodistria\", \"Radio Maribor\" a \"Pomurski madžarski radio\" (MMR).\n\n\n\n\n\nDále je zde stanice Radio Slovenia International, zkráceně RSi, má sídlo v Mariboru. Signál lze přijímat na různých místech po celém Slovinsku a v jihovýchodním Rakousku. Stanice je určena pro krajany, turisty, anglicky mluvících Slovince a cizince.\n\nCelonárodní televizní stanice vysílatele je možné sledovat po celém Slovinsku. Sídlo se nachází v Lublani. Pořady jsou vysílány ve slovinštině.\n\n\n\n\nKaždé z regionálních sídel vysílatele má vlastní televizní zařízení. Zatímco TV Koper/Capodistria je dvojjazyčná (vysílá italsky a slovinsky), maďarská veřejnost nemá žádnou regionální televizní stanici, ale na kanále TV Slovenija 1 je k dispozici pravidelné vysílání v maďarštině.\n\n\n"}
{"id": "1035971", "url": "https://cs.wikipedia.org/wiki?curid=1035971", "title": "Zdeněk Brdlík", "text": "Zdeněk Brdlík\n\nZdeněk Brdlík (30. dubna 1929, Počátky, okres Pelhřimov – 16. října 1983, Arnoštovice u Votic) byl český akademický malíř, ilustrátor a grafik.\n\nZdeněk Brdlík absolvoval v Praze Státní grafickou školu a posléze Akademii výtvarných umění u profesorů Miloslava Holého a Vladimíra Pukla. Působil jako grafik v časopise \"Tvorba\". Ilustroval knihy o přírodě (za vrchol jeho ilustrační tvorby jsou považovány jeho ilustrace ke knihám Jaromíra Tomečka). Vedle ilustrací a grafiky se věnoval také volné malbě a známkové tvorbě.\n\n\n"}
{"id": "1035972", "url": "https://cs.wikipedia.org/wiki?curid=1035972", "title": "Truhlářka", "text": "Truhlářka\n\nTruhlářka je pojmenování pražských usedlostí, které mohou být:\n\n"}
{"id": "1035974", "url": "https://cs.wikipedia.org/wiki?curid=1035974", "title": "HNoMY Norge", "text": "HNoMY Norge\n\nHNoMY Norge (v norštině, KS nebo K / S Norge) je královská jachta Norska a jedna ze tří zbývajících činných královských jachet v Evropě. Jméno lodi \"Norge\" je norský název pro Norsko.\n\nKrálovská jachta \"Norge\" byla dar norských občanů králi Haakonu VII. v roce 1947. Jachta je majetkem krále, ale udržovaná a obsluhovaná Norským královským námořnictvem.\n\nPůvodně byla jachta postavena v roce 1937 jako Philante pro podnikatele sira Thomase Sopwithe. Co by jedna z největších lodí tohoto typu byla v roce 1939 zabavena Royal Navy a sloužila během druhé světové války jako eskortní plavidlo v konvojích přes Atlantik.\n\nV červenci 1947 loď zakoupilo Norsko a přestavělo ji do podoby královské jachty jako dar králi k jeho 75. narozeninám. Přestavba byla dokončena v roce 1948 a král Haakon nakonec dostal svoji královskou jachtu, která byla pojmenována \"Norge\".\n\nKrál Haakon často používal \"Norge\" pro cestování v Norsku i do zahraničí.\n\nKrál Olaf V. převzal \"Norge\" po smrti svého otce v roce 1957 a byl přijat desetiletý plán na vylepšení trupu a technického vybavení. Král následoval tradici zavedenou králem Haakonem v užívání \"Norge\" při oficiálních i soukromých událostech.\n\nBěhem oprav v loděnici Horten 7. března 1985 vypukl na \"Norge\" požár, který trval celý den a zničil většinu lodi. Zachoval se jen trup a motory. Král Olav se rozhodl loď přestavět v loděnici Horten a o rok později byl opět schopen převzít Norge s vyšší úrovní bezpečnosti a lepším technickým vybavením než před požárem.\n\nKdyž král Olav v roce 1991 zemřel, převzal \"Norge\" král Harald V.\n\n"}
{"id": "1035975", "url": "https://cs.wikipedia.org/wiki?curid=1035975", "title": "Sü Wej", "text": "Sü Wej\n\nSü Wej (, 1521–1593), byl čínský kaligraf, malíř, dramatik a básník mingského období.\n\nSü Wej používal zdvořilostní jméno Wen-čchang () a celou řadu pseudonymů, např. Čching-tcheng tao-š’ (), nebo Tchien-čch’ šan-žen ().\n\nSü Wej se narodil roku 1521, pocházel z Šan-jinu (; dnes Šao-sing v Če-ťiangu). Studoval konfucianismus, roku 1540 byl přijat mezi studenty státní konfuciánské školy, ale u úřednických zkoušek na provinční úrovni osmkrát propadl. Živil se jako učitel a spisovatel, pracoval i jako asistent důstojníků, a od roku 1557 působil pět let jako soukromý sekretář Chu Cung-siena, vrchního velitele \"cung-tu\" pro region Nan č’-li a provincie Če-ťiang, Ťiang-si a Fu-ťien. Sü Wej mimo jiné navrhoval vojenské strategie k potření pirátů a banditů sužujících zmíněné provincie, sestavoval propagační texty a memoranda pro vládu v Pekingu. V 50. a 60. letech 16. století získal reputaci úspěšného básníka a malíře, ale i psychicky nevyrovnaného pijáka. Roku 1566 zranil sebe a ubodal svou manželku a byl uvězněn. Po sedmi letech ho pro duševní chorobu propustili. Nepodařilo se mu získat nějaké zaměstnání a byl závislý na mecenáších z řad uměnímilovných úředníků a důstojníků (mimo jiné generála Li Žu-sunga). Dožil v chudobě.\nJako malíř se věnoval především žánru květin a ptáků. Navazoval přitom na styl takových umělců, jako byli Liang Kchaj, Lin Liang a Šen Čou. Jeho obrazy malované rozmývanou tuší se vymykaly běžné soudobé tvorbě a byly svým způsobem blízké (mnohem pozdější) evropské abstraktní malbě. Jako kaligraf vynikl svým „bláznivým konceptním písmem“ nespoutaným konvencemi. Inspiroval se v něm dílem sungských umělců Su Š’a a Mi Fua.\n\nMěl hluboký vliv na tvorbu čchingských individualistů, Š’-tchaoa a Pa-ta šan-žena, osmi podivínů z Jang-čou z 18. století, ale i moderní umělce, např. Čchi Paj-š’a.\n\nVedle kaligrafie a malířství byl i úspěšným esejistou a dramatikem, nejslavnějším mingským autorem severních her \"ca-ťü\". Ceněná je jeho nekonvenční série čtyř her \"S’-šeng jüan\" (, „Čtyři zvolání gibbona“).\n\n"}
{"id": "1035978", "url": "https://cs.wikipedia.org/wiki?curid=1035978", "title": "Wang Tuo", "text": "Wang Tuo\n\nWang Tuo (, 1592–1652), byl čínský kaligraf, malíř a básník na přechodu mingského a čchingského období.\n\nWang Tuo používal zdvořilostní jméno Ťüe-s’ () či Ťüe-č’ () a celou řadu pseudonymů.\n\nWang Tuo pocházel z Meng-ťinu v provincii Che-nan (dnes je Meng-ťin okres v Luo-jangu). Studoval konfuciánství, prošel nižšími stupni úřednických zkoušek, roku 1622 složil i jejich nejvyšší stupeň – palácové zkoušky a získal hodnost \"ťin-š’\". Poté sloužil ve státní správě.\n\nZískal si jméno jako básník, malíř a především kaligraf. Vycházel z díla starých mistrů (Jen Čen-čchinga a Mi Fua). Nemalou část své kaligrafické tvorby zasvětil kopírování prací Wang Si-č’a, jeho nápisy v konceptním písmu však nebyly pouhé kopie, ale tvůrčí interpretace svého vzoru. Jeho osobitý styl ovlivňuje čínskou kaligrafii do současnosti.\n"}
{"id": "1035982", "url": "https://cs.wikipedia.org/wiki?curid=1035982", "title": "Garanti Koza Tournament of Champions 2014", "text": "Garanti Koza Tournament of Champions 2014\n\nGaranti Koza Tournament of Champions 2014 představoval jeden ze dvou závěrečných tenisových turnajů ženské profesionální sezóny 2014 pro nejlepší hráčky okruhu, které nestartovaly na předcházejícím Turnaji mistryň, a to podle specifických kritérií. Herní systém měl naposledy formát dvou základních skupin. Dvě nejlepší tenistky z každé skupiny postoupily do semifinále, které se již hrálo vyřazovacím systémem. Celkové odměny činily 750 000 dolarů.\n\nTurnaj se konal mezi 28. říjnem až 2. listopadem potřetí a naposledy v bulharském hlavním městě Sofii. Probíhal na krytém dvorci s tvrdým povrchem v aréně Armeec. Představoval závěrečnou událost roku v kategorii WTA International.\n\nRumunská obhájkyně titulu Simona Halepová se turnaje nezúčastnila, když v roli světové čtyřky startovala na Turnaji mistryň. Vítězkou se německá tenistka Andrea Petkovicová, která ve finále zdolala Italku Flavii Pennettaovou po třísetovém průběhu.\n\nSoutěže dvouhry se účastnilo osm hráček, z nichž každá nastoupila ke třem vzájemným zápasům v jedné ze dvou čtyřčlenných základních skupin – Serdika a Sredets. První dvě tenistky z každé skupiny postoupily do semifinále, které již bylo odehráno vyřazovacím systémem pavouka. První ze skupiny Serdika se utkala s druhou ze skupiny Sredets a naopak. Vítězky semifinále se pak střetly ve finále o turnajový titul.\n\nKonečné pořadí v základní skupině se řídilo následujícími kritérii:\n\nCelkový rozpočet turnaje činil 750 000 amerických dolarů.\n\n\nTurnaje konaného pouze ve dvouhře se účastnilo osm hráček (včetně dvou startujících na divokou kartu). Prvních šest tenistek si účast zajistilo splněním dvou kritérií. Nastoupit mohly nejvýše postavené hráčky na singlovém žebříčku WTA v pondělní aktualizaci v týden startu turnaje, které se neúčastnily Turnaje mistryň. Druhou podmínkou byla výhra ve dvouhře na některém z turnajů kategorie WTA International Tournaments v sezóně WTA Tour 2014.\n\nDivoké karty obdržely 41. hráčka žebříčku Cvetana Pironkovová z Bulharka a italská světová patnáctka Flavia Pennettaová, která by splnila žebříčkové kritérium, ale rovněž jako Bulharka nevyhrála žádnou trofeje z příslušné kategorie.\n\nTabulka uvádí hráčky, které v sezóně 2014 vyhrály alespoň jeden turnaj kategorie International, čímž splnily jedno ze dvou kritérií.\n\nDvě divoké karty původně obdržely Cvetana Pironkovová a Srbka Jelena Jankovićová. Ta se však 11. října odhlásila a její karta přešla na Flavii Pennettaovou. Dne 23. října pak odstoupila Samantha Stosurová pro zranění nohy. Na turnaji ji nahradila Španělka Garbiñe Muguruzaová.\n"}
{"id": "1035986", "url": "https://cs.wikipedia.org/wiki?curid=1035986", "title": "Velor-X-trike", "text": "Velor-X-trike\n\nVelor-X-trike je dvoumístné tříkolové vozidlo, hybrid mezi automobilem a motocyklem, jehož tvůrcem je Pavel Brída, majitel opavské firmy Motoscoot. Svým vzhledem připomíná legendární třístopé vozítko Velorex, kterým je také inspirováno. První idea na stavbu vyvstala v létě 2008.\n\nStavba prvního prototypu probíhala od 5. 9. 2009 do 9. 3. 2010 v dílně v Hořovicích.\n\nPremiéru zažilo vozidlo 10. března 2010 na brněnském výstavišti, byl na ní přítomen i spoluautor Velorexu Mojmír Stránský.\n\nKaroserie je laminátová a karbonová. Rám tvoří tvar vozidla a má také ochrannou funkci. Motor je v něm usazen na ližinách, lze použít prakticky jakýkoli motocyklový motor včetně těch největších (první prototyp měl pohonnou jednotku Honda CB 1300 SF z roku 2000). Vidlice je značně upravená kvůli širokému zadnímu kolu.\n\nVerze GLS má chromovaná kola, vepředu 7,5-16 (pneumatiky 215/40) a vzadu 8,5-18 (pneumatiky 225/40), blatníky jsou karbonové. Motor je podsvícen LED diodami a přes skleněný kryt je na něj vidět. Dveře jsou odklápěcí, nejprve se posunou do boku a poté vyklopí nahoru jako u některých typů luxusních vozů. Interiér je jednoduchý, dominantním prvkem na palubní desce je budík z Kawasaki ZX10R. Je zde i rádio s vysouvacím LCD panelem, nastavitelný sportovní volant, hliníkové pedály a sportovní sedačka. Osvětlení se sestává z xenonových reflektorů, v karoserii zabudovaných mlhovek a výkonných LED diod. Odnímatelná střecha je z kouřového skla.\n\nCena základní verze S začíná od 19 900 eur bez DPH.\n\n\n\n"}
{"id": "1035989", "url": "https://cs.wikipedia.org/wiki?curid=1035989", "title": "Garanti Koza Tournament of Champions 2014 – ženská dvouhra", "text": "Garanti Koza Tournament of Champions 2014 – ženská dvouhra\n\nDo soutěže ženské dvouhry na Garanti Koza Tournament of Champions 2014 nastoupilo osm tenistek podle specifických kritérií. Jednalo se o poslední ročník v tomto formátu. Od sezóny 2015 se zvýšil počet hráček na dvanáct a změnil počet skupin.\n\nObhájkyní titulu byla rumunská hráčka Simona Halepová, která přes splnění kvalifikačních kritérií žebříčkového postavení i titulu v kategorii International, nemohla do soutěže zasáhnout pro účast na Turnaji mistryň 2014. Také obhájkyně finálové účasti Samantha Stosurová nestartovala poté, co se odhlásila pro poraněnou nohu.\n\nOsm hráček bylo rozděleno do dvou čtyřčlenných skupin pojmenovaných „Serdika“ a „Sredets“ – historických označení bulharského hlavního města Sofie, kde se turnaj naposledy potřetí odehrával.\n\nVítězkou se, po více než dvou hodinách hry, stala čtvrtá nasazená německá tenistka Andrea Petkovicová, která ve finále zdolala italskou turnajovou trojku Flavii Pennettaovou po třísetovém průběhu 1–6, 6–4 a 6–3. Po výhrách v americkém Charlestonu a rakouském Bad Gasteinu si připsala třetí trofej z probíhající sezóny a úhrnem pátou singlovou na okruhu WTA Tour. Na předcházejících dvou turnajích byla vyřazena vždy v prvním kole. její zlepšení formy tak přišlo v týdnu před finále Fed Cupu 2014.\n\n\n"}
{"id": "1035991", "url": "https://cs.wikipedia.org/wiki?curid=1035991", "title": "Vlčí smečka (taktika)", "text": "Vlčí smečka (taktika)\n\nVlčí smečka je označení pro taktiku hromadného útoku proti konvoji, která byla používána zejména německými ponorkami Kriegsmarine během bitvy o Atlantik a ponorkami námořnictva Spojených států proti japonské námořní dopravě v Tichém oceánu za druhé světové války.\n\nKarl Dönitz používal pro svou koncepci ponorkové války termín \"Rudeltaktik\" (\"Rudel\" – „stádo“, „smečka“). V některých jazycích se více vžil volný překlad \"vlčí smečka\".\n\nNěmecké ponorky řídil \"Befehlshaber der Unterseeboote\" (BdU, česky „velitel ponorek“). Ponorky byly při hlídkových plavbách rozmístěny v pravidelných rozestupech na liniích, které křížily pravděpodobné trasy konvojů. Pokud jedna z ponorek objevila konvoj, podala zprávu BdU. Velitelé ponorek dostali zprávu o pravděpodobném počtu německých ponorek, které se měly shromáždit k útoku, a poté, když byli v kontaktu s konvojem, rádiem zjistili, kolik jich skutečně dorazilo. Pokud se počet ponorek dostatečně vyrovnal síle eskort, které dorazily s konvojem, měli za úkol zaútočit.\n\nVlčí smečky představovaly pro spojeneckou námořní dopravu vážnou hrozbu, Spojenci však dokázali vyvinout protiopatření. Slabinou vlčích smeček byla jejich rádiová komunikace, nutná pro synchronizaci útoků. Zařízení známé jako vysokofrekvenční směrový radiozaměřovač (High-frequency direction finding, HF/DF nebo „Huff-Duff“) umožnilo Spojencům lokalizovat komunikující nepřátelské ponorky a napadnout je. Efektivní byla i letecká podpora. Konvoje doprovázely eskortní letadlové lodě, letadla s dlouhým doletem a radarem a vojenské neztužené vzducholodě (blimpy). Posádky letadel monitorovaly hladinu a hledaly ponorky (které obvykle následovaly konvoj a čekaly na noc, aby zaútočily pod rouškou tmy).\n\nAmerické vlčí smečky, oficiálně označované jako \"coordinated attack groups\" („koordinované útočné skupiny“), se obvykle skládaly ze tří člunů. Byly organizovány už v přístavu pod vedením nejvýše postaveného kapitána z trojice. Taktiku navrhl Charles „Swede“ Momsen, který také vedl první americkou vlčí smečku složenou z ponorek \"Cero\" (SS-225), \"Shad\" (SS-235) a \"Grayback\" (SS-208). Ta vyplula 1. října 1943 od ostrova Midway.\n\n"}
{"id": "1035994", "url": "https://cs.wikipedia.org/wiki?curid=1035994", "title": "WTA Elite Trophy", "text": "WTA Elite Trophy\n\nWTA Elite Trophy, označovaný jako „malý Turnaj mistryň“, je profesionální ženský turnaj v tenise, hraný od sezóny 2015 na otevřených dvorcích s tvrdým povrchem Mezinárodního tenisového centra Cheng-čchin v jihočínském Ču-chaji. Oficiální míče dodává firma Yonex.\n\nSpolu s Turnajem mistryň – WTA Finals, představuje jednu ze dvou závěrečných událostí sezóny WTA Tour, a to v kategorii Tour Championships. Turnaj nahradil singlovou událost WTA Tournament of Champions, která se konala v letech 2009–2014 v Indonésii a později v Bulharsku.\n\nMezi roky 2015–2019 je hostitelem jihočínské město a městská prefektura Ču-chaj, ležící v provincii Kuang-tung v deltě Perlové řeky. Celková dotace k roku 2019 činila 2 419 844 dolarů. V kalendáři sezóny turnaj probíhá v listopadovém termínu, v týdnu po Turnaji mistryň. Ředitelem je José Miguel Garcia. \nSoutěž dvouhry je uspořádána ve formátu dvanácti singlistek z 9.–20. místa žebříčku WTA, s jednou hráčkou startující na divokou kartu. Tenistky jsou rozděleny do čtyř tříčlenných základních skupin. Vítězka každé z nich postupuje do semifinále, v němž se rozhoduje o finalistkách. Poslední událost kategorie také zahrnuje čtyřhru pro šest dvojic, které jsou zformovány do dvou tříčlenných skupin. Dvojice z prvních míst hrají finále. Čtyři singlové a dvě deblové základní skupiny jsou pojmenovány po květinách jako azalková, kaméliová, orchideová, bugenvileová, liliová a růžová.\n\n\n"}
{"id": "1035996", "url": "https://cs.wikipedia.org/wiki?curid=1035996", "title": "Mezinárodní uznání Státu Palestina", "text": "Mezinárodní uznání Státu Palestina\n\nMezinárodní uznání Státu Palestina je předmětem sporů mezi mnoha státy světa. Stát Palestina vyhlásil Jásir Arafat 15. listopadu 1988 v exilu a od té doby není celosvětově uznáván. OSN mu po založení přidělila status pozorovatelského státu.\n\nIhned po vyhlášení autonomie stát uznalo 114 zemí, především islámsky a komunisticky orientovaných. Většina z nich udržovala diplomatické vztahy také s největším odpůrcem samostatného státu – s Izraelem, který autonomii nikdy neuznal a společně s USA stojí v čele koalice proti založení Palestinského státu. Přesto palestinský cestovní pas uznávalo v roce 1995 pouze 29 zemí světa.\n\nPro palestinské postavení v OSN se po vyhlášení samostatného státu mnoho nezměnilo, Organizace pro osvobození Palestiny již totiž od roku 1974 jako zástupce nestátní entity a mělo možnost vystupovat ve Valném shromáždění Organizace spojených národů. V roce 1993 se po půlročním jednání Izrael a Organizace pro osvobození Palestiny navzájem uznaly podpisem Deklarace o zásadách palestinské autonomie v Oslu. \n\nUž v roce 1989 bylo sedmi státy navrženo palestinské členství organizace UNESCO a 31. 11. 2011 proběhlo hlasování o přijetí. Pro Palestince proběhlo úspěšně, když bylo 107 pro, 14 proti, 52 se zdrželo a 12 se neúčastnilo hlasování. Jako reakci přestaly Spojené státy a Izrael platit členské příspěvky, čímž organizace přišla o zhruba čtvrtinu příjmů, těmto státům ovšem upřela podle svých stanov hlasovací právo.\n\n29. listopadu 2012 schválilo Valné shromáždění status Palestiny jako nečlenského státu, čímž posílilo její mezinárodní postavení. Pro hlasovalo 138 států, 9 hlasovalo proti a 41 se zdrželo. Odpůrci argumentovali především nebezpečím Palestiny pod vládou kontroverzní skupiny Hamás, která stojí na seznamu teroristických skupin téměř všech západních zemí světa. EU hlasovala nejednotně, Palestinu uznalo 14 zemí, 12 se zdrželo (včetně Německa nebo Spojeného království) a Česká republika vystoupila jako jediná proti.\n\nPozději Palestinu uznala dále např. roku 2014 nově ustanovená švédská vláda.\n\nBývalé Československo patřilo mezi státy, které autonomii uznaly; od únoru 1989 se v Praze nachází palestinské velvyslanectví. Pohled samostatné České republiky na otázku autonomie se ovšem od té doby změnil a při hlasování o samostatnosti se jako jediná evropská země přiklonila k bloku Izraele, USA a Kanady. Ústavním zákonem se ČR před rozdělením Československa nicméně zavázala uznávat všechny státy, jež uznávala ČSFR. \n\nVláda ČSSR vyslovila souhlas pro uznání vyhlášení palestinského státu svým usnesením č. 307  ze dne 18. 11. 1988. Forma tohoto vyjádření se shoduje s textem rezoluce Valného shromáždění OSN 43/177, které bere na vědomí „vyhlášení Státu Palestina“.\n"}
{"id": "1036002", "url": "https://cs.wikipedia.org/wiki?curid=1036002", "title": "Intel 8089", "text": "Intel 8089\n\nIntel 8089 je vstupně/výstupní koprocesor určený pro použití s centrálním procesorem 8086/8088. Používal stejnou techniku programování jako Intel 8087, ale sloužil pro provádění vstupně/výstupních operací, jako je přenos bloku dat z paměti na výstupní zařízení a přenos bloku dat ze vstupního zařízení do paměti, čímž snižuje zatížení hlavního procesoru.\n\nProtože firma IBM nepoužila Intel 8089 v počítačích IBM-PC, nevešel v obecnou známost a nedostal se do novějších procesorových sad; pozdější V/V-koprocesory fungovaly jiným způsobem. Intel 8089 byl použit v řadiči pevných disků Intel Multibus iSBC-215, v počítačích Apricot PC a v multiuživatelském počítači Altos 586. Sama firma Intel používala 8089 ve svých referenčních návrzích (které také prodávala) jako System 86.\n\n\n"}
{"id": "1036005", "url": "https://cs.wikipedia.org/wiki?curid=1036005", "title": "Jan Můčka", "text": "Jan Můčka\n\nJan Můčka (* 9. července 1950, Uherské Hradiště) je český římskokatolický kněz, dlouholetý farář v Újezdě u Valašských Klobouk, obhájce svazku Interdiecézního soudu v Olomouci a papežský kaplan.\n\nPochází ze Strážnice, zde jako dítě ministroval. Od dětství se také věnuje včelařství, jenž patří k jeho celoživotním zájmům. Roku 1969 začal studovat na olomoucké pobočce Cyrilometodějské bohoslovecké fakulty v Litoměřicích a dne 22. června 1974 přijal v Olomouci kněžské svěcení. Poté působil nejprve jako kaplan v olomoucké farnosti u kostela sv. Mořice, a to až do roku 1977, kdy byl ustanoven duchovním správcem farnosti Oldřišov a administrátorem ex currendo v Hvěvošicích. Od července 1983 působil jako farář v Rýžovišti, odkud ex currendo spravoval ještě farnosti Albrechtice u Rýmařova, Huzová, Jiříkov a Lomnice u Rýmařova, a v červenci 1990 byl přeložen do Újezda u Valašských Klobouk.\n\nUž roku 1989 se stal soudcem Interdiecézního soudu v Olomouci a v roce 1994 jeho obhájcem svazku, jímž je dosud. Kromě toho je od roku 2001 administrátorem ex currendo farnosti Horní Lhota a krátce v roce 1993 a znovu v roce 1994 spravoval ex currendo i farnost Vlachovice. Od roku 2000 je také děkanem valašskoklobouckého děkanátu, jímž byl rovněž v letech 1995 až 1998. Dne 8. března 2010 jej papež Benedikt XVI. jmenoval kaplanem Jeho Svatosti a téhož roku získal Jan Můčka licenciát církevního práva.\n\n"}
{"id": "1036007", "url": "https://cs.wikipedia.org/wiki?curid=1036007", "title": "Pavel Klein (misionář)", "text": "Pavel Klein (misionář)\n\nPavel Klein (25. ledna 1652, Cheb – 30. srpna 1717, Filipíny), známý též pod jmény \"Paul Klein\" nebo \"Pablo Clain\", byl český jezuitský misionář, lékárník a spisovatel, který se počátkem 18. století stal univerzitním rektorem na Filipínách. Patřil mezi významné osobnosti manilského života. Je také autorem vůbec první historické mapy Palau.\n\nNa misie do Filipín odcestoval spolu se čtvrtou výpravou z Čech v roce 1678. Jednalo se tehdy hlavně o lékaře a lékárníky. Pavel Klein přicestoval na Filipíny po dlouhé cestě ze Španělska přes Mexiko (1681) v roce 1682. Nejdříve se v Manile stal lékárníkem a profesorem na jezuitské koleji. Je znám popisem zatmění měsíce v roce 1686 v Manile. Později byl jmenován rektorem \"Colegio de Cavite\" a na sklonku života působil jako nejvyšší představitel jezuitů na Filipínách, tzv. provinciál.\n\nPavel Klein je autorem celé řady publikací na Filipínách. Mezi nejznámější patří jeho recepty na léky z místních bylin a ingrediencí, z nichž řada se na Filipínách využívá dodnes.\n\n\n"}
{"id": "1036010", "url": "https://cs.wikipedia.org/wiki?curid=1036010", "title": "Donský klášter", "text": "Donský klášter\n\nDonský monastýr (též \"Donský klášter\", rusky \"Донской монастырь\"), je klášter náležející ruské pravoslavné církvi, se nachází v Moskvě. Byl založen roku 1591.\n\nRoku 1812 jej během Napoleonova tažení vyplenila francouzská armáda. V roce 1927 nechaly sovětské úřady v klášteře vybudovat první krematorium v zemi, které pak využívaly i pro likvidaci obětí stalinských čistek.\n\nPři Morovém povstání v roce 1771 se do kláštera uchýlil arcibiskup Amvrozij, aby se ukryl před rozlíceným davem. Vzbouřený lid jej zde však našel a zabil.\n\nV roce 1917 pobývalo v klášteře 48 mnichů, po Říjnové revoluci byl uzavřen. V roce 1922 sem byl umístěn do domácího vězení patriarcha Tichon poté, co vznesl otevřený protest proti konfiskaci církevních cenností, nařízené vládou údajně k zajištění pomoci hladovějícím během tehdejšího hladomoru.\n\nV roce 1924 vznikl v části kláštera detenční ústav pro děti.\n\nZa sovětské éry byly do Donského kláštera sváženy části výzdoby a vnitřního vybavení z řady klášterů nebo katedrál, které nechal režim srovnat se zemí, např. moskevské Katedrály Krista Spasitele.\n\nHřbitov při Donském monastýru vznikl současně s klášterem a zejména v 18. a 19. století byl hlavním pohřebištěm příslušníků moskevské aristokracie a mnoha umělců. Proto se na starém hřbitově nachází množství zdobených hrobek mnoha slavných osobností a na moskevské poměry neobvyklé desítky starých, historicky a umělecky hodnotných hrobek. Některé z nich jsou dílem nejlepších ruských sochařů. \n\nJe zde pohřben např. filozof Petr Čaadajev, architekt Joseph Bové, bílý generál Anton Ivanovič Děnikin nebo otec ruské aviatiky Nikolaj Jegorovič Žukovskij. Některé náhrobky přesunuly sovětské úřady do Treťjakovské galerie, kde však nejsou veřejně vystaveny.\n\nKromě hřbitova přímo při Donském klášteře se zde také nachází sousední Donský hřbitov, který v sovětských časech sloužil převážně k urnovým pohřbům, neboť na jeho území byl dlouhou dobu jediné krematorium v Moskvě. V roce 1927 nechaly sovětské úřady přebudovat chrám sv. Serafima na první krematorium v zemi, které pak začaly využívat i pro likvidaci obětí stalinských čistek. \"„Od roku 1930 v hlavním městě fungovala opravdová pásová linka smrti. Těla zastřelených ze sklepení Lubjanky (sídlo tehdejší tajné policie) a dalších míst, kde se vykonávaly rozsudky, v noci přivážely kryté nákladní vozy na hřbitov Donského kláštera.\"\"\n\nNa novém hřbitově jsou pohřbeni např. spisovatel Isaak Babel, filozof Ivan Alexandrovič Iljin, režisér Vsevolod Emiljevič Mejerchold nebo maršálové Michail Tuchačevskij a Vasilij Konstantinovič Bljucher. Je zde pochován také spisovatel a kritik sovětského režimu Alexandr Solženicyn, nedaleko od místa jeho odpočinku se přitom nachází hrob někdejšího šéfa NKVD Nikolaje Ježova.\n\nMezi osobnostmi pochovanými na hřbitově Donského klášter jsou například:\n\n\na další.\n"}
{"id": "1036012", "url": "https://cs.wikipedia.org/wiki?curid=1036012", "title": "Muzeum T. G. Masaryka v Lánech", "text": "Muzeum T. G. Masaryka v Lánech\n\nMuzeum T. G. Masaryka v Lánech vzniklo v roce 2003 jako lánská pobočka Muzea T. G. M. Rakovník. Historie jeho vzniku se ale začala psát již v prvním roce po „sametové revoluci“. Prezentuje především osobnost prvního československého prezidenta Tomáše Garrigue Masaryka a historické události spojené s jeho osobou.\n\nNa počátku roku 1990 uspořádala lánská pobočka Občanského fóra ve spolupráci s místní organizací spolku Sokola v lánské sokolovně výstavu věnovanou památce prvního československého prezidenta Tomáše Garrigue Masaryka. Tato amatérská výstava, kterou tvořily především zapůjčené dobové fotografie a dokumenty, měla u obyvatel i návštěvníků obce velký úspěch. Později nad ní převzal záštitu Obecní úřad Lány, který ji provozoval až do konce roku 1997. Okresní muzeum Rakovník (dnes Muzeum T. G. M. Rakovník) vytvořilo v Lánech v červenci roku 1998 „Výstavní síň Tomáše Garrigue Masaryka“ v areálu hotelu Classic, ve které byly použity předměty z původní lánské výstavy. Na konci května v roce 2000 byla výstavní síň z technických důvodů uzavřena. Zároveň započaly přípravy na novou expozici v budoucím Muzeu T. G. Masaryka v Lánech.\nJiž v roce 1995 založila obec Lány Nadaci pro zřízení a provozování Muzea T. G. Masaryka v Lánech. Činnost nadace podpořila řada významných osobností politického a kulturního života – Ivan Medek, Josef Wagner, Ivan Kočárník, Jaroslav Opat a mnoho dalších. Nadace v roce 1997 vybrala objekt vhodný k účelu muzea. Stala se jím budova bývalého špýcharu z poloviny 18. století, situovaná nedaleko zámku Lány.\n\nDíky finanční podpoře Ministerstva kultury České republiky a sponzorům mohl být tento architektonicky velmi zajímavý objekt zakoupen. Rekonstrukce budovy začala na konci roku 1997 opravou střechy. V roce 1999 byl částečně opraven interiér budovy. Potom byla výstavba muzea pozastavena. Kvůli změně zákonů nemohla Nadace pro zřízení a podporování Muzea T. G. Masaryka v Lánech čerpat finanční prostředky na další fázi rekonstrukce. Nakonec rozestavěný objekt převzalo Okresní muzeum Rakovník (dnes Muzeum T. G. M. Rakovník), které rekonstrukci dokončilo ze státních dotací pro rok 2002.\n\nMuzeum T. G. Masaryka v Lánech bylo slavnostně otevřeno 7. března 2003 a dnes funguje jako jedna z poboček Muzea T. G. M. Rakovník, jehož zřizovatelem je Středočeský kraj. Úlohu Nadace pro zřízení a podporování Muzea T. G. Masaryka v Lánech převzalo v roce 2006 Občanské sdružení pro podporování Muzea T. G. Masaryka v Lánech.\n\nObjekt je několikapodlažní a plně bezbariérový. V přízemí je v malé expozici zachycena historie regionu. Zároveň se zde nalézá kavárna, knihovna, badatelna a výstavní sál určený pro krátkodobé výstavy. \n\nDo prvního patra je umístěna expozice, která prezentuje osobnost Tomáše Garrigue Masaryka. Je rozčleněna do několika částí, které představují nejdůležitější okamžiky a události v jeho životě. \n\nVe druhém patře je v expozici nazvané „T. G. Masaryk a první republika“ zachyceno Masarykovo prezidentské období z pohledu života tehdejší společnosti. K vidění jsou zde dobové předměty a fotografie významných osobností této éry. Část druhého patra je vyhrazena dlouhodobé výstavě s názvem Žena a její svět v době první republiky.\n\nSoučástí Muzea T. G. Masaryka v Lánech je také bohatý archiv a fotoarchiv. Muzeum zároveň spravuje nedalekou Pamětní síň Alice Garrigue Masarykové a Českého červeného kříže, která připomíná život a práci Alice Garrigue Masarykové, dcery prezidenta T. G. Masaryka.\n"}
{"id": "1036013", "url": "https://cs.wikipedia.org/wiki?curid=1036013", "title": "Braničevský okruh", "text": "Braničevský okruh\n\nBraničevský okruh (srbsky v cyrilici Браничевски округ, v latince Braničevski okrug) se nachází na severovýchodě Centrálního Srbska, se správním centrem v Požarevaci. V roce 2011 zde žilo 180 480 obyvatel. Jmenuje se po kmenu Braničevići, který tuto oblast obýval v 9. století.\n\nVelkou část území Braničevského okruhu vyplňují Srbské Karpaty, kde se nacházejí různá hornická města.\n\nOkruh zahrnuje následují města:\n\n"}
{"id": "1036014", "url": "https://cs.wikipedia.org/wiki?curid=1036014", "title": "Památník El Greca", "text": "Památník El Greca\n\nPamátník El Greca je památník ve městě Sitges (Garraf), který je zahrnut v soupisu architektonického dědictví Katalánska.\n\nNachází na passeig de la Ribera, oblasti obklopené zahradami. Skládá se z podstavce obdélníkového tvaru s ozdobnými dlaždicemi a sochy malíře. Postava \"El Greca\" stojí s paletou v levé ruce a štětcem v pravé. Celé dílo je z kamene.\n\nStavba památníku byla iniciována Santiagem Rusiñolem. 30. července 1896 byl vytvořen výbor (Bartomeu Carbonell, Josep Planes, Antoni Catasús a Antoni Almirall), aby získal peníze na dokončení díla. Tento výbor nasbíral celkem 8043 peset. Autorem projektu byl Josep Reynés i Gurguí a byl odhalen na 29. srpna 1898. V průběhu let byla socha poškozena a roku 1972 byla místo ní instalována replika.\n"}
{"id": "1036016", "url": "https://cs.wikipedia.org/wiki?curid=1036016", "title": "Jablanický okruh", "text": "Jablanický okruh\n\nJablanický okruh (srbsky v cyrilici Јабланички округ, v latince Jablanički okrug) se nachází na jihovýchodě Centrálního Srbska, se správním centrem v městě Leskovac. V roce 2011 zde žilo 215 463 obyvatel.\n\nSvůj název má podle řeky Jablanica, která tvoří přirozenou osu okruhu a dělí jej na severní a jižní část. Zatímco v okolí města Leskovac se nachází rozlehlá pláň a jak Jablanica, tak i nedaleká Veternica se vlévají do řeky Južna Morava, západní část okruhu (při hranici s Kosovem) je hornatá. \n\nJablanický okruh patří k málo rozvinutým oblastem Srbska.\n\nOkruh zahrnuje následují města:\n\nÚdaje pocházejí ze sčítání lidu v roce 2002. \n\n"}
{"id": "1036017", "url": "https://cs.wikipedia.org/wiki?curid=1036017", "title": "Kolubarský okruh", "text": "Kolubarský okruh\n\nKolubarský okruh (srbsky v cyrilici Колубарски округ, v latince Kolubarski okrug) se nachází na západě centrálního Srbska, se správním centrem ve Valjevu. V roce 2011 zde žilo 174 513 obyvatel. Se svojí rozlohou 2 474 km představuje 2,8 % rozlohy Srbské republiky.\n\nOkruh nese název podle řeky Kolubara, která protéká západo-východním směrem přes oblast Kolubarského okruhu. Jižní hranici okruhu představují pohoří Povljen a Maljen. Severní část okruhu (okolo města Ub) je rovinatá, snižuje se postupně k řece Sávě.\n\nOkruhem prochází Železniční trať Bělehrad - Bar, která představuje hlavní železniční spojnici okruhu se zbytkem země. Ve výstavbě je rovněž dálnice, která spojí údolí řeky Kolubary s Bělehradem. Hlavním silničním spojem je nicméně i v současné době tzv. Ibarská magistrála.\n\nV roce 1998 došlo na jihu Kolubarského okruhu k nejsilnějšímu zaznamenanému zemětřesení v historii Srbska o magnitudě 5,5. K dalším silným zemětřesením v Srbsku došlo v letech 1983 a 2010. Jejich epicentra se nacházela několik desítek kilometrů jihovýchodně od tohoto okruhu.\n\nOkruh zahrnuje následující města:\n\n\n"}
{"id": "1036022", "url": "https://cs.wikipedia.org/wiki?curid=1036022", "title": "Hroznový olej", "text": "Hroznový olej\n\nHroznový olej neboli olej z hroznových jader, případně vinný olej je rostlinný olej lisovaný z peciček revy vinné, které jsou odpadním produktem při výrobě vína. Používá se v kuchyni a kosmetice. V kosmetice se používá už od středověku.\n\nVyrábí se lisováním za studena nebo tepla či rafinací. Na jeden litr oleje je třeba asi 40 kilogramů zrníček, což odpovídá asi dvěma tunám hroznů.\n"}
{"id": "1036024", "url": "https://cs.wikipedia.org/wiki?curid=1036024", "title": "Nikola Kekić", "text": "Nikola Kekić\n\nMons. Nikola Kekić (* 18. ledna 1943, Stari Grad) je chorvatský řeckokatolický kněz a biskup Križevci.\n\nNarodil se 18. ledna 1943 v Starim Gradu, Nikolu a Anđě Kekićovým. Pokřtěn byl v kostele svatých Petra a Pavla v Mrzlom Polju. Základní školu navštěvoval v Sošicamu a Iloku. Roku 1956 vstoupil do řeckokatolického semináře a navštěvoval klasické gymnázium františkánů v Kaptolu, kde roku 1963 úspěšně odmaturoval. V letech 1963-1965 sloužil ve vojenské službě. Poté začal studovat na Katolické bohoslovecké fakultě v Záhřebu. Roku 1967 ho poslal Križevcijský eparcha dále studovat do Říma na Papežskou univerzitu Urbaniana.\n\nNa kněze byl vysvěcen 1. listopadu 1970 arcibiskupem Gabrijelem Bukatkou. V prosinci téhož roku byl pověřen řízením farnosti Sv. Petra a Pavla v Mrzlom Polju. V prosinci 1972 byl jmenován vedoucím řeckokatolické centra v Karlovci. Dále působil ve farnosti Zvěstování Panny Marie v Pribići a Nanebevzetí Panny Marie v Peći. Roku 1977 se vrátil do Říma studovat na Papežském východním institutu, kde získal titul magistra. V říjnu 1984 byl jmenován vicerektorem řeckokatolického semináře a poté jeho rektorem. Měla také na starost farnost Svatých Cyrila a Metoděje.\n\nStal se děkanem Križevcijské katedrály Nejsvětější Trojice. Byl poradcem biskupa Slavomira Miklovše a člen Kněžské a liturgické rady Križevcijské eparchie. Poté se stal sekretářem téže eparchie. Roku 1999 se stal editorem \"Žumberačkoga krijesa\".\n\nDne 25. května 2009 jej papež Benedikt XVI. ustanovil biskupem eparchie Križevci. Biskupské svěcení přijal 4. července 2009 z rukou biskupa Slavomira Miklovše a spolusvětiteli byli kardinál Josip Bozanić a arcibiskup Mario Roberto Cassari.\n\n"}
{"id": "1036025", "url": "https://cs.wikipedia.org/wiki?curid=1036025", "title": "Alfréd Malina", "text": "Alfréd Malina\n\nAlfréd Malina (23. března 1938 – listopad 2018) byl český fotbalista, obránce.\n\nV československé lize hrál za Duklu Praha, Duklu Pardubice a TJ Sklo Union Teplice. Nastoupil v 96 ligových uktáních. Za Teplice nastoupil v 89 ligových a 136 druholigových utkáních a dal 5 druholigových gólů. V lednu 1968 přestoupil do Litvínova. S Duklou získal v roce 1958 mistrovský titul. Za dorosteneckou reprezentaci nastoupil v 6 utkáních, za juniorskou reprezentaci ve 2 utkáních a za reprezentační B-tým nastoupil v 1 utkání.\n\n\n"}
{"id": "1036026", "url": "https://cs.wikipedia.org/wiki?curid=1036026", "title": "Plechová střecha", "text": "Plechová střecha\n\nPlechové střechy jsou všechny střechy, které pokrývá střešní krytina na bázi kovů.\n\nPlechové střešní krytiny se řadí mezi tzv. „lehké střešní krytiny“, oproti „těžkým střešním krytinám“, jakými jsou pálené nebo betonové tašky. V minulosti se na plechové střechy používaly hlavně pozinkované plechy nebo měď bez dodatečných povrchových úprav. Pozinkovaný plech pak nahradil titanzinek a moderní ocelové krytiny s ochrannými vrstvami na bázi polyesterů a polyuretanů s velmi vysokou životností. Oproti titanzinku mají tu výhodu, že chemicky nereagují s okolními materiály a mají nižší tepelnou roztažnost. V poslední době jsou velmi populární velkoformátové krytiny ze slitiny hliníku. U těchto krytin nehrozí koroze a jsou ekonomicky dostupné. Ochranné vrstvy chrání jádro krytiny a krytinu vůbec před vnějšími povětrnostními vlivy, UV zářením a korozí.\n\n\n\nPlechovou střechu tvoří kromě plechové krytiny mnoho dalších komponent, jako spodní konstrukce, okapové systémy, střešní bezpečnostní prvky, oplechování a mnoho dalších doplňků:\n\nOplechování, lemování a hřebenáče jsou při dokončování střechy velmi důležitými prvky. Spojují různé elementy střechy dohromady a střecha díky nim vypadá jednolitě a souvisle. Okapové systémy využívají odvodnění žlaby, svodovými rourami, kotlíky a dalšími prvky, které účinně odvádějí dešťovou vodu do kanalizačního systému. Střešní bezpečnostní prvky, jakými jsou například žebříky, střešní lávky nebo sněhové zábrany zajišťují bezpečný pohyb po střeše při údržbě nebo čištění. Sněhové zábrany pak zamezují, aby sníh a led padal ze střechy na procházející osoby. Žebříky pak slouží jako základní únikové cesty v případě požáru. V některých zemích jsou konkrétní střešní bezpečnostní prvky, jako jsou například žebříky, sněhové zábrany nebo střešní lávky, vyžadovány zákonem. Odvětrávací prvky představují vodotěsné otvory ve střeše, které jsou vytvořeny úmyslně. Jedná se například o komíny, střešní okna nebo ventilační potrubí. Slouží k odvodu vzduchu např. z kuchyně, koupelny, kanalizace, kotle atd. přes střešní plášť. \n\nPlechové střechy lze dále dělit podle typu použité krytiny. Nejčastěji se v České republice lze setkat s: \n\n"}
{"id": "1036030", "url": "https://cs.wikipedia.org/wiki?curid=1036030", "title": "BriTANicK", "text": "BriTANicK\n\nBriTANicK je americké internetové komediální duo z Atlanty, které tvoří Brian McElhaney a Nick Kocher. V roce 2008 byli nominováni na cenu ECNY Award.\n\nSvé komediální skeče začali vytvářet a natáčet již během studií na New York University. Pod jménem BriTANicK se poprvé prezentovali v roce 2008 na SF Sketchfestu, kde uváděli na pódium Robina Williamse. Od té doby natáčí komediální videa, jež umisťují na stránky YouTube, CollegeHumor, Cracked, Break či Funny or Die. V některých z nich hráli i další osobnosti: ve skečích „Pillow Talk“ a „The Morning After“ se objevil herec Chris Lowell, v klipu „The Coach“ to byl režisér a scenárista Joss Whedon.\n\nBrian McElhaney a Nick Kocher také společně hráli ve filmech \"Searching for Sonny\" (2011), \"Mnoho povyku pro nic\" (2012), \"Intramural\" (2014) a \"Amazing Spider-Man 2 \" (2014) a také v jedné epizodě seriálu \"Jak jsem poznal vaši matku\" (2014).\n\n"}
{"id": "1036032", "url": "https://cs.wikipedia.org/wiki?curid=1036032", "title": "Kostel svatého Jiří (Luková)", "text": "Kostel svatého Jiří (Luková)\n\nKostel svatého Jiří v Lukové u Manětína na severním Plzeňsku byl vybudován v polovině 14. století. Ačkoli je chráněn jako kulturní památka České republiky, nachází se v havarijním stavu. Jeho záchraně má napomoci výstava soch, které jsou od roku 2012 instalovány v interiéru kostela.\n\nKostel byl postaven v roce 1352. V roce 1796 zasáhl tehdy barokní kostel ničivý požár. Ohni nepodlehla pouze klenba presbytáře a sakristie. Zvony a varhany byly poškozeny, kostel dostal zvonek ze špitálu v Manětíně. V roce 1800 byl při přestavbě regotizován. Poslední obnovy se dočkal v roce 1858.\n\nZ mobiliáře kostela, který byl mnohokrát vyloupen, se kromě lavic nic nezachovalo. V interiéru bývaly původně tři oltáře. Hlavní oltář se dvěma pozlacenými sochami sv. Petra a Pavla v životní velikosti nesl obraz sv. Jiří. Boční oltáře byly zdobeny obrazy Spasitele světa a Immaculaty. V kostele se nacházela také renesanční křtitelnice, tesaná z pískovce, a liturgické vybavení.\n\nO zvony kostel přišel kvůli požárům a také první světové válce, kdy byly zrekvírovány dva věžní zvony i zvon na sanktusníku.\n\nV roce 2012 využil kostel pro realizaci své bakalářské práce na Fakultě designu a umění ZČU v Plzni student Jakub Hadrava. V kostele instaloval 32 stojích nebo sedících sádrových soch. \n\nVýstava přitahuje návštěvníky z celého světa a na dobrovolném vstupném se díky ní vybralo již asi 100 tisíc korun. Budou věnovány na opravu kostela, do kterého poničenou střechou zatéká.\n\n\"„Kostel jakožto místo, kde se člověk setkává s bohem, se svým morálním učitelem, je místo, které je podle mého názoru primárně určeno k pěstování dobra v lidech. Fakt, že tyto stavby nyní zejí prázdnotou a chátrají, se promítá i do stavu dnešních lidí, kteří rovněž duševně chátrají a následně se rozpadají. Chtěl jsem na tuto problematiku upozornit a přimět náhodného pozorovatele zamyslet se nad tím, na jak významném místě právě stojí,“\" uvedl autor výstavy Jakub Hadrava.\n"}
{"id": "1036034", "url": "https://cs.wikipedia.org/wiki?curid=1036034", "title": "Saeed Al-Owairan", "text": "Saeed Al-Owairan\n\nSaeed al-Owairan (سعيد العويران‎, * 19. srpna 1967) je bývalý saúdskoarabský fotbalista.\n\nHrál za rijádský klub Al Shabab FC, s nímž se stal v letech 1991 až 1993 třikrát po sobě mistrem země, v roce 1992 byl nejlepším ligovým střelcem. V roce 2001 vyhrál Asijský pohár vítězů pohárů. Jako reprezentant se zúčastnil Konfederačního poháru 1992 (2. místo) a Mistrovství Asie ve fotbale 1992 (2. místo, vstřelil dvě branky). Hrál na mistrovství světa ve fotbale 1994, kde Saúdská Arábie při své premiéře na šampionátu překvapivě postoupila do osmifinále. O vítězství nad Belgií 1:0 rozhodl brankou po sólu přes celé hřiště, která obsadila šesté místo v anketě o nejkrásnější gól v historii MS, pořádané internetovými stránkami FIFA v roce 2002. Za rok 1994 také al-Owairan vyhrál anketu o nejlepšího fotbalistu asijského kontinentu. V roce 1996 byl zatčen za porušení saúdskoarabských zákonů zakazujících konzumaci alkoholu během ramadánu a potrestán ročním zákazem startu. Po návratu k fotbalu zakončil svou reprezentační kariéru na mistrovství světa ve fotbale 1998.\n\nV žebříčku, který vydala Mezinárodní federace fotbalových historiků a statistiků, se umístil jako šestý nejlepší asijský fotbalista 20. století.\n\n"}
{"id": "1036036", "url": "https://cs.wikipedia.org/wiki?curid=1036036", "title": "Gaetano Baluffi", "text": "Gaetano Baluffi\n\nGaetano Baluffi (29. března 1788, Ancona – 11. listopadu 1866, Imola) byl italský římskokatolický kněz, arcibiskup a kardinál.\n\nNarodil se 29. března 1788 v Anconě, v bohaté rodině jako syn Pietra Baluffiho a Paoli Micheletti. Vstoupil do kněžského semináře ve svém rodném městě. Studoval na Univerzitě ve Fanu, kde získla doktorát z občanského a kanonického práva. Na kněze byl vysvěcen 9. března 1811. V Anconě byl spisovatelem, profesorem rétoriky, nejvyšším moderátorem městských lycejních škol. Stal se kanovníkem katedrální kapituly a pro-generálním vikářem diecéze Ancona.\n\nDne 29. července 1833 byl jmenován biskupem Bagnoregia. Biskupské svěcení přijal 18. srpna 1833 v kostele San Giovanni dei Fiorentini z rukou kardinála Carla Odescalchiho a spolusvětiteli byli arcibiskup Costantino Patrizi Naro a arcibiskup Gabriele Ferretti. Roku 1836 byl jmenován internunciem v Nové Granadě.\n\nDne 27. ledna 1842 byl ustanoven arcibiskupem Camerina. Dne 21. dubna 1845 byl jmenován titulárním arcibiskupem z Perge. Jeho nástupcem v Camerinu se stal Stanislao Vincenzo Tomba. Poté byl dne 21. září 1846 ustanoven biskupem Imoly s titulem arcibiskupa.\n\nDne 21. prosince 1846 jej papež Pius IX. jmenoval kardinálem knězem s titulárním kostelem Ss. Marcellino e Pietro.\n\nZemřel 11. listopadu 1866 v Imole. Jeho tělo bylo vystaveno v Imolské katedrále a poté pohřbeno na místním hřbitově.\n\n"}
{"id": "1036040", "url": "https://cs.wikipedia.org/wiki?curid=1036040", "title": "Stadtschlaining", "text": "Stadtschlaining\n\nStadtschlaining (maďarsky ) je město v okrese Oberwart v Burgenlandu v Rakousku. Žije zde obyvatel.\n\nMěsto se nachází v jižním Burgenlandu na západním úpatí Günserských hor. Celková rozloha města je 42,04 km². Katastr města leží v nadmořské výšce 305–440 m, průměrná nadmořská výška je zhruba 409 m.\n\nMěstem protéká ve směru od severu k jihu potok Tauchenbach, který se vlévá nedaleko od hranice s Maďarskem do říčky Pinka. Městem procházejí zemské silnice L105, L240, L361, L365 a L368.\n\nMěsto sousedí celkem s devíti obcemi, jimiž jsou: Bernstein im Burgenland, Unterkohlstätten, Weiden bei Rechnitz, Großpetersdorf, Rotenturm an der Pinka, Unterwart, Oberwart, Bad Tatzmannsdorf a Mariasdorf.\n\nMěsto se skládá z následujících pěti lokalit (v závorkách počet obyvatel v říjnu 2011):\n\nHistorie města je úzce spjata s hradem Schlaining. Bylo založeno v druhé polovině 15. století Andreasem Baumkircherem, který dostal hrad Schlaining jako zástavu od císaře Fridricha III. V té době byl také postaven kostel a klášter. Poté, co rod vymřel, bylo město a hrad svěřeno v roce 1527 do rukou maďarské šlechtické rodiny Batthyány, která je vlastnila více než 300 let. Město bylo součástí Maďarska až do roku 1921, kdy byl celý Burgenland připojen k Rakousku.\n\n"}
{"id": "1036049", "url": "https://cs.wikipedia.org/wiki?curid=1036049", "title": "Crest (Drôme)", "text": "Crest (Drôme)\n\nCrest je francouzská obec v departementu Drôme v regionu Auvergne-Rhône-Alpes. V roce 2011 zde žilo 8 008 obyvatel.\n\nAouste-sur-Sye, Cobonne, Divajeu, Eurre, Vaunaveys-la-Rochette\n\n\"Počet obyvatel\" \n\n\n"}
{"id": "1036057", "url": "https://cs.wikipedia.org/wiki?curid=1036057", "title": "Pantone", "text": "Pantone\n\nPantone Inc. je americká korporace se sídlem v Carlstadt, New Jersey. Je známá pro svůj systém barev – Pantone Matching System (PMS), patentovaný barevný prostor využívaný v řadě odvětví, převážně tisku a DTP. Systém Pantone využívají výrobci barev, vláken a textilií, a plastů.\n\nV roce 2007 korporaci koupila společnost X-Rite, Inc za 180 milionů dolarů.\n\nPantone každoročně vyhlašuje barvu roku. Dvakrát do roka korporace pořádá tajnou schůzku představitelů různých barevných standardů. Po dvou dnech prezentací a debat vyberou barvu, která reprezentuje daný rok.\n\n\n"}
{"id": "1036063", "url": "https://cs.wikipedia.org/wiki?curid=1036063", "title": "Yamaha XJ 650 Maxim", "text": "Yamaha XJ 650 Maxim\n\nYamaha XJ 650 Maxim je motocykl kategorie chopper, vyvinutý firmou Yamaha, vyráběný v letech 1980–1983. Stal se nástupcem modelu Yamaha XS 650 Special z roku 1978.\n\nMotor je čtyřdobý, vzduchem chlazený řadový čtyřválec. Sekundární převod je kardanem. Ve své době byl model považován za výkonný a s dobrými brzdami, kritizovány byly vibrace motoru.\n\n\n\n"}
{"id": "1036064", "url": "https://cs.wikipedia.org/wiki?curid=1036064", "title": "Dvanáct měsíčků", "text": "Dvanáct měsíčků\n\nDvanáct měsíčků může být:\n\n"}
{"id": "1036065", "url": "https://cs.wikipedia.org/wiki?curid=1036065", "title": "Kevin Coyne", "text": "Kevin Coyne\n\nKevin Coyne byl anglický undergroundový písničkář, známý také jako malíř, filmař a spisovatel.\n\nPo studiu na výtvarné škole se živil jako terénní sociální pracovník a ošetřovatel v psychiatrické léčebně. Osudy lidí žijících na okraji společnosti jsou také námětem mnoha jeho písní. Vytvořil si svérázný styl interpretace, založený na expresivním zpěvu vycházejícím z bluesových tradic a nervní nemelodické technice hry na kytaru. V roce 1969 založil s Davem Claguem ze skupiny Bonzo Dog Doo-Dah Band vlastní skupinu Siren, jejíž desky vydával John Peel ve vlastní firmě Dandelion Records. Po rozpadu skupiny se dal roku 1972 na sólovou dráhu. Společně se Snoo Wilsonem napsal v roce 1976 společenskokritický muzikál \"England, England\". Desku \"Babble\" nazpíval s Dagmar Krauseovou ze skupiny Henry Cow. Byl uznávaným výtvarníkem, navrhoval si obaly vlastních desek. Od roku 1985 žil v Německu, v roce 1992 obdržel Cenu města Norimberku za vědu a umění.\n\nPo smrti Jima Morrisona nabídli The Doors Coynovi místo zpěváka, ale odmítl to s vysvětlením, že nerad nosí kožené kalhoty. \n\nVlastimil Třešňák označil Coyna za svůj hudební vzor.\n\n\n"}
{"id": "1036066", "url": "https://cs.wikipedia.org/wiki?curid=1036066", "title": "Sáva Posvěcený", "text": "Sáva Posvěcený\n\nSv. Sáva Posvěcený (439, Mutalaska – 5. prosince 532, Jeruzalém) byl křesťanský poustevník a kněz.\n\nKdyž mu bylo osm let, odešel do monastýru v Skande, který se nacházel nedaleko jeho rodiště. O deset let později odešel do Palestiny. Když mu bylo 30 let, odebral se do jeskyně, kde se přes týden postil a pletl koše. V sobotu a v neděli odcházel do monastýru na společné modlitby.\n\nPoté se stáhl do pouště k Jordánu. Našel si jeskyni, kde se usídlil. Po několika letech života v samotě k němu začali přicházet lidé, kteří ho chtěli následovat. Brzy jich bylo asi sedmdesát. Z jedné velké jeskyně si vytvořili chrám. Sáva nechtěl, aby některý bratr přijal kněžství, proto se liturgie sloužily jen když přišel nějaký kněz. Později se někteří bratři chtěli zbavit jeho vlivu. Pomluvili ho u patriarchy v Jeruzalémě. Patriarcha však potom zjistil, že obvinění byla nepravdivá, udělil Sávovi svátost kněžství a ustanovil ho za kněze v lávře. Od té doby se Sáva nazývá posvěcený. Potom biskup posvětil jejich jeskynní chrám a Sávu ustanovil igumenem. Když se začal šířit vliv monofyzitismu, Sáva se na žádost patriarchy dovolil, aby se setkal s císařem a celou věc mu vysvětlil, a také se zastal pravé víry.\n\nLávra svatého Sávy nedaleko Jeruzaléma byla v dějinách velmi významným monastýrem, kromě jiného výrazně přispěla k formování byzantských hodinek (knih denních modliteb) a typikonu (knihy předpisů klášterního života).\n\n\n\n"}
{"id": "1036071", "url": "https://cs.wikipedia.org/wiki?curid=1036071", "title": "Eurre", "text": "Eurre\n\nEurre je francouzská obec v departementu Drôme v regionu Auvergne-Rhône-Alpes. V roce 2011 zde žilo 1 126 obyvatel.\n\nAllex, Crest, Divajeu, Grane, Chabrillan, Upie, Vaunaveys-la-Rochette\n\n\"Počet obyvatel\" \n\n"}
{"id": "1036073", "url": "https://cs.wikipedia.org/wiki?curid=1036073", "title": "Karel Hiršl", "text": "Karel Hiršl\n\nKarel Hiršl (27. prosince 1922 – 2. května 1945 Terezín) byl český odbojář proti nacistickému režimu. Vystudoval Vančurovo gymnázium v Praze, pracoval ve filmových studiích na Barrandově v oddělení Prag-filmu. Za okupace byl vůdcem odbojové skupiny Předvoj, za což byl uvězněn v Terezíně a těsně před koncem války popraven.\n\nKarel Hiršl se narodil 27. prosince 1922. V té době nikdo netušil, že přibližně za dvě desítky let se z něj stane jeden z velkých vůdců odboje v Protektorátu Čechy a Morava. Měl mladšího bratra Miroslava. Jeho matka se jmenovala Vlasta a otec se jmenoval Miroslav. Před dovršením 6. roku života na podzim roku 1928 nastoupil Karel Hiršl do obecné školy, po ní absolvoval Vančurovo gymnázium v Praze. V prvním ročníku prospěl s vyznamenáním, v dalším ročníku mu bylo školné prominuto a uhrazeno z fondu na podporu výborných studentů ze sociálně slabších rodin. Léto roku 1935 třináctiletý Karel strávil téměř celé na táboře YMCY na slovenské Oravě.\n\nV letech 1937/38 byl Karel v kvintě. V té době založili oktaváni z Vančurova gymnázia voicebandovou skupinu, v níž sborově recitovali či zpívali vlastní texty. Tehdy byl mezi mládeží oblíbený levicový časopis Mladá kultura, který poprvé vyšel v roce 1935. Zajímal i Václava Dobiáše, Karlova o dva roky staršího spolužáka a kamaráda.\n\nVe školním roce 1937/1938 se začal v Karlově třídě vydávat ručně psaný časopis Informatorium, hlavně o záležitostech ve třídě, například o sporech mezi spolužáky. K dalším rubrikám patřily rébusy, hádanky a vtipy.\n\nVe školním roce 1938/1939, kdy se ve světě schylovalo k válce, věřili studenti, že v případě vojenského útoku Němců splní Francie své spojenecké závazky k Československu. Když podepsáním Mnichovské dohody Československo kapitulovalo bez boje a 15. března 1939 byl vyhlášen Protektorát Čechy a Morava a 17. října, následovalo zavření českých vysokých škol a 14. července 1940 nacisté obsadili Paříž. V té době nerozlučná trojice gymnazistů Karel Hiršl, Jiří Staněk a Vašek Dobiáš zahájila práci v odboji. Scházeli se každé pondělí na schůzkách smíchovského evangelického sboru. Toto sdružení mělo přibližně 104 členů. Podnikali různé sportovní a umělecké akce, pondělní schůzky byly věnovány přednáškám nebo hudební produkci.\n\nV roce 1941 se Karel jako oktáván seznámil s Vincy Schwarzem. Vincy Schwarz byl původem Němec, utekl však z Německa své nacisticky smýšlející rodiny a usadil se v Protektorátu Čechy a Morava. Měl spoustu knih, rád četl, psal básně a sbíral veselé písničky a šprýmy. Také překládal díla českých básníků do němčiny. Rámec pondělních schůzek smíchovského evangelického sdružení na na Santošce se Karlovi a jeho přátelům stal příliš těsným. S Vincy Schwarzem se pod záminkou kurzů němčiny začali scházet i v sobotu. V té době začal Karel Hiršl psát své první básně.\n\nKarlův otec pracoval, matka se starala o domácnost. Žádného člena rodiny nepostihlo neštěstí ani totální nasazení na práci do Říše.\n\nV roce 1941 Karel Hiršl na Vančurově gymnáziu odmaturoval s vyznamenáním. Vysoké školy byly zavřené a nechtěl chodit do zaměstnání, proto se přihlásil do ročního abiturientského kursu při Státní obchodní akademii v Resslově ulici. Studium ho nebavilo, naštěstí zde však bylo více čerstvých maturantů, kteří se na kursy přihlásili jenom kvůli tomu, aby nemuseli chodit do práce. Byla to určitá forma protestu a snaha vyhnout se práci pro Němce. Neměli obchodování či účetnictví rádi, nebo je dokonce nenáviděli,což je sblížilo. Jejich partu profesoři nazývali „Sternguckeři“ – hvězdní zevlouni. Studenti si uvědomovali, že mají poslední rok bezstarostného života. Psali různé divadelní hry, které potom sami zahráli, například \"Der Weschel aneb Faustovo prokletí\".\n\nPak byl Vincy Schwarz byl zatčen. Členy sobotního kroužku zpráva vyděsila, za pár dní zjistili, proč byl zatčen. Když jeho manželka vracela do knihkupectví nějaký švýcarský deník, ve kterém se psalo o jisté válečné prohře Německa, zatklo ji při tom gestapo. Byla okamžitě odvezena k výslechu do sídla gestapa v Pečkárně. Pak gestapo zatklo i Vincyho Schwarze. Studenti doufali, Vincyho z vězení pustí. Když byl 27. května 1942 spáchán atentát na zastupujícího říšského protektora Reinharda Heydricha, začaly noviny otiskovat sloupce jmen k smrti odsouzených a popravených 10. června byly vyhlazeny Lidice. Na začátku července dostal farní úřad smíchovského sboru oznámení, že Vincy Schwarz i se ženou Zdenkou byli 30. června zastřeleni pro trestnou činnost ohrožování říšské bezpečnosti.\n\nV září nastoupil Karel Hiršl na místo v nákupním oddělení Prag-filmu na Barrandově. Pro všechny mladé lidi se objevilo nové nebezpečí: Totaleinsatz – totální nasazení na práci do Německa. Někteří sobotníci museli na práci skutečně odjet. Například Jiří Staněk putoval k říšské poště do Norimberku. Nezbývalo než si psát.\n\nV červnu roku 1943 se od sobotníků odpojili radikálové, mezi které patřili Karel Hiršl a Vašek Dobiáš. Připojilo se k nim 9 lidí: Jan Mojžíš, Jaromír Mrkos, Jiří Staněk, Nataša Kálalová, Želmíra Kálalová, Karel Kosík, Radovan Richta, Antonín Růžek, Karel Šmirous. Všichni se cítili být komunisty a bojovat proti nacismu v Protektorátu. Proto byla všem dána možnost z evangelického sdružení odejít. Začala ilegální práce. Švagr Václava Dobiáše, který byl členem ilegální KS, zprostředkoval Karlovi a Václavovi kontakt na Rudolfa Vetišku – člena III. Ilegálního ÚV. Krátce nato se uskutečnila schůzka Vaška Dobiáše a Karla Hiršla s Rudolfem Vetiškou. Ten jim sdělil, že mají pracovat samostatně a nechal jim pouze kontakt, přes který by mohli spolupráci obnovit. To Karla Hiršla a Vaška Dobiáše trochu zklamalo, Vetiška jim připadal příliš opatrný. V listopadu téhož roku, při jedné ze svých brněnských návštěv založil společně s přáteli z barrandovského studia buňku v Brně. Ostatní příslušníci skupiny začali na svých pracovištích vytvářet 3–5 členné buňky, ve kterých probíhalo základní školení. Do smíchovské skupiny poté přibyl ještě Edmund Trachta. Napojení na Edmunda Trachtu získal Jiří Staněk přes spolupracovníka na Totálním nasazení. Byl to zubař ve Strakonicích se spojením na odbojovou skupinu ve Zbrojovce. Získával pro Předvoj náboje a zbraně a zajistil další cyklostyl – stroj na rozmnožování. Dne 31. prosince 1943 se smíchovská skupina vypravila oslavit Silvestra na Kálalovic chatu na Sázavě. Právě tam se všichni rozhodli začít odbojovou činnost a tisknout časopis. Pro časopis vymysleli název Předvoj. Tak se jmenovala i jejich odbojová skupina. O několik dní později, tedy na začátku roku 1944, vydala odbojová skupina Předvoj programové prohlášení. V březnu roku 1944 bylo vydáno první číslo časopisu Předvoj.\n\nNa jaře roku 1944 vytvořil Jiří Staněk s inženýrem Jiřím Pechem ilegální buňku v Benešově. Členové Předvoje začali občas chybět v práci, simulovali pracovní neschopnost a způsobovali si nemoci, jen aby se mohli věnovat ilegální práci. Karel pro absence dostal z práce výpověď. Na konci jara zasáhla Předvoj první rána, když Gestapo zatklo Václava Dobiáše. Poprvé se ostatní začali o sebe bát. Na začátku léta se setkal člen Předvoje Kamil Zoufalý s Jindřichem Pušem, představitelem organizace Pochodeň, a obě odbojové skupiny se spojily. Ale pak přišla další rána. Kamil Zoufalý přišel na schůzku s kamarádem, kam přišlo i gestapo a Kamila Zoufalého zatklo. Tisk Předvoje se přemístil ke Karlu Šmirousovi na Vinohrady do Fibichovy ulice.\n\n21. října 1944 se sedmičlenná skupinka smíchovských členů Předvoje vydala na chatu do Posázaví. Byli znepokojeni, že Karel Šmirous a Jiří Staněk na výlet nepřijeli, ale víkend si užili a žádné nebezpečí pro sebe nevytušili. Když se v neděli 22. října vraceli, gestapo je obstoupilo, zatklo a odvezlo do pražské Pečkárny.\n\nO den později byli všichni převezeni do věznice na Pankráci, odkud každý den jezdili na výslechy do Pečkárny. Následovaly nekonečné hodiny brutálního výslechu, avšak žádný z těchto lidí nepodlehl. Gestapo usoudilo, že zatklo jen řadové členy, ne vedení. V prosinci byl Václav Dobiáš lidovým soudem odsouzen k smrti v Cvikově. 23. ledna 1945 byli členové Předvoje transportováni do Malé pevnosti v Terezíně. Tam byli až do konce války, až na pár dní, kdy byli převezeni do Prahy na výslechy. Tehdy totiž zatkli vedení Předvoje. Po návratu do Terezína měli zpřísněný režim, např. nesměli chodit na práci mimo Malou Pevnost, kde byli vězněni. 10. dubna 1945 byl popraven Václav Dobiáš. 25. dubna 1945 napsal Karel Hiršl své rodině do Prahy poslední dopis a dovětkem, že se s nimi brzy uvidí, protože věřil ve své propuštění. Už byl téměř konec války. Jenže 2. května 1945 přijeli do Malé pevnosti členové gestapa a vyvolávali jména odsouzených, byli mezi nimi i Karel Hiršl a většina hlavních členů Předvoje. V 16:30 byli zastřeleni a druhý den byla jejich těla spálena v krematoriu.\n\nKarlova první báseň:\n\"<poem>\nJe toho moc\nUtopit se v hořkém chvatu tápavé improvisace\nTo tak ještě\nVerš nemůže vyjíti z této ruky\nNeb zavřená je jako poupě ve stínu\nNecítím vůni\nneznám milost daru\nneprosím se o soustrast milodarů\njen vím že musím stále jíti\njíti jako kyvadlo na hodinách\njak stín se ploužit po zlomených třtinách\na budu sluncem budu stínem\nnebudu ničím budu vším\nbudeme žíti tím, že zhynem\nsvou svíci zhasnu a přec rozsvítím\ntisíce jiných Při světlech siných\npři zapomenutí zapadlých hrobů\nstále jdu mechanicky a usilovně\na jednou přece dojdu\n</poem>\"\n\nPrvní článek v \"Předvoji\":\n\n\n\n"}
{"id": "1036074", "url": "https://cs.wikipedia.org/wiki?curid=1036074", "title": "Struktura českých hokejbalových soutěží", "text": "Struktura českých hokejbalových soutěží\n\nV České republice je Českomoravským svazem hokejbalu a regionálními svazy organizován systém dlouhodobých hokejbalových soutěží. Další tři významné regionální soutěže jsou pořádány nezávislými subjekty. Soutěže jsou provozovány až na jedinou výjimku systémem podzim/jaro v jehož závěru jsou vyhlašovány vítězné týmy.\n\nSoutěže mužů pořádané Českomoravským svazem hokejbalu jsou vertikálně organizovány v pěti úrovních. Postupy či sestupy mužstev mezi jednotlivými soutěžemi jsou řešeny aktuálně propozicemi pro daný ročník buď přímo nebo formou baráže. Mimo tuto strukturu je organizován Český pohár. Kromě toho existují na Českomoravském svazu nezávislé dlouhodobé soutěže a městské ligy.\n\nExtraliga je nejvyšší hokejbalovou soutěží v České republice. Je dvanáctičlenná a účastní se jej týmy s celého jejího území. Je organizována přímo Českomoravským svazem hokejbalu a dělí se na základní část a play-off. Její vítěz se stává mistrem České republiky. Účastníci v sezóně 2019/2020: Elba DDM Ústí nad Labem, HBC Alpiq Kladno, HBC Autosklo-H.A.K. Pardubice, HBC Hradec Králové 1988, HBC Kovodemont Most, HBC Plzeň, Hbk Karviná, HC Kert Park Praha, SK Hokejbal Letohrad, SK Sudoměřice, TJ Kovo Praha, TJ Snack Dobřany.\n\nTým HBC Enviform Třinec se v letech 2018 - 2019 účastnil slovenské extraligy.\n\n1. liga je druhou nejvyšší soutěží v České republice. Dříve se dělila na západní a východní skupinu, ale od roku 2015 se skládá z jediné celostátní skupiny. Je organizována přímo Českomoravským svazem hokejbalu a dělí se na základní část a play-off. Účastníci v sezóně 2019/2020: HBC Hostivař, HBC JTEKT Svítkov Stars Pardubice, HBC Malenovice, HBC Plzeň-Litice, HBC Prachatice, HBC Rakovník, HBK Bulldogs Brno, HC Jestřábi Přelouč, SK Jihlava, SK Kometa Polička, SK Suchdol nad Lužnicí.\n\n2. liga je třetí nejvyšší soutěží v České republice. V sezóně 2019/2020 bylo hráno sedm regionálních skupin 2. národní ligy a to \"Čechy jih\", \"Čechy sever\", \"Čechy střed\", \"Čechy západ\", \"Čechy východ\", \"Morava sever\" a \"Morava jih\", ve kterých se počet týmů pohyboval mezi šesti a jedenácti. Poslední dvě jmenované vznikly v roce 2018 začleněním dvou původně nezávislých soutěží \"Moravská liga\" a \"Moravskoslezská liga\" (ještě dříve \"Ostravská\"). Jednotlivé skupiny jsou organizovány regionálními svazy hokejbalu a proto jsou považovány za nejvyšší regionální soutěže.\n\nRegionální liga je čtvrtá nejvyšší soutěž v České republice. V sezóně 2019/2020 byly hrány tři regionální skupiny a to \"Čechy jih\", \"Čechy Východ\" a \"Pražská hokejbalová liga\", ve kterých se počet týmů pohyboval mezi osmi a patnácti. Jednotlivé skupiny jsou organizovány regionálními svazy hokejbalu.\n\nOblastní hokejbalová liga je pátou nejvyšší soutěží v České republice. V sezóně 2019/2020 byly hrány dvě regionální skupiny a to \"Čechy Střed - Kladno\" (čtrnáct účastníků) a \"Čechy Sever - Ústí nad Labem\" (šestnáct účastníků). Jednotlivé skupiny jsou organizovány regionálními svazy hokejbalu.\n\nČeský pohár je pořádán jednou ročně zpravidla v letní přestávce mezi dlouhodobými soutěžemi. Je koncipován jako vícedenní turnaj pro kluby organizované Českomoravským svazem hokejbalu. Do turnaje se mohou přihlásit týmy bez ohledu na úroveň soutěže. V roce 2014 byl turnaj pořádán v Hronově, v roce 2015 v Pardubicích, v roce 2016 v Českých Budějovicích, v roce 2017 souběžně v Jičíně a Turnově a předpokládá se přesun do dalších měst. Turnaj je doprovázen doprovodným programem ve formě exhibičních miniturnajů žen a mládeže.\n\nNezávislé nebo též neregistrované byly nebo jsou dlouhodobé soutěže pořádané organizacemi nezávislými na Českomoravském svazu hokejbalu. Mají svůj význam a tradici. Některé kluby nasazují své týmy jak do soutěží svazových, tak do soutěží nezávislých. \n\nMěstské ligy stály v první polovině devadesátých let u zrodu hokejbalových soutěží. V současné době jsou pořádány jednotlivými kluby obvykle v zimní či letní přestávce dlouhodobých soutěží a mají často dlouhodobou tradici. Mezi města, kde jsou pořádány patří např. Jindřichův Hradec, Přelouč, Nižbor či \"Harfa liga\" v Praze.\n\nLiga žen je nejvyšší ženskou soutěží v zemi a je organizováno Českomoravským svazem hokejbalu. Do roku 2015 byla nejvyšší soutěž žen organizována jako jediný vícedenní turnaj pod názvem Mistrovství České republiky. Rozvoj ženského hokejbalu zapříčinil ve stejném roce jeho změnu na soutěž dlouhodobou hranou celoročně, název ale přetrval až do roku 2017, kdy se změnil na \"Ligu žen\". Hraje se formou několika jednodenních turnajů z nichž se výsledky jednotlivých zápasů započítávají do tabulky základní části. Poslední turnaj je dvoudenní přičemž první den se dohrávají zbylé zápasy základní části a druhý je vyčleněn pro play-off. Hraje se formátem 5+1. V sezóně 2019/2020 se jej účastnilo devět týmů: HBC Prachatice, HBC Autosklo-H.A.K. Pardubice, HBC JTEKT Svítkov Stars Pardubice, HBC Plzeň-Litice, Hbk Kyjov, HC Slavia Praha, HC Švantlův Dvůr Písek, SK Kelti 2008 (Beroun), TJ Lokomotiva Česká Třebová.\n\nRegionální přebory jsou druhou nejvyšší ženskou soutěží v zemi a jsou organizovány regionálními svazy formou několika turnajů. Na rozdíl od mistrovství České republiky se hraje formátem minihokejbalu 3+1 na třetinu hřiště. Oproti ostatním soutěžím probíhá v rámci jednoho kalendářního roku a je tedy oproti nim posunut o půl sezóny. Dosud existuje pouze jediná soutěž tohoto typu a to \"Východočeský přebor\", který organizován jako \"open\", tzn. se jej mohou zúčastnit i mimoregionální a zahraniční týmy, které jej mohou i vyhrát. Běžná je účast slovenských týmů. Je dle výkonnosti rozdělen na skupiny A Pool a B Pool, takže se jedná o soutěž dvouúrovňovou přičemž na každém turnaji se hraje baráž mezi vítězem B Poolu a posledním A Poolu takže postoupit a sestoupit lze během sezóny i několikrát. Východočeský přebor byl první dlouhodobou ženskou soutěží na území České republiky. V ostatních regionech jsou organizovány pouze jednorázové turnaje, které nejsou součástí dlouhodobých soutěží.\n\nMezi mistrovstvím České republiky a regionálním přeborem žen se nesestupuje ani nepostupuje. Vzhledem k užití jiného formátu může obě soutěže hrát tentýž klub.\n\nJunioři hrají pouze jednu soutěž a to Extraligu, která je organizovaná přímo Českomoravským svazem hokejbalu a dělí se na základní část a play-off. V sezóně 2019/2020 měla třináct účastníků: Elba DDM Ústí nad Labem, HBC Alpiq Kladno, HBC Autosklo-H.A.K. Pardubice, HBC Enviform Třinec, HBC Hostivař, HBC Hradec Králové 1988, HBC Plzeň, HBC Prachatice, HC Kert Park Praha, HBC Tygři Mladá Boleslav, SK Hokejbal Letohrad, TJ Kovo Praha, TJ Snack Dobřany\n\nDorost hraje pouze jednu soutěž a to Extraligu, která je organizována přímo Českomoravským svazem hokejbalu. Týmy jsou v základní části rozděleny do regionálních divizí, které jsou vytvořeny podle počtu do aktuálního ročníku přihlášených týmů. V sezóně 2019/2020 se jednalo o divize označené \"Západ\" a \"Východ\". Z nich nejúspěšnější týmy postupují do nástavby v podobě postupných turnajů.\n\nDlouhodobá část soutěže Ligy starších žáků je pořádána regionálními svazy v podobě základních skupin, z nichž nejúspěšnější týmy postupují do vícedenního finálového turnaje Mistrovství České republiky pořádaného Českomoravkým svazem hokejbalu.\n\nSoutěž mladších žáků má formu regionálních přeborů pořádaných jednotlivými regionálními svazy. Konfrontace týmů na celostátní úrovni neexistuje nepočítáme-li nesvazové turnaje organizované kluby.\n\nDlouhodobé soutěže přípravek jsou pořádány formou regionálních přeborů organizovaných jednotlivými regionálními svazy. Tyto přebory jsou u přípravek dle rozhodnutí jednotlivých regionálních svazů hrány ve formátu 5+1 nebo minihokejbalu 3+1 případně kombinací obou. Na rozdíl od soutěží mladších žáků je sezóna organizována do několika turnajů.\n\nDlouhodobé soutěže minipřípravek jsou pořádány formou regionálních přeborů organizovaných jednotlivými regionálními svazy skládajících se z jednotlivých jednodenních turnajů. Tyto se hrají ve formátu 3+1.\n\nJedinou dlouhodobou soutěží mikropřípravky je Východočeský přebor skládající se z několika jednodenních turnajů pořádaných Regionálním svazem hokejbalu Čechy – východ. Na zbylém území České republiky se pořádají pouze jednorázové turnaje. Mikropřípravka hraje své zápasy formátem minihokejbalu 3+0 na malé branky.\n\nMoravskoslezských regionálních soutěží žáků a přípravek se účastní i některé slovenské kluby.\n\nČeskomoravským svazem hokejbalu je každoročně pořádána soutěž pro základní a střední školy, která je odehrávaná formou jednotlivých turnajů. Zúčastněné týmy se přes turnaje okresního a krajského kola kvalifikují na turnaj finálový.\n\nV roce 2019 se výše jmenovaných soutěží účastnilo více než 153 mužských, 17 ženských, 13 juniorských, 18 dorosteneckých a 64 žákovských týmů což společně s týmy přípravkovými činí hokejbal jedním z nejmasovějších kolektivních sportů v České republice.\n\n"}
{"id": "1036076", "url": "https://cs.wikipedia.org/wiki?curid=1036076", "title": "Yamaha YZ250", "text": "Yamaha YZ250\n\nYamaha YZ 250 je dvoutaktní motokrosový motocykl, který vyrábí společnost Yamaha. Jeho výroba byla zahájena v roce 1974, od tohoto roku byl motocykl postupně vylepšován.\n\nMotocykl je vybaven dvoutaktním motorem, který má objemem 244 ccm s výkonem 36,4 kW při 8800 otáčkách za minutu. Motor je chlazený kapalinou. Od roku 1974 až 1982 měly válce motoru vrtání 70 mm a zdvih 64 mm. V roce 1983 bylo vrtání válců sníženo na 68 mm, zdvih zvýšen na 68 mm při obsahu 247 ccm. V roce 1999 bylo vrtání válců opět sníženo na 66,4 mm, zdvih znovu zvýšen na 72 mm při obsahu 250 ccm. Větší zdvih se projevil nižšími kritickými otáčkami, o něco menším maximálním výkonu a výrazně lepším kroutícím momentem při nižších otáčkách. \n\nOd uvedení na trhu v roce 1974 měla Yamaha YZ250 ocelový rám. Model roku 2005 už má nový rám vyrobený výhradně z hliníku, tím se snížila hmotnost motocyklu na 96kg. Zadní kolo má odpruženou kyvnou vidlici. Přední teleskopické vidlice jsou obrácené se zdvihem 11,8 palce (300 mm). YZ 250 má přední a zadní hydraulické kotoučové brzdy.\n\n"}
{"id": "1036077", "url": "https://cs.wikipedia.org/wiki?curid=1036077", "title": "Samuel Matete", "text": "Samuel Matete\n\nSamuel Matete (* 27. července 1968, Chingola) je bývalý sportovec, atlet ze Zambie, mistr světa v běhu na 400 m přes překážky z roku 1991.\nV roce 1991 zaběhl trať 400 metrů překážek za 47,10, jen o 8 setin pomaleji než byl tehdejší světový rekord Edwina Mosese. V tomto roce se také stal na této trati mistrem světa, na následujících dvou světových šampionátech doběhl do cíle závodu na 400 metrů překážek vždy druhý. Stříbrnou medaili si rovněž odvezl z olympiády v Atlantě v roce 1996. Jeho osobní rekord na 400 metrů překážek 47,10 je stále (v roce 2014) africký rekord.\n"}
{"id": "1036079", "url": "https://cs.wikipedia.org/wiki?curid=1036079", "title": "Allex", "text": "Allex\n\nAllex je francouzská obec v departementu Drôme v regionu Auvergne-Rhône-Alpes. V roce 2011 zde žilo 2 485 obyvatel.\n\nAmbonil, Étoile-sur-Rhône, Eurre, Grane, Chabrillan, Livron-sur-Drôme, Montoison, Upie\n\n\"Počet obyvatel\" \n\n\n"}
{"id": "1036082", "url": "https://cs.wikipedia.org/wiki?curid=1036082", "title": "Kaple svatého Vavřince (Litoměřice)", "text": "Kaple svatého Vavřince (Litoměřice)\n\nKaple svatého Vavřince v Litoměřicích je privátním oratoriem v biskupské rezidenci – reprezentačním sídle litoměřických biskupů východně od chóru katedrály sv. Štěpána na Dómském pahorku v Litoměřicích. Kaple je s katedrálou spojena krytým mostem, takže je možné přejít z kruchty kaple do oratoře katedrály. Kaple není běžně přístupná veřejnosti. Je chráněna spolu s celou biskupskou rezidencí jako kulturní památka České republiky.\n\nKapli, která je součástí litoměřické biskupské rezidence, nechal postavit biskup Jaroslav Ignác hrabě ze Šternberku podle plánů stavitele Giulia Broggia v letech 1683–1701. Nachází se v jejím západním křídle. Je vysoká a zasahuje dvě patra budovy.\n\nNa konci 60. let 20. století byla iluzivní architektura na stěnách kaple poničena zásahem tehdejších „malířů“ (stěny byly přetřeny šedou barvou).\n\nV letech 1968–1974 v této kapli uděloval litoměřický biskup kardinál Štěpán Trochta několikrát kněžská svěcení. Mezi svěcenci byl i pozdější pražský arcibiskup a kardinál Dominik Duka.\n\nOd roku 2009 procházela kaple restaurátorskými pracemi, které provedly akademické malířky Eva Votočková a Anna Svobodová. Byla také odstraněna přemalba z 60. let 20. století. Restaurování štuků provedl akademický sochař Jiří Živný s dalšími spolupracovníky. Dne 29. dubna 2013 zrenovovanou kapli představil litoměřický biskup Jan Baxant veřejnosti.\n\nNynější podoba kaple sv. Vavřince vznikla pravděpodobně v závěru 18. století. Tehdy došlo k dozdění oken a dveří a interiér byl nově vymalován, na východní stěně vznikl iluzivní oltář a stěny kaple byly pokryty iluzivní architektonickou výmalbou ve světlých tónech se sloupy a sochami apoštolů patrně od \"F. Kutschery\" z roku 1784. Stěny kaple jsou opatřeny pilastry a štukovými doplňky, které také zdobí strop s nástropní malbou s vyobrazení jáhna sv. Vavřince datovaný letopočtem 1692. Původní oltářní obraz titulárního světce sv. Vavřince, který byl připisován malíři Kryštofu Vilému Tietzovi, byl údajně již ve 20. letech 20. století v havarijním stavu a nyní je nezvěstný. Místo něj je dnes oltář osazen obrazem sv. Vavřince neznámé provenience\n\nV kapli ve výklenku se nachází obraz Madony od \"J. Peschkeho\" z Lovosic († 1839). Obraz sv. Vojtěcha při oltáři protilehlé straně je bývá připisován K. Škrétovi.\n\n\n"}
{"id": "1036088", "url": "https://cs.wikipedia.org/wiki?curid=1036088", "title": "Vybíjená (film, 2015)", "text": "Vybíjená (film, 2015)\n\nVybíjená (2015) je český film režiséra Petra Nikolaeva podle románu Michala Viewegha. V několika časových rovinách pojednává o spolužácích z gymnázia, v jejichž středu je parta kamarádů Jeff, Skippy a Tom.\n\nFilm se začal natáčet v polovině srpna 2014. Koproducentem je televize Prima.\n\n\n"}
{"id": "1036092", "url": "https://cs.wikipedia.org/wiki?curid=1036092", "title": "Lovětínský potok", "text": "Lovětínský potok\n\nNázev Lovětínský potok má více vodních toků:\n\n"}
{"id": "1036094", "url": "https://cs.wikipedia.org/wiki?curid=1036094", "title": "Comic-Con Episode IV: A Fan's Hope", "text": "Comic-Con Episode IV: A Fan's Hope\n\nComic-Con Episode IV: A Fan's Hope je americký dokumentární film režiséra Morgana Spurlocka z roku 2011, pojednávající festivalu Comic-Con, který je každoročně pořádán v San Diegu.\n\nSnímek prezentuje příběhy pěti lidí, kteří cestují na Comic-Con. Jsou jimi začínající komiksoví kreslíři Eric Henson a Skip Harvey, návrhářka kostýmů pro cosplay Holly Conrad, prodejce komiksů Chuck Rozanski a fanoušek James Darling, který chce na conu požádat o ruku svoji přítelkyni. Autentické záběry z Comic-Conu 2010 jsou proloženy rozhovory s osobnostmi a popkulturními tvůrci, jako jsou Frank Miller, Seth Rogen, Eli Roth, Kevin Smith, Matt Groening, Stan Lee, Joss Whedon a další. Jako výkonní producenti se na filmu podíleli Joss Whedon, Stan Lee, Harry Knowles a Gill Champion.\n\nSnímek s rozpočtem 1,5 milionu dolarů měl premiéru na filmovém festivalu v Torontu dne 10. září 2011. Do několika amerických kin byl uveden 6. dubna 2012.\n\n"}
{"id": "1036099", "url": "https://cs.wikipedia.org/wiki?curid=1036099", "title": "Vladimír Lodr", "text": "Vladimír Lodr\n\nVladimír Lodr (30. června 1934 – ) byl československý basketbalista, účastník Mistrovství Evropy 1961, trojnásobný mistr Československa a trenér. Je zařazen na čestné listině mistrů sportu.\n\nV československé basketbalové lize odehrál celkem 12 sezón v letech (1953-1967). Hrál 8 sezón za tým Spartak Sokolovo / Sparta Praha, 2 sezóny za Slavoj Vyšehrad a 2 sezóny za ÚDA Praha, s nímž získal dva tituly mistra Československa (1955, 1956). Se Spartakem Sokolovo Praha získal 5 medailí, jednu zlatou za titul mistra Československa 1960, dvě stříbrné za druhá místa (1959, 1961) a dvě bronzové za třetí místa (1962, 1964). V československé basketbalové lize po zavedení podrobných statistik zápasů (od sezóny 1962/63) zaznamenal 778 bodů. \n\nS týmem Spartak Sokolovo / Sparta Praha se zúčastnil Poháru evropských mistrů v basketbale 1961, Byl nejlepším střelcem družstva, v šesti zápasech zaznamenal 75 bodů. Vyřadili Wolves Amsterdam (Holandsko) a Torpan Pojat Helsinky (Finsko), neuspěli až ve čtvrtfinále proti CCA Steaua Bukurešť (Rumunsko), rozhodl rozdíl 8 bodů ve skóre ze 2 zápasů.\n\nZa reprezentační družstvo Československa hrál dva zápasy na Mistrovství Evropy 1961 v Bělehradě (5. místo).\n\nPo skončení hráčské kariéry byl trenérem v ligových týmech československé basketbalové ligy Spartak Sokolovo Praha (1964/65) a Slavoj Vyšehrad (1971/72).\n\n\n…* Za reprezentační družstvo Československa v letech 1960-1961 2 utkání.\n\n\n\n"}
{"id": "1036101", "url": "https://cs.wikipedia.org/wiki?curid=1036101", "title": "Curly coated retrívr", "text": "Curly coated retrívr\n\nCurly coated retrívr (anglicky: \"Curly-Coated Retriever\") v České republice též zvaný kudrnatý retrívr, je anglické psí plemeno, které se od ostatních retrívrů liší kudrnatou srstí.\n\nCurly coated retrívr je – oproti ostatní retrívrům – původem anglické plemeno. Je staré asi 300 let: psi podobní těmto žili v Anglii již v 16. století . Jeho původ dodnes není přesně znám, nicméně sloužil k lovu a přinášení vodního ptactva. Dnes je převážně rodinným společníkem. Mezi jeho předky nejspíše patří irský vodní španěl, portugalský vodní pes a velký pudl, tedy plemena určená k práci ve vodě.\n\nV roce 1860 byl společně s flat coated retrívrem uznán FCI a byl sepsán první standard. Tehdy se jednalo o první uznané plemeno retrívra. V druhé polovině 19. století byl velice populární právě ve Velké Británii, ale s příchodem labradorských retrívrů zájem o něj pominul . Curly coated retrívr je ze všech retrívrů nejméně známý a nejméně početný .\n\nToto plemeno je inteligentní, bystré, učenlivé a velmi přemýšlivé. Na svém majiteli je poměrně závislé. Tato vlastnost mu však nebrání samostatně a sebevědomě pracovat. Pokud nemá dostatečně dominantního majitele, může se stát i tvrdohlavým. Při jednotvárné a monotónní činnosti se může začít snadno nudit. Je temperamentní a v přítomnosti majitele je přátelský i k cizím lidem. Někdy jeho pohyb při jeho hravé a rozverné náladě připomíná slona v porcelánu. v klusu i cvalu vypadá velmi elegantně.\n\nMá silné lovecké pudy. Vyžaduje pevné vedení a klidného a trpělivého majitele.\n\nBývá ideálním psem pro aktivní lidi jakéhokoliv věku i pro rodiny s dětmi - pozor na jeho hravou povahu, může nechtěně někoho povalit. \n\nMá sklony pronásledovat rychle se pohybující předměty, nevyjímaje domácí zvířata, proto je nutné si při seznamování s nimi dávat pozor. Se psy i fenami si rozumí dobře.\n\nK cizím je zpočátku nedůvěřivý, ale ne bojácný či agresivní. Velmi důležitá je socializace mladého zvířete.\n\nSrst curly coated retrívra je téměř bezúdržbová. Dobře kryje hlavně proti vodě, ale i proti zimě. Po koupání sama rychle schne a samotné koupání jí nijak nevadí ani nepoškozuje. U výstavních jedinců je dobré srst občas promnout v prstech kudrlinu pro kudrlině . Psi línají a nepotřebují ani kartáč či hřeben. Trimování je potřeba provést pouze za ušima a na nohou.\n\nVýcvik i výchova jsou důležité, bez nich by se mohl pes stát neovladatelný, znuděný a nešťastný. Vyžaduje pevné vedení, ale i majitele, který bude klidný a trpělivý. Tvrdší zacházení nebývá obvykle potřeba a nedoporučuje se.\n\nVyžaduje hodně pohybu, jakéhokoliv typu. Nejpřirozenější je pro něj lov nebo aportování. Pokud nemá dostatek pohybu, v první řadě začne být nevrlý a bude si svoji energii vybíjet na vašem domu. V rozvinutější fázi bude otrávený, stereotypní a hyperaktivní.\n"}
{"id": "1036115", "url": "https://cs.wikipedia.org/wiki?curid=1036115", "title": "Abel Tamata", "text": "Abel Tamata\n\nAbel Tamata (* 5. prosince 1990, Bergen op Zoom, Nizozemsko) je nizozemský fotbalový obránce s kořeny z DR Kongo, který v současnosti působí v klubu PSV Eindhoven. Hraje nejčastěji na levé straně obrany.\n\nProfesionální fotbalovou kariéru zahájil v PSV Eindhoven, klubu, ve kterém prošel mládežnickými týmy. Sezónu 2012/13 strávil na hostování v klubu Roda JC Kerkrade.\n\n"}
{"id": "1036117", "url": "https://cs.wikipedia.org/wiki?curid=1036117", "title": "Svatovítské varhanní večery", "text": "Svatovítské varhanní večery\n\nSvatovítské varhanní večery je mezinárodní varhanní festival pořádaný od roku 2011 každoročně vždy v červenci v pražské katedrále sv. Víta, Václava a Vojtěcha. Skládá se z několika koncertů konaných vždy jednou za týden, při nichž přední umělci hrají na Mölzerovy romantické varhany z roku 1932 v prvním patře Wohlmutovy kruchty. Pořádá jej Metropolitní kapitula u sv. Víta v Praze ve spolupráci se Správou Pražského hradu. V roce 2014 vystoupili Eva Bublová, Stephan Beck, Karel Hiner, Josef Rafaja a Linda Čechová Sítková.\n\n"}
{"id": "1036120", "url": "https://cs.wikipedia.org/wiki?curid=1036120", "title": "Flakón", "text": "Flakón\n\nFlakón (z franc. – \"lahvička\") je malá, zpravidla skleněná a často dekorativní lahvička, především na parfémy. Mívá těsný šroubový uzávěr nebo zabroušenou zátku, aby obsah nevyprchal a neměl dlouhodobý kontakt se vzduchem. Někdy se slovo používá i pro malé nádobky vůbec. \n\nJako flakóny se označují především skleněné lahvičky na parfémy. Některé značky používají tvar flakónu jako svou poznávací značku, např. Chanel No. 5 s charakteristickým minimalistickým hranatým tvarem. \n\nFrancouzské \"flacon\" znamená jakoukoli malou nádobku s uzávěrem, a tak se označení flakón může vyskytnout i v češtině pro lahvičky na potraviny, léky nebo kosmetiku. Ty mohou být i plastové, vyráběné různými technologickými procesy v závislosti na velikosti, obsahu a účelu použití. Běžnou technikou je tvarování vyfukováním, které se používá i u skla. \n\nOdrazem v populární kultuře je například báseň „“ (\"Láhvička\") od francouzského básníka Charlese Baudelairea, která je součástí sbírky \"Květy zla\". Některé flakóny jsou sběratelsky cenné. V hornofranckém Kleintettau se nachází Evropské muzeum skleněných nádob.\n\n\n"}
{"id": "1036123", "url": "https://cs.wikipedia.org/wiki?curid=1036123", "title": "Rudolf Mazuch", "text": "Rudolf Mazuch\n\nRudolf Mazuch (9. srpna 1891, Pardubice – 8. února 1920, Kolín) byl český akademický malíř.\n\nNarodil se jako nejstarší syn obuvníka Ferdinanda Mazucha ze Slatiňan (1867–1944) a Josefy Mazuchové rozené Jičínské z Valů (1864–1944). Měl bratra Josefa a sestru Terezii.\nVždy považoval za své rodné město Kolín, neboť zde prožil většinu svého krátkého života. V roce 1897 začal navštěvovat místní školu. V páté třídě dostal trojku z kreslení. I přesto, že byl Mazuch přirozeně inteligentní a nadaný jeho další studijní kroky nevedly na reálné gymnázium, ale do učení. V roce 1905 nastoupil jako učeň ke známému kolínskému fotografovi Františku Krátkému. Ve své fotografické činnosti se brzy natolik vypracoval, že byl pověřován stále více zakázkami. V roce 1909 získal výuční list a odešel do Prahy, kde začal pracovat jako retušér. V roce 1919, rok po vzniku Československa v Kolíně získal domovské právo.\nV roce 1911 začíná navštěvovat přípravný roční na AVU u profesora Loukoty. V roce 1913 byl jako žák II. ročníku všeobecné školy c. k. akademie umění odměněn stipendijní cestou do Paříže. V létě 1915 narukoval jako jeden z prvních studentů AVU do armády, v roce 1917 byl zraněn a postupně procházel špitály. I během války si nacházel čas na malování; v létě 1918 maloval portréty v Německém Brodě, v Kolíně vytvořil scénu pro dobročinné představení Akademického kolínského klubu mladých. Na sklonku roku 1918 dokončil grafickou speciálku u prof. Maxe Švabinského.\n\nV roce 1919 získal licenci k provozování kabaretu Mazuch-Jílovský. Téhož roku byl zvolen předsedou Akademického kolínského klubu mladých a také uspořádal první samostatnou výstavu obrazů v Kolíně. Mezi jeho kolínské přátele patřili fotograf Jaromír Funke (který promluvil i na jeho pohřbu) a malíř Zdeněk Rykl (1900–1940).\n\nV únoru 1920 zemřel. Je pohřben na kolínském centrálním hřbitově.\n\nV roce 2013 uspořádalo Regionální muzeum v Kolíně výstavu, kde připomnělo jeho důležitost ve vývoji umění. Díky Mazuchovi a jeho přátelství se spisovatelem, básníkem a spoluautorem Manifestu České moderny, Josefem Svatoplukem Macharem, byly dohledány informace o životě právě Machara. Mazuch básníka portrétoval a zachytil i jeho rodný domek v Kolíně. Díky Mazuchovi můžeme mít představy o Kolíně z počátku 20. století. Jeho obrazy visí v ředitelně Městské knihovny v Kolíně.\n\n\na mnoho dalších\n\n\n\n"}
{"id": "1036132", "url": "https://cs.wikipedia.org/wiki?curid=1036132", "title": "Oscar Hiljemark", "text": "Oscar Hiljemark\n\nOscar Hiljemark (* 28. června 1992, Gislaved, Örebro, Švédsko) je švédský fotbalový záložník a reprezentant, který v současné době hraje v nizozemském klubu PSV Eindhoven.\nHiljemark nastupoval za švédské mládežnické reprezentace.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile. Na turnaji byl kapitánem týmu.\n\nOd roku 2012 nastupuje ve švédské fotbalové reprezentaci. Debutoval 18. ledna 2012 v přátelském utkání v Dauhá s domácím týmem Kataru (výhra 2:0). Při svém debutu si otevřel v národním týmu střelecký účet, zvyšoval na konečných 2:0.\n\n"}
{"id": "1036136", "url": "https://cs.wikipedia.org/wiki?curid=1036136", "title": "Ecolines", "text": "Ecolines\n\nEcolines jsou největším dálkovým autobusovým dopravcem v Pobaltí. Společnost svými autobusy obsluhuje 21 zemí a 183 měst; v Česku se jedná o Prahu, Hradec Králové a Plzeň.\n\nSpolečnost zahrnuje 12 samostatných dopravců, kteří obsluhují jednotlivé regiony. Jedná se o hlavní společnost Ecolines a dále například Amron či Elbrus-Trans v Rusku, Norma-A či Transinesta v Lotyšsku. Poslední jmenovaný dopravce obsluhuje i linky do České republiky.\n\n"}
{"id": "1036137", "url": "https://cs.wikipedia.org/wiki?curid=1036137", "title": "Farní den", "text": "Farní den\n\nFarní den je setkání věřících určité farnosti, konané zpravidla na faře nebo farní zahradě. Zpravidla začíná mší a jeho součástí obvykle bývá společný oběd a někdy i zvláštní program pro děti. V českých zemích jsou farní dny pořádány ve větší míře od počátku 21. století a postupně se stávají tradicí. Někde se konají každý rok nebo i dvakrát ročně, jinde jen příležitostně.\n\nObdobou farního dne v protestantských církvích je sborový den.\n"}
{"id": "1036139", "url": "https://cs.wikipedia.org/wiki?curid=1036139", "title": "Jednotka (televizní stanice)", "text": "Jednotka (televizní stanice)\n\nJednotka je první slovenská stanice Slovenské televize, který dnes obsluhuje Rozhlas a televize Slovenska (RTVS).\n\nTelevizní kanál byl založen 3. listopadu 1956 pod názvem \"ČST Bratislava\" (Československá televize Bratislava).\n\nSídlo vysílání bylo původně Bratislavě, v 1962 byl přemístěn do Košic a v roce 1966 se vysílalo z Banské Bystrice. Stal se druhým celostátním, který lze možné přijímat na území České republiky a Slovenska. V současné době je součástí Rozhlas a televize Slovenska (RTVS).\n\n\n"}
{"id": "1036140", "url": "https://cs.wikipedia.org/wiki?curid=1036140", "title": "Nicolas Isimat-Mirin", "text": "Nicolas Isimat-Mirin\n\nNicolas Isimat-Mirin (* 15. listopadu 1991, Meudon, Francie) je francouzský fotbalový obránce guadeloupského původu, který v současné době působí v klubu PSV Eindhoven. Hraje na postu stopera (středního obránce).\nHrál za francouzské mládežnické reprezentace U20 a U21.\n\n"}
{"id": "1036142", "url": "https://cs.wikipedia.org/wiki?curid=1036142", "title": "Written by a Kid", "text": "Written by a Kid\n\nWritten by a Kid je americký internetový seriál vytvořený Willem Bowlesem a Joshem Flaumem. Premiérově byl uveden na YouTube v letech 2012–2013, kdy vzniklo celkem 13 dílů o délce od tří do šesti minut.\n\nSeriál je založen na vyprávění malých dětí, které si vymýšlí nejrůznější fantastické příběhy. Jejich děj je využit jako scénář pro audiovizuální zobrazení historky (ať už v hrané formě, jako animované dílo, nebo v kombinaci obou přístupů), jenž je prezentován divákům během vyprávění. Autoři seriálu dětem jejich příběhy neměnili, i když například obsahovaly logické chyby.\n\nV jednotlivých dílech hostoval např. režisér a scenárista Joss Whedon nebo herci Kate Micucci, Dave Foley, Matthew Mercer, Aaron Douglas či Cassandra Peterson.\n\n"}
{"id": "1036145", "url": "https://cs.wikipedia.org/wiki?curid=1036145", "title": "Dvojka (televizní stanice)", "text": "Dvojka (televizní stanice)\n\nDvojka je druhá slovenská stanice Slovenské televize, který dnes obsluhuje Rozhlas a televize Slovenska (RTVS).\n\nTelevizní kanál byl založen 10. května 1970 pod názvem ČST2. V roce 1973 bylo televizní vysílání rozšířeno na celé území Slovenska. V současné době je součástí Rozhlas a televize Slovenska (RTVS).\n\n"}
{"id": "1036147", "url": "https://cs.wikipedia.org/wiki?curid=1036147", "title": "CollegeHumor", "text": "CollegeHumor\n\nCollegeHumor je americký komediální internetový server. Obsahuje jednak vlastní původní komediální tvorbu (videa, články), jednak obdobná díla nahraná uživateli. Stránka byla založena v roce 1999 Joshem Abramsonem a Rickym Van Veenem.\n\nPod hlavičkou \"CollegeHumor Originals\" jsou na serveru publikována původní komediální videa, hraná i animovaná. Patří mezi ně např. seriály \"Jake and Amir\", \"Very Mary-Kate\", \"Everyday Acting\" nebo \"Dinosaur Office\". Kromě toho jsou s názvem \"CollegeHumor Originals\" vydávány i různé jednorázové komediální skeče, krátké filmy a videoklipy.\n\nSamotná stránka byla v roce 2007 nominována na cenu Webby Award, přičemž tuto cenu získalo několik jejich skečů (např. „Pixar Intro Parody“) nebo seriálů (např. \"Jake and Amir\").\n\n"}
{"id": "1036148", "url": "https://cs.wikipedia.org/wiki?curid=1036148", "title": "Dagmar Sedláčková", "text": "Dagmar Sedláčková\n\nDagmar Sedláčková (14. ledna 1931, Žabonosy, okres Kolín – 28. října 2008, Praha) byla česká akademická malířka, ilustrátorka a grafička.\n\nV letech 1948–1953 vystudovala Vysokou školu uměleckoprůmyslovou v Praze pod vedením profesora Antonína Pelce. Kromě knih pro děti i pro dospělé ilustrovala také \"Čítanku pro 4. ročník zvláštní školy\".\n\n"}
{"id": "1036149", "url": "https://cs.wikipedia.org/wiki?curid=1036149", "title": "Levan Kenija", "text": "Levan Kenija\n\nLevan Kenija (gruzínsky ლევან ყენია; anglickou transkripcí Levan Kenia; * 18. října 1990, Tbilisi) je gruzínský fotbalový záložník a reprezentant, který v současnosti působí v klubu FC Locomotive Tbilisi. Je platný jako ofenzivní středopolař. Mimo Gruzii působil na klubové úrovni v Německu, na Ukrajině a v ČR.\n\nLevan Kenija hrál v gruzínském klubu FC Locomotive Tbilisi, odkud odešel do Německa do FC Schalke 04. Zde jej vedl trenér Felix Magath. Ve svých 14 letech strávil 2 týdny na trénincích se španělským gigantem FC Barcelona. V srpnu 2012 podepsal dvouletý kontrakt s ukrajinským klubem FK Karpaty Lvov.\n\nPo roce se vrátil do Německa, tentokrát posílil druholigový tým Fortuna Düsseldorf. Podepsal zde dvouletou smlouvu. Očekávání příliš nenaplnil, odehrál jen 11 ligových startů a po sezoně 2013/14 mu byla smlouva ukončena.\n\nKoncem října 2014 tak mohl jako volný hráč posílit mimo oficiální přestupové období český klub SK Slavia Praha, kde se sešel se svým spoluhráčem z Fortuny Martinem Latkou. V týmu byl nejprve na testech, poté podepsal smlouvu do konce sezony 2014/15 s opcí na prodloužení. K novému angažmá dodal: „\"Slavia má skvělé fanoušky, což je pro mě ohromně důležité. Stejně jako to, že hraje na nejlepším a nejfotbalovějším stadionu v Čechách. Budu se snažit, abychom se v budoucnu dostali do evropských pohárů. Mým druhým cílem je návrat do gruzínské reprezentace.\"“ V 1. české lize debutoval pod trenérem Miroslavem Beránkem v ligovém utkání patnáctého kola 23. listopadu 2014 proti FC Hradec Králové (remíza 1:1), odehrál 64 minut. Ve Slavii pravidelně hrával, ale postupem času ztatil i vinou zranění herní vytíženost.<br>\nV roce 2017 získal se Slavií titul mistra nejvyšší české soutěže, v sezóně 2016/17 nastoupil v jediném ligovém utkání (podzimní remíza 2:2 s Fastavem Zlín).\n\nV květnu 2017 se vrátil do Gruzie do klubu FC Locomotive Tbilisi.\n\nHrál za gruzínské mládežnické reprezentace.\nV A-mužstvu Gruzie debutoval 8. září 2007 v kvalifikačním utkání v Tbilisi proti Ukrajině (remíza 1:1).\nPoprvé za gruzínské áčko skóroval 27. 5. 2008 v přátelském střetnutí v Tallinnu proti domácímu týmu Estonska (opět remíza 1:1).\n\n"}
{"id": "1036152", "url": "https://cs.wikipedia.org/wiki?curid=1036152", "title": "Trojka (televizní stanice)", "text": "Trojka (televizní stanice)\n\nTrojka je třetí slovenská stanice Slovenské televize, který začal vysílat 8. srpna 2008 a svůj provoz ukončil 1. července 2011. Vysílání kanálu bude obnoveno 22. prosince 2019.\n\nTelevizní kanál oficiálně zahájil vysílání 8. srpna 2008 v 14.00 v Bratislavě začátkem slavnostního zahájení Letních olympijských her z Pekingu. Televizní kanál vysílá technologií DVB-T a také byl dostupný přes kabelovou televizi a satelit. Dne 1. června 2011 bylo rozhodnutím Rozhlasu a televize Slovenska ukončeno vysílání na kanále z důvodu nedostatku financí na provoz.\n\nAktuálně se uvažuje o tom, že by se třetí kanál mohl spustit, ale znamenalo by to zvýšení koncesionářských poplatků. Trojka ale už nebude jen sportovní stanice, ale sportovně-zpravodajská stanice.\n\n22. prosince 2019 v 6.00 bude vysílání STV 3 obnoveno. Tematicky se stanice zaměřuje na diváky starší 60 let a vysílá převážně pořady z archivu.\n\n\n"}
{"id": "1036156", "url": "https://cs.wikipedia.org/wiki?curid=1036156", "title": "Smiřická rovina", "text": "Smiřická rovina\n\nSmiřická rovina je geomorfologický okrsek v severovýchodní části Pardubické kotliny, ležící v okresech Náchod a Hradec Králové v Královéhradeckém kraji a v okrese Pardubice v Pardubickém kraji.\n\nÚzemí okrsku se nachází na pravém břehu Labe zhruba mezi sídly Jaroměř (na severu), Srch (na jihu), Stěžery (na západě) a nivou Labe na východě. Uvnitř okrsku leží\nvětší obce Opatovice nad Labem a Čeperka, částečně titulní obec Smiřice, obec Předměřice nad Labem a krajské město Hradec Králové.\n\nOkrsek Smiřická rovina (dle značení Jaromíra Demka VIC–1C–1) náleží do celku Východolabská tabule a podcelku Pardubická kotlina. Podrobnější členění Balatky a Kalvody okrsek Smiřická rovina nezná, uvádí pouze 5 jiných okrsků Pardubické kotliny (Královéhradecká kotlina, Kunětická kotlina, Přeloučská kotlina, Dašická kotlina a Holická tabule).\n\nRovina sousedí s dalšími okrsky Východolabské tabule: Východolabská niva na východě, Kunětická kotlina na jihu, Dobřenická plošina, Urbanická brána, Libčanská plošina na západě a Velichovecká tabule na severozápadě.\n\nNejvyšším bodem Smiřické roviny je \"Na Svatém\" (265 m n. m.)\n\n"}
{"id": "1036158", "url": "https://cs.wikipedia.org/wiki?curid=1036158", "title": "Guram Kašia", "text": "Guram Kašia\n\nGuram Kašia (gruzínsky გურამ კაშია; anglickou transkripcí Guram Kashia; * 7. dubna 1987, Tbilisi) je gruzínský fotbalový obránce a reprezentant, který v současnosti působí v klubu Vitesse.\nV letech 2012 a 2013 se stal gruzínským fotbalistou roku.\n\nKašia začal hrát v roce 2006 v A-týmu gruzínského klubu FC Dinamo Tbilisi, odkud odešel v létě 2010 do nizozemského klubu Vitesse.\n\nHrál za gruzínské mládežnické reprezentace.\nV A-mužstvu Gruzie debutoval 1. dubna 2009 v kvalifikačním utkání v Tbilisi proti Černé Hoře (remíza 0:0).\n\n"}
{"id": "1036162", "url": "https://cs.wikipedia.org/wiki?curid=1036162", "title": "Klášter Milosrdných sester (Cheb)", "text": "Klášter Milosrdných sester (Cheb)\n\nKlášter Milosrdných sester svatého Kříže v Chebu byl vystavěn na počátku 30. let 20. století. Spolu s mohutným novorománským trojlodním kostelem Povýšení (Nalezení) svatého Kříže vznikl podle návrhu architektů Antona Schneidera a Karla Paschera.\n\nStavbu vlastnila společnost BETA GAMES s.r.o. se sídlem v Teplicích, jejímiž společníky jsou dva turečtí občané. Stavba, ve které její vlastník chtěl vybudovat kasino či byty, byla v havarijním stavu. Již v létě 2015 proto měla být zahájena její demolice. O záchranu kláštera usiloval Spolek na záchranu kláštera milosrdných sester v Chebu.\n\nV srpnu 2015 se v křížové chodbě františkánského kláštera v Chebu konala mezinárodní výstava fotografií s názvem \"Mezi nebem a peklem – zanikající paměť\", jejímž smyslem bylo podpořit záchranu chátrajícího kláštera. V dubnu 2016 došlo k demolici památky.\n\nKongregace Milosrdných sester svatého Kříže původně v Chebu pracovala v klášterním areálu, vybudovaném v letech 1869–1914 na okraji historického jádra města. Pak však potřebovala větší prostory, a tak se koncem 20. let 20. století rozhodla vybudovat nový, velkorysý klášterní komplex o 800 místnostech. Byl vystavěn v letech 1930–1932. Klášterní kostel byl vysvěcen 24. září 1933.\n\nPo druhé světové válce se klášter spolu s nemocnicí stal internačním táborem pro Němce určené k odsunu. Sestry sv. Kříže v areálu mohly zůstat do října 1950, pak byla jejich kongregace rozpuštěna. Na jejich místo přišli pohraničníci, kteří zde měli kasárny až do roku 1990. Kostel jim sloužil jako tělocvična, vybavení bylo zničeno, presbytář poškodil požár. Největší škody však nehlídanému areálu způsobili až po sametové revoluci bezdomovci a vandalové. Okna v přízemí a suterénu byla poté zazděna.\n\nPo roce 1990 stát klášter sice vrátil kongregaci Milosrdných sester, ta jej ale kvůli nedostatku finančních prostředků nutných k rekonstrukci brzy prodala. Od roku 2005 objekt vlastnila společnost Beta Games. Původně plánovala přestavbu areálu na kasino, později na byty. Stav objektu se postupně natolik zhoršil, že podle odborníků zřejmě nezbyla jiná možnost než demolice. Začít měla v létě 2015.\n\nV srpnu 2015 pořádal Spolek na záchranu kláštera milosrdných sester v Chebu prodejní výstavu fotografií, jejíž výtěžek byl určen na záchranu kláštera. Výstava byla instalována v křížové chodbě františkánského kláštera v Chebu.\n\nDne 10. října 2015 se v areálu kláštera poprvé po 65 letech konala církevní pouť. Zúčastnilo se jí asi 50 poutníků, asi 80 % přítomných přijelo z Německa.\n\nKlášter se ale zachránit nepodařilo. Na začátku dubna 2016 došlo k demolici památky.\n\n\"„Nejlepší by bylo, kdybychom našli smysluplné využití, ale to se bohužel nepodařilo. V současném stavu jsem rád, že jde stavba k zemi,“\" uvedl starosta Chebu Petr Navrátil (ČSSD). Město podle něj demolici vítá, protože tak zmizí jedna z problémových lokalit.\n\nV říjnu 2016 byla již celá kulturní památka z Masarykovy první republiky srovnána se zemí. Zplanýrovaný pozemek nabízí turecký majitel k prodeji. Vyměřená pokuta za likvidaci kulturní památky byla pouhých 20 000 Kč.\n\nKostel měl širokou střední loď, kterou lemovaly užší boční lodě s emporami, oddělené od hlavní lodi zdvojenými arkádami. Byl vybudován ve stylu starokřesťanské či raně románské baziliky s půlkruhově uzavřeným presbytářem. Jeho věži však chyběl před demolicí krov, po požáru byl provizorně zakryt rovně lepenkou. Ve střeše lodi již zely velké díry, její okna byla rozbitá.\n\nInteriér kostela býval vyzdoben pracemi chebských umělců: Alexander Bröms a Franz Dietl provedli malby kostela v byzantském stylu, oltář s monumentálním křížem byl dílem sochaře Johanna Mayera, autorem mramorových oltářů byl Andrei Lugert.\n\nKlášterní budovy byly zčásti bez krovů, na některých byly krovy děravé. Plechová krytina byla rozkradena, okna byla vybitá.\n\n"}
{"id": "1036163", "url": "https://cs.wikipedia.org/wiki?curid=1036163", "title": "Šen Cchan", "text": "Šen Cchan\n\nŠen Cchan (, 1379–1453), byl čínský kaligraf a malíř raného mingského období významný svým vzorovým písmem.\n\nŠen Cchan používal zdvořilostní jméno Min-wang () a pseudonym Ťien-an ().\n\nŠen Cchan pocházel z okresu Chua-tching v prefektuře Sung-ťiang (dnes je Chua-tching městys v městském obvodu Ťia-ting v Šanghaji). Roku 1403 nový císař Jung-le po občanské válce obnovoval úřady, a Šen Cchan byl (se svým starším bratrem Šen Tuem) vybrán do akademie Chan-lin. Jeho obratnost v kaligrafii mu získala uznání panovníka i okolí. V úřadech postupoval z nízké funkce \"taj-čao\" (písařského asistenta) přes stylistu ústředního sekretariátu (\"čung-šu še-žen\") a korektora (\"š’-tu\") až na místo náměstka předsedy Velkého odvolacího soudu (\"šao-čching Ta-li s’\").\n\nJeho energická kaligrafe vycházela ze stylu o generaci staršího Sung Sueje. Stejně jako jeho bratr vynikal v malém vzorovém písmu. Ve vyšším věku se obrátil i k písmu kurzivnímu a konceptnímu.\n\nJeho starší bratr Šen Tu byl také slavný kaligraf zaměstnaný v akademii Chan-lin, oba jsou shrnováni jako „dva Šenové“.\n"}
{"id": "1036164", "url": "https://cs.wikipedia.org/wiki?curid=1036164", "title": "Šen Tu", "text": "Šen Tu\n\nŠen Tu (, 1357–1434), byl čínský kaligraf a malíř raného mingského období významný svým vzorovým písmem.\n\nŠen Tu používal zdvořilostní jméno Min-ce () a pseudonym C’-le ().\n\nŠen Tu pocházel z okresu Chua-tching v prefektuře Sung-ťiang (dnes je Chua-tching městys v městském obvodu Ťia-ting v Šanghaji). Za vlády císaře Chung-wu (1368–1398) neuspěl v úřednických zkouškách. Nicméně cvičil kaligrafii a když roku 1403 nový císař Jung-le po občanské válce obnovoval úřady, byl vybrán do akademie Chan-lin. Jeho kaligrafická dovednost mu získala obdiv panovníka, Jung-le mu svěřoval psaní důležitých císařských výnosů. Díky svým schopnostem a přízní císaře v akademii postoupil z místa archiváře (\"ťien-ťi\"), přes korektora (\"ťien-tchao\") a staršího kompilátora (\"siou-čuan\") až na akademika-komentátora (\"š’-ťiang süe-š’\").\n\nJako kaligraf byl dovedný v řadě stylů, ale nejlepší bylo jeho vzorové písmo, zejména malé vzorové. Se svými klidnými, elegantními liniemi je považováno za nejlepší z raně mingského období. Bylo vysoce hodnoceno už Jung-lem, který Šen Tua vychvaloval jako „Wang Si-č’a současnosti“, a stalo se vzorem pro oficiální písmo úředních dokumentů (tzv. \"tchaj-ke tchi\", , či \"kuan-ke tchi\", ).\n\nJeho mladší bratr Šen Cchan byl také uznávaný kaligraf zaměstnaný v akademii Chan-lin, oba jsou shrnováni jako „dva Šenové“.\n"}
{"id": "1036165", "url": "https://cs.wikipedia.org/wiki?curid=1036165", "title": "Sung Kche", "text": "Sung Kche\n\nSung Kche (, 1327–1387), byl čínský kaligraf konce jüanského a počátku mingského období významný svým originálním konceptním písmem.\n\nSung Kche používal zdvořilostní jméno Süan-caj () a pseudonym Nan-kung-šeng ().\n\nSung Kche pocházel z Nan-kungu v Čchang-čou (, dnes Su-čou v provincii Ťiang-su). V mládí toužil po vojenské kariéře, učil se šermu, jízdě na koni, vojenské strategii a taktice. Po vypuknutí povstání rudých turbanů se přidal k armádě Čang Š’-čchenga, který v sučouském regionu založil vlastní království Wu. V armádě však nedosáhl úspěchu a vrátil se domů.\n\nDoma cvičil kaligrafii, získal proslulost a po založení říše Ming (vyhlášena roku 1368) byl povolán k císařskému dvoru v Nankingu do funkce kaligrafa (\"š’-šu\") píšícího vládní dokumenty. Později byl přeložen na místo náměstka prefekta Feng-siangu.\n\nJako kaligraf mistrovsky ovládl kurzivní a konceptní písmo, zejména vynikal v tzv. hanském konceptním písmu (\"čang-cchao\"). Přitom vycházel ze stylu mistrů konceptního písma Čung Joua a Wang Si-č’a, bezprostředněji navazoval na jüanské kaligrafy Čao Meng-fu a Teng Wen-jüana. Jeho originální styl je charakteristický klasickou elegancí a vitální silou.\n\nSe svými současníky Sung Suejem a Sung Kuangem je spojován ve „tři Sungy“.\n"}
{"id": "1036169", "url": "https://cs.wikipedia.org/wiki?curid=1036169", "title": "Fajn Radio", "text": "Fajn Radio\n\nFajn radio je soukromá rozhlasová stanice s hudebním formátem CHR zaměřená zejména na mladé posluchače (cílová skupina 14-29 let), s pokrytím i v regionu východních Čech. Dominantním prvkem ve vysílání Fajn radia kromě hudebního mixu jsou zábava, soutěže, informace a zajímavosti o dění nejen v Praze (kluby, kina, akce…) a zpravodajství (regionální, dopravní i všeobecné).\n\nTýdení program \n\nFajn ráno, 6:00 - 10:00 Po-Pá, Vašek Matějovský\n\nFajn nonstop hity, 10:00 - 14:00 Po-Pá, Aneta Kratochvílová\n\nOdpolední show, 14:00 - 17:00 Po-Pá, Johan Mádr a Ondra Havel\n\nTo nejnovější, 17:00-19:00 Po-Pá, Ondra Cikán\n\nFajn večer, 19:00-21:00 Po-Pá, Bára Dvorská \n\nFajn paráda top 20, 16:00-18:00 Ne, Bára Dvorská\n\nParty time, 21:00 - 24:00 Pá-So, Tiesto\n\nFajn víkend, 7:00-18:00 So-Ne, Petr Schwank a Karel Zídka\n\nFajn radio zahájilo vysílání 1. ledna 2003. Původní název byl Radio Zlatá Praha, které vzniklo 23. dubna 1993. Z počátku vysílalo Fajn radio na dvou frekvencích, a to 97,2 MHz (Praha) a 106,6 MHz (Chvaletice).\n"}
{"id": "1036175", "url": "https://cs.wikipedia.org/wiki?curid=1036175", "title": "Raffaele Fornari", "text": "Raffaele Fornari\n\nRaffaele Fornari (23. ledna 1787 Řím – 15. června 1854 Řím) byl italský římskokatolický kněz, arcibiskup, kardinál a vysoký úředník papežské kurie.\n\nNarodil se 23. ledna 1787 v Řím, ve velmi skromné rodině. Vstoupil do \"Seminario Romano\" a na \"Collegio Romano\" získal doktorát z teologie. Na Papežské univerzitě Gregoriana byl profesorem dogmatické teologie. Stal se poradcem několika Římských kongregací. Roku 1832 mu byl udělen titul čestného komořího \"abito paonazzo\". V letech 1832-1834 byl kanonistou tribunálu Posvátné Apoštolské penitenciárie. Působil také jako Chargé d'affaires a později jako internuncius apoštolské nunciatury v Belgii.\n\nDne 24. ledna 1842 byl jmenován titulárním arcibiskupem z Nikaie a v březnu stejného roku apoštolským nunciem v Belgie. Biskupské svěcení přijal 3. dubna 1842 z rukou kardinála Engelberta Sterckxe a spolusvětiteli byli biskup Cornelius Richard Anton van Bommel a biskup François-René Boussen. O rok později od jeho jmenování se stal asistentem papežského trůnu a poté apoštolským nunciem ve Francii.\n\nDne 21. prosince 1846 ho papež Pius IX. jmenoval kardinálem \"in pectore\". Jeho jméno bylo zveřejněno 30. září 1850 a byl mu udělen titulární kostel S. Maria sopra Minerva.\n\nDne 7. června 1851 byl ustanoven prefektem Posvátné Kongregace pro studia, který byl až do své smrti.\n\nZemřel 15. června 1854 v Římě, v 9 večer, po krátké nemoci a silné horečce. Jeho tělo bylo vystaveno v kostele Santa Maria in Vallicella. Pohřební mši sloužil kardinál Gabriele Ferretti, camerlengo Posvátného Kolegia kardinálů. Je pohřben v jeho titulárním kostele.\n\n"}
{"id": "1036177", "url": "https://cs.wikipedia.org/wiki?curid=1036177", "title": "Josef Duchoň", "text": "Josef Duchoň\n\nJosef Duchoň (* 17. ledna 1929, Hostěradice, okres Praha-západ) je český akademický malíř, ilustrátor, grafik a typograf.\n\nObecnou školu navštěvoval Josef Duchoň ve svém rodišti, měšťanskou školu v Jílovém. V Praze studoval v letech 1945–1949 na Státní grafické škole a pak v letech 1949–1955 na Vysoké škole uměleckoprůmylsové pod vedením profesora Karla Svolinského. Už za studií se stal roku 1946 členem SČUG Hollar.\n\nVěnuje se kresbě, akvarelu a pastelu a především barevným i černobílým dřevořezům, ve kterých se odráží impulsy evropského umění 30. a 40. let 20. století (surrealismus a kuboexpresionismus). Ve všech těchto žánrech postupně vytváří cykly (například \"Černý Ikaros\", \"Nová caprichos\" a jiné). Je také autorem stél a totemů, do kterých pod vlivem chetitského klínového písma zapojuje kresebnou kaligrafii, symboly ptáků, motýlů a plachetnic. Je rovněž tvůrcem řady filmových plakátů a patří k významným českým ilustrátorům, zejména dětských knih. Zúčastnil se celé řady autorských i společných výstav doma i v zahraničí.\n\n\n\n"}
{"id": "1036178", "url": "https://cs.wikipedia.org/wiki?curid=1036178", "title": "Captive Air Amphibious Transporter", "text": "Captive Air Amphibious Transporter\n\nCaptive Air Amphibious Transporter (zkráceně CAAT) je koncept obojživelného dopravního prostředku/transportéru firmy Navatek Inc., která jej vyvíjí na zakázku americké agentury DARPA. Je jedním ze čtyř částí plánu TEMP (Tactically Expandable Maritime Platform) pro krizové situace, dalšími jsou stabilizovaný palubní jeřáb (stabilizovaný vůči pohybu lodi, aby mohl bez nežádoucího kývání naložit CAAT), podpůrný modul pro zajištění elektrické energie, vody a dalších důležitých věcí, a bezpilotní motorový padákový kluzák, který má být schopen dopravit na pobřeží nejnutnější vybavení.\n\nHlavním účelem CAAT je přeprava standardizovaných 20- a 40stopých kontejnerů z kontejnerových lodí na pobřeží bez nutnosti zakotvení v přístavu (a tedy použití běžné přístavní infrastruktury – jeřáby, apod.), což najde využití např. při živelních a jiných katastrofách. Zatím se testuje prototyp v měřítku 1:5, který je vybaven housenkovými pásy. Ty tvoří vzduchem plněné desky z tuhé pěny, na vodní hladině se chovají jako plováky.\n\n"}
{"id": "1036181", "url": "https://cs.wikipedia.org/wiki?curid=1036181", "title": "Thrácké moře", "text": "Thrácké moře\n\nThrácké moře ( , Trakya Denizi) je severní část Egejského moře. Nachází se v severovýchodním cípu Středozemního moře, okolo místa kde je spojeno s Marmarským mořem.\n\nMoře se rozkládá přibližně od 23° 40\" po 26° 50\" východní zeměpisné délky a od 40° po 41° severní zeměpisné šířky. Ze západní a severní strany je ohraničeno řeckou pevninou, na východě tureckou a na jihu hranice probíhá severně od ostrova Lémnos. Na západě jeho vody omývají řecký poloostrov Chalkidiki a na východě turecký Gallipoli který je z východní strany lemován průlivem Dardanely.\n\nMoře je pojmenováno podle starověkého historického území Thrákie (kde žily thrácké kmeny) které se nachází na styku nynějších států Řecka, Turecka a Bulharska. Staří Řekové nazývali Thráky barbary a od 7. století př. n. l. tuto oblast postupně kolonizovali. Zhruba od přelomu tisíciletí bylo území okolo Thráckého moře pod nadvládou Římanů.\n\nThrácké moře má tři rozlehlejší zálivy, v Řecku to jsou Strymonian a Kavala, v Turecku Saros. Větší řecké ostrovy jsou Thassos a Sámothraké, turecké Gökçeada a Bozcaada. Z Řecka do moře vtékají tři významnější řeky: Struma, Vardar a Marica. Hloubka moře je různá, v severní části se převážně jedná o kontinentální šelf, ale přes jižní vede tzv. Severoanatolský zlom s hloubkou místy až 1600 m.\n\nZlom je tektonického původu a nachází se na styku pohybujících se Euroasijské a Anatolské tektonické desky. Poslední tamní zemětřesení, 14. května 2014, mělo sílu 6,9 M.\n\nMoře je přes průliv Dardanely spojeno s Marmarským mořem a dále přes průliv Bospor s Černým mořem. Sladší voda z Černého moře proudí v množství 190 km³ za rok při povrchu do Thráckého moře a slanější voda zase opačným směrem. Salinita vody je přibližně 35 ‰ a průměrná teplota povrchové vody dosahuje v létě 25 a v zimě 16 °C.\n\nPobřeží je oblíbeným letoviskem, skýtá vodní radovánky a jsou tam k vidění mnohá pravěká historická místa. V samotném moři se intenzivně rozbíhá těžba ropy a zemního plynu.\n\nRyby i další druhy mořské megafauny jsou v Tráckém moři v posledních tisíciletích intenzivně loveny a v současnosti jsou jejich stavy velmi nízké. Za zmínku stojí občasný výskyt kriticky ohroženého tuleně středomořského, jeho populace v celém Egejském moři čítá méně než 450 jedinců. Thrácké moře je na množství živočichů i druhovou rozmanitost nejméně početné z celého východního Středozemního moře.\n"}
{"id": "1036182", "url": "https://cs.wikipedia.org/wiki?curid=1036182", "title": "Pietro Marini", "text": "Pietro Marini\n\nPietro Marini (5. října 1794, Řím – 19. srpna 1863, Řím) byl italský římskokatolický kněz, kardinál a vysoký úředník papežské kurie.\n\nNarodil se 5. října 1794 v Římě, jako syn neapolského architekta Francesca Saveria Mariniho a Irene De Dominicis. Pokřtěn byl roku 1794 v Bazilice svatého Petra; jeho kmotrem byl kardinál Gregorio Barnaba Chiaramonti, pozdější papež Pius VII. Byl předkem kardinála Niccoleho Marini.\n\nStudoval písemnictví a filosofii v \"Seminario Romano\". Na Univerzitě La Sapienza získal doktorát \"ad honorem\" v \"utroque iure\", z občanského a kanonického práva. Získal titul advokáta Římské kurie.\n\nByl občanským posuzovatelem provincie Romagna a roku 1820 městem Ravennou jmenován patricijem. Působil jako referendář Tribunálu Apoštolské signatury pro spravedlnost a milost. Papež Pius VII. mu udělil titul Papežského domácího preláta. Stal se členem Kongregace fabriky Svatého Petra. V letech 1823–1824 působil jako auditor camerlenga kardinála Bartolomea Pacca. Dále byl voličem Tribunálu Apoštolské signatury pro spravedlnost, auditorem Apoštolské Komory, auditorem Posvátné Římské roty, guvernérem Říma a vice-camerlengem.\n\nKněžské svěcení přijal 27. května 1844.\n\nDne 21. prosince 1846 jej papež Pius IX. jmenoval kardinálem jáhnem a udělil mu titulární diakonii S. Nicola in Carcere. Roku 1847 se stal apoštolským legátem provincie Forlì. Dne 3. února 1858 se stal prefektem Tribunálu apoštolské signatury pro spravedlnost. Svou rezidenci měl v \"Collegio S. Carlo ai Catinari\".\n\nZemřel 19. srpna 1863 v Římě. Jeho tělo bylo vystaveno v kostele S. Carlo ai Catinari. Jeho tělo odpočívá v jeho titulární diakonii.\n\n"}
{"id": "1036184", "url": "https://cs.wikipedia.org/wiki?curid=1036184", "title": "Linda Bolderová", "text": "Linda Bolderová\n\nLinda Bolder (* 3. červenec 1988 Velsen, Nizozemsko) je reprezentantka Izraele v judu. Původem je Nizozemka, svojí vlast reprezentovala do roku 2014.\n\nZačínala pod vedením Bena Rietdijka ve Velserbroeku. Od juniorských let patří k nejlepším středním vahám v Evropě, ale o pozici reprezentační jedničky musí tvrdě bojovat. Potom co ukončila sportovní kariéru Edith Bosch, byla její největší soupeřkou Kim Polling.\n\nV roce 2014 udělala vše proto aby dosahovala lepších výsledků než Pollingová. Na začátku února vyhrála prestižní pařížský turnaj, ale měsíc na to si na světovém poháru v Německu prolomila levé koleno. Týden na to podstoupila plastiku křížového vazu a přišla o celou sezonu 2014. Během rekonvalescence dospěla k závěru, že zvětší své šance ke startu na olympijských hrách v roce 2016 změnou občanství. Od roku 2015 tak startuje za Izrael.\n\n"}
{"id": "1036187", "url": "https://cs.wikipedia.org/wiki?curid=1036187", "title": "Kim Pollingová", "text": "Kim Pollingová\n\nKim Pollingová (* 8. února 1991 Zevenhuizen) je nizozemská zápasnice–judistka.\n\nS judem začínala v 7 letech v klubu Chi-Do v Rodenu na doporučení lékařů. V dětství u ní byla diagnostikována hyperkinetická porucha. Později přestoupila do judoklubu v Groningenu, kde se jí ujal Johnny van der Meer. V roce 2008 přestoupila do vrcholového sportovního centra Kenamju v Haarlemu, kde se s krátkým odskočením do Budokanu Rotterdamu, připravuje pod vedením Maartena Arense. V nizozemské reprezentaci se pohybuje od roku 2010 ve střední váze do 70 kg. V roce 2012 se na olympijské hry v Londýně nekvalifikovala. Od roku 2013 nahradila na postu reprezentační jedničky Edith Boschovou. V roce 2015 získala v době vrcholového ženského juda ojedinělý hatrick tří titulů mistryně Evropy v řadě. Ve světě však své postavení evropské jedničky nepotvrzovala. V roce 2016 se kvalifikovala na olympijské hry v Riu, kde startovala jako nasazená jednička. K její smůle však Japonci nominovali na olympijské hry nenasazenou Haruku Tačimotou, se kterou se utkala již ve druhém kole. V zápase se v úvodu ujala vedení na body, ale Tačimotová bodovou ztrátu do konce hrací doby srovnala. Ve druhé minutě nastavení nezachytila Japončin nástup o-soto-gari a skončila před branami čtvrtfinále.\n\n\n\n"}
{"id": "1036189", "url": "https://cs.wikipedia.org/wiki?curid=1036189", "title": "Maldras", "text": "Maldras\n\nMaldras či Masdras ( – únor 460) byl král germánského kmene Svébů v Galicii. Vládl od roku 456 až do své smrti v roce 460.\n\nPo smrti krále Rechiariuse, který padl v bitvě proti vizigótskému králi Theodorichovi II. se vlády ujal Agiulfo, jeden z Theodorikových velitelů. Agiulfa vládl i jednal arogantním způsobem, zcela odlišně než stanovil Theodorik II, což vedlo k nepokojům mezi Svéby a nakonec i k jeho svržení. Poté Svébové dosadili na trůn Maldrase. Během jeho čtyřleté vlády se kmen Svébů stal nejednotným a roztříštěným.\n\nMaldras byl synem Massilia (či Massila), který byl snad příbuzný krále Hermericha, který vládl Svébům od roku 406. Jeho současník kronikář Hydatius píše, že Svébové měli určitou roli v rozhodování a volbě Maldrase králem. Při volbě nebyli jednotní, část Svébů odmítla Maldrase přijmout za svého vůdce a za krále si zvolili Framtu. Oba po té vládli odděleně. Framta několik měsíců po volbě zemřel a jeho následovníci byli pod vlivem krále Rechimunda, který vládl další části kmene Svébů.\n\nV roce 457 ještě za života krále Framty napadl Maldras se svými lidmi Lusitanii. Po té v předstíraném klidu vstoupil do Lisabonu, když byl se svým lidem vpuštěn do města, tak město vyplenili. V následujících letech i nadále drancovali západní Lusitanii. Později byl obviněn z toho, že zavraždil svého bratra. V únoru roku 460 byl uškrcen snad vlastními muži. Maldrasovi lidé se po jeho smrti přidali na stranu válečného vůdce Frumara. Národ Svébů sjednotil až král Remismund. Isidor ze Sevilly píše, že Remismund byl syn Maldrase, ale k této skutečnosti existují určité pochybnosti\n"}
{"id": "1036190", "url": "https://cs.wikipedia.org/wiki?curid=1036190", "title": "Fabrizio Mori", "text": "Fabrizio Mori\n\nFabrizio Mori (* 28. června 1969, Livorno) je bývalý italský sportovec, atlet, mistr světa v běhu na 400 m přes překážky z roku 1999.\nTřikrát startoval na olympiádě, jeho nejlepší umístění v běhu na 400 metrů překážek bylo šesté místo z Atlanty v roce 1996. O tři roky později v Seville se stal na této trati mistrem světa, na světovém šampionátu v Edmontonu v roce 2001 vybojoval stříbrnou medaili. Z evropského šampionátu v Budapešti v roce 1998 si dovezl bronzovou medaili za třetí místo v závodě na 400 metrů překážek.\n"}
{"id": "1036191", "url": "https://cs.wikipedia.org/wiki?curid=1036191", "title": "Finále Fed Cupu 2014", "text": "Finále Fed Cupu 2014\n\nFinále Fed Cupu 2014 představovalo vyvrcholení 52. ročníku největší každoročně hrané týmové soutěže v ženském sportu. Fed Cup jako soupeření ženských reprezentačních družstev v tenise vznikl roku 1963. V sezóně 2014 se do soutěže zapojilo 95 týmů a v nejvyšší osmičlenné úrovni – Světové skupině – došly do finále výběry České republiky a Německa. \n\nDějištěm finále byla ve dnech 8. a 9. listopadu 2014 pražská O arena. Italské obhájkyně titulu skončily v semifinále na raketách českých hráček.\n\nOsmý titul v soutěži vyhrála Česká republika po vítězství 3:1 na zápasy, když dva body zajistila Kvitová a jeden Šafářová. Čtyřhra se odehrála za rozhodnutého stavu a vyzněla ve prospěch německého páru.\n\nČeskoslovensko a Západní Německo již na curyšské antuce odehrály finále Poháru federace 1983. Helena Suková a Hana Mandlíková přispěly singlovými výhrami k zisku trofeje v poměru 2:1 na zápasy.\n\nČeská republika vstupovala do finále se sedmi tituly jako druhý celek historických tabulek soutěže (sedm trofejí měla také Austrálie). V posledních čtyřech ročnících 2011–2014 utrpěl tým pouze jedinou prohru v semifinále 2013 proti Italkám. V rámci samostatného státu – od roku 1993, vyhrály české reprezentantky dvakrát v letech 2011 a 2012. Dalších pět titulů z let 1975, 1983, 1984, 1985 a 1988 získaly v rámci československého fedcupového družstva. Mezinárodní tenisová federace pojímá Českou republiku jako jeho nástupce. Do statistik tak byly Češkám připsány všechny výsledky od roku 1963.\n\nHelena Suková zaznamenala nejvíce vítězných zápasů (57) a odehrála nejvyšší počet ročníků (13). Nejdelší šňůra neporazitelnosti české reprezentace činila mezi červencem 1983 a červencem 1986 devatenáct zápasů. \n\nNěmecko vyhrálo Fed Cup dvakrát a dělilo se o sedmé místo s Francií. Premiérový titul vybojovalo v roce 1987 ještě jako Západní Německo. O pět let později, v ročníku 1992, se probojovalo naposledy před tímto duelem do finále. Po vítězství nad Španělskem 2:1 na zápasy si odvezlo vítězný pohár. Do světové skupiny se Němky vrátily v roce 2014 po ročním výpadku. Od sezóny 2004 pravidelně střídaly účasti v první a druhé světové skupině.\n\nTýmové statistiky s nejvíce výhrami vedla Helga Masthoffová (38). Nejdelší šňůra neporazitelnosti Němek činila 8 zápasů mezi lety 1987–1988.\n\nČeský tým se v minulosti utkal s německým družstvem celkově sedmkrát a držel výrazně aktivní bilanci 6:1 na zápasy, když byly do statistik započítány všechny duely od roku 1963.\n\nOba soupeři na sebe narazili v rámci předchozích státních útvarů – Československa a Západního Německa – čtyřikrát v letech 1975, 1983, 1987 a 1989. Jako samostatná Česká republika a znovusjednocené Německo pak odehrály tři střetnutí v ročnících 1997, 2010 a 2012. \n\nČeskoslovensko – Západní Německo 2:1\n\nČeskoslovensko – Západní Německo 2:1\n\nZápadní Německo – Československo 2:1\n\nČeskoslovensko – Západní Německo 2:1\n\nČesko–Německo 3:2\n\nČesko–Německo 3:2\n\nČesko–Německo 4:1\n\nFinále se odehrálo v Praze. V O areně s kapacitou kolem 13 tisíc sedících diváků byl instalován tenisový dvorec s tvrdým povrchem Novacrylic Ultracushion System. Použity byly míče značky „Wilson Tour Davis Cup“. Podle měření Mezinárodní tenisové federace byl položený povrch dle pravidel příliš rychlý, když hodnota faktoru CPR (court pace rating) činila 52 namísto maximálních 50 bodů. ITF tak měla do patnácti dnů po skončení finále rozhodnout o možné sankci vůči Českému tenisovému svazu. Německé družstvo oficiální protest neuplatnilo.\n\nVrchním rozhodčím byl Švéd Stefan Fransson. Hlavními rozhodčími zápasů se staly Řekyně Eva Asderakiová a Britka Alison Hughesová. \n\nMezistátnímu střetnutí přihlížela řada osobností ze sportovního, politického a kulturního života. Přítomny byly tenisové legendy, včetně československých fedcupových šampionek Martiny Navrátilové, Renáty Tomanové a Heleny Sukové. Dále čeští vítězové Davis Cupu Radek Štěpánek, Lukáš Rosol a nehrající kapitán Jaroslav Navrátil. Do arény zavítali olympijští vítězové Jan Železný a Jiří Šlégr, stejně jako fotbalista Marek Jankulovski. Červencové pozvání od týmu přijal prezident republiky Miloš Zeman. Nechyběli předseda Ústavního soudu Pavel Rychetský, šéf ODS Petr Fiala, bývalý ministr Ivan Langer či předseda FAČR Miroslav Pelta.\n\nHelena Suková před rozehráním finále obdržela, jako druhá česká tenistka po Janě Novotné, Cenu za vynikající výkony ve Fed Cupu, kterou jí předali prezident ITF Francesco Ricci Bitti a čestná prezidentka Mezinárodní tenisové síně slávy Jane Brownová Grimesová.\n\nO Arena se v roce 2012 stala prvním krytým stadionem na světě, v němž proběhla finále Fed Cupu a Davis Cupu během jediné sezóny.\n\nFedcupovému týmu České republiky patřilo v době konání 1. místo na žebříčku ITF. Nehrajícím kapitánem byl Petr Pála.\n\nV únorovém čtvrtfinále Češky porazily na antuce sevillského Centro de Tenis Blas Infante Španělsko 3:2 na zápasy. Pro nemoc nenastoupila Kvitová a Šafářová ve studeném počasí nachladla. Úvodní dvouhry tak odehrály Záhlavová-Strýcová a Koukalová. Za nerozhodnutého stavu zajistily postupový bod deblistky Záhlavová-Strýcová s Hlaváčkovou. V ostravském semifinále dovolily české reprezentantky Italkám uhrát pouze jediný set a po vítězství 4:0 na zápasy postoupily do třetího finále během posledních čtyř ročníků.\n\nNominace kapitána musela být učiněna nejpozději deset dnů před losováním. Nominovanými hráčkami se staly Petra Kvitová, Lucie Šafářová, Lucie Hradecká a původně také Karolína Plíšková, kterou v konečném výběru vystřídala Andrea Hlaváčková. \n\nFedcupovému týmu Německa patřilo v době konání 4. místo na žebříčku ITF. Nehrající kapitánkou byla bývalá reprezentantka Barbara Rittnerová, která vyhrála soutěž v roce 1992.\n\nVe čtvrtfinále si Němky v bratislavské aréně poradily se Slovenskem 3:1 na zápasy, když obě dvouhry vyhrála Kerberová a jeden bod přidala Petkovicová. V brisbanském semifinále pak podle stejného scénáře zdolaly Australanky opět poměrem 3:1, když úvodní dvouhru získala Petkovicová a další dva singly ovládla Kerberová. Německo tak po 22 letech postoupilo do finále Fed Cupu.\n\nNominovanými se staly Angelique Kerberová, Andrea Petkovicová, premiérově v probíhajícím ročníku Sabine Lisická a Julia Görgesová. Roli náhradnice plnila Anna-Lena Grönefeldová.\n\nDruhou sobotní dvouhru vyhrála Šafářová nad Kerberovou ve dvou setech. V každém z nich dokázala dohnat ztracené podání a rozdíl gamů 2–4. Neobvyklá situace uzavřela úvodní sadu, když při setbolu české hráčky zahrála Němka zdánlivě vítězný míč, který (mj. podle Hlaváčkové) doprovodila zvoláním „\"Yes, come\"“. Šafářová přesto míč dokázala bekhendem vrátit na polovinu soupeřky. Ta po zmíněném hlasovém projevu, který přišel s prodlevou, již dle pravidel nemohla pokračovat ve hře. Na vrácený balón tak nereagovala a zamířila přímo do šaten, když soupeřka získala technický bod. Češka k situaci uvedla: „\"Sama jsem byla překvapená … Ona to i sama věděla, že udělala chybu a šla si rovnou sednout … soupeřka vám nesmí zařvat přímo do úderu. Něco takového jsem nezažila. Překvapilo mě to hodně, ale byla jsem v tu chvíli ráda, že mám set\"“. \n\nŘecká hlavní rozhodčí zápasu Eva Asderakiová již řešila stejnou situaci ve finále US Open 2011, kdy za pozdní hlasový projev Sereny Williamsové po odehrání míče přiřkla bod Stosurové, jenž znamenal ztracený game Američanky na servisu.\n\nPřesto německá jednička po návratu na dvorec ihned v úvodní hře druhého setu prolomila podání Šafářové. Náskok však opět neudržela a ze zápasu odešla poražena poté, co česká dvojka využila svůj třetí mečbol. Po utkání Šafářová sdělila: \"„Je úžasné porazit doma ve vyprodané hale hráčku světové desítky. Každý míček byl těsný“.\"\n\nDo prvního nedělního singlu nastupovaly Kvitová s Kerberovou za stavu 2:0 ve prospěch českého týmu. Dramatické třísetové utkání, jemuž nechybělo plno zvratů, bylo hodnoceno v superlativech jako vysoce kvalitní s nádhernými výměnami, utkání, které „nabídlo to nejlepší z ženského tenisu“. Německá hráčka měla výborný pohyb po dvorci a přesné údery. V úvodním setu již vedla 5–2, přesto jej ztratila v tiebreaku. Česká jednička dokázala v úvodním dějství odvrátit čtyři setboly. Ve třetí sadě Kerberová opět mířila za vítězstvím, když vedla poměrem her 4–1. Počtvrté během víkendu však náskok prohospodařila a Kvitová sérií pěti gamů v řadě získala třetí vítězný bod českého družstva, když využila svůj čtvrtý mečbol. \n\nPo výhře Kvitová sdělila: „\"Kde se ve mně vzala taková energie? Netuším. Někde ve mně to asi je a vytáhla jsem to v pravou chvíli … chtěla jsem tam nechat všechno, plazit se po čtyřech. Jsem ráda, že se to povedlo. Celý zápas byl úplně nadoraz. Emocionálně, energeticky to bylo hrozně vyčerpávající. Asi to byl z toho pohledu můj největší a nejtěžší zápas ve Fed Cupu.\"“ Kerberová zápas charakterizovala slovy: „\"Byl to jeden z mých nejlepších zápasů, které jsem kdy odehrála, ve Fed Cupu bych řekla, že byl určitě nejlepší\".“\n\n"}
{"id": "1036194", "url": "https://cs.wikipedia.org/wiki?curid=1036194", "title": "Dalovické lípy", "text": "Dalovické lípy\n\nDalovické lípy jsou 2 památné stromy lípy malolisté (\"Tilia cordata\"), které rostou v nadmořské výšce 400 m v zámecké zahradě asi 100 m jihovýchodně od zámku v Dalovicích. Koruny stromů sahají do výšky 19 m, obvody kmenů měří 461 cm a 386 cm (měření 2010). Chráněny jsou od roku 2006 jako esteticky zajímavé stromy, významné vzrůstem, krajinná dominanta a jako součást kulturní památky.\n\n\n"}
{"id": "1036195", "url": "https://cs.wikipedia.org/wiki?curid=1036195", "title": "Friedrich Silcher", "text": "Friedrich Silcher\n\nPhilipp Friedrich Silcher (27. června 1789 Schnait – 26. srpna 1860 Tubinky) byl německý hudební skladatel a hudební pedagog, který je dnes známý zejména pro svou písňovou tvorbu. Kromě toho skládal také moteta, komorní hudbu a složil dvě předehry pro velký orchestr.\n\nMezi známé písně, které Silcher složil, patří například \"Ich hatt' einen Kameraden\" na slova básníka Ludwiga Uhlanda, která se stala tradičním žalozpěvem německé armády, nebo duchovní píseň na slova Julie Hausmannové \"So nimm denn meine Hände\", která se v překladech rozšířila do mnoha zemí (česky Ó ujmi ruku moji).\n\nPo Friedrichu Silcherovi je pojmenován asteroid 10055 Silcher z hlavního pásu.\n\n"}
{"id": "1036197", "url": "https://cs.wikipedia.org/wiki?curid=1036197", "title": "Duby u tvrze", "text": "Duby u tvrze\n\nDuby u tvrze jsou tři památné stromy duby letní (\"Quercus robur\"), které rostou u bývalého statku, na svazích základů tvrze v Dalovicích. Největší z trojice stromů má obrovské kořenové náběhy na hraně terasy, statný válcovitý kmen, pokroucenou korunu a starobylý charakter. Obvod kmene měří 530 cm, koruna sahá do výšky 14 m (měření 2010). Druhý nejsilnější z trojice dubů má nepravidelně válcovitý kmen a roste na kolmé hraně základů. Nejslabší strom roste na svahu a jeho koruna není zvláště rozvinutá.\nDuby jsou chráněny od roku 2005.\n\n\n"}
{"id": "1036198", "url": "https://cs.wikipedia.org/wiki?curid=1036198", "title": "Zámecký dub", "text": "Zámecký dub\n\nZámecký dub je památný strom dub letní (\"Quercus robur\"), který roste v rododendronech v zámeckém parku v Dalovicích. Solitérní strom má pravidelnou, širokou a kulovitou korunu. Obvod kmene měří 433 cm, koruna sahá do výšky 19.5 m (měření 2010). Dub je chráněn od roku 2006 jako esteticky zajímavý strom, významný stářím a vzrůstem a součást kulturní památky.\n\n\n"}
{"id": "1036201", "url": "https://cs.wikipedia.org/wiki?curid=1036201", "title": "Tuhnické lípy", "text": "Tuhnické lípy\n\nTuhnické lípy jsou dva památné stromy lípy malolisté (\"Tilia cordata\"), které rostou v nadmořské výšce 400 m v Karlových Varech (místní části Tuhnice) nedaleko zahrádkářské kolonie a garáží, asi 330 m jz. od KV Areny. Větší z dvojice lip je rozložitý strom s obloukovitě vystoupavými větvemi, menší jsou ve skutečnosti 2 stromy s kmeny dotýkajícími se u báze. Koruny stromů sahají do výšky 22 m, resp. 18 m, obvody kmenů měří 332 cm, 225 cm (měření 2008). Chráněny jsou od roku 2006 jako esteticky zajímavé stromy, významné vzrůstem a krajinná dominanta.\n\n\n"}
{"id": "1036202", "url": "https://cs.wikipedia.org/wiki?curid=1036202", "title": "City and Colour", "text": "City and Colour\n\nCity and Colour je nahrávací přezdívka kanadského zpěváka a skladatele Dallase Greena, který býval kytaristou a zpěvákem v dnes již zaniklé post-hardcorové kapele Alexisonfire (2001 - 2012). Hraje melodicko akustickou a folkovou hudbu, často je doprovázen kanadskými indie rockovými muzikanty jako Daniel Romano a Spencer Burto z kapely Attack in Black. Název City and Colour je odvozen přímo z jeho jména: Dallas (město, city) a Green (barva, colour). Jeho odůvodnění bylo takové, že se mu nelíbilo vydávat album pod jeho vlastním jménem. Dle jeho vyjádření skladby píše od svých zhruba 14 let. Ohledně písní na jeho prvním albu, Sometimes, Green sdělil, že materiály k albu sbíral od 16 let, v roce 2005 k nim dopsal písně.\n\nGreen původně nahrával písničky na internet pro fanoušky ke stažení. Nakonec vše sesbíral, něco z nich přepsal a vytvořil své první album Sometimes. Debutové album bylo vydáno v roce 2005. Obálka byla navržena Scottem McEwanem ve stylu tattoo-esque.\nGreen se nechal slyšet, že jeho obliba ve smutné hudbě dosti ovlivnila jeho vlastní tvorbu. Také sdělil, že na takové hudbě má rád to, že se v ní lidé dokáží najít.\nPísničky jsou prý založeny i na jeho osobních zkušenostech, kterými si prošel. V roce 2009 bylo album znovu vydáno pod Vagrant Records, to bylo poprvé, kdy album bylo k dostání na fyzických přenašečích.\n\nDallasovo druhé album bylo vydáno v únoru 2008 a bylo na něm použito mnoho různých nástrojů, které u něj dosud nebyly k vidění (harmonika, bendžo, bubny a lap steel kytara). Díky tomu mělo album velmi folkový nádech. Na albu můžeme slyšet také další kanadské interprety, jako jsou Gordon Downie z Tragically Hip a Matt Sullivan z Attack in Black.\nAlbum je pojmenováno po krátké povídce Charlese Bukowskiho. Je to také část textu závěrečné písně \"As Much As I Ever Could\". Green sdělil, že si knihy všiml na turné s Alexisonfire a rozhodl se převzít její název.\nV září 2008 se jako City and Colour vydal na svou první americkou tour. Na tour se vydal spolu s kapelami Tegan and Sara a Girl in a Coma. Následovala tour v lednu 2009 s doprovodem Williama Elliott Whitmora. V říjnu 2008 Dine Alone Records oznámili speciální limitovanou dvou-diskovou edici s vydáním 2. prosince 2008. K dostání bylo pouze 6000 kopií, předobjednávek bylo tak moc, že byl web eshopu shozen.\n\nV lednu 2010 se City and Colour vydal na americkou tour, znovu s albem Bring Me Your Love s doprovodem Lissie a později v červnu na další britskou tour za doprovodu P!nk a Butche Walkera. Na těchto tour Dallas Green zahrál dvě nové písně s názvy Silver and Gold a Oh Sister stejně jako pár předtím neznámých coverů - Murderer, původně od Low, a Grinnin' In Your Face, původně od Son House.\nV listopadu Dallas oznámil, že na iTunes vydá nový singl At the Bird's Foot, který bude na kompilačním albu Gasoline Rainbows, kde budou také nové songy interpretů jako Damien Rice a Amy Kuney. Píseň byla napsána jako odpověď na ropnou skvrnu v zátoce. Výnosy z alba šly rovnou na účet Global Green USA. At the Bird's Foot byl nejdříve 48 hodin streamován na Myspace.\nV únoru 2011 Green předvedl speciálně nahranou verzi Northern Wind ve Valentýnské epizodě One Tree Hill. Stejný měsíc Dine Alone Records odhalili, že další album bude mít název Little Hell a bude vydáno v červnu.\nV květnu 2011 byl v rádiu vypuštěn první singl alba Little Hell. Píseň měla svoji premiéru na australské radio stanici Triple J, kde v tu dobu měla skupina vyprodané turné. Singl se stal nejlépe hodnocenou písní v kanadském alternativním žebříčku. V srpnu 2011 kapela Alexisonfire oznámila svůj rozpad a George Pettit na web kapely napsal, že Dallas plánoval opustit projekt a věnovat se City and Colour, jelikož věnovat se dvěma kapelám je až příliš složité.\n\nCity and Colour oznámil vydání nového alba s názvem The Hurry and the Harm s datem 4. června 2013. Singl Of Space and Time byl vydán již v březnu a tak předznamenal příchod alba. Na albu bylo 12 písní, přičemž deluxe verze měla 3 bonusové písně navíc.\n\n"}
{"id": "1036205", "url": "https://cs.wikipedia.org/wiki?curid=1036205", "title": "Seznam starostů Benešova", "text": "Seznam starostů Benešova\n\nToto je seznam starostů města Benešov (včetně nejvyšších představitelů tohoto města v jiných historických obdobích před posledním zavedením funkce starosty, tedy před rokem 1990).\n\nStarosta je označení pro nejvyššího představitele města Benešov od roku 1990 (předtím jím byl předseda MNV a MěNV, v době před rokem 1945 rovněž starosta). Je volen na 4 roky nadpoloviční většinou členů zastupitelstva a mezi jeho povinnosti a pravomoci patří zastupovat město navenek a podepisovat městské vyhlášky a ustanovení.\n\n"}
{"id": "1036209", "url": "https://cs.wikipedia.org/wiki?curid=1036209", "title": "Šota Arveladze", "text": "Šota Arveladze\n\nŠota Arveladze (gruzínsky შოთა არველაძე; anglickou transkripcí Shota Arveladze; * 22. února 1973, Tbilisi) je bývalý gruzínský fotbalový útočník a reprezentant a současný fotbalový trenér. Jako hráč působil mimo Gruzii v Turecku, Nizozemsku, Skotsku a Španělsku, v klubech posbíral celou řadu trofejí.\n\nS 26 góly v 61 zápasech je nejlepším střelcem gruzínské fotbalové reprezentace.\n\nŠota Arveladze hrál nejprve v gruzínském klubu FC Dinamo Tbilisi, odkud odešel do tureckého Trabzonsporu. Pak hrál v Ajaxu Amsterdam, skotském Rangers FC, nizozemském AZ Alkmaar a kariéru ukončil v létě 2008 ve španělském Levante UD.\n\nV sezóně 1995/96 se stal v dresu Trabzonsporu s 25 vstřelenými brankami nejlepším střelcem turecké nejvyšší fotbalové ligy. Stal se teprve druhým cizincem v historii turecké první ligy, kterému se to podařilo (po Tariku Hodžićovi ze sezóny 1983/84).\n\nV A-mužstvu Gruzie debutoval 2. září 1992 v přátelském utkání v Kaunasu proti domácímu týmu Litvy (porážka 0:1).\nPoprvé za gruzínské áčko skóroval o dva týdny později 17. září v přátelském střetnutí proti týmu Ázerbájdžánu (výhra 6:3).\n\nOd července 2008 působil dva roky jako asistent hlavního trenéra v klubu AZ Alkmaar, kde dříve hrával. V roce 2010 se přesunul do Turecka na místo hlavního kouče Kayserisporu, kde vydržel rok a něco. Poté převzal jiný turecký tým Kasımpaşa SK. V březnu 2015 v rezignoval v Kasımpaşe na svou funkci.\n\n"}
{"id": "1036212", "url": "https://cs.wikipedia.org/wiki?curid=1036212", "title": "Kale (Skopje)", "text": "Kale (Skopje)\n\nPevnost Kale (makedonsky Скопско кале) se nachází v severomakedonské metropoli Skopje. Vystupuje nad břehem řeky Vardar. Název \"kale\" pochází z tureckého jazyka a znamená pevnost. Pevnosti podobného názvu se nacházejí v dalších městech regionu, např. v Pirotu.\n\nPrvní pevnost byla na místě té současné vybudována v 6. století. Vystupující skalní ostroh byl vhodnou volbou; lidské osídlení je zde doloženo již od neolitu a doby bronzové. Kámen, který byl na výstavbu pevnosti použit, pocházel z pozůstatků římského Skopje, které zničilo zemětřesení v roce 518.\n\nPůvodní pevnost byla během rozvoje Byzantské říše za vlády císaře Justiniána I. rozšířena a přestavěna. S ústupem Byzantinců se nicméně ztratily i četné záznamy o vývoji pevnosti v období raného středověku. Ve 14. století obsadili území dnešní Severní Makedonie Srbové. Car Dušan byl v roce 1346 korunován právě ve Skopje, na pevnosti Kale. Skopje bylo v té době hlavním městem středověkého Srbska.\n\nPevnost byla několikrát přestavována a modernizována během nadvlády Osmanské říše, která se zmocnila Skopje nedlouho po Dušanově vládě (1391). O pevnosti psal i turecký cestovatel Evlija Čelebi, který Skopje popsal jako \"opevněné město s dvojitými zdmi\".\n\nBěhem první světové války padla pevnost do rukou Rakousko-Uherska, které ji využívalo k vojenským cílům. Také po vzniku Jugoslávie armáda pevnost upravila podle svých potřeb a nechala vybudovat řadu objektů. Od roku 1951 však již v pevnosti pracují pouze archeologové a navštěvují ji turisté. V 30. a 60. letech 20. století byl v pevnosti Kale proveden archeologický průzkum.\n\nNaposledy byla pevnost poškozena v roce 1963 během katastrofálního zemětřesení. Následovala obnova jak zdí pevnosti, tak všech věží (kruhového a čtvercového půdorysu).\n\nV roce 2011 došlo během stavebních prací v pevnosti k potyčkám mezi albánským a makedonským obyvatelstvem, které byly podníceny politickými stranami, zastupujícími obě etnika. Předchozí archeologický průzkum odhalil půdorys pravoslavného kostela z 13. století a následně se makedonská vláda rozhodla stavbu obnovit, což bylo trnem v oku albánským aktivistům, kteří považovali pozůstatek stavby za starší, ilyrský objekt.\n\nV současné době představuje pevnost Kale turisticky velmi často navštěvovanou lokalitu. Z hradeb města se nabízí výhled na severomakedonskou metropoli a vrch Vodno.\n"}
{"id": "1036213", "url": "https://cs.wikipedia.org/wiki?curid=1036213", "title": "Pevnost Kale", "text": "Pevnost Kale\n\nPevnost Kale se nachází ve více městech:\n\n\n\n"}
{"id": "1036214", "url": "https://cs.wikipedia.org/wiki?curid=1036214", "title": "Toy (hudební skupina)", "text": "Toy (hudební skupina)\n\nTOY je anglická kapela z Brightonu, jenž hraje indie a alternativní rock. \n\nKapela vznikla v roce 2010, kdy ji založili spolužáci a bývalí členové Joe Lean & The Jing Jang Jong zpěvák Tom Dougall (mladší bratr Rose Elinor Dougall), kytarista Dominic O'Dair a baskytarista Maxim \"Panda\" Barron spolu s bubeníkem Charliem Salvidgem z Gloucesteru a španělskou klávesačkou Alejandrou Diez. Salvidge už dříve uváděl pořad „The Sixties Show“ na bristolsém rádiu BCFM a hrál s punkovou kapelou Mudfite. Krátce poté se kapela přesunula do Londýna a o šest měsíců později podepsala smlouvu s Heavenly Recordings.\n\nJejich první živé vystoupení se odehrálo v prosinci 2010 v londýnském The Lexington jako předkapela The Heartbreaks. V roce 2011 hráli na festivalech jako je Field Day a byli předkapelou The Horrors na jejich podzimním turné po Spojeném království. The Horrors hráli podle Alejandry v začátcích kapely velkou roli, podporovali je a pomáhali jim. Jejich debutový singl „Left Myself Behind“ byl vydaný v roce 2011 u Heavenly Recordings a sklidil velký úspěch.\n\nV lednu 2012 byla skupina časopisem NME zařazena do žebříčku „100 New Bands You Have to Hear“ (100 nových kapel, které musíte slyšet). 10. září 2012 vydala skupina své debutové album \"TOY\", které si získalo chválu kritiků.\n\nV květnu 2013 byla kapela předskokany indie rockové kapele The Vaccines na jejím turné po Spejeném království. 14. srpna 2013 kapela oznámila vydání druhého studiového alba \"Join the Dots\". To bylo vydáno 9. prosince v Evropě a 17. ve Spojených státech.\n\n\n"}
{"id": "1036215", "url": "https://cs.wikipedia.org/wiki?curid=1036215", "title": "Skopska Crna Gora", "text": "Skopska Crna Gora\n\nSkopska Crna Gora (doslova \"Skopská Černá Hora\"; makedonsky v cyrilici Скопска Црна Гора, albánsky Mali i Zi/Malet e Karadakut) je pohoří, nacházející se na hranici Severní Makedonie a Kosova, mezi městy Skopje a Kačanik. Nejvyšším vrcholkem pohoří je Ramno (1651 m n. m.), dalšími vrcholy jsou Sokolovec a Dušanovec.\n\nObyvatelstvo, žijící v blízkosti kopců mluví tzv. černohorským dialektem makedonštiny, mnohem častěji však albánským jazykem. Místní obyvatelstvo je označováno v Severní Makedonii jako \"černohorci\", nicméně ani název pohoří, ani místní region neodkazují na stát Černá Hora na pobřeží Jaderského moře.\n"}
{"id": "1036216", "url": "https://cs.wikipedia.org/wiki?curid=1036216", "title": "Kyperský spor", "text": "Kyperský spor\n\nKyperský spor je mezinárodní konflikt probíhající na ostrově Kypr ležícím ve východní části Středozemního moře. Důsledkem konfliktu je od roku 1974 rozdělení Kypru na dvě části: jižní, převážně řeckou kyperskou republiku (59 %, původní stát), severní tureckou severokyperskou republiku (33 %) a obě zóny oddělující nárazníkové pásmo OSN tzv. zelená linie, které rozděluje i hlavní město Nikosii. Poslední entitou na ostrově jsou 2 menší území spadající pod suverenitu Velké Británie, která na nich má vojenské základny Akrotiri a Dhekelia, které ale byly smluvně vytvořeny před rozdělením ostrova.\n"}
{"id": "1036218", "url": "https://cs.wikipedia.org/wiki?curid=1036218", "title": "Ruda Šváb", "text": "Ruda Šváb\n\nRuda (Rudolf) Šváb (29. září 1909, Saská Kamenice (Chemnitz), Německá říše – 31. března 1989, Praha) byl český malíř, ilustrátor, grafik a typograf.\n\nRuda Šváb absolvoval v letech 1934–1940 Uměleckoprůmyslovou školu v Praze u profesorů Břetislava Bendy a Jaroslava Špillara. Od konce 30. let se věnoval ilustracím, a do roku 1943, kdy byl internován v koncentračním táboře, pracoval jako výtvarný redaktor časopisu \"Čin\". Po skončení druhé světové války spolupracoval od roku 1949 se Státním nakladatelstvím dětské knihy.\n\nKromě ilustrací, které se většinou vyznačují naturalistickým detailem, se věnoval též grafice a tvorbě poštovních známek. Od roku 1949 byl členem Umělecké besedy a od roku 1952 SČUG Hollar.\n\n\n"}
{"id": "1036219", "url": "https://cs.wikipedia.org/wiki?curid=1036219", "title": "Chřestýš tygří", "text": "Chřestýš tygří\n\nChřestýš tygří (\"Crotalus tigris\") je druh jedovatého zmijovitého hada žijícího na západě Spojených států amerických na území Arizony a v Mexiku. Druhový název \"tygří\" odkazuje na úzké hřbetní, příčné pruhy, připomínající zbarvení tygra.\n\nChřestýši tygří měří 46 až 91 centimetrů, přičemž hlava ve tvaru rýče tvoří asi jednu pětadvacetinu délky. Na chřestýše se jedná o nesmírně malý poměr, je tak druhem s nejmenší hlavou. Zato má však veliké chřestidlo na špičce ocasu, jež je tvořeno zrohovatělými články kůže, a stejně, jako jeho příbuzní, i chřestýš tygří s ním pohybuje a vydává tak charakteristický zvuk, cítí-li se ohrožen a varuje tak útočníky. Samci bývají obvykle větší, než samice. Jedná se o živorodý druh.\n\nŽije v oblastech s nadmořskou výškou 1000 až 5000 metrů nad mořem. Nejčastěji se vyskytuje ve skalnatém a kamenitém prostředí, především ve skalnatých kaňonech, pouštích a občas i na travnatých pláních.\n\nChřestýš tygří se řadí mezi vysoce jedovaté hady. Jed obsahuje velice silné neurotoxiny, mírně se podobají toxinům tvořícím jed chřestýše mohavského (\"Crotalus scutulatus\"). U lidí uštknutí tímto chřestýšem vyvolává otoky a bolesti.\n\n"}
{"id": "1036220", "url": "https://cs.wikipedia.org/wiki?curid=1036220", "title": "Black Gives Way to Blue", "text": "Black Gives Way to Blue\n\nBlack Gives Way to Blue je čtvrté studiové album skupiny Alice in Chains, které vyšlo 25. září 2009. Jedná se o první album, na kterém vystupuje nový zpěvák William DuVall.\n\nVšechny skladby napsal Jerry Cantrell, pokud není uvedeno jinak.\n\n"}
{"id": "1036224", "url": "https://cs.wikipedia.org/wiki?curid=1036224", "title": "Dimorphodontidae", "text": "Dimorphodontidae\n\nDimorphodontidae jsou vyhynulou skupinou druhohorních pterosaurů, aktivně létajících plazů, ze skupiny Rhamphorhynchoidea.\n\nTito létající plazi žili na severní polokouli, v Severní Americe a Evropě. Dosahovali jen menších rozměrů, obvykle jejich rozpětí křídel nepřesahovalo 1,5 metru. Objevili se v pozdním triasu a vyhynuli pravděpodobně ve spodní až střední juře. Jejich nejnápadnějším znakem byla mohutná lebka, která byla na pterosaurovo tělo opravdu velká, ale zároveň byla i dosti lehká. Pravděpodobně se živili rybami, drobnými suchozemskými obratlovci a hmyzem.\n\n"}
{"id": "1036226", "url": "https://cs.wikipedia.org/wiki?curid=1036226", "title": "Alexandr Andrejevič Korobkov", "text": "Alexandr Andrejevič Korobkov\n\nAlexandr Andrejevič Korobkov ( \"Алекса́ндр Андре́евич Коробко́в\"), (20. června 1897 Petrovsk, Ruské impérium – 22. července 1941 Moskva, SSSR) sovětský vojenský velitel v počátečním období Velké vlastenecké války, velitel 4. armády v hodnosti generálmajora. Dne 22. července 1941 byl sověty zastřelen „pro ztrátu kontroly na vojskem“. Stal se jedním z „obětních beránků“ sovětských generálů v počáteční fázi války za prohranou bitvu v Białystoku a Minsku. Spolu s ním byl popraven i jeho velitel Dmitrij Grigorijevič Pavlov a jiní. Po Stalinově smrti byl rehabilitován pro „nedostatek důkazů“. Posmrtně mu byla navrácena hodnost i vyznamenání.\n"}
{"id": "1036227", "url": "https://cs.wikipedia.org/wiki?curid=1036227", "title": "Muzeum Makedonie", "text": "Muzeum Makedonie\n\nMuzeum Makedonie (makedonsky ) představuje hlavní muzeum v oblasti historie, archeologie a etnologie v Severní Makedonii. Sídlí ve Skopje, v historické části města známé pod názvem Stara Čaršija. Muzeum navazuje na tradici \"Archeologického muzea ve Skopje\", které bylo zřízené v roce 1924. Do roku 1991 neslo název \"Lidové muzeum Republiky Makedonie\" (makedonsky \"\").\n\nVe 20. století byly sbírky Muzea Makedonie umístěny v Kuršumli Anu na Staré Čaršiji, v budově Metropol na Náměstí Makedonie a na pevnosti Kale. K etnografickému a archeologickému muzeu přibylo v roce 1952 i muzeum historické, které především plnilo úlohu dokumentace národněosvobozeneckého boje. Nedlouho poté se začalo muzeum zabývat i studiem Ilindenského povstání.\n\nOd roku 1976 má Muzeum svojí současnou budovu, nacházející se naproti Mustava-pašově mešitě na Staré Čaršiji. Původní objekty byly jednak nevyhovující, jednak byly poškozené během zemětřesení v roce 1963. V současné době je původní budova doplněna řadou nových staveb, které Skopje doplnily během projektu známého pod názvem Skopje 2014.\n"}
{"id": "1036228", "url": "https://cs.wikipedia.org/wiki?curid=1036228", "title": "Claus Sluter", "text": "Claus Sluter\n\nClaus Sluter (po 1340, Haarlem – 1405/1406, Dijon) byl původem nizozemský kamenosochař přelomu pozdní gotiky a renesance; vůdčí osobnost, která severským realismem otevřela cestu k renesanci, podobně jako v malbě Jan van Eyck.\n\nSluter prošel školením a první praxí v Nizozemí v rodinné dílně v Haarlemu. Dále pracoval v Bruselu. Roku 1385 přesídlil do Burgundska, kde byl v Dijonu zprvu pomocníkem dvorního sochaře burgundských vévodů Jeana de Marville a po jeho smrti od roku 1389 se stal sám dvorním sochařem bugundského vévody Filipa Smělého. Jako pomocníka a svého nástupce si přivedl synovce Clause z Werve.\n\nByl zakladatelem naturalismu v monumentálním figurálním kamenosochařství. Vyšel z klasické uměřenosti, v pozdních dílech dospěl k expresivnímu výrazu. Jeho nejvýznamnějším dílem je tzv. Mojžíšova kašna z let 1395–1403, vytesaná z pískovce na nádvoří kláštera kartuziánů v Champmolu, dnes místní část města Dijonu. Kašna stojí dodnes na původním místě, stejně jako Sluterova výzdoba tamního západního portálu klášterního kostela kartuziánů s klečícími postavami donátorů (která byla v 19. století zastavěna do nové kaple. Klášter slouží jako sídlo psychiatrické kliniky.\n\nPoslední prací, na které Claus Sluter pracoval již se svým synovcem, byla náhrobní tumba bugundského vévody Filipa Smělého a jeho manželky, vytesaná z bílého a černého mramoru. Na horní ploše ji zdobí postavy zemřelých se dvěma anděly, a na bocích kartuziánští mniši v pohřebním procesí oplakávačů. Dílo bylo z kostela přeneseno do Muzea krásných umění v Dijonu.\n\n\n"}
{"id": "1036229", "url": "https://cs.wikipedia.org/wiki?curid=1036229", "title": "Joachim Kühn", "text": "Joachim Kühn\n\nJoachim Kühn (* 15. března 1944) je německý jazzový klavírista. Narodil se v Lipsku a svou kariéru zahájil v první polovině šedesátých let s vlastním freejazzovým triem. V roce 1965 emigroval do Západního Německa, kde se svým starším bratrem Rolfem Kühnem založil kvartet. V roce 1995 složil jazzovou symfonii \"Europeana: Jazzfony No. 1\". Během své kariéry nahrál řadu vlastních alb a spolupracoval s dalšími hudebníky, mezi které patří například Archie Shepp, Chris Potter, Gunter Hampel nebo Ornette Coleman.\n\n"}
{"id": "1036231", "url": "https://cs.wikipedia.org/wiki?curid=1036231", "title": "John Snow (rozcestník)", "text": "John Snow (rozcestník)\n\nJméno a příjmení John Snow nosí více různých osob:\n\n"}
{"id": "1036232", "url": "https://cs.wikipedia.org/wiki?curid=1036232", "title": "Lhotský potok", "text": "Lhotský potok\n\nNázev Lhotský potok má více vodních toků:\n\n"}
{"id": "1036233", "url": "https://cs.wikipedia.org/wiki?curid=1036233", "title": "Kostel svaté Alžběty Uherské", "text": "Kostel svaté Alžběty Uherské\n\nKostel svaté Alžběty Uherské může být:\n\n"}
{"id": "1036234", "url": "https://cs.wikipedia.org/wiki?curid=1036234", "title": "USS St. Louis", "text": "USS St. Louis\n\nNázev USS \"St. Louis\" nese více různých lodí:\n\n"}
{"id": "1036236", "url": "https://cs.wikipedia.org/wiki?curid=1036236", "title": "Dogana", "text": "Dogana\n\nDogana je město na severovýchodě republiky San Marino. Se zhruba sedmi tisíci obyvatel je nejlidnatějším sídlem v zemi, ale nemá vlastní samosprávu a je administrativní součástí obce (v sanmarinském názvosloví \"castello\") Serravalle. V roce 2006 podali doganští obyvatelé žádost o udělení statutu samostatné obce, ale parlament ji zamítnul; městu bylo alespoň přiděleno vlastní poštovní směrovací číslo.\n\nDogana byla připojena k San Marinu v roce 1463 po válce, v níž Sanmariňané podpořili Papežský stát proti vévodovi z Rimini Malatestovi. Její název (italsky \"Dogana\", v místním nářečí \"Dughana\") znamená v překladu „celnice“. Město leží na hranici s Itálií (nejbližší italská obec je Cerasolo) a prochází jím sanmarinská dálnice. Místní celnice už ale nefunguje, protože San Marino tvoří s Itálií celní unii.\n\nMěsto žije převážně z turistiky, nachází se v něm řada bank a obchodů. Sídlí zde fotbalový klub AC Juvenes/Dogana, účastník sanmarinské fotbalové ligy. V Doganě se také nachází \"Teatro Nuovo\", s kapacitou 872 míst největší kulturní zařízení v zemi.\n\nV roce 2011 byl podle města pojmenován kráter Dogana na Marsu.\n"}
{"id": "1036238", "url": "https://cs.wikipedia.org/wiki?curid=1036238", "title": "Finanční krize", "text": "Finanční krize\n\nFinanční krize je prudký pokles ceny finančních instrumentů, který následně může vyústit v kolaps ekonomiky. Jednou z největších světových finančních krizí byla Velká hospodářská krize, kterou odstartoval krach na newyorské burze 24. října 1929. Svět také zasáhlo množství dalších finančních krizí, ať už lokálního charakteru jako asijská finanční krize v roce 1997 a ruská finanční krize v roce 1998, nebo globálního charakteru jako světová finanční krize v roce 2008.\n\nExistuje několik typů finanční krize:\n\nJestliže banka zaznamená náhlý příval výběrů ze strany vkladatelů, hovoříme o tzv. „\"bank run\"“. Je zřejmé, že pokud banky půjčí většinu hotovosti, kterou získají ve formě vkladů od svých klientů, bude pro ně velmi obtížné rychle vrátit zpátky všechny takto získané prostředky (vklady) v situaci, kdy jsou najednou poptávány. Banka se tedy stává platebně neschopná. Platební neschopnost (insolvence) banky způsobuje postiženým klientům ztráty vkladů, na které se nevztahuje pojištění. Situace, během které je banka zmítána masovými snahami o výběr bankovních vkladů se nazývá jako systémová bankovní krize nebo bankovní panika . Tento typ krize se obvykle projeví po uplynutí období, jenž je spjaté s poskytováním rizikových úvěrů a jejich následném nesplácení.\n\nNeexistuje žádná obecně uznávaná definice pro měnovou krizi. Tento typ krize je za normálních okolností považován za část finanční krize. Lze říci, že měnová krize představuje stav, při němž účastníci na devizových trzích začínají rozpoznávat, že pevný směnný kurz zaznamená pád. Tento předpoklad způsobí spekulace proti pevnému kurzu, která uspíší selhání a vynutí depreciaci nebo apreciaci .\n\nO spekulativních bublinách hovoříme v případech, kdy investoři udržují předražené skupiny aktiv. Jedním z hlavních činitelů, který ve velké míře přispívá k tvorbě bublin, je existence skupiny kupujících, kteří pořizují aktivum, neboť očekávají, že jej později budou moci prodat za vyšší cenu. Jestliže existuje bublina, lze předpokládat riziko jejího „prasknutí“, tedy pádu cen aktiv. Účastníci na trhu budou kupovat aktivum, dokud budou očekávat, že jej koupí ostatní. Když se mnoho účastníků rozhodne pro prodej, cena aktiva klesne, a to hluboce. Je velmi složité predikovat, zda se cena aktiva reálně rovná jeho základní hodnotě. Z toho vyplývá, že není snadné spolehlivě bubliny identifikovat . \n\nTypickým příkladem spekulativní bubliny a jejího prasknutí v oblasti cen aktiv je tzv. Tulipánová mánie (horečka), která se ve své plné síle projevila v 17. století v Nizozemsku .\n\nZáporný vývoj hrubého domácího produktu (HDP), který trvá dvě nebo více čtvrtletí, je označován jako recese. Depresí je označován stav, při němž je ekonomika zmítána těžkou recesí nebo hrubý domácí produkt klesá příliš dlouhou dobu. Období, v jehož průběhu roste HDP jen velmi nepatrně (nemusí být nutně zaznamenán pokles), nazýváme jako ekonomickou stagnaci.\n\nNěkteří ekonomové hledají původ recesí ve finančních krizích. Příkladem může být Velká hospodářská krize. Právě ta předcházela masovým snahám o výběry bankovních vkladů a také pádům na akciovém trhu.\n\nDalší skupina ekonomů obhajuje opačnou myšlenku. Důvodem finančních krizí jsou dle jejich názoru recese. Tento názor zastávají i v případech, při nichž je finanční krize počátečním šokem, který následně nastartuje recesi, protože existuje řada důležitějších faktorů, které recesi prodlužují. Např. Milton Friedman tvrdil, že hospodářský úpadek spojený s rokem 1929 a bankovní panika v roce 1930 by se neproměnila v depresi, kdyby v rámci realizace monetární politiky nedocházelo k chybám . \n\nVe druhé polovině 19. století byla ekonomika na vzestupu, přičemž se věřilo v její setrvalý růst. Rostla průmyslová výroba, mezinárodní obchod, životní úroveň. Tato situace byla doprovázena rozmachem bankovnictví a obchodů s cennými papíry, kdy podniky pro svou realizaci hledaly zdroje ve formě úvěrů či prodeje akcií na burze. Následkem bylo předlužení podnikového sektoru, nafouknutí bankovních bilancí.\n\nV květnu roku 1873 došlo ke krachu vídeňské burzy. Následoval krach dalších světových burz a krize dosáhla celosvětových rozměrů.\n\nNěmecká vláda musela vítězným mocnostem první světové války platit poměrně vysoké válečné reparace a zároveň obnovovat po válce infrastrukturu v Německu.\n\nNěmecko po prohrané válce nemělo zdroje na tyto výdaje, a proto se německá vláda rozhodla peníze natisknout.  Peněžní zásoba tak prudce rostla, což bylo provázeno také prudkým růstem cenové hladiny.\n\nVrchol hyperinflace nastal v roce 1923, kdy francouzská armáda obsadila Porúří kvůli tomu, že Německo včas neplatilo reparace. Reakcí německé vlády byl extrémní růst peněžní zásoby. Inflace se v tomto roce pohybovala řádově v deseti miliardách procent.\n\nŘešením této hyperinflace bylo nahrazení německé marky dolarem.\n\nVznik ropné krize v roce 1973 byl politicky motivován. OPEC, mající většinový podíl na světové produkci ropy se podílel na boji arabských zemí proti Izraeli embargem na vývoz ropy do zemí spojenců Izraele. Později Organizace zemí vyvážející ropu přistoupila ke zvýšení ceny, což způsobilo v roce 1974 první ropný šok a v letech 1971-1981 druhý ropný šok. První ropný šok měl za následek celosvětovou recesi a růst inflace.\n\nAsijská finanční krize, která zasáhla jihovýchodní Asii, byla největší měnovou krizí 90. let.\n\nDůvodem, který vedl ke krizi, byla klesající produktivita, vysoký fixní směnný kurz mezi rublem a cizími měnami. K této krizi přispěly také ekonomické náklady první války v Čečensku, odhadované na 5,5 miliardy dolarů (bez rekonstrukce zničené čečenské ekonomiky). V první polovině roku 1997 vykazovala ruská ekonomika určité známky zlepšení. Brzy poté se však problémy začaly postupně prohlubovat.\n\nDva vnější šoky, asijská finanční krize, která začala v roce 1997, a následující pokles poptávky po ropě (a tím klesala i cena) a neželezitých kovech, vážně ovlivnily ruské devizové rezervy. \n\nV březnu vyvrcholila politická krize, když ruský prezident Boris Jelcin náhle odvolal premiéra Viktora Černomyrdina a jeho celý kabinet dne 23. března 1998. Jelcin jmenoval ministra energetiky Sergeje Kirijenka, tehdy 35letého, jako úřadujícího předsedy vlády.\n\nDne 29. května 1998 Jelcin jmenoval Borisem Fyodorova vedoucím státní daňové služby.\n\nVe snaze podpořit měnu a zastavit únik kapitálu, Kirijenko v červnu 1998 zvýšil úrokové sazby GKO na 150%.\n\nFinanční balíček Mezinárodního měnového fondu a Světové banky ve výši 22,6 miliard USD byl schválen 13. července 1998 na podporu reforem a stabilizaci ruského trhu výměnou obrovského objemu rychle splatných krátkodobých účtů GKO za dlouhodobé eurobondy. Ruská vláda se rozhodla udržet směnný kurz rublu v úzkém pásmu, ačkoli mnoho ekonomů, včetně Andreje Illarionova, naléhalo na vládu, aby upustila od podpory rublu.\n\nDne 12. května 1998 uhelní horníci stávkovali kvůli nezaplaceným mzdám a blokovali transsibiřskou železnici. K 1. srpnu 1998 bylo ruským dělníkům dlužno přibližně 12,5 miliardy dolarů. Dne 14. srpna 1998 byl kurz ruského rublu k americkému dolaru stále 6,29. Navzdory finanční výpomoci se měsíční splátky úroků z ruského dluhu v červenci 1998 zvýšily na úroveň o 40 procent vyšší než měsíční výběr daní. Dne 15. července 1998 odmítla Státní duma ovládaná levicovými stranami přijmout většinu vládního protikrizového plánu, takže vláda byla nucena spoléhat se na prezidentské dekrety. \n\nDne 29. července Jelcin přerušil svou dovolenou v oblasti Valdai Hills a odletěl do Moskvy, což vyvolalo obavy z přeměny kabinetu, ale náčelníka Federální bezpečnostní služby Nikolaye Kovalyova nahradil pouze Vladimirem Putinem. V té době Rusko používalo politiku „plovoucího směnného kurzu“ vůči rublům, což znamená, že centrální banka rozhodla, že směnný kurz rublů k dolaru (nebo RUB / USD) zůstane v určitém okamžiku v určitém rozmezí. Pokud by rubl hrozilo devalvovat mimo tento rozsah (nebo „pásmo“), centrální banka by zasáhla utrácením zahraničních rezerv na nákup rublů. Například v průběhu roku před krizí se centrální banka zaměřila na udržení pásma 5,3 až 7,1 RUB / USD, což znamená, že by nakupovala rubly, pokud by tržní směnný kurz hrozil překročit 7,1 rublů / dolar. Podobně by se prodávali rubly, pokud by hrozilo, že tržní směnný kurz klesne pod 5,3. Neschopnost ruské vlády provést ucelený soubor ekonomických reforem vedla k závažné erozi důvěry investorů a řetězové reakci, kterou lze přirovnat k běhu centrální banky. Investoři uprchli z trhu prodejem rublů a ruských aktiv (např. Cenných papírů), což také tlačilo na snižování rublů. To přinutilo centrální banku utratit své zahraniční rezervy na obranu ruské měny. To ovšem dále narušilo důvěru investorů a podkopalo rubl. Odhaduje se, že mezi 1. říjnem 1997 a 17. srpnem 1998 vynaložila centrální banka na udržení plovoucího kurzu přibližně 27 miliard USD ze svých rezerv v amerických dolarech. Později bylo odhaleno, že asi 5 miliard dolarů z mezinárodních půjček poskytnutých Světovou bankou a Mezinárodním měnovým fondem bylo ukradeno při příjezdu fondů do Ruska v předvečer rozpadu. \n\nDne 17. srpna 1998 devalvovala ruská vláda rubl, nesplácela domácí dluhy a vyhlásila moratorium na splacení zahraničního dluhu. V tento den ruská vláda a Ruská Centrální banka vydaly společné prohlášení, v němž oznamují, že:\n\n\n17. srpna 1998 vláda prohlásila, že některé státní cenné papíry (GKO a OFZ) budou přeměněny na nové obligace. Současně úřady kromě rozšíření měnového pásma oznámily, že mají v úmyslu povolit, aby se kurz RUB / USD pohyboval v rámci širšího pásma volněji. V té době Moskevská mezibankovní směnárna (dále „MICEX“) stanovila denní „oficiální“ směnný kurz prostřednictvím řady interaktivních aukcí založených na písemných nabídkách podaných kupujícími a prodejci. Když se kupní a prodejní ceny shodovaly, „fixní“ oficiální směnný kurz MICEX pak zveřejnila agentura Reuters. Kurz MICEX byl (a stále je) běžně používán bankami a obchodníky s měnami po celém světě jako referenční směnný kurz pro transakce zahrnující ruský rubl a cizí měny.\n\nOd 17. do 25. srpna 1998 se rubl neustále znehodnocoval na MICEXu, pohyboval se od 6,43 do 7,86 RUB / USD. Dne 26. srpna 1998 centrální banka ukončila obchodování s dolarem a rublem na MICEXu a MICEX v ten den nestanovila kurz rublů a dolaru.\n\nDne 2. září 1998 se centrální banka Ruské federace rozhodla opustit politiku „plovoucího kurzu“ a rubl volně posouvat. Do 21. září 1998 směnný kurz dosáhl 21 rublů za jeden dolar, což znamená, že Rubl ztratil o dvě třetiny své hodnoty méně, než o měsíc dříve. 28. září 1998 byl Boris Fyodorov propuštěn z funkce vedoucího státní daňové služby. Platnost moratoria uloženého společným prohlášením skončila dne 15. listopadu 1998 a ruská vláda a centrální banka jej neobnovily. \n\nRuská inflace v roce 1998 dosáhla 84% a náklady na sociální zabezpečení výrazně vzrostly. Mnoho bank, např. Inkombank, Oneximbank a Tokobank, v důsledku krize zkrachovalo. \n\nBankéři utrpěli v létě 1998 velké ztráty kvůli tomu, že banka disponovala mnoha ruskými vládními dluhopisy , ale místo toho se vyhnula finančnímu kolapsu tím, že v listopadu 1998 byla získána Deutsche Bank za 10 miliard dolarů. Tím se Deutsche Bank stala čtvrtou největší společností spravující peníze na světě po UBS, Fidelity Investments a Japonské Pojišťovně Životního Pojištění.\n\nHlavním dopadem finanční krize na ruské zemědělství byl dramatický pokles federálních dotací, v reálném vyjádření asi o 80% (i když subvence z regionálních rozpočtů klesly méně) ve srovnání s rokem 1997. \n\nFinanční kolaps vyústil v politickou krizi, protože Jelcinova domácí podpora se vytrácela, musel se potýkat s prosazovanou opozicí v parlamentu. O týden později, 23. srpna 1998, Jelcin odvolal Kirijenka a zdůvodnil, že má v úmyslu vrátit Černomyrdina do úřadu, vzhledem k propadu země ještě hlouběji do ekonomických nepokojů. Silné obchodní zájmy se obávaly dalších reforem, které by mohly vést k selhání vedoucích podniků, a proto přivítaly Kirijenkův pád, stejně jako komunisté. Jelcin, který začal ztrácet svou moc, i kvůli svému zhoršujícímu se zdraví, chtěl Chernomyrdina zpět, ale zákonodárci odmítli souhlasit. Poté co Duma dvakrát odmítla Černomyrdinovu kandidaturu, Jelcin ustoupil, kvůli značnému slábnutí sil. Místo toho jmenoval ministrem zahraničí Jevgenije Primakova, který byl 11. září 1998 schválen v Dumě drtivou většinou. Primakovovo jmenování obnovilo politickou stabilitu, protože byl vnímán jako kompromis schopný zahojit rány mezi ruskými znesvářenými zájmovými skupinami. Primakov slíbil, že první prioritou své vlády bude vyplacení mzdy a důchodů a pozval členy svého předsednictva do svého kabinetu. \n\nKomunisté a Federace ruských nezávislých odborových svazů uspořádali dne 7. října 1998 celostátní stávku a vyzvali prezidenta Jelcina, aby odstoupil. Dne 9. října 1998 požádalo Rusko o mezinárodní humanitární pomoc, včetně potravin, kvůli špatné sklizni.\n\nRusko se odrazilo od finanční krize v srpnu 1998 překvapivě rychle. Důvodem rychlého zotavení se je zejména to, že světové ceny ropy v letech 1999–2000 rychle rostly a Rusko v letech 1999 a 2000 zaznamenalo velký obchodní přebytek. Dalším důvodem je to, že domácí průmysl, například potravinářský, profitoval z devalvace. Díky ní strmě stoupala cena dovezených surovin. \n\nVzhledem k tomu, že ruská ekonomika do značné míry operovala na směnkách a jiných nepeněžních směnných nástrojích, měl finanční kolaps na mnoho výrobců mnohem menší dopad, než kdyby byla ekonomika závislá na bankovním systému. A konečně, ekonomice pomohla infuze hotovosti. Podniky byly schopny splácet dluhy za mzdy a daně, začala se postupně zvyšovat spotřebitelská poptávka po zboží a službách vyráběných ruským průmyslem. \n\nKrizi ocenil James Cook, hlavní viceprezident Investičního fondu USA Rusko, který řekl, že krize naučila ruské bankéře diverzifikovat svůj majetek.\nMěnová a finanční krize zemí eurozóny odstartovala koncem roku 2009. Důvodem byl vysoký veřejný dluh určitých zemí eurozóny, přičemž největší projev této krize nastal v Řecku, Irsku, Portugalsku a Španělsku.\n\nSvětová finanční krize je řazena do tzv. systemických krizí, taková krize představuje kombinaci dluhových, bankovních a měnových problémů.\n\nObecnou příčinou systemické finanční krize je nadměrná úvěrová expanze, která v důsledku vyústí v nezdravé zadlužení a nesplácení úvěrů. Nesplacené dluhy přetrvají bankovní a měnové projevy krize a dluhové břemeno se přes investory a banky přenese do veřejného dluhu (tento proces je označován jako fiskalizace finanční krize).\n\nVýznamným důsledkem finanční krize je bankrot finančních institucí, známým případem je bankrot investiční banky Lehman Brothers, dále např. banky Countrywide Financial, Bear Sterns nebo islandských institucí Glitnir, Landsbanki a Kaupthing.\n\nDalším vyústěním jsou měnové problémy států zasažených finanční krizí. Příkladem je Island, kde tamní islandská koruna ztratila přes 100 % své hodnoty oproti euru. Významnou depreciaci měny zažilo také Rusko, což bylo způsobeno odlivem kapitálu. Podobností s měnovou krizí se vyznačuje také znehodnocení eura v roce 2010 jako důsledek ekonomických problémů Řecka.\n\nV mnoha případech mají investoři tendence koordinovat svoje volby. Pokud investor předpokládá, že ostatní budou investovat do určité měny, může očekávat její rostoucí hodnotu a v tu chvíli má sám pobídku k jejímu nákupu. Podobně bankovní vkladatel, který očekává výběr vkladů ostatních, dostává pobídku k výběru, protože může očekávat finanční problémy banky. Jde tedy o napodobování strategií druhých. V podstatě se jedná o to, že samotná očekávání investorů mohou způsobit, že předpokládaná situace skutečně nastane.\n\nPákovým efektem se označuje použití cizího kapitálu za účelem zvýšení vlastního zisku (angl. leverage). Pákový efekt funguje jako dvojsečná zbraň, protože zvyšuje zisky, ale naopak i ztráty. Investoři využívají leverage u různých nástrojů (opce, futures, warranty) a tím zvyšují potenciální zisk. Cizí kapitál ve většině případů poskytuje broker. Zvyšující se riziko může v případě ztrátových investic vyvolat šíření finančních problémů z jednoho subjektu na druhý.\n\nBankovní instituce pro zvýšení efektivnosti výkonu koordinovaně řídí strukturu aktiv a pasiv. Jejich neadekvátní struktura, z hlediska časové struktury, rizikovosti, výnosnosti a portfolia, vyvolává riziko nesouladu aktiv a pasiv. Toto riziko je pak spojeno s časovým nesouladem vkladů a výběrů, kdy instituce musí vytvářet dostatečné množství rezerv. Pokud na trhu nastane nejistota a vkladatelé začnou ve velkém množství vybírat své vklady, může se bankovní instituce dostat do finančních problémů, protože nedokáže dostatečně rychle získat likviditu pro výplatu vkladů.\n\nDalšími příčinami může být selhání lidského faktoru v podobě nedostatečných znalostí a chybných úsudků nebo selhání vládních regulací finančního sektoru.\n"}
{"id": "1036240", "url": "https://cs.wikipedia.org/wiki?curid=1036240", "title": "Love Songs", "text": "Love Songs\n\nLove Songs může být:\n\n"}
{"id": "1036243", "url": "https://cs.wikipedia.org/wiki?curid=1036243", "title": "Lost Highway", "text": "Lost Highway\n\nLost Highway může být:\n\n"}
{"id": "1036246", "url": "https://cs.wikipedia.org/wiki?curid=1036246", "title": "Love for Sale", "text": "Love for Sale\n\nLove for Sale může být:\n\n"}
{"id": "1036247", "url": "https://cs.wikipedia.org/wiki?curid=1036247", "title": "Modern Times", "text": "Modern Times\n\nModern Times může být:\n\n"}
{"id": "1036248", "url": "https://cs.wikipedia.org/wiki?curid=1036248", "title": "Molly", "text": "Molly\n\nJméno Molly nosí více různých osob:\n\n"}
{"id": "1036249", "url": "https://cs.wikipedia.org/wiki?curid=1036249", "title": "Giorgi Loria", "text": "Giorgi Loria\n\nGiorgi Loria (gruzínsky გიორგი ლორია; * 27. ledna 1986, Tbilisi) je gruzínský fotbalový brankář a reprezentant, který v současnosti působí v klubu OFI Kréta. Značnou část kariéry strávil ve význačném gruzínském klubu FC Dinamo Tbilisi, kde nasbíral řadu trofejí.\nMimo Gruzie hrál v Řecku.\n\nGiorgi Loria začal hrát v roce 2004 v A-týmu gruzínského klubu FC Dinamo Tbilisi, odkud odešel v srpnu 2014 do řeckého klubu OFI Kréta.\n\nHrál za gruzínskou mládežnickou reprezentaci U21.\nV A-mužstvu Gruzie debutoval 27. 5. 2008 v přátelském utkání v Tallinnu proti domácímu týmu Estonska (remíza 1:1).\n\n"}
{"id": "1036250", "url": "https://cs.wikipedia.org/wiki?curid=1036250", "title": "Number Ones", "text": "Number Ones\n\nNumber Ones může být:\n\n"}
{"id": "1036251", "url": "https://cs.wikipedia.org/wiki?curid=1036251", "title": "Once Upon a Time", "text": "Once Upon a Time\n\nOnce Upon a Time může být:\n\n"}
{"id": "1036252", "url": "https://cs.wikipedia.org/wiki?curid=1036252", "title": "Peterson", "text": "Peterson\n\nPeterson můž být:\n\n\n\n"}
{"id": "1036254", "url": "https://cs.wikipedia.org/wiki?curid=1036254", "title": "Levan Mčedlidze", "text": "Levan Mčedlidze\n\nLevan Mčedlidze (gruzínsky ლევან მჭედლიძე; anglickou transkripcí Levan Mchedlidze; * 24. března 1990, Tbilisi) je gruzínský fotbalový útočník a reprezentant, který v současnosti působí v klubu Empoli FC. Mimo Gruzii působil v Itálii.\n\nMčedlidze hrál v gruzínském klubu FC Dila Gori, odkud odešel do Itálie do Empoli FC. V srpnu 2008 odešel na hostování do Palerma.\n\nHrál za gruzínské mládežnické reprezentace.\nV A-mužstvu Gruzie debutoval 13. 10. 2007 v kvalifikačním utkání v Janově proti Itálii (prohra 0:2).\nPoprvé za gruzínské áčko skóroval o čtyři dny později 17. října v kvalifikačním střetnutí v Tbilisiu proti Skotsku, kde vstřelil vítězný gól. Gruzínci vyhráli 2:0.\n\n"}
{"id": "1036256", "url": "https://cs.wikipedia.org/wiki?curid=1036256", "title": "Charles-Henri Sanson", "text": "Charles-Henri Sanson\n\nCharles-Henri Sanson de Longval (15. února 1739 Paříž– 4. července 1806, tamtéž) byl francouzský kat pocházející z rodiny, kde se toto povolání dědilo po několik generací. Sanson během svého působení v Paříži vykonal téměř 3000 poprav a to především v období Velké francouzské revoluce. Mezi významné osobnosti, které popravil, patřili např. král Ludvík XVI., Charlotta Cordayová, Georges Danton či Maximilien Robespierre.\n\nPradědeček Charlese-Henri Sansona byl, podle publikovaných pamětí rodiny Sansonů, vojákem královské armády. Jedné noci byl při jízdě na koni zasažen bleskem. Pomoc našel v blízkém domě hlavního pařížského popravčího Pierra Jouanna, o jehož povolání neměl tušení až do chvíle, kdy se zasnoubil s jeho dcerou. Po Jouannově smrti byl, jako jediný mužský člen rodiny, jmenován oficiálním pařížským katem. Jelikož byla funkce popravčího dědičná, byli i jeho potomci povinováni vykonávat toto povolání. Charles-Henri byl čtvrtou generací Sansonů, kteří toto povolání vykonávali. Nejdříve se však k rodinnému podniku stavěl s odporem a raději se věnoval studiu medicíny na škole v Rouen, kde dosahoval dobrých výsledků. Bohužel, identita jeho rodiny byla vyzrazena a Sanson byl donucen studium ukončit. Následně byl vzděláván v soukromí.\n\nSanson působil jako pomocník kata (svého strýce Roberta) již od svých 15 let. 28. března 1757 asistoval při popravě Roberta-Francoise Damiense, který byl odsouzen k rozčtvrcení koňmi za to, že se neúspěšně pokusil zavraždit krále Ludvíka XV. Před samotným rozčtvrcením byla Damiensovi podle rozsudku popálena ruka sírou, žhavými kleštěmi odtrhnuty kusy masa a do ran mu byla vlita horká směs smůly, oleje, vosku a olova. K samotnému roztrhání byli vybráni armádní koně, kteří se nehodili k tahu a proto se jim nepodařilo odtrhnout Damiensovi končetiny a ten tak nepřiměřeně dlouho trpěl, což pobouřilo přihlížející dav. Charles-Henri Sanson si vyžádal svolení zmírnit trýznění odsouzeného naříznutím šlach, po kterém byl Damiens konečně roztržen a jeho tělo spáleno na hranici. Tímto skutkem si Sanson získal respekt, jeho strýc však pod tíhou traumatizujícího zážitku ze své funkce odstoupil. Po jeho odchodu se vrchním pařížským katem stal Charles Baptiste Sanson, otec Charlese-Henriho. Poté, co zůstal vinou mozkové příhody částečně paralyzován, byl v roce 1778 jmenován právě Charles-Henri. Tuto pozici přijal zprvu pouze proto, že potřeboval zaopatřit svou rodinu.\n\nPodle tehdy platných zákonů vykonával po většinu své kariéry popravy stětím mečem (vyšší šlechta), sekerou čí oběšením. V roce 1789 navrhl Joseph Ignace Guillotin Národnímu sněmu použití nově vyvinutého popravčího zařízení, které nejlépe naplňovalo myšlenky revoluce tím, že mohlo být humánně použito na kohokoliv bez rozdílu věku, pohlaví či společenského postavení. Gilotinu navrhl lékař Antoine Louis na základě podobných strojů, které se tou dobou již úspěšně používaly např. v Německu či Anglii. Systém gilotiny byl konzultován právě se Sansonem, který jí také jako první úspěšně odzkoušel na prasatech a mrtvých tělech. Historicky první popravu gilotinou pak vykonal 25. dubna 1792 na loupeživém vrahovi Nicolasi Jacques Pelletienovi. K nejvýznamnější popravě, kterou Sanson provedl, došlo 21. ledna 1793, kdy byl sťat král Ludvík XVI. odsouzený Národním konventem za velezradu. Den před popravou obdržel Sanson několik anonymních zpráv o plánovaném únosu krále do bezpečí. Byl připraven králi pomoci tím, že nebude únoscům bránit v jeho záchraně. K žádnému narušení popravy však nedošlo, Sanson musel krále popravit a podle příkazu jeho hlavu ukázat divákům. Během Velké francouzské revoluce vedl Sanson několik dalších významných poprav jako např. Ludvíka Filipa II. Orleánského, 22 girondistů, Charlotty Cordayové, Jeana Sylvaina Baillyho, Jacques-René Héberta, Georgese Dantona, Camilla Desmoulinse, Maximilliena Robespierra, Louise de Saint-Justa, Georgese Couthona a dalších.. V Paříži se stal známou postavou a byl označován jako \"Velký Sanson\".\n\nPro své povolání byl Sanson stigmatizován veřejností. Sám sebe vnímal jako státního úředníka a proto si přál, aby s ním nebylo zacházeno jako s vrahem. Za svá práva aktivně bojoval, čímž se stal terčem kritiky v tisku. Ačkoliv většinu činností během poprav vykonávali spíše jeho pomocníci, Sanson musel být vždy přítomen, aby na průběh dohlížel a potvrdil smrt. Nestrpěl žádné ponižování popravovaných. Svého pomocníka, který před přihlížejícími nafackoval useknuté hlavě Charlotty Cordayové, nechal na tři měsíce uvěznit. Na vrcholu jakobínského teroru musel vykonávat desítky poprav denně, což mělo na jeho psychiku devastující dopad. V roce 1795 se rozhodl na svou funkci rezignovat.\n\nSansonův syn Gabriel pracoval jako jeho pomocník od roku 1790. V roce 1792 však utrpěl smrtelný úraz při pádu z popraviště. Sansonův druhý syn Henri vykonával katovské řemeslo ještě během aktivního působení svého otce. Pod jeho dohledem pak řídil např. popravu královny Marie Antoinetty či popravu nechvalně proslulého prokurátora Antoina Quentina Fouquier-Tinvilla a později se sám stal vrchním pařížským katem. Sansonův vnuk Clement byl zbaven katovské funkce poté, co prodal gilotinu, aby získal prostředky na svůj okázalý život. Byl tak posledním z rodu, kdo toto povolání vykonával.\n"}
{"id": "1036258", "url": "https://cs.wikipedia.org/wiki?curid=1036258", "title": "Vápenický potok", "text": "Vápenický potok\n\nNázev Vápenický potok má více vodních toků:\n\n"}
{"id": "1036263", "url": "https://cs.wikipedia.org/wiki?curid=1036263", "title": "Vladimir Jefimovič Klimovskich", "text": "Vladimir Jefimovič Klimovskich\n\nVladimir Jefimovič Klimovskich (; 27. května 1885 Kokand, Ruské impérium – zastřelen 22. července 1941 Moskva, SSSR) byl sovětský vojenský velitel, generálmajor (1940).\n\nVe vojenské službě byl od roku 1913, kdy absolvoval Alexejevské vojenské učiliště. I. světové války se účastnil jako náčelník jízdní průzkumné hlídky, velel rotě a praporu, jako kapitán. Od roku 1918 byl v Rudé armádě. \n\nV období občanské války byl asistentem náčelníka generálního štábu armády, náčelníka štábu divize, vedoucího štábu armády, náčelníka divize a skupiny vojsk.\n\nPo občanské válce byl náčelníkem štábu střeleckého sboru, vedoucím oddělení, asistentem náčelníka štábů vojenských okruhů. Od prosince 1932 do června 1936 vyučoval na Vojenské akademii Michail Vasiljeviče Frunzeho. V roce 1935 mu byl udělen titul velitele brigády. Od července 1936 se stal asistentem armádního inspektora, od února 1938 se stal odborným asistentem na Vojenské akademii generálního štábu. Od září 1939 byl zástupcem náčelníka generálního štábu, od července 1940 se stal náčelníkem štábu Západního zvláštního vojenského okruhu a v roce 1940 byl také povýšen do hodnosti generálmajora.\n\nS příchodem II. světové války byl náčelníkem štábu Sovětského západního frontu.\n\nV souvislosti s porážkou vojsk v bitvě Białystok-Minsk byl 8. července 1941 zatčen. Byl obviněn ze zbabělosti, zaviněného zhroucení velení a vedení bitvy s úmyslem vzdát se nepříteli bez boje spolu s D. G. Pavlovem – velitelem Západního frontu. Oproti západní frontě byla např. Námořní flotila SSSR v plné bojové pohotovosti, což ukazuje minimálně na zanedbání povinností či zradu Klimovskiche.\n\n22. července 1941 byl rozhodnutím Vojenského kolegia Nejvyššího soudu SSSR odsouzen k trestu smrti. Zastřelen byl týž den spolu s dalšími generály – prohrané bitvy (Pavlov, Korobkov aj.).\n\nPosmrtně byl rehabilitován v roce 1957 na základě osobní intervence Nikity Sergejeviče Chruščova.\n\n\n\n"}
{"id": "1036264", "url": "https://cs.wikipedia.org/wiki?curid=1036264", "title": "Kontrust", "text": "Kontrust\n\nKontrust je rakouská crossoverová hudební skupina založená v roce 2001 hudebníky ze skupiny Suicide Mission. Členové kapely jsou známí nošením krojů. Jejich texty jsou převážně v angličtině, i když do některých písní byly začleněny také slovanské a další germánské jazyky.\n\nV roce 2006 skupina vyhrála cenu \"Austrian Newcomer Award\", vytvořila první videoklip k písni \"\"Phono sapiens\"\" a hrála na freeride a snowcross soutěžích \"Vertical Extreme\".\n\nJejich druhé album Time To Tango bylo vydáno 19. června 2009 v Rakousku. Prvním singlem alba se stala skladba \"\"Smash Song\"\". Další singl \"\"Bomba\"\" se stal nejstahovanější písní na nizozemském iTunes Store.\n\nV roce 2010 byli oceněni cenou \"Amadeus Austrian Music Award\" v kategorii Hard & Heavy. V roce 2011 hráli \"Przystanek Woodstock\" před 300 000 díváky, což byl podle oficiálních informací nejnavštěvovanější koncert rakouského umělce vůbec.\n\nTřetí album Second Hand Wonderland, vydané v roce 2012, se na dva týdny umístilo na 25. místě v rakouské hudební hitparádě. Video k singlu \"\"Hey DJ!\"\" dosáhlo milionu zhlédnutí na YouTube. Kapela v roce 2013 získala svou již druhou nominaci na \"Amadeus Austrian Music Award\".\n\n10. listopadu 2014 kapela vydala své čtvrté studiové album s názvem Explositive.\n\n"}
{"id": "1036265", "url": "https://cs.wikipedia.org/wiki?curid=1036265", "title": "Neftěchimik Nižněkamsk", "text": "Neftěchimik Nižněkamsk\n\nNeftěchimik Nižněkamsk může znamenat:\n\n"}
{"id": "1036266", "url": "https://cs.wikipedia.org/wiki?curid=1036266", "title": "Asijská finanční krize", "text": "Asijská finanční krize\n\nAsijská finanční krize byla finanční krize, která zasáhla většinu zemí Východní a Jihovýchodní Asie. Epicentum měla v Thajsku a kromě něj byly zasaženy Jižní Korea, Indonésie, Hongkong, Malajsie, Laos a nebo třeba Filipíny. Do oblastí, nichž se krize dotkla pouze okrajově čítají země jako Čína, Tchaj-wan, Singapur, Brunej a Vietnam. I ty však utrpěly ztrátu důvěry na světových trzích. Byl tak vyvolán strach a obava z celosvětového dopadu oné krize.\n\nV letech 1990 – 1996 vykazovaly státy jako například Thajsko, Jížní Korea, ale i komunistická Čína výrazný růst HDP, který se ročně pohyboval kolem 5 - 9 %. Mnoho evropských a japonských firem přesunulo výrobu právě do těchto zemí (z důvodů levné pracovní síly a ve snaze snížit mzdové náklady). Těmto zemím se začalo říkat „Asijští tygři“. Tato skupina představovala ekonomicky nejdynamičtější a nejúspěšnější region na světovém trhu, kdy tempa hospodářského růstu vysoce převyšovala průměr ostatních vysoce vyspělých zemí. Důležitým faktorem byl fakt, že měny těchto států byly navázány na americký dolar. Příliv zahraničního kapitálu vedl k investičnímu boomu, což mělo za následek odpoutání finanční odpovědnosti a uvolnění řetězů bariér jednotlivých projektů. Tyto investice byly podporovány ekonomickými institucemi jako například MMF a Světová banka. Vysoký podíl zahraničního kapitálu měl dvě závažná úskalí, jež navzájem byla příčinou i následkem sebe sama. První problém byl, že rostla výše zadlužení a podíl krátkodobého zahraničního dluhu na celku. To znamenalo, že asijské ekonomiky se staly zranitelné jednak v důsledku nízké devizové likvidity, a jednak v důsledku velkého kursového rizika. A druhým kritickým bodem byla rychlá expanze domácích úvěrů umocněná přílivem kapitálu, což vedlo ke zvýšené rizikovosti úvěrových portfolií domácích bank, a jejich zvýšené zranitelnosti vůči zhoršení finanční situace svých dlužníků.\n\nFinanční krize ovlivnila měny, kapitálové trhy a ceny jiných aktiv v asijských zemích.\n\nThajská ekonomika rostla od roku 1986 do roku 1996 v průměru o 9%, jedná se tak o nejdelší ekonomický růst v historii. Růst pak začal zpomalovat v roce 1996, to bylo zapříčiněno snižováním exportu, čímž se prohloubil deficit platební bilance, a došlo k oslabení důvěry zahraničních investorů a zájmu o finanční investice. Došlo k tlaku na thajský baht a v květnu 1997 k vážnému útoku spekulantů. Thajská centrální banka na obranu užívala intervencí na devizových trzích a výrazného zvýšení úrokových sazeb. Po tom, co Thajsko 2. července opustilo fixní kurz své měny, baht se odpoutal od amerického dolaru. Toto datum je také bráno za začátek asijské finanční krize. Během července se baht propadl o 20%. Byla tím narušena kurzová stabilita, tedy klíčový faktor, který stimuloval příliv zahraničního kapitálu. Začala padat hodnota cenných papírů, devastující účinky se nevyhly ani finanční situaci mnoha podniků a bank. Do prosince roku 1997 zbankrotovalo 56 z 58 finančních společností a zaměstnání ztratilo přes 6000 lidí. Poprvé po několika desetiletích zaznamenala thajská ekonomika absolutní pokles produkce. Již v srpnu 1997 podepsala thajská vláda smlouvy s MMF a začala přijímat doporučená opatření. Cílem těchto opatření byla stabilizace situace, obnova důvěry zahraničních investorů a povzbuzení ekonomického růstu. K dosažení těchto opatření byla prováděna restriktivní fiskální politiky, která vedla ještě k zhoršení situace a k dalšímu poklesu ekonomického růstu. Program pomoci MMF se nesetkal s velkým úspěchem, a i sám MMF si uvědomoval, že použití restriktivní fiskální politiky nebylo šťastným rozhodnutím, a že nevedlo k dosažení základních cílů.\n\nJižní Korea v 90. letech vykazovala ekonomický růst, korejská měna won byla stabilní a i saldo veřejných financí bylo v mírném přebytku. Proto nic nenasvědčovalo tomu, že by i zde měla propuknout krize. Ale ani tady nebylo nebe bez mráčku. Jedním z nich byla vysoká míra zadluženosti v podnikovém sektoru. Dalším problémem byl v bankovní sektor. V roce 1998 došlo k zpomalení jihokorejské ekonomiky, nezaměstnanost se zvýšila (z 3% na téměř 7%). Ekonomika se dostala do recese. Již v lednu 1997 zkrachoval ocelářský gigant Hanbo Steel, následovaly ho další podniky např. Sammi Steel (největší jihokorejský producent speciálních ocelí). I automobilová firma Kia měla problémy, požádala o pomoc a byla převzata společností Hyundai. Koncem listopadu problémy vyústily v žádost Jižní Koreje o pomoc k MMF, což do té chvíle z národní hrdosti odmítala. V roce 1998 došlo k zpomalení jihokorejské ekonomiky, nezaměstnanost se zvýšila (z 3% na téměř 7%). Ekonomika se dostala do recese. Kurz wonu v listopadu 1998 ztratil 70% ze své hodnoty a dostal se na hodnotu 1401 za USD. Naštěstí však již dříve (v lednu 1998) bylo dosaženo klíčové dohody se zahraničními věřitelskými bankami. Za krátkodobou půjčku ve výši 22 miliard Korea přislíbila restrukturalizaci země. Postupně docházelo k návratu důvěry zahraničních investorů. A pomalu se zotavovala i ekonomika, pro kterou byly dopady krize kruté. HDP kleslo o 7%.\n\nV roce 1997 nic nenasvědčovalo, že by Indonésii měla postihnout finanční krize. Země si po celá 90. léta udržovala vysokou míru hospodářského růstu, který vyvrcholil těsně před krizí. Rupie se ale v srpnu 1997 dostala pod nečekaný tlak. Současně došlo k uvolnění kurzu rupie, což mělo za následek další propad, který vedl k tomu, že MMF přispěchal na pomoc se záchranným balíčkem. Rupie se propadla za necelý půlrok o 80%. Po vypuknutí krize se ekonomický růst obrátil v hluboký pokles. Hrubý domácí produkt v roce 1998 se zmenšil o 14% oproti roku 1997. V roce 1998 se Indonésie pod dohledem MMF snažila prosadit reformní program s body, zpřísnit měnovou politiku, stabilizovat kurz rupie a snížit inflaci.\n\nV Indonésii měla krize silný dopad i na politickou sféru. Jako výsledek celospolečenské nespokojenosti obyvatel musel po 31 letech abdikovat prezident Suharta.\n\nMezinárodní měnový fond hrál klíčovou roli v oné asijské finanční krizi. MMF připravil pro státy, které byly zasaženy krizí, balíček reforem, jenž měly státy pro svou záchranu příjmout. Byly to hlavně ekonomické reformy. Hlavním mottem byla restriktivní měnová politika (ve většině zemí realizovaná v letech 1997-1998). Ta spočívala ve zvýšení úrokových měr a v následném zpomalení domácí poptávky. Po určité době přišly pozitivní výsledky, kurzy se stabilizovaly a měny začaly postupně znovu posilovat. Další původní reformou v balíčku byla i restriktivní fiskální politika. Ta však neuspěla, protože MMF neodhadl správně tendenci ekonomického růstu. Byl předpokládán jen mírný pokles, ale ve skutečnosti došlo k propadu v průměru o 10%. Změny ve fiskální politice se nejvýrazněji projevily v Indonésii, Koreji, Singapuru a Thajsku. Kritici MMF vyčítali nesprávné odhady a ekonomické kalkuly, které mohly dopadům špatné restriktivní fiskální politiky zabránit. K odstranění základních příčin krize (a jejich případnému opakování) pak měly být prováděny hluboké strukturální reformy. Nejdůležitější problémy musely být zavedeny ve finančním sektoru, v podnikové sféře, také vyvstanula potřeba zavést odpovídající opatření na podporu konkurenčního prostředí a provést reformu v sociální oblasti. Účinky strukturálních změn jsou patrné až po uplynutí delšího časového horizontu. Největší pozornost v těchto reformách si zasloužila finanční sféra, z důvodu toho, že její nedostatky byly považovány za hlavní zdroj vzniku finanční a měnové krize. Body reformního programu byly zlepšení systému kontrolního mechanismu a regulace bankovního systému a dalších finančních institucí. Následovala likvidace nebo sloučení nesolventní finanční instituce a restrukturalizace a rekapitalizace slabých, ale životaschopných finančních institucí. MMF se snažil ve velké míře asistovat postiženým zemím při realizaci reforem. Ve své snaze nebyla však na mezinárodním poli sama, dalšími institucemi byly finanční instituce jako např. Světová banka, Asijská rozvojová banka.\n\n<nowiki>https://is.ambis.cz/th/ut1sr/Bc_Elizabeth_Landova_BIVS_ak.r.2008-2009-FI_Asijska_menova_krize.pdf</nowiki>\n\nC. P. CHANDRASEKHAR, author a author JAYATI GHOSH. Financial Crisis and Elusive Recovery: Lessons from South Korea and Thailand. Economic and Political Weekly [online]. 1999, 34(5), 273-286 [cit. 2018-12-02]. ISSN 00129976.\n\nEconomic and Social Survey of Asia and the Pacific 1998. New York: UNITED NATIONS PUBLICATION, 1998. .\n\nWorld Economic Outlook: The Asian Crisis and the Region´s Long-Term Growth Performance, IMF, 1998\n"}
{"id": "1036268", "url": "https://cs.wikipedia.org/wiki?curid=1036268", "title": "Solomon Kvirkvelia", "text": "Solomon Kvirkvelia\n\nSolomon Kvirkvelia (někdy uváděný i jako Solomon Kverkvelia, gruzínsky სოლომონ კვირკველია; * 6. února 1992, Samtredia) je gruzínský fotbalový obránce a reprezentant, který v současnosti působí v ruském klubu FK Rubin Kazaň.\nHrál za gruzínské mládežnické reprezentace.\nV A-mužstvu Gruzie debutoval 5. 3. 2014 v přátelském utkání v Tbilisi proti Lichtenštejnsku (výhra 2:0).\n\n"}
{"id": "1036270", "url": "https://cs.wikipedia.org/wiki?curid=1036270", "title": "History revue", "text": "History revue\n\nHistory revue je populárně-naučný měsíčník, zaměřený na české i světové dějiny. První číslo vyšlo v roce 2008 kvůli zvýšenému zájmu čtenářů spřízněného čtrnáctideníku Epocha. Současnou šéfredaktorkou je Mgr. Ilona Kučerová. Průměrný náklad se pohybuje podle různých zdrojů od 54 000 do 82 000 kusů, ale čte jej až 220 000 čtenářů, čímž se řadí mezi nejčtenější historické časopisy v ČR. Počet stran 96+4 obálka. Časopis není určen odborným a akademickým kruhům, ale široké vrstvě laické veřejnosti, proto je psán čtivou a někdy až bulvární formou.\n\n\n\n\n\n\nDvakrát ročně (na jaře a na podzim) vychází speciál. Jeho témata byla následující:\n\n\n"}
{"id": "1036274", "url": "https://cs.wikipedia.org/wiki?curid=1036274", "title": "Birdy", "text": "Birdy\n\nBirdy má vícero významů. Může jít o:\n"}
{"id": "1036277", "url": "https://cs.wikipedia.org/wiki?curid=1036277", "title": "FK Neftěchimik Nižněkamsk", "text": "FK Neftěchimik Nižněkamsk\n\nFK Neftěchimik Nižněkamsk (rusky Футбольный клуб «Нефтехимик» Нижнекамск) je ruský fotbalový klub z města Nižněkamsk v Tatarstánu, který byl založen roku 1991. Letopočet založení je i v klubovém emblému. Hraje Pervenstvo futbolnoj nacionalnoj ligi (3. ruskou ligu) na domácím stadionu Neftěchimik.\n\n\"Platná k září 2014\n\n"}
{"id": "1036281", "url": "https://cs.wikipedia.org/wiki?curid=1036281", "title": "Německý vpád do Belgie", "text": "Německý vpád do Belgie\n\nNěmecký vpád do Belgie může být:\n"}
{"id": "1036284", "url": "https://cs.wikipedia.org/wiki?curid=1036284", "title": "Emílie Tomanová", "text": "Emílie Tomanová\n\nEmílie Tomanová, rozená Matošková (23. ledna 1933, Praha, Československo – 16. března 1994, Praha, Česko) byla česká malířka a grafička. V tvorbě se zaměřila na volnou grafiku většího formátu, drobnou grafiku a příležitostnou grafiku. Z postupů si vybírala z lepty, suché jehly, zkusila také litografii a jiné techniky. Ve své tvorbě se inspirovala vlastním životem a vnitřním cítěním.\n\nVystudovala v Praze Státní gra­fickou školu a Akademii výtvarných umění v Praze. Kromě výstav a různých expozic v České republice v Německu, Belgii, Maďarsku, Spojených státech amerických, Thajsku a dalších zemích získala i několik cen v různých soutěžích. Ve Francii v roce 1966 obdržela prestižní cenu \"Noir et blanche\" a byla jí udělena medaile za šíření české výtvarné kul­tury v zahraničí. Zemřela 16. března 1994 v Praze.\n\nJejím životním partnerem se v roce 1954 stal grafik a ilustrátor Karel Toman. Jejich dvě děti inspirovali, proto se i oni zabývají uměním.\n\n\n"}
{"id": "1036287", "url": "https://cs.wikipedia.org/wiki?curid=1036287", "title": "FK Jezero Plav", "text": "FK Jezero Plav\n\nFK Jezero Plav (celým názvem Fudbalski klub Jezero Plav, cyrilicí Фудбалски клуб Језеро Плав) je fotbalový klub z Černé Hory, z města Plav. Založen byl roku 1948 (rok založení je i v klubovém logu). Domácím hřištěm je stadion pod Racinom s kapacitou 5 000 míst. Klubové barvy jsou modrá a bílá.\nHraje černohorskou druhou ligu (Druga crnogorska fudbalska liga).\n\n"}
{"id": "1036288", "url": "https://cs.wikipedia.org/wiki?curid=1036288", "title": "Gábor Presser", "text": "Gábor Presser\n\nGábor Presser (* 27. května 1948 Budapešť) je maďarský hudebník. V roce 1968 se stal členem skupiny Omega, ze které však roku 1971 odešel a založil vlastní kapelu Locomotiv GT. Ta se rozpadla v osmdesátých letech a Presser následně vydal několik sólových alb. V devadesátých letech byla obnovena skupina Locomotiv GT a Presser nadále působil jako sólově, tak i jako člen této skupiny. Rovněž je autorem několika muzikálů.\n\n\n"}
{"id": "1036289", "url": "https://cs.wikipedia.org/wiki?curid=1036289", "title": "Grafický systém počítačů ZX Spectrum a kompatibilních", "text": "Grafický systém počítačů ZX Spectrum a kompatibilních\n\nGrafický systém počítačů ZX Spectrum na rozdíl od jeho předchůdců, počítačů ZX80 a ZX81, není realizovaný výhradně procesorem Z80, ale především obvodem ULA.<ref name=\"grafika-na-osmibitovych-pocitacich-firmy-sinclair/root.cz\"></ref> Grafické rozlišení je 256 x 192 pixelů, barevné vlastnosti lze nastavovat v rastru 32 x 24 bloků, jeden atributový blok má rozměr 8 x 8 pixelů. Počítače ZX Spectrum nemají textový režim. Generovaný obraz se nezobrazuje přes celou plochu zobrazovacího zařízení, ale v okně, barvu okraje (plochy mezi hranicí okna a krajními hranami zobrazovací plochy zobrazovacího zařízení) lze nastavit.\n\nVideopaměť ZX Spectra je umístěná v části paměti od adresy 16384 do adresy 32767, do které mají přístup jak procesor Z80, tak obvod ULA. Oblast videopaměti je umístěna od adresy 16384 a její délka je 6912 bajtů. Celá oblast se skládá ze dvou částí, části pro kresbu o velikosti 6144 bajtů a části pro atributy o velikosti 768 bajtů. V části pro kresbu je každý pixel reprezentován jedním bitem, který určuje, zda se jedná o pixel kresby (bit má hodnotu jedna) nebo o pixel pozadí (bit má hodnotu nula), v jednom bajtu jsou umístěny informace o osmi po sobě jdoucích pixelech ležících na jednom řádku.<ref name=\"grafika-na-osmibitovych-pocitacich-firmy-sinclair-ii/root.cz\"></ref> Atributy jsou uloženy v jednom bajtu pro celý atributový blok, v jednom bajtu je uložena barva pozadí (tři bity), barva kresby (tři bity) a informace o zvýšeném jasu v celém atributovém bloku (jeden bit) a blikání (1 bit). Blikání je vlastně záměna barvy kresby a barvy pozadí v pravidelných intervalech.\n\nCelá kresba je rozdělena na třetiny, každá třetina kresby se skládá z osmi textových řádků (výška textového řádku odpovídá výšce atributového bloku, tedy 8 pixelů) a každý textový řádek se skládá z osmi mikrořádků (řádky o výšce jednoho pixelu). Mikrořádky nejsou ve videopaměti umístěny lineárně za sebou, ale nejprve jsou umístěny všechny nulté mikrořádky všech osmi textových řádků první třetiny kresby, po nich následují všechny druhé mikrořádky, třetí mikrořádky, až sedmé mikrořádky první třetiny kresby. Po nich následuje stejně organizovaná oblast pro druhou třetinu kresby a po ní pro třetí třetinu kresby.\n\nŠestnáctibitovou adresu každého bajtu kresby lze rozdělit na části, které mají strukturu bitů:\nkde TT označuje třetinu kresby, MMM označuje pořadí mikrořádku v rámci textového řádku, RRR označuje pořadí textového řádku v rámci příslušné třetiny kresby a SSSSS označuje pořadí textového sloupce (osmice po sobě jdoucích pixelů v rámci jednoho mikrořádku).\n\nPodobně lze na jednotlivé části rozdělit i šestnáctibitovou adresu atributů, která má pak strukturu:\n\nDůvodem k takovéto struktuře videopaměti je použití dynamických pamětí RAM, u kterých se plná dvoubajtová adresa konkrétní paměťové buňky zadává po jednotlivých bajtech, a takováto struktura umožňuje ULe poslat paměti nižší bajt adresy pouze jednou, protože nižší bajt adresy je pro kresbu i pro atributy společný.<ref name=\"Grafika a grafické efekty/c64.cz\">Factor6: Grafika a grafické efekty (módy) na ZX Spectru na c64.cz, vyd. 2014-04-30, cit. 2014-12-17</ref>\n\nJako pršení v obraze se nazývá efekt, kdy se v obraze objevují náhodné grafické obrazce. U počítačů ZX Spectrum 48K tento jev nastává, když je registr I procesoru Z80 nastaven na hodnoty v rozsahu 64 až 127, u ZX Specter 128 a +2 navíc i pokud je registr I nastaven na hodnoty 192 až 255 a současně je přistránkována pomalá stránka paměti. U počítačů ZX Spectrum +2A a +3 a u počítačů Didaktik M a Didaktik Kompakt tento jev nenastává.\n\nSamotné ZX Spectrum má pouze jediný grafický režim, ovšem dalších grafických režimů lze docílit softwarově. Některé počítače kompatibilní se ZX Spectrem mají podporu jiných grafických režimů v hardware.\n\nStandardní rozlišení ZX Spectra je 256 x 192 pixelů, barvy jsou definovány pro matici 8 x 8 pixelů, ve které se mohou nacházet pouze dvě barvy z osmi, v celé matici může být nastavený zvýšený jas. Může být nastavená také barva okraje, zde ovšem bez možnosti nastavit zvýšený jas. U počítačů ZX Spectrum 128 je možné přepínat mezi dvěma oblastmi videoram.\n\nNěkteré počítače kompatibilní se ZX Spectrem, včetně počítačů Timex Sinclair, SAM Coupé a Pentagon, podporují grafický režim, ve kterém je velikost atributového bloku 8 x 1 pixel místo standardních 8 x 8 pixelů. Velikost videoram v tomto režimu je 12 KiB. U počítačů Timex Sinclair je tento režim aktivován příkazem OUT 255,2. U počítače SAM Coupé se jedná o grafický režim Mode 2. Tento režim může být realizován také pomocí disketového řadiče MB02 díky jeho DMA.\n\nNa standardním ZX Spectru může být tento režim uskutečněn programově díky tomu, že ULA načítá informace o barvách při zobrazování každého mikrořádku znovu. Je tak možné změnit atributové informace po vykreslení každého mikrořádku. Procesor v ZX Spectru ale není dostatečně rychlý, aby byla možná změna atributů v celém řádku, takže programově může být tohoto režimu dosaženo v 18 sloupcích obrazu. Tato technika je známá také pod alternativními názvy \"Hicolour\", \"FLI\" a \"Rainbow Processor\". Pro editaci obrázků o velikosti 128 x 192 pixelů v tomto režimu existuje program Color Draw. Multicolor musí být správně vyčasován pro jednotlivé modely ZX Spectra, jinak nemusí být správně zobrazen. Při vhodném časování je možné multicolor rozšířit i na okraj obrazu, ovšem s omezením, že šířka „virtuálního pixelu“ je v okraji obrazu větší než šířka pixelu ve vlastním obraze. Protože režim multicolor má i jiné varianty, bývá někdy tato varianta označována jako multicolor 8 x 1.\n\nMulticolor 8 x 2 je varianta režimu multicolor, kdy jsou atributy změněny po vykreslení každých dvou mikrořádků, což vede na velikost matice atributů 8 x 2 pixely. U ZX Spectra 128 je při této technice využívána druhá videoram pro zajištění toho, aby změna barev nastala v celém obraze současně.\n\nSpeciální případ multicoloru, kdy je s každým blokem o velikosti 4 x 1 pixelů zacházeno jako s jedním pixelem. V každém bloku 8 x 1 pixel se tak mohou nacházet dvě různé barvy, jas je ovšem pro celý blok 8 x 1 pixelů společný.\n\nTato technika je známá v souvislosti s disketovým řadičem MB02, nicméně její princip je stejný jako princip režimů multicolor. Rozdíl je pouze v tom, že se generovaný obraz zobrazuje místo barevně v odstínech šedé (nastavením zobrazovaní barev na televizi nebo na monitoru na minimum). Vzhledem k možnostem ZX Spectra je tak možné zobrazovat 15 úrovní šedi v rozlišení 256 x 192 pixelů.\n\nTento režim je podporován počítači Timex Sinclair a některými ruskými variantami ZX Spectra, např. Bajt. Pro tento režim existují dva grafické editory a je také podporován jazykem BASIC64 a některými implementacemi systému CP/M. Velikost videoram v tomto režimu je 12 KiB.\n\nBarevný režim v rozlišení 512 x 192 pixelů je podporován hardwarem počítače SAM Coupé, v tomto režimu je možné použít 4 různé barvy vybrané z palety 128 barev. Velikost videoram v tomto režimu je 24 KiB. Tento režim je u počítače SAM Coupé označen jako Mode 3 a při šířce znaku 6 pixelů umožňuje dosáhnout až 85 znaků na řádku.\n\nPravidelnou záměnou dvou obrazů při každém přerušení je možné simulovat zdvojnásobení vertikálního rozlišení ze 192 na 384 mikrořádků. Počítače Timex a ZX Spectra 128 mají dvě oblasti videoram, mezi kterými je možné přepínat pomocí příkazu OUT a který lze pro tyto účely využít. Může být také použito standardních přesunů bloků dat, ale v tomto případě nemůže být zvýšené vertikální rozlišení simulováno v celém obraze. Alternativně je možné dosáhnout rozlišení 512 x 192 pixelů. Při zobrazování takto generovaného obrazu na televizoru je méně patrné poblikování obrazu než při jeho zobrazování na monitoru.\n\nUkázka zobrazování v režimu interlace je , protože obrázek rychle bliká, což může způsobit potíže lidem s fotocitlivou epilepsií.\n\nTato technika ve skutečnosti není reálný režim interlace, protože ZX Spectrum neumožňuje hardwarovou synchronizaci s obrazem na nizké úrovni, spíše se jedná o dosažení stavu, kdy jsou některé pixely zobrazovány s poloviční intenzitou.\n\nV tomto režimu jsou kombinovány dva speciálně připravené obrázky, jejichž zobrazování se pravidelně střídá. Díky tomu je zobrazitelná barevná paleta zvětšena na asi 102 barev díky míchání barev při střídání zobrazovaných obrázků.\n\nPro počítače Pentagon je dostupná hardwarová úprava, která umožňuje míchání dat ze dvou oblastí videoram přímo, čímž je eliminováno poblikávání obrazu. Navíc mohou být kombinovány režimy GigaScreen a Multicolor, což umožňuje zobrazit obrázky s mnohem více barvami (při velikosti atributové matice 8 x 1, 8 x 2 nebo 8 x 4), tento způsob je označován jako \"DithVIDE\" či \"BZither\" (oba názvy odkazují na techniku ditheringu, která je používána při úpravách plnobarevných obrázků na tento formát.\n\nNa ZX Spectru 48 je nutné tento režim realizovat změnou v atributové oblasti videoram, U ZX Spectra 128 je možné využít druhé videoram.\n\nV tomto režimu jsou kombinovány tři obrázky s jednotlivými RGB složkami a technika spoléhá na setrvačnost při vnímání, při které se všechny tři postupně zobrazované složky smíchají ve výslednou barvu. Výsledkem je tak osmibarevný obrázek, ve kterém může být každý pixel obarven nezávisle. Frekvence poblikávání je 16,6 Hz, což už je lehce vnímatelné.\n\nUkázka zobrazování v režimu interlace je , protože obrázek rychle bliká, což může způsobit potíže lidem s fotocitlivou epilepsií. Při zobrazování na televizoru je poblikávání méně patrné.\n\nFlash-color je režim, který využívá zvýšené frekvence blikání (FLASH) z 1,5 Hz na 7 MHz. V tomto režimu za každým pixelem s barvou kresby následuje pixel s barvou pozadí. Nastavuje se tak bitem, který je původně určen pro nastavení blikání a umožňuje zobrazit 128 barev.\n\nPočítač SAM Coupé má grafický režim umožňující každému pixelu v rozlišení 256 x 192 pixelů nastavit nezávisle libovolnou barvu z aktuální 16barevné palety.\n\nHardwarové rozšíření počítače Pentagon umožňuje zobrazování v rozlišení 384 x 304 pixelů. V tomto režimu je pro zobrazování obrazu využita i oblast borderu. Organizace videoram v tomto režimu je analogická organizaci videoram ve standardním režimu.\n\nPočítač ZX Next má grafický režim s rozlišením 640 x 200 pixelů, v dokumentaci k počítači označovaný jako CGA.\n\nULAplus, ULA64 je projekt alternativního obvodu ULA počítače ZX Spectrum 48K. Nový obvod, který je zpětně kompatibilní s originálem umožňuje zobrazovat 64 barev z palety 128 barev. Myšlenka je založena na tom, že bity standardně využívané pro nastavení jasu a blikání jsou použity pro výběr jedné ze čtyř barevných palet, z nichž každá obsahuje 8 barev pro kresbu a 8 barev pro pozadí. Tento režim je emulován některými emulátory.\n\nEmulátory SPEC256 a EmuZWin mají režim, ve kterém každý z pixelů v rozlišení 256 x 192 může mít jakoukoliv z 256 barev. Toho je dosaženo rozšířením datové sběrnice emulovaného procesoru Z80 z 8 na 64 bitů, díky čemuž se velikost videoram zvýší na 48 KiB. Tento režim existuje pouze v emulátorech a programy je nutné pro využívání tohoto režimu upravit.\n\nDíky omezením zobrazování na standardním televizoru dochází k horizontálnímu prolínání sousedních obrazových pixelů. Tento efekt je využíván pro zvýšení počtu zobrazovaných barev na obrazovce téměř všemi grafickými návrháři využívajících ditheringu. Některé emulátory umožňují tento efekt nastavit při generování obrazu.\n\n"}
{"id": "1036293", "url": "https://cs.wikipedia.org/wiki?curid=1036293", "title": "Meliton Kantaria", "text": "Meliton Kantaria\n\nMeliton Varlamovič Kantaria (, ), (5. října 1920 Džvari, Gruzie – 27. prosince 1993 Moskva, Rusko), Hrdina Sovětského svazu (8. května 1946) byl gruzínský seržant sovětské armády, který společně s Jegorovem a Berestem vztyčil sovětskou vlajku vítězství nad berlínským \"Reichstagem\" 30. dubna 1945.\n\nNarodil se v rolnické rodině v malém gruzínském městečku Džvari. Pracoval v kolchozu, odkud byl mobilizován v roce 1940 do Rudé armády. Během II. světové války sloužil u 756. střeleckého pluku, 150. střelecké divize, 3. úderné armády 1. běloruského frontu.\n\nSpolečně se seržantem Jegorovem upevnil rudý prapor 1. května 1945 na bojovými akcemi rozbitý německý říšský sněm zvaný německy \"Reichstag\". V roce 1946 byl demobilizován. Poté žil v Suchumi jako vedoucí státního obchodu. V roce 1947 vstoupil do komunistické strany Sovětského svazu. Rok po zahájení regionální separatistické války se přestěhoval s rodinou do Moskvy, kde o dva měsíce později v prosinci 1993 zemřel v kremelské nemocnici. Pohřben je v rodném Džvari.\n\n\n"}
{"id": "1036297", "url": "https://cs.wikipedia.org/wiki?curid=1036297", "title": "Preservation Act 1", "text": "Preservation Act 1\n\nPreservation: Act 1 je konceptuální album od anglické rockové kapely The Kinks. Bylo vydáno v roce 1973 a jedná se o jedenácté studiové album kapely.\n\n\"Preservation\" nebylo kritiky dobře přijato a prodeje byly malé, ačkoliv naživo bylo album přijímáno podstatně lépe. Mnoho skalních fanoušků The Kinks odradily melodramatické skladby, z nichž vznikala alba, která zněla spíše jako soundtracky k divadelním muzikálům než rocková alba.\n\nAutorem všech skladeb je Ray Davies.\n\n"}
{"id": "1036298", "url": "https://cs.wikipedia.org/wiki?curid=1036298", "title": "Dirkon", "text": "Dirkon\n\nDirkon byl funkční papírový model (vystřihovánka) dírkové komory, který vyšel jako příloha časopisu ABC v roce 1979. Autory byli Martin Pilný, Mirek Kolár a Richard Vyškovský. Název spojuje kmen slova \"dírka\" a koncovku -on, připomínající názvy japonských značek fotoaparátů.\n\nModel fungoval na běžný 35 mm filmový materiál pro fotoaparáty.\n\n"}
{"id": "1036300", "url": "https://cs.wikipedia.org/wiki?curid=1036300", "title": "ARD", "text": "ARD\n\nARD (celým jménem \"Arbeitsgemeinschaft der öffentlich-rechtlichen Rundfunkanstalten der Bundesrepublik Deutschland\", česky \"Asociace Sdružení veřejnoprávních vysílatelů Spolkové republiky Německo,\" je společnost německých regionálních veřejnoprávních vysílatelů, která byla založena v roce 1950 v tzv. Západním Německu.\n\nV době rozděleného Německa, kdy bylo západoněmecké televizní vysílání dostupné i na většině území Východního Německa kromě takzvaných „údolí netušících“, se používal pro vysvětlení zkratky humorný výklad „'“ – „\"kromě oblasti Drážďan\"“ nebo „'“ – „\"kromě Rujány a Drážďan\"“.\n"}
{"id": "1036303", "url": "https://cs.wikipedia.org/wiki?curid=1036303", "title": "Talcy (Loir-et-Cher)", "text": "Talcy (Loir-et-Cher)\n\nTalcy je francouzská obec v departementu Loir-et-Cher v regionu Centre-Val de Loire. V roce 2011 zde žilo 262 obyvatel. V obci se nachází zámek Talcy.\n\nConcriers, La Chapelle-Saint-Martin-en-Plaine, La Madeleine-Villefrouin, Le Plessis-l'Échelle, Roches, Séris, Villexanton\n\n\"Počet obyvatel\" \n\n"}
{"id": "1036305", "url": "https://cs.wikipedia.org/wiki?curid=1036305", "title": "Talcy", "text": "Talcy\n\nTalcy je místopisné jméno, které může označovat\n\n\n\n\n"}
{"id": "1036306", "url": "https://cs.wikipedia.org/wiki?curid=1036306", "title": "Bohumila Sílová", "text": "Bohumila Sílová\n\nBohumila Sílová (20. srpna 1908, Praha – 3. listopadu 1957, taméž) byla česká spisovatelka knih pro děti.\n\nBohumila Sílová, rozená Nováková, pocházela z rodiny vinohradského majitele obuvnické dílny Josefa Nováka. Matka Antonie, rozená Lešová, jí zemřela již v útlém mládí a po otcově smrti roku 1914 se s ní nevlastní matka, která zůstala bez prostředků, odstěhovala ke svým příbuzným do Těptína poblíž Jílového u Prahy. V Jílovém vychodila obecnou školu a od roku 1919 studovala na měšťanské škole v Praze, kde také v letech 1923–1925 vystudovala obchodní školu.\n\nKrátce pracovala jako úřednice, ale brzy se díky své zálibě v literatuře stala zaměstnankyní půjčovny knih pro děti v Ústřední knihovně hlavního města Prahy. Na přelomu 20. a 30. let pracovala v nakladatelství Aventinum a pak až do války jako sekretářka nakladatelského družstva Kmen. Poté se stala spisovatelkou z povolání s výjimkou několika poválečných let, kdy vedla dětskou rubriku \"Rudého práva\". V letech 1934–1935 redigovala společně s Jaroslavem Raimundem Vávrou časopis \"Zora\". Její manžel, Jiří Síla (1911–1960) byl komunistickým novinářem, její dcera Eva Kantůrková (narozená roku 1930) je rovněž spisovatelkou.\n\nBohumila Sílová je především autorkou pohádek pro nejmenší čtenáře, ve kterých se dotýká i problémů sociálních a politických. Proslavila se především díky své sérii příběhů ze života malého černouška Pavího Očka, Jde o téměř nepostřehnutelně didaktické féerie s humanistickou tendencí a s napínavým obratně vystavěným dějem. Kromě toho je autorkou dívčích románků a dvou knih s budovatelskou tematikou.\n\n"}
{"id": "1036311", "url": "https://cs.wikipedia.org/wiki?curid=1036311", "title": "Pankow (rozcestník)", "text": "Pankow (rozcestník)\n\nPankow může být:\n\n"}
{"id": "1036312", "url": "https://cs.wikipedia.org/wiki?curid=1036312", "title": "Joigny", "text": "Joigny\n\nJoigny je francouzská obec v departementu Yonne v regionu Burgundsko-Franche-Comté, asi 120 km jihovýchodně od Paříže. V roce 2011 zde žilo 10 053 obyvatel. Je centrem kantonu Joigny.\n\nBéon, Brion, Bussy-en-Othe, Cézy, Dixmont, Champlay, Chamvres, Laroche-Saint-Cydroine, Looze, Paroy-sur-Tholon, Saint-Aubin-sur-Yonne, Villecien, Villevallier\n\n\"Počet obyvatel\" \n\n\n"}
{"id": "1036316", "url": "https://cs.wikipedia.org/wiki?curid=1036316", "title": "Frumar", "text": "Frumar\n\nFrumar také Frumarius ( – 464) byl svébský válečník a vůdce, který převzal vládu po Maldrasovi, který byl zavražděn v únoru 460. Frumar pak jako vůdce skupiny Svébů pustošil Lusitánii. Pravděpodobně soupeřil s Rechimundem, válečným vůdcem Svébů v Galícii o trůn až do své smrti.\n\nV roce 460 pod vlivem římských vůdců Ospinia a Ascaniuse utočili na Frumarův kmen Vizigóti a nutil ho k ústupu. Ve stejný rok Frumar s Římany zpustošil město Aquae Flaviae (dnes město Chaves v Portugalsku)\n"}
{"id": "1036321", "url": "https://cs.wikipedia.org/wiki?curid=1036321", "title": "Family", "text": "Family\n\nFamily může být:\n\n"}
{"id": "1036322", "url": "https://cs.wikipedia.org/wiki?curid=1036322", "title": "Euro Hockey Tour 2014/2015", "text": "Euro Hockey Tour 2014/2015\n\nEuro Hockey Tour 2014/2015 byl 19. ročník hokejové soutěže Euro Hockey Tour. Poprvé od vzniku soutěže v ročníku 1996/1997 došlo v roce 2015 ke změně formátu soutěže. Zatímco doposud se jednalo o sérii čtyř turnajů, kdy každý turnaj pořádala jedna ze zúčastněných zemí, v sezóně 2014/2015 proběhly pouze dva turnaje. V listopadu 2014 byl uspořádán turnaj Karjala Cup ve finských Helsinkách a poté v prosinci proběhl ruský turnaj Channel One Cup. V roce 2015 pak již namísto turnajů KAJOTbet Hockey Games v Česku a Oddset Hockey Games ve Švédsku proběhla v únoru a v dubnu série šesti dvojzápasů. Cílem změny formátu soutěže bylo eliminovat vysoké množství zápasů bez domácího publika a také vystřídat více pořadatelských měst. Výsledky z dvojutkání v dubnu se také započítávaly do soutěže Euro Hockey Challenge 2015. Obhájcem prvenství z předchozího ročníku byla finská hokejová reprezentace. Vítězství si zajistil tým Švédska.\n\nTurnaj Karjala Cup 2014 probíhal od 6. do 9. listopadu 2014 ve finských Helsinkách s jedním venkovním zápasem ve švédském Leksandu.\n\nTurnaj Channel One Cup 2014 probíhal od 18. do 21. prosince 2014 v Rusku s jedním venkovním zápasem v Praze.\n\nV roce 2015 byla na programu série šesti dvojzápasů.\n\nToto je seznam vysvětlivek použitých v souhrnech odehraných zápasů.\n\n"}
{"id": "1036327", "url": "https://cs.wikipedia.org/wiki?curid=1036327", "title": "Pulse", "text": "Pulse\n\nPulse může být:\n\n"}
{"id": "1036330", "url": "https://cs.wikipedia.org/wiki?curid=1036330", "title": "Kladivo (Východolabská tabule)", "text": "Kladivo (Východolabská tabule)\n\nKladivo (239 m n. m.) je vrch v okrese Pardubice Pardubického kraje. Leží asi 1 km jihovýchodně od obce Němčice, vrcholem na katastrálním území obce Ráby, okrajovými částmi na území Rábů a obce Kunětice. Geomorfologicky vrch náleží do celku Východolabská tabule, podcelku Pardubická kotlina, okrsku Kunětická kotlina a podokrsku Sršská plošina.\n"}
{"id": "1036338", "url": "https://cs.wikipedia.org/wiki?curid=1036338", "title": "Red Bull Arena", "text": "Red Bull Arena\n\nRed Bull Arena může být:\n\n"}
{"id": "1036347", "url": "https://cs.wikipedia.org/wiki?curid=1036347", "title": "Béon (Yonne)", "text": "Béon (Yonne)\n\nBéon je francouzská obec v departementu Yonne v regionu Burgundsko-Franche-Comté. V roce 2011 zde žilo 523 obyvatel.\n\nLa Celle-Saint-Cyr, Cézy, Champvallon, Chamvres, Joigny, Saint-Romain-le-Preux, Sépeaux, Volgré\n\n\"Počet obyvatel\" \n\n"}
{"id": "1036352", "url": "https://cs.wikipedia.org/wiki?curid=1036352", "title": "Béon", "text": "Béon\n\nBéon je název nebo součást názvu více obcí ve Francii:\n\n"}
{"id": "1036358", "url": "https://cs.wikipedia.org/wiki?curid=1036358", "title": "Revival (rozcestník)", "text": "Revival (rozcestník)\n\nRevival může být:\n\n"}
{"id": "1036360", "url": "https://cs.wikipedia.org/wiki?curid=1036360", "title": "Robert Shaw", "text": "Robert Shaw\n\nJméno a příjmení Robert Shaw se může vztahovat k následujícím osobnostem:\n\n"}
{"id": "1036361", "url": "https://cs.wikipedia.org/wiki?curid=1036361", "title": "Rock Island", "text": "Rock Island\n\nRock Island může být:\n\n"}
{"id": "1036362", "url": "https://cs.wikipedia.org/wiki?curid=1036362", "title": "Chamvres", "text": "Chamvres\n\nChamvres je francouzská obec v departementu Yonne v regionu Burgundsko-Franche-Comté. V roce 2011 zde žilo 674 obyvatel.\n\nBéon, Champvallon, Joigny, Paroy-sur-Tholon\n\n\"Počet obyvatel\" \n\n"}
{"id": "1036363", "url": "https://cs.wikipedia.org/wiki?curid=1036363", "title": "Rockpile", "text": "Rockpile\n\nRockpile může být:\n\n"}
{"id": "1036364", "url": "https://cs.wikipedia.org/wiki?curid=1036364", "title": "Robert Welch", "text": "Robert Welch\n\nJméno a příjmení Robert Welch se může vztahovat k následujícím osobnostem:\n\n"}
{"id": "1036365", "url": "https://cs.wikipedia.org/wiki?curid=1036365", "title": "Robin Cook", "text": "Robin Cook\n\nJméno a příjmení Robin Cook nosí více různých osob:\n\n"}
{"id": "1036366", "url": "https://cs.wikipedia.org/wiki?curid=1036366", "title": "Robert Klein", "text": "Robert Klein\n\nJméno a příjmení Robert Klein se může vztahovat k následujícím osobnostem:\n\n"}
{"id": "1036367", "url": "https://cs.wikipedia.org/wiki?curid=1036367", "title": "Karjala Cup 2014", "text": "Karjala Cup 2014\n\nKarjala Cup 2014 byl turnaj v rámci série Euro Hockey Tour 2014/2015, který probíhal od 6. do 9. listopadu 2014. Zápas mezi švédskou a ruskou hokejovou reprezentací proběl v Tegera Areně ve švédském Leksandu, ostatní zápasy turnaje proběhly v Hartwall-areeně ve finských Helsinkách. Obhájcem prvenství z předchozího ročníku je domácí finská hokejová reprezentace. Vítězem turnaje se po třetí stala reprezentace Švédska.\n\n"}
{"id": "1036368", "url": "https://cs.wikipedia.org/wiki?curid=1036368", "title": "Čchen Ťi-žu", "text": "Čchen Ťi-žu\n\nČchen Ťi-žu (, 1558–1639), byl spisovatel, nakladatel, kaligraf a malíř pozdně mingského období.\n\nČchen Ťi-žu používal zdvořilostní jméno Čung-čchun () a pseudonymy Mi-kung () a Mej-kung ().\n\nČchen Ťi-žu se narodil roku 1558, pocházel z Chua-tchingu v prefektuře Sung-ťiang (dnes je Chua-tching městys v městském obvodu Ťia-ting v Šanghaji). Studoval konfucianismus, ale u úřednických zkoušek opakovaně propadl. Poté se zaměřil na literaturu a umění.\n\nSbíral a ve svém nakladatelství vydával knihy, včetně rozsáhlých souborů, např. do sbírky \"Pao-jen-tchang mi-ťi\" (), díky které se zachovala řada vzácných textů, zahrnul 229 knih různých autorů. Důležitá je i jeho sbírka mingské poezie \"Kuo-čchao ming-kung š’-süan\" (). Sám psal zejména komerční příležitostná díla, např. předmluvy, nebo epitafy, ale je také autorem historie mingského malířství a kaligrafie. Jeho sebrané spisy vyšly pod názvy \"Mej-kung mi-ťi\" () a \"Čchen Mej-kung čchüan-ťi\" ().\n\nV kaligrafii se soustředil na konceptní písmo, nejlépe odpovídající jeho nespoutané povaze a umělecké filozofii, za vzor si vybral styl severosungských Su Š’a a Mi Fua.\n\nJako malíř se zaměřil na krajiny a zátiší. Přátelil se se svými rodáky Tung Čchi-čchangem a Mo Š’-lungem, se kterými je spojován do chuatchingské (resp. sungťiangské) malířské školy.\n\n"}
{"id": "1036373", "url": "https://cs.wikipedia.org/wiki?curid=1036373", "title": "Robert Benson", "text": "Robert Benson\n\nJméno a příjmení Robert Benson se může vztahovat k následujícím osobnostem:\n\n"}
{"id": "1036377", "url": "https://cs.wikipedia.org/wiki?curid=1036377", "title": "Rock, Rock, Rock", "text": "Rock, Rock, Rock\n\nRock, Rock, Rock může být:\n\n"}
{"id": "1036378", "url": "https://cs.wikipedia.org/wiki?curid=1036378", "title": "Robbie", "text": "Robbie\n\nRobbie se může vztahovat k následujícím osobnostem:\n\n\n\n"}
{"id": "1036380", "url": "https://cs.wikipedia.org/wiki?curid=1036380", "title": "Beloff", "text": "Beloff\n\nPříjmení Beloff nosí více různých osob:\n\n"}
{"id": "1036381", "url": "https://cs.wikipedia.org/wiki?curid=1036381", "title": "Typ 4 Ha-To", "text": "Typ 4 Ha-To\n\nTyp 4 Ha–To bylo samohybné dělo vyvinuté během druhé světové války japonskou císařskou armádou.\n\nTyp 4 Ha–To byl představen ke konci roku 1943 jako mobilní palebná podpora používající moždíř Typ 3 ráže 300 mm. Jako podvozek byl zvolen výrazně upravený střední tank Typ 4 Chi–To. Moždíř měl dostřel 3 kilometry a vystřeloval 170 kilogramové projektily. Samotná zbraň vážila 1,5 tuny a aby se vozidlo při střelbě nepřevrátilo, muselo využívat pro náměr jen spodních 50 stupňů.\n\nPrvní prototyp byl vyroben ke konci roku 1944 a předán japonské armádě k testování. Ačkoliv to byla účinná zbraň, byla náročná na výrobu a proto technické oddělení japonské armády přesunulo svůj zájem na samohybné salvové raketomety.\n\nPřed porážkou Japonska byly vyrobeny další tři kusy, ale žádný nebyl použit v boji.\n\n"}
{"id": "1036383", "url": "https://cs.wikipedia.org/wiki?curid=1036383", "title": "Jehue Gordon", "text": "Jehue Gordon\n\nJehue Gordon (* 15. prosince 1991) je trinidadský atlet, mistr světa v běhu na 400 m přes překážky z roku 2013.\n\nMezinárodní kariéru začal startem na mistrovství světa juniorů v roce 2008, kde postoupil do semifinále běhu na 400 metrů překážek. O dva roky později už na světovém juniorském šampionátu v této disciplíně zvítězil. V olympijském finále běhu na 400 metrů překážek v Londýně doběhl šestý. Zatím největším úspěchem pro něj byl titul mistra světa na této trati, který vybojoval na šampionátu v Moskvě v roce 2013. Při svém vítězství si rovněž vytvořil osobní rekord 47,69.\n\n"}
{"id": "1036385", "url": "https://cs.wikipedia.org/wiki?curid=1036385", "title": "Jan Adolf I. ze Schwarzenbergu", "text": "Jan Adolf I. ze Schwarzenbergu\n\nJan Adolf I. ze Schwarzenbergu (20. září 1615, Wermelskirchen, Svatá říše římská – 26. května 1683, Laxenburg, Habsburská monarchie) byl rakouský a český šlechtic, významný diplomat a první kníže z rodu Schwarzenbergů ve službách Habsburků, zastával významné politické funkce, byl např. předsedou říšské dvorní rady aj. Byl zakladatelem rodového panství v Českých zemích. Jeho dětmi byly Marie Arnoštka, 7. vévodkyně krumlovská a Ferdinand, 2. kníže ze Schwarzenbergu.\n\nByl synem hraběte Adama ze Schwarzenbergu, polního maršála a poradce braniborského kurfiřta, a Markéty z Pallandtu.\n\nO jeho mladí existuje jen málo informací, nicméně již ve věku 22 let působil na císařském dvoře ve Vídni jako komoří a roku 1640 se dokonce stal dvorním radou. Po smrti otce však byly v Braniborsku zabaveny veškeré rodové majetky a Jan Adolf musel uprchnout.\n\nJeho kariéra u dvora však pokračovala úspěšně a tak se roku 1645 stal osobním komořím arcivévody Leopolda I. Viléma, jenž se stal o rok později místodržícím Španělském Nizozemí. Od roku 1646 tak působil v Bruselu jako Leopoldův poradce a důvěrník, později se stal i nejvyšším hofmistrem.\n\nJeho zaměstnavatel a přítel se však u něj brzy a významně zadlužil. Leopold I. Vilém tak Janu Adolfovi dal do zástavy třeboňské panství spolu se všemi jeho výnosy. Nicméně v roce 1651 z něj nakonec učinil svého univerzálního dědice. Z tehdejšího právního hlediska se situace značně zkomplikovala a bylo nutné získat tzv. český inkolát, který by Jana Adolfa opravňoval nabývat statků v Českých zemích. Ten obdržel až roku 1658 od Leopoldova bratrance, císaře a českého krále Leopolda I. Třeboňské panství se tak dostává do rukou Jana Adolfa až roku 1660, čímž ovšem byla započata velká schwarzenberská éra v jižních Čechách.\n\nRoku 1660 tak Jan Adolf vlastnil Třeboňsko, hrabství Murau ve Štýrsku, statky ve Francii a následujícího roku ke svému panství přikoupil i celé panství hlubocké. Během své vlády se projevil jako velmi schopný hospodář a politik.\n\nVrcholem jeho života bylo obdržení dědičného knížecího titulu 14. července 1670 a velkého palatinátu roku 1671 pro sebe a své potomky. Stal se tak prvním knížetem ze Schwarzenberku.\n\nZa svého života se proslavil jako hospodář, politik, polyglot a byl znám svým vysoce kultivovaným chováním. Sbíral umělecká díla a v roce 1650 obdržel Řád zlatého rouna.\n\nJeho manželkou byla štýrská hraběnka Marie Justina ze Starhembergu (1608–1681). Manželství uzavřeli 15. března 1644 ve Vídni a vzešlo z něj šest dětí.\n\n\n"}
{"id": "1036386", "url": "https://cs.wikipedia.org/wiki?curid=1036386", "title": "Farní sbor Českobratrské církve evangelické v Lysé nad Labem", "text": "Farní sbor Českobratrské církve evangelické v Lysé nad Labem\n\nFarní sbor Českobratrské církve evangelické v Lysé nad Labem je jedním ze sborů Poděbradského seniorátu Českobratrské církve evangelické.\n\nV Lysé nad Labem je doložen výskyt tajných nekatolíků, kteří často pro svou víru trpěli. Místní rod Tržických uchovával ručně psanou Postillu, což odkazuje na tradici předbělohorské nekatolické tradice. Bible kralická z roku 1722, tzv. \"“špalíček”\", v držení téhož rodu, zase vypovídá o napojení tajných lyských evangelíků na distribuční síť zahraničních kolportérů evangelické literatury. Ozbrojená vzpoura, která v kraji vypukla při zavádění rekatolizace v roce 1625, naznačuje, že zde byl větší počet nekatolíků. Při obležení Lysé císařským vojskem roku 1628, které mělo vzpouru potlačit, lyští evangelíci zapálili své domy a uprchli z vlasti.\n\nZ okolí jsou dochovány protokoly o výsleších devíti tajných evangelíků ze dne 25. září 1747. Z dochovaných dokumentů vyplývá, že podání bylo učiněno páteru Koniášovi, který v tu dobu v Lysé pobýval na tzv. misiích, jejichž cílem bylo vyhledávat tajné evangelíky a přivádět je zpět do katolické církve. Zjištění tajní evangelíci byli nuceni podstoupit kruté tresty, část byla odvedena do armády. Všichni pak museli veřejně vyznat (někteří už po několikáté) katolickou víru v místním kostele. Příjmení těchto odsouzených se pak po 35 letech objevují na seznamu zakládajících členů lyského evangelického sboru.\n\nPo vyhlášení Tolerančního patentu 13. října 1781 se tajní evangelíci z Lysé a okolí hromadně hlásili k víře svých předků. Museli však zdůvodnit své rozhodnutí před vrchnostenskou komisí a následně absolvovat tzv. \"\"šestinedělní cvičení\"\", při kterém se katolický farář pokoušel jeho úmysl zvrátit. Prvním kazatelem tehdy (Reformovaného) sboru Evangelické církve helvetského vyznání se stal Maďar Jószef Szalay, jenž byl potvrzen v úřadě roku 1783. Szalay udržoval kontakty s Václavem M. Krameriem. V prosinci 1784 se stává druhým lyským farářem István (Štěpán) Rimány. Za jeho působení byl postaven místní kostel. Do roku 1803 se v kostele pouze stálo.\n\nFara byla upravena ze staršího domku stojícího nedaleko kostela. Jejím prvním obyvatelem se stal roku 1794 farář Jan Wégh. Roku 1837 postihl obec velký požár. Díky aktivitě místních byl kostel ještě téhož roku obnoven. Tři roky po vydání Protestantského patentu (1861) v roce 1864 zakoupil sbor dům na dnešním náměstí B. Hrozného. V něm zřídil novou faru a založil konfesní školu. Na této faře se roku 1879 narodil faráři Václavu Hroznému nejvýznamnější lyský rodák, orientalista a rektor Karlovy univerzity, Bedřich Hrozný.\n\nDnešní podoba kostela vychází z přestavby v roce 1907 za faráře Karla Hadače. Ze stejné doby pochází i budova nové konfesní školy. V roce 1918 se dosud Reformovaný sbor Evangelické církve helvetského vyznání v Lysé nad Labem stal součástí nově vzniklé Českobratrské církve evangelické. V roce 1930 se od něj oddělila část západní diaspory, která vytvořila sbor v Brandýse n.L.\n\n"}
{"id": "1036388", "url": "https://cs.wikipedia.org/wiki?curid=1036388", "title": "Ratko Perić", "text": "Ratko Perić\n\nMons. Ratko Perić (* 2. února 1944, Tuk) je chorvatský římskokatolický kněz a biskup Mostar–Duvno.\n\nNarodil se 2. února 1944 v Tuku, jako syn Grga a Anice Perićových. Pokřtěn byl 5. února 1944 v kostele Nejsvětější Trojice v Rovišće. Základní školu navštěvoval v Rotimlje a v Crnići. Roku 1959 vstoupil do kněžského semináře v Záhřebu kde také v tomto městě studoval filosofii. Roku 1965 odešel studovat teologii do Říma. Na Papežské univerzitě Urbaniana získal v červnu 1969 s tezí „Role kardinála Stepinace ve vztazích mezi církví a státem“ licenciát. Dne 13. dubna 1969 byl vysvěcen na jáhna. Na kněze byl vysvěcen 29. června 1969 biskupem Petarem Čulem.\n\nPo vysvěcení pokračoval v studiu na Urbanianě, kde roku 1971 získal doktorát. Stal se profesorem historie a řečtiny na Gymnáziu v Dubrovníku. Dále byl profesorem ekumenické teologie na Vrhbosnanské teologické katolické fakultě, východní teologie na Katolické teolegické fakultě v Záhřebu, ekumenické teologie na Papežské univerzitě Gregoriana v Římě, ekleziologie a mariologie na Teologickém institutu v Mostaru.\n\nRoku 1979 se stal rektorem Chorvatské papežské koleje sv. Jeronýma.\n\nDne 29. května 1992 byl jmenován papežem Janem Pavlem II. biskupem koadjutorem diecéze Mostar–Duvno. Biskupské svěcení přijal 14. září 1992 z rukou kardinála Franja Kuhariće a spolusvětiteli byli arcibiskup Josip Uhač a biskup Pavao Žanić.\n\nV letech 1990-1995 byl konzultorem Kongregace pro klérus, 1993-2003 konzultorem Kongregace pro evangelizaci národů a 1995-2000 členem Papežské rady Cor Unum.\n\nDne 24. července 1993 nastoupil na místo biskupa diecéze Mostar–Duvno. V této diecézi se nachází známé poutní místo Međugorje. K otázce pravosti údajných međugorských zjevení má biskup Perić negativní postoj.\n\n"}
{"id": "1036391", "url": "https://cs.wikipedia.org/wiki?curid=1036391", "title": "Jekatěrina Fesenková", "text": "Jekatěrina Fesenková\n\nJekatěrina Fesenková, provdaná Gruňová (* 10. srpna 1958 Krasnodar) je bývalá sovětská atletka, která se věnovala čtvrtce s překážkami, mistryně světa v této disciplíně z roku 1983.\n\nNa evropském šampionátu v Athénách v roce 1982 doběhla ve finále na 400 metrů překážek na sedmém místě. O rok později se stala v Helsinkách mistryní světa v této disciplíně. Při svém vítězství si vytvořila osobní rekord 54,14.\n\n"}
{"id": "1036392", "url": "https://cs.wikipedia.org/wiki?curid=1036392", "title": "Petr Čaadajev", "text": "Petr Čaadajev\n\nPetr Jakovlevič Čaadajev (rusky \"Пётр Я́ковлевич Чаада́ев\"; 27. května / 7. června greg. 1794, Moskva – 14. dubna / 26. dubna greg. 1856, tamtéž) byl ruský křesťanský filosof a politický myslitel, ostrý kritik ruské společnosti a autor \"Filosofických listů\". Velkou pozornost mu věnoval T. G. Masaryk. \n\nNarodil se ve staré a vzdělané šlechtické rodině jako vnuk historika M. M. Ščerbatova, ale brzy osiřel. Společně s mladším bratrem vyrůstali v domě strýce, knížete D. M. Ščerbatova, kde se jim dostalo vynikajícího vzdělání. V letech 1807-1811 studoval na Moskevské univerzitě, kde se spřátelil s A. S. Puškinem, který mu věnoval několik básní, s A. S. Gribojedovem a dalšími. Studia však nedokončil a roku 1812 vstoupil do armády, bojoval v bitvě u Borodina, účastnil se v bitvy u Chlumce, kde bojoval v útoku na bodák, v tažení prošel až do Paříže a byl několikrát vyznamenán. Obdržel Řád svaté Anny a Chlumecký kříž. Roku 1814 vstoupil v Krakově do zednářské lóže, z níž roku 1823 vystoupil. Roku 1817 se stal pobočníkem velitele gardového pluku v Carském Selu, u jehož jedné roty vypukla roku 1820 vzpoura. Velitel vyslal Čaadajeva, protože u této roty dříve sloužil, aby celou věc vysvětlil carovi, který byl právě v Opavě. S carem Alexandrem I. měl Čaadajev více než hodinový rozhovor, v následujícím roce byli vzbouřenci potrestáni a Čaadajev nečekaně požádal o propuštění ze služby. V dopise vysvětlil, že nemohl sloužit v armádě, kde se tak tvrdě jedná s lidmi. Současně vstoupil do tajného „Severního spolku“ budoucích děkabristů, jejich činnosti se však neúčastnil.\n\nVe společnosti byl Čaadajev velice známá a obdivovaná osoba, jak pro své vystupování, tak pro osobní laskavost a jakousi mravní a duchovní sílu, která z něho vyzařovala. Roku 1823 se mu zhoršilo zdraví, rozdělil si majetek s bratrem a vydal se na cesty po Evropě. Navštívil Anglii, Francii, Švýcarsko, Itálii a Německo. Zajímali ho francouzští romantici a největší dojem na něho udělal papežský Řím. Trvale ho ovlivnilo setkání s německými filosofy, zejména se Schellingem a Baaderem, s nimiž si pak dlouho dopisoval. Roku 1825 se v Karlových Varech setkal s velkoknížetem Konstantinem Pavlovičem, očekávaným následníkem trůnu, a roku 1826 se nečekaně vrátil do Ruska.\n\nHned na hranicích byl zatčen a vyslýchán pro podezření z účasti na děkabristickém povstání, ale po několika týdnech byl na zásah cara propuštěn. Policie ho však trvale sledovala. Pobýval hlavně na vesnici, kde žil jako samotář, hodně četl a v letech 1827–1831 napsal \"Filosofické listy\". Od roku 1831 se zase začal objevovat ve společnosti a jeho rukopisy kolovaly mezi vzdělanci. Roku 1836 otiskl časopis \"Teleskop\" první z jeho „Listů“, který způsobil společenské zemětřesení. Časopis byl zakázán, vydavatel poslán do vyhnanství a cenzor propuštěn. Čaadajev byl úředně prohlášen za šílence, žil v domácím vězení a pod trvalým dohledem, napsal však odpověď \"Apologie bláznova\", která ovšem nesměla vyjít. O rok později byl dozor zmírněn pod podmínkou, že nebude nic psát. \n\nZúčastňoval se pak mnoha politických i filosofických diskusí, zdrtila ho však Krymská válka, která Rusko postavila proti Západu, takže prý uvažoval o sebevraždě. Zemřel ve věku 61 let na zápal plic a byl pochován na hřbitově Donského kláštera v Moskvě.\n\nČaadajevovo literární dílo je – v důsledku nepříznivých okolností – skrovné, mělo však nesmírný vliv, nejen pro ruské myšlení. Jak si všiml Osip Mandelštam, byl Čaadajev jedním z mála ruských vzdělanců, kteří se se západní Evropou důkladně seznámili a vrátili se do Ruska: z mladých šlechticů, které panovníci vysílali na zkušenou do Evropy, se nevrátil téměř nikdo. Čaadajevovo myšlení je v linii německého idealismu, s vysokým hodnocením řádu, a zároveň také dobového romantismu, včetně exaltovaného náboženství.\n\nZ osmi \"Filosofických listů\", napsaných francouzsky a adresovaných K. D. Panovové, byl publikován pouze první, který ruskou společnost nelítostně kritizuje. Vyjadřuje zármutek z hluboké kulturní a duchovní propasti mezi Ruskem a Evropou. Obdivuje kulturní a civilizační vliv křesťanství na západní kultury a společnosti, který podle něho v Rusku zcela chybí. Rusko se „oddělilo od celosvětového vzdělávacího úsilí lidstva“ a ocitlo v izolaci.\n\nZ bouře polemik vznikly dva myšlenkové proudy: s Čaadajevovou kritikou souhlasili liberální a často i revoluční „západníci“, kdežto v opozici se zformoval proud „slavjanofilů“, který naopak zdůrazňoval jedinečnost a zvláštní poslání Ruska. Když však roku 1935 vyšly i ostatní dopisy, ukázalo se, že v dialektice Čaadajevova myšlení jsou zastoupena obě stanoviska, přičemž důraz na jedinečné poslání Ruska v pozdějších listech spíš převládá. Tím si lze vysvětlit, s jakou úctou o něm psal například Alexej Chomjakov, i když se pokládal za oponenta. \n\nDějiny chápal Čaadajev podobně jako německý idealismus, jako časový celek, který má smysl, a úkolem filosofie je tento smysl sledovat. Na západní, zejména katolické církvi obdivoval, jak křesťanskou myšlenku dokázala vtělit do společenské skutečnosti. Z myšlenky řádu vznikl občanský stát, myšlenka spravedlnosti se vtělila do podoby práva a myšlenku lásky pomohlo křesťanství uskutečňovat pozvolným rušením otroctví a zlepšováním sociálního postavení chudých. Katolická církev s papežem byla pro něho viditelným znamením jednoty lidstva. \n\nNa jiných místech však Čaadajev Západ také kritizuje za „politické náboženství“, duchovní vyprázdněnost, individualismus a materialismus. Zde vidí jedinečnou příležitost a úlohu Ruska, které se těmito neduhy nenakazilo a mohlo by se stát „učitelem lidstva“. Čaadajevovo působení – ústní i písemné – tak stálo u zrodu obou proudů, které určují ruské politické myšlení až dosud: loajálního a autoritativního slavjanofilství i liberálnějšího západnictví.\n\n\n"}
{"id": "1036402", "url": "https://cs.wikipedia.org/wiki?curid=1036402", "title": "Taťjana Ledovská", "text": "Taťjana Ledovská\n\nTaťjana Ledovská, (* 21. května 1966) je bývalá sovětská atletka, která se věnovala čtvrtce s překážkami, mistryně světa v této disciplíně z roku 1991.\n\nNa olympiádě v Soulu v roce 1988 byla členkou vítězné sovětské štafety na 4x400 metrů (štafeta SSSR při svém vítězství vytvořila světový rekord časem 3:15,17) a ve finále běhu na 400 metrů překážek doběhla do cíle druhá. Na evropském šampionátu ve Splitu v roce 1990 zvítězila v běhu na 400 metrů překážek a byla členkou stříbrné sovětské štafety na 4x400 metrů. Dvě zlaté medaile si odvezla z mistrovství světa v Tokiu v roce 1991 – zvítězila v závodě na 400 metrů překážek a byla i členkou vítězné štafety SSSR na 4x400 metrů. Po roce 1992 startovala v barvách Běloruska.\n\n"}
{"id": "1036408", "url": "https://cs.wikipedia.org/wiki?curid=1036408", "title": "Preservation Act 2", "text": "Preservation Act 2\n\nPreservation: Act 2 je konceptuální album od anglické rockové kapely The Kinks. Bylo vydáno v roce 1974 a jedná se o dvanácté studiové album The Kinks.\n\n\"Preservation\" nebylo kritiky dobře přijato a prodeje byly malé, ačkoliv naživo bylo album přijímáno podstatně lépe. Mnoho skalních fanoušků The Kinks odradily melodramatické skladby, z nichž vznikala alba, která zněla spíše jako soundtracky k divadelním muzikálům než rocková alba.\n\nAutorem všech skladeb je Ray Davies.\n\n"}
{"id": "1036409", "url": "https://cs.wikipedia.org/wiki?curid=1036409", "title": "Vývoj člověka", "text": "Vývoj člověka\n\nVývoj člověka může označovat:\n\n"}
{"id": "1036410", "url": "https://cs.wikipedia.org/wiki?curid=1036410", "title": "Virtual Studio Technology", "text": "Virtual Studio Technology\n\nVirtual Studio Technology (VST) je softwarové rozhraní pro komunikaci mezi hostitelským programem a zásuvnými moduly (pluginy), kde tyto moduly slouží ke generování a úpravě digitálního audio signálu. Používá se především v prostředí nahrávacích studií, kde dokáže nahradit některá audio zařízení a simulovat jejich funkci v počítači. Tato technologie byla vyvinuta firmou Steinberg jako otevřený standard dostupný třetím stranám.\n\nV praxi hostitelský program představuje zejména software pro nahrávání, editaci a produkci hudby a programy pro střih videa. Zásuvné moduly pak realizují analýzu (např. spektrální analyzátor), úpravy (efekty jako chorus, zkreslení) či generování (syntezátor) zvuku.\n\nModuly nemusí vycházet z reálné předlohy existujícího zařízení, nicméně velká část se zaměřuje právě na emulaci slavných zvukových efektů a syntezátorů a přenáší je do prostředí počítače. Této vlastnosti je využíváno často v nahrávacích studiích, kde se pomocí takovýchto zásuvných modulů dá přiblížit ke zvuku velmi drahých nebo dnes již neexistujících zařízení.\n\nNastavení parametrů modulu probíhá obvykle přes grafické uživatelské rozhraní, které má často podobu reálných ovládacích prvků simulovaného zařízení, ale existují i moduly s netradičně pojatým rozhraním, které není odvozeno od žádné reálné předlohy, případně se tvůrce modulu může spokojit s nativním grafickým rozhraním daného hostitelského programu.\nModuly mohou dále komunikovat pomocí MIDI zpráv, které nastavují jednotlivé parametry modulu. Díky tomuto řešení se pak dá celé ovládání modulu automatizovat.\n\nSpecifikace standardu VST byly poprvé zveřejněny firmou Steinberg v roce 1996. Technologie byla využita v programu Cubase 3, který obsahoval první VST moduly pro úpravu zvuku a firma dala zároveň k dispozici vývojářské nástroje pro tvorbu modulů.\n\nV roce 1999 vznikla specifikace VST 2.0, která přidala podporu zpracování MIDI zpráv. To umožnilo tvorbu modulů samostatně generujících zvukový signál.\n\nV roce 2006 přichází verze rozhraní 2.4, která přináší podporu 64-bitových platforem a datových typů a také funguje na počítačích Apple Macintosh s procesory Intel.\n\nRok 2008 přináší novou generaci standardu VST – verzi 3.0. Mezi hlavní novinky patří především dynamicky se měnící počet vstupů a výstupů. To například umožňuje použít stejný modul jak pro stereo signál, tak pro prostorový zvuk přenášený v šesti kanálech. Stejná vlastnost pak funguje také pro vstup a výstup MIDI zpráv. Další přidanou funkcionalitou je generování zvuku nejen na základě MIDI, ale vstupem pro syntezátor mohou být i zvuková data.\n\nV roce 2011 je uvedena verze 3.5, která využívá technologii „Note expression“. Ta umožňuje nastavovat parametry pro každou jednotlivou notu v polyfonním souzvuku, čímž překonává omezení dané technologií MIDI zpráv – zde jsou parametry tónů nastaveny pro celý kanál a tudíž ovlivňují vždy všechny tóny hrané v daný okamžik.\n\nZatím poslední verze 3.6 vyšla v roce 2013 a přináší především možnost využívat VST moduly v operačním systému iOS. Ve stejném roce firma ukončila podporu SDK pro moduly verze 2.0. \n\nSamotné moduly se dělí na dvě kategorie – VST efekty a VST instrumenty (VSTi)\n\nVST efekty přijímají na svém vstupu již existující digitální audio signál, ten modifikují na základě nastavených parametrů a upravený signál je pak přiveden na výstup. Vstupem mohou být také MIDI zprávy, ty ale slouží jen k ovládání parametrů efektu.\nVST instrumenty slouží naopak ke generování zvukového výstupu na základě přijímaných MIDI zpráv – tedy na základě zasílaných tónů a jejich parametrů. Stejně jako u efektů mohou být MIDI zprávy využity také k nastavení parametrů syntézy.\nExistují i VST moduly, které se vymykají tomuto rozdělení – existují např. VST instrumenty, jejichž vstupem nejsou pouze MIDI zprávy, ale dokáží přijímat i zvuková data a použít je jako základ pro syntézu (např. vokodér, auto-tune). Jiné moduly umí na základě audio vstupu generovat MIDI zprávy, fungují tedy inverzním způsobem.\n\nJednotlivé moduly se potom mohou řadit za sebe do signálového řetězce a tím kombinovat různé efekty.\n\nVST zásuvné moduly nemohou fungovat samy o sobě – ke svému běhu potřebují hostitelský program, který se stará o běh modulu, dodává mu vstupní data, odebírá jeho výstup a zobrazuje uživatelské rozhraní modulu. Hostitelský program může být jednoduchá aplikace, která poskytuje pouze prostředí pro běh modulu, ale může se jednat i o obsáhlé programy pro produkci hudby/videa, kde je podpora VST modulů jen jedna z mnoha funkcí.\n\nSpeciálním řešením jsou hardwarově řešené hostitelské stanice či přídavné karty, na kterých běží pouze VST moduly a snižují tak zatížení hlavního počítače, případně se bez něj obejdou úplně.\n\nModuly mohou obsahovat mnoho uživatelsky nastavitelných parametrů, ovlivňujících výsledný zvuk a proto byly vypracovány také způsoby, jak toto nastavení uložit a později vyvolat. Takto uložené hodnoty všech parametrů modulu se nazývají Presety a firma Steinberg vypracovala dva formáty pro jejich uložení. Jedná se o soubory FXP pro uložení presetu a FXB pro uložení celé sady (banky) presetů. Nicméně je jen na tvůrci modulu, jaký systém práce s presety zvolí a zda těchto formátů využije anebo bude jejich ukládání řešit vlastním způsobem.\n\nFirma Steinberg zveřejňuje vývojové nástroje (SDK) pro tvorbu modulů – zahrnuje rozhraní VST modulů naprogramované v jazyce C/C++, dokumentaci a vzorové příklady. Programátor modulu tedy nemusí od začátku řešit komunikaci a předávání dat s hostitelským programem, ale k tomuto účelu používá již hotový kód. Může se tedy soustředit jen na samotné zpracování a generování zvukového signálu.\n\nExistují i neoficiální verze tohoto rozhraní v jiných programovacích jazycích jako jsou Delphi, Java, C# a další.\nDruhým balíkem programových tříd firmy Steinberg je VST GUI, kde se jedná o nízkoúrovňové funkce pro tvorbu uživatelského rozhraní a funkcionality ovládacích prvků modulů.\n\nZ pohledu hostitelského programu je modul brán jako „černá skříňka“, která má určitý počet vstupů, výstupů a nastavitelných parametrů. Na vstupy hostitel dodává proud dat, která jsou rozdělena na bloky proměnné velikosti a na výstupu modulu pak očekává zpracované bloky dat. Hostitel ovšem nezná strukturu a funkci modulu. Samotný modul pak existuje ve formě vícevláknové dynamicky linkované knihovny (DLL).\n\nV aktuální verzi VST 3.x je modul rozdělen na dvě hlavní části – samotnou výpočetní část zvanou „Processor“ a část „Edit Controller“, která se stará o komunikaci s grafickým rozhraním, nastavování parametrů a také udržuje informace o vnitřní struktuře modulu. Obě tyto části pak musí mít implementována stanovená rozhraní, přes které komunikují s hostitelem. Modul musí počítat i se situací, kdy kontrolní část nebude inicializována a hostitelský program bude využívat jen funkcí výpočetní části. Díky tomuto rozdělení modulu je možné, aby výpočetní části běžely na jiném počítači, než na kterém pracuje hostitelský program. Komunikační kanál mezi výpočetní a kontrolní částí modulu musí zajistit hostitelský program – standardizovaná komunikace jako je například změna parametrů je prováděna přes k tomu určené rozhraní. Obě části si ale mohou zasílat také vlastní nestandardní data – pro tento případ funguje v hostitelské aplikaci mechanizmus zpráv.\n"}
{"id": "1036416", "url": "https://cs.wikipedia.org/wiki?curid=1036416", "title": "Dušan Uhrin", "text": "Dušan Uhrin\n\nDušan Uhrin je jméno vícero osob:\n\n"}
{"id": "1036422", "url": "https://cs.wikipedia.org/wiki?curid=1036422", "title": "Robbin Ruiter", "text": "Robbin Ruiter\n\nRobbin Ruiter (* 25. března 1987, Amsterdam, Nizozemsko) je nizozemský fotbalový brankář, který hraje v nizozemském klubu FC Utrecht.\n\nV červenci 2012 přestoupil z FC Volendam do FC Utrecht.\n\n"}
{"id": "1036424", "url": "https://cs.wikipedia.org/wiki?curid=1036424", "title": "Jeroen Verhoeven", "text": "Jeroen Verhoeven\n\nJeroen Verhoeven (* 30. dubna 1980, Naarden, Nizozemsko) je nizozemský fotbalový brankář, který hraje v nizozemském klubu FC Utrecht.\n\nZačínal ve fotbalové akademii Ajaxu. Poté prošel postupně kluby RKC Waalwijk, FC Volendam, AFC Ajax (návrat) a FC Utrecht.\n\n"}
{"id": "1036425", "url": "https://cs.wikipedia.org/wiki?curid=1036425", "title": "Mark van der Maarel", "text": "Mark van der Maarel\n\nMark van der Maarel (* 12. srpna 1989, Arnhem, Nizozemsko) je nizozemský fotbalový obránce a bývalý mládežnický reprezentant, který hraje v nizozemském klubu FC Utrecht.\n\nV A-týmu FC Utrecht působí od léta 2009.\n\n"}
{"id": "1036427", "url": "https://cs.wikipedia.org/wiki?curid=1036427", "title": "Fernando Quesada", "text": "Fernando Quesada\n\nFernando Quesada Gallardo (* 5. ledna 1994, Sabadell, Španělsko) je španělský fotbalový záložník, který hraje v současnosti za nizozemský klub FC Utrecht. Hraje na postu středního záložníka.\n\nDo FC Utrecht přišel v lednu 2014, předtím hrál v mládežnických týmech FC Barcelona. Podepsal smlouvu do konce sezóny 2016/17.\n\n"}
{"id": "1036428", "url": "https://cs.wikipedia.org/wiki?curid=1036428", "title": "Bachyt Sarsekbajev", "text": "Bachyt Sarsekbajev\n\nBachyt Abdirachmanuly Sarsekbajev (kazašsky Бақыт Әбдірахманұлы Сәрсекбаев, * 29. listopadu 1981 v Pavlodaru, SSSR) je kazašský amatérský boxer, nastupující v lehké střední váze. Je olympijským vítězem z olympijských her 2008 v Pekingu.\n\nJe vysoký 173 cm. V poloprofesionální lize World Series Boxing nastupoval za kazašské mužstvo Astana Arlans. Byl ve své vlasti poctěn titulem Mistr sportu.\n\n\nVyrůstal v Uzbekistánu a od 12 let se věnoval boxu. Když se v roce 2004 nedostal do uzbeckého olympijského výběru, rozhodl se pro návrat do rodné země.\n"}
{"id": "1036430", "url": "https://cs.wikipedia.org/wiki?curid=1036430", "title": "Michail Porečenkov", "text": "Michail Porečenkov\n\nMichail Jevgeňjevič Porečenkov (rusky \"\", * 2. března 1969 Leningrad) je ruský filmový herec a režisér. Hrál mimo jiné hlavní roli ve filmu Den D z roku 2008, který také režíroval (jedná se o ruské přepracování amerického filmu Komando z roku 1986). Také hrál v úspěšném válečném filmu 9. rota z roku 2005.\n\nV době války na východní Ukrajině v říjnu 2014 byl Michail Porečenkov natočen, jak střílí na doněckém letišti z kulometu oblečen do neprůstřelné vesty a přilby s nápisem „PRESS“, tedy jako novinář. Podle něj šlo o inscenované záběry se slepými náboji, nicméně Služba bezpečnosti Ukrajiny jej obvinila z napomáhání teroristům a k zneužití „novinářské“ přilby se vyjádřila velmi kriticky i Dunja Mijatovićová z Organizace pro bezpečnost a spolupráci v Evropě.\n\n"}
{"id": "1036431", "url": "https://cs.wikipedia.org/wiki?curid=1036431", "title": "Dino Islamovic", "text": "Dino Islamovic\n\nDino Islamovic (černohorsky Dino Islamović; * 17. ledna 1994, Hudiksvall) je švédský fotbalový útočník a mládežnický reprezentant černohorského původu. V současnosti působí v nizozemském klubu FC Groningen.\n\nOdchovanec Malmö FF působil 2 roky v mládežnickém a rezervním týmu anglického Fulham FC, za A-tým nenastoupil. Poté byl v Nizozemsku na několika testech, uspěl v klubu FC Groningen, kde v červnu 2014 podepsal dvouletou smlouvu s roční opcí na prodloužení. Do Groningenu přišel jako volný hráč (zadarmo).\n\n"}
{"id": "1036434", "url": "https://cs.wikipedia.org/wiki?curid=1036434", "title": "Daugherty", "text": "Daugherty\n\nPříjmení Daugherty nosí více různých osob:\n\n"}
{"id": "1036435", "url": "https://cs.wikipedia.org/wiki?curid=1036435", "title": "Riki", "text": "Riki\n\nIván Sánchez-Rico Soto známý jako Riki (* 11. srpna 1980, Aranjuez, Španělsko) je španělský fotbalový útočník, který hraje v současnosti za klub Granada CF.\n\nHrál za rezervní týmy Realu Madrid. Poté působil v dalších španělských klubech, postupně v Getafe CF, Deportivo La Coruña a Granada CF.\n\n"}
{"id": "1036438", "url": "https://cs.wikipedia.org/wiki?curid=1036438", "title": "Gevgelija", "text": "Gevgelija\n\nGevgelija (makedonsky Гевгелија, srbsky Ђевђелија/Đevđelija, řecky Γευγελή) je město na jihu Severní Makedonie. Nachází se poblíž řeky Vardar, při hranici s Řeckem, 70 km od Soluně a 165 km od Skopje. Město má 15 685 obyvatel.\n\nMěsto se začalo z malé osady rozvíjet do své současné podoby přibližně v druhé polovině 19. století, kdy se v rámci Osmanské říše zintenzivnil obchodní ruch, a to také i díky železnici, otevřené v roce 1873. Zatímco v roce 1860 žilo v Gevgeliji jen něco okolo 800 lidí, již roku 1886 jejich počet dosáhl přes tři tisíce a Gevgelija tak byla prohlášena za město. Na konci 19. století byly poblíz hlavní ulice vybudovány správní budovy a později sem přesídlila i armáda. Většina obyvatel těžila ze zemědělské produkce úrodných břehů Vardaru, která byla vyvážena prostřednictvím přístavu v Soluni. V roce 1912 bylo město po První balkánské válce připojeno k Srbsku, od roku 1918 bylo součástí Jugoslávie a po roce 1991 pak nezávislé Makedonie.\n\nMěsto je známé blízkému silničnímu, dálničnímu i železničnímu přechodu s Řeckem. Díky tomu byla v jeho blízkosti vybudována četná casina, která profitují především ze zahraničních návštěvníků. Během existence socialistické Jugoslávie byla Gevgelija vybrána jako nejjižnější bod Dálnice Bratrství a jednoty, která měla spojovat přes území státu Rakousko s Řeckem.\n"}
{"id": "1036440", "url": "https://cs.wikipedia.org/wiki?curid=1036440", "title": "Zamaguří", "text": "Zamaguří\n\nZamaguří (, ) je region na severu Spiše ohraničený pohořím Spišská Magura na jihu a východě, řekou Dunajec na severu a Bielkou na západě. Zamaguří je součástí Prešovského kraje na Slovensku a Malopolského vojvodství v Polsku.\n\nZamaguří oplývá krásnou přírodou (Pieniny), historickými památkami (Červený Kláštor), či lidovou architekturou.\n\nNejpřitažlivějšími jsou Pieniny s údolím Dunajce, splavem na vorech či výstupem na Tři korunky či Sokolici, ale i Spišská Magura a Ľubovnianská vrchovina. Krásy lidové architektury člověk objeví ve svérázných goralských vesnicích Osturňa a Jezersko. Podél Dunajce vede z Červeného Kláštera do Lesnice nenáročná turistická stezka.\n\nZimní střediska vznikla v Jezersku, Spišské Staré Vsi, ale také v Niedzici v Polsku (hned za hraničním přechodem).\n\nNa jižním úpatí Spišské Magury jsou i lázně Vyšné Ružbachy se známým travertinovým jezírkem či středověké městečko Podolínec. Při návštěvě Zamaguří však nelze vynechat návštěvu kartuziánského kláštera v Červeném Klášteře.\n\nPro milovníky vodních sportů je k dispozici Czorstynské jezero, přehrada na Dunajci hned za polsko-slovenskou hranicí. Ke koupání lze využít přímo pláže nebo i zákoutí přehrady. Po přehradě během letní sezóny jezdí i výletní lodě.\n\nMilovníci historie si nesmí nechat ujít návštěvu Niedzického hradu v Niedzici (slovensky \"Nedeca\"), který se v současnosti tyčí přímo nad přehradou. V minulosti to byl hraniční hrad na hranicích Uherska a Polska a mělo na něm dojít k vyplacení spišských zálohových míst, což se však nikdy nestalo.\n\nPravidelnou akcí jsou \"Zamagurské folklórní slavnosti\" v Červeném Klášteře, které se konají pravidelně koncem června.\n\nCentrem Zamaguří je město Spišská Stará Ves.\n\n"}
{"id": "1036443", "url": "https://cs.wikipedia.org/wiki?curid=1036443", "title": "Dirty Work", "text": "Dirty Work\n\nDirty Work může být:\n\n"}
{"id": "1036444", "url": "https://cs.wikipedia.org/wiki?curid=1036444", "title": "Johan Kappelhof", "text": "Johan Kappelhof\n\nJohan Kappelhof (* 5. srpna 1990, Amsterdam, Nizozemsko) je nizozemský fotbalový obránce, který v současnosti působí v klubu FC Groningen, kam přišel z mládežnických struktur klubu AFC Ajax.\nNastupoval za Jong Oranje (nizozemská jedenadvacítka).\n\n"}
{"id": "1036446", "url": "https://cs.wikipedia.org/wiki?curid=1036446", "title": "David Uhlíř", "text": "David Uhlíř\n\nDavid Uhlíř (* 18. července 1954 Boskovice) je český advokát, od prosince 2014 soudce Ústavního soudu České republiky.\n\nV letech 1969 až 1973 vystudoval gymnázium v Praze 6 a původně se chtěl věnovat architektuře, přešel však na práva (v letech 1975 až 1979 vystudoval Právnickou fakultu Univerzity Karlovy) a poté nepřetržitě pracoval v advokacii. V roce 1981 složil rigorózní zkoušku a získal tak titul JUDr. V roce 1983 složil advokátní zkoušky a stal se členem Městského sdružení advokátů v Praze, zabýval se zejména trestním právem. Do roku 1989 byl členem KSČ, věnoval se však i obhajobě a zastupování klientů perzekvovaných z politických důvodů.\n\nJe zakládajícím členem advokátní kanceláře Uhlíř, Homola a společníci. Zastupoval jak velké společnosti v jejich obchodních sporech, tak v rámci služby \"pro bono\" nemajetné klienty. Byl místopředsedou České advokátní komory, svého času ale také tajemníkem na pražském magistrátu. Kromě právní praxe se věnuje i teorii, zejména občanskému a obchodnímu právu, a přednáší na Právnické fakultě Univerzity Karlovy. David Uhlíř je členem zkušební komise pro advokátní zkoušky a zkoušky způsobilosti pro obor občanské, rodinné a pracovní právo. Před svým jmenováním ústavním soudcem působil jako insolvenční správce a likvidátor obchodních společností.\n\nV roce 2014 se prezident republiky Miloš Zeman rozhodl jmenovat jej soudcem Ústavního soudu, kandidaturu Davida Uhlíře podpořil předseda soudu Pavel Rychetský a prezident republiky získal 3. prosince i nutný souhlas Senátu. Jmenován byl 10. prosince 2014.\n\nDavid Uhlíř coby soudce zpravodaj předložil řadu rozhodnutí Ústavního soudu, jimiž se Ústavní soud pokusil zmírnit v minulosti způsobené křivdy. Především v rozhodnutí sp. zn. I. ÚS 3943/14, coby soudce zpravodaj, dospěl k závěru, že určovací žaloba je přípustným způsobem uplatnění nároků na odčinění majetkových a nemajetkových křivd, způsobených mocenskými orgány nacistického Německa v letech 1938–1945, jestliže se jedná o nároky vůči státu a nezasahující do práv jiných osob. Není tedy obcházením restitučních předpisů, jestliže stěžovatel uplatňuje své nároky určovací žalobou, protože je nemohl bez vlastní viny a pro vážnou překážku podle restitučních předpisů uplatnit včas a uplatňuje je bez zbytečného odkladu po odpadnutí této překážky.\n\nS odkazem na to, co vyslovil Karl Jaspers (\"Otázka viny: Příspěvek k německé otázce\", Academia, Praha, 2006), Ústavní soud konstatoval, že veškeré křivdy napravit nelze a vše zcela odškodnit také není možno; ale to, co zbývá, i když se jedná třeba jen o zanedbatelnou nápravu z hlediska celkově způsobeného utrpení, tedy to, co je možné a zároveň správné a spravedlivé vykonat, je přirozenoprávní povinností orgánů materiálního právního státu učinit.\n\nÚstavní soud se v citovaném rozhodnutí dále vyrovnal s napětím mezi účely práva, když obecné blaho, spravedlnost a právní jistota jsou nejvyšší cíle práva, ale ne v příjemné shodě, nýbrž v příkrém rozporu vůči sobě navzájem (Gustav Radbruch: \"O napětí mezi účely práva\", Wolters Kluwer, Praha, 2012, str. 95). V posuzovaném případě se může požadavek individuální spravedlnosti stěžovatele jevit v rozporu s požadavkem právní jistoty. Mohlo by se jevit, že ponechání předmětných nemovitostí ve státním vlastnictví by bylo v souladu s obecným blahem, avšak okolnosti, za kterých prarodiče stěžovatele o svůj majetek přišli, to nedovolují. Hrůzné zločiny, spáchané na československých občanech za okupace, často právě pod záminkou obecného blaha (árijské rasy, Třetí říše apod.), nedovolují, aby takovou argumentaci akceptoval jakýkoliv soud státu, který si váží sám sebe i lidských práv svých (i cizích) občanů.\n\nDále v rozhodnutí sp. zn. I. ÚS 4004/14 ve sporu paní Zdeny Mašínové, dcery důstojníka a odbojáře Josefa Mašína Ústavní soud (pouze jako \"obiter dictum\", aniž by mohl předjímat řešení zkoumané věci) uvedl, že by bylo v tomto případě vhodné, aby stát jako výraz úcty k památce generálmajora in memoriam Josefa Mašína hledal takové řešení vlastnických vztahů, aby jeho rodný dům byl důstojnou památkou na něj. To, jak uzavírá soud, jistě zabezpečí mnohem lépe rodina stěžovatelky, než stát nebo Státní pozemkový úřad, které jej nechávají chátrat. Ústavní soud se v projednávané věci vyjádřil v tom smyslu, že sice není věcí obecných soudů, aby poučovaly žalobce o hmotném právu, nicméně je jejich povinností neuplatňovat přehnaně pozitivistický přístup nad podstatu práva na soudní ochranu, ale v mezích daných ústavními předpisy a zákony nalézat individuální spravedlnost.\n\nJe autorem mnoha článků a také jedním ze spoluautorů komentáře k novému občanskému zákoníku vydaného nakladatelstvím Wolters Kluwer, a. s. Věnuje se i přednáškové činnosti.\n\nZ řady článků publikovaných Davidem Uhlířem lze zmínit například: „Vliv nového občanského zákoníku na vztahy mezi advokátem a klientem“, „První zkušenosti s novým občanským zákoníkem“, „Jak psát ústavní stížnosti“, „Nullum crimen sine lege“.\n\n"}
{"id": "1036448", "url": "https://cs.wikipedia.org/wiki?curid=1036448", "title": "Easter", "text": "Easter\n\nEaster může být:\n\n"}
{"id": "1036449", "url": "https://cs.wikipedia.org/wiki?curid=1036449", "title": "Fairview", "text": "Fairview\n\nFairview může být:\n\n"}
{"id": "1036450", "url": "https://cs.wikipedia.org/wiki?curid=1036450", "title": "Diamantový brus", "text": "Diamantový brus\n\nDiamantový brus je způsob opracování surového diamantu. Brus označuje souhrnně proporce, symetrii a lesk diamantu.\n\nTvar brusu je jedním ze základních kritérií v hodnocení diamantů, tzv. 4C (Cut, Color, Carat, Clarity), v překladu brus a barva diamantu, váha a čistota. Broušení diamantů je šperkařská činnost, při které se ze surových diamantů broušením vytváří drahokamy použitelné do šperků. U větších a dražších kamenů je broušení prováděno fasérem (odborník) ručně, u menších kamenů se dnes většinou používá strojového broušení.\n\nDiamantový brus se stále zdokonaluje. Mezi průkopníky v tomto oboru patří matematik Marcel Tolkowsky, který v roce 1919 pomocí složitých matematických výpočtů zdokonalil briliantový brus, čímž docílil optimálního odrazu světla v celém spektru barev a intenzitě. Diamant s tímto brusem se nazývá briliant.\n\nVýbrus diamantu je hodnocen z hlediska kvality jeho provedení.\n\nNejlépe vybroušený kámen má dokonalý soulad mezi brilancí, ohněm a jiskřením. Nejdokonalejším typem brusu je stále briliantový brus s 57 fasetami, které jsou vybroušeny do přesně stanovených proporcí.\nNejčastější vady, které se vyskytují, jsou rýhy a škrábance, linie po broušení, prohlubně a důlky, abraze na hranách faset, stopy po broušení (povrchová oxidace), naturálie a nadbytečné fasety.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1036451", "url": "https://cs.wikipedia.org/wiki?curid=1036451", "title": "Tom Hiariej", "text": "Tom Hiariej\n\nTom Jan Hiariej (* 25. července 1988, Winschoten, Nizozemsko) je nizozemsko-indonéský fotbalový záložník, který v současnosti působí v klubu FC Groningen.\n\nMá nizozemskou matku a otce z Moluk.\nNastoupil v roce 2007 za Jong Oranje (nizozemská jedenadvacítka).\n\n"}
{"id": "1036452", "url": "https://cs.wikipedia.org/wiki?curid=1036452", "title": "Fire", "text": "Fire\n\nFire může být:\n\n"}
{"id": "1036453", "url": "https://cs.wikipedia.org/wiki?curid=1036453", "title": "Family Man", "text": "Family Man\n\nFamily Man může být:\n\n"}
{"id": "1036454", "url": "https://cs.wikipedia.org/wiki?curid=1036454", "title": "Boissy", "text": "Boissy\n\nBoissy je součást názvu více obcí ve Francii:\n\n"}
{"id": "1036456", "url": "https://cs.wikipedia.org/wiki?curid=1036456", "title": "Forever Young", "text": "Forever Young\n\nForever Young může být:\n\n"}
{"id": "1036457", "url": "https://cs.wikipedia.org/wiki?curid=1036457", "title": "Eric Fernando Botteghin", "text": "Eric Fernando Botteghin\n\nEric Fernando Botteghin (* 31. srpna 1987, São Paulo) je brazilský fotbalový obránce od roku 2013 hrající za nizozemský klub FC Groningen. Hraje na postu stopera (středního obránce).\n\nV lednu 2007 přestoupil z Brazílie do Nizozemska do klubu FC Zwolle, kde hrál až do léta 2011. Poté odešel do NAC Breda a odtud v roce 2011 do FC Groningen.\n\n\n"}
{"id": "1036458", "url": "https://cs.wikipedia.org/wiki?curid=1036458", "title": "VST", "text": "VST\n\nVST může být:\n\n"}
{"id": "1036461", "url": "https://cs.wikipedia.org/wiki?curid=1036461", "title": "Fleury (Oise)", "text": "Fleury (Oise)\n\nFleury je francouzská obec v departementu Oise v regionu Hauts-de-France. Žije zde obyvatel.\n\nObec leží na jihozápadě departementu Oise.\n\n"}
{"id": "1036462", "url": "https://cs.wikipedia.org/wiki?curid=1036462", "title": "Maikel Kieftenbeld", "text": "Maikel Kieftenbeld\n\nMaikel Kieftenbeld (* 26. června 1990, Dalfsen, Nizozemsko) je nizozemský fotbalový záložník, který v současnosti působí v klubu FC Groningen.\n\nV Groningenu je kapitánem.\nNastupoval za Jong Oranje (nizozemská jedenadvacítka).\n\n"}
{"id": "1036464", "url": "https://cs.wikipedia.org/wiki?curid=1036464", "title": "La Celle-Saint-Cyr", "text": "La Celle-Saint-Cyr\n\nLa Celle-Saint-Cyr je francouzská obec v departementu Yonne v regionu Burgundsko-Franche-Comté. V roce 2011 zde žilo 813 obyvatel.\n\nBéon, Cézy, Précy-sur-Vrin, Saint-Julien-du-Sault, Sépeaux\n\n\"Počet obyvatel\" \n\n\n"}
{"id": "1036468", "url": "https://cs.wikipedia.org/wiki?curid=1036468", "title": "František Ludvík Neuburský", "text": "František Ludvík Neuburský\n\nFrantišek Ludvík Neuburský (18. července 1664, Neuburg an der Donau – 16. dubna 1732, Vratislav) byl německý římskokatolický duchovní. Byl biskupem a arcibiskupem několika diecézí, kurfiřtem a velmistrem Řádu německých rytířů.\n\nNarodil se v Neuburgu jako syn Filipa Viléma Falckého a Alžběty Amálie Darmstadtské. V roce 1683 se stal vratislavským biskupem. Na biskupský stolec měl původně usednout jeho bratr Wolfgang Georg, který zemřel. Roku 1694 se stal velmistrem řádu německých rytířů a wormským arcibiskupem. V roce 1716 se stal arcibiskupem trevírským. Během episkopátu v Trevíru reorganizoval diecézní jurisdikci a postoupil v rekonstrukci moselského mostu a trevírské katedrály. Roku 1729 se stal arcibiskupem mohučským a zároveň se vzdal trevírské diecéze, protože papež zakázal, aby byla jedna osoba arcibiskupem dvou diecézí zároveň. V Mohuči také reformoval administrativu a diecézní právo.\n\nFrantišek Ludvík Neuburský zemřel roku 1732 ve Vratislavi a jeho ostatky jsou uloženy v katedrále svatého Jana Křtitele.\n\n"}
{"id": "1036469", "url": "https://cs.wikipedia.org/wiki?curid=1036469", "title": "Mapleton", "text": "Mapleton\n\nMapleton může být:\n\n"}
{"id": "1036470", "url": "https://cs.wikipedia.org/wiki?curid=1036470", "title": "Midvale", "text": "Midvale\n\nMidvale může být:\n\n"}
{"id": "1036472", "url": "https://cs.wikipedia.org/wiki?curid=1036472", "title": "Millville", "text": "Millville\n\nMillville může být:\n\n"}
{"id": "1036473", "url": "https://cs.wikipedia.org/wiki?curid=1036473", "title": "Mount Pleasant", "text": "Mount Pleasant\n\nMount Pleasant může být:\n\n"}
{"id": "1036477", "url": "https://cs.wikipedia.org/wiki?curid=1036477", "title": "Learjet", "text": "Learjet\n\nLearjet je americký letecký výrobce založený v roce 1962 Williamem Powellem Learem jako Lear Jet Inc. v americkém městě Wichita a známý díky výrobě vojenských a zejména civilních typů letadel (obchodní proudové letouny tzv. bizjety – business-jets).\nOd dubna 1990 je sdružen v letecké divizi Bombardier Aerospace kanadského koncernu Bombardier.\n\nPředchůdcem Learjet byla společnost Swiss American Aircraft Corporation (SAAC), založená v roce 1960 W. Learem se sídly v americkém Delaware a švýcarském St. Gallenu. Šéfkonstruktérem byl zvolen Dr. Hans L. Studer, který byl tvůrcem švýcarského vojenského letounu FFA P-16 Düsenstorch. Dr. Studer zanedlouho zhotovil projekt civilního letounu SAAC 23 Execujet, který vycházel z P-16. Použito bylo celé křídlo s koncovými nádržemi a hlavní podvozek.\n\nV březnu 1962 Bill Lear přerušil své evropské aktivity a celý projekt i z rozpracovanými díly a přípravky přesunul do USA. V srpnu 1962 pak v Kansaské Wichitě založil novou firmu Lear Jet Corporation. Po přestěhování začali američtí konstruktéři pracovat na dokončení prototypu, který byl oproti původnímu projektu osazen silnějšími motory General Electric CJ610-1 o tahu 12,9 kN. 7. října 1963 stroj s novým označením Learjet 23 (N801L) zalétal pilot Henri Beaird. Dne 5. března následujícího roku byl zalétán druhý prototyp (N802L).\n\nCertifikační zkoušky nového letounu zbrzdila v červnu 1964 havárie prvního prototypu, při které po nouzovém přistání celý shořel. Americký úřad FAA vystavil typu Learjet 23 osvědčení o způsobilosti provozu dne 31. července 1964. 13. října byl první exemplář předán zákazníkovi, kterým se stala společnost Chemical and Industrilal Corporation of Cincinnati ze státu Ohio.\n\nZahájení sériové výroby prvního Biz-jetu na světě bránil nedostatek kapitálu, který Lear vyřešil prodejem akcií v minimální hodnotě 1,75 dolaru. Vznikla tak akciová společnost složená z půl miliónu vlastníků. Prodejem dalších akcií po 10 dolarech se podařilo vytvořit základní kapitál v hodnotě 3,5 miliónu dolarů.\n\nOvěřovací série Learjetu 23 s přetlakovou kabinou pro dva piloty a šest cestujících stanovila cenu letounu na 496 500 dolarů. Po vyrobení 20 kusů modelu 23 došlo k prvním konstrukčním změnám. Klasické křídlo bylo nahrazeno křídlem s chemicky opracovaným potahem, laminátová náběžná hrana byla zaměněna za kovovou. Letadlo také dostalo výkonnější motory GE CJ610-4. Celková produkce ve Wichitě dosáhla 104 kusů.\n\nNa „Třiadvacítku“ navázala varianta Learjet 24 se zvýšenou vzletovou hmotností, jejíž prototyp vzlétl 24. února 1966. Dodávky nových letounů byly zahájeny již v březnu. 12. srpna 1966 vzlétla poslední verze Learjetu vyvinutá pod vedením Leara, Learjet 25 s prodlouženým trupem o 1,27 m a zvětšenými palivovými nádržemi. Letoun pro osm cestujících a dva členy osádky byl zákazníkům dodáván od listopadu 1967.\n\nV roce 1967 získala 60% podílu ve firmě společnost Gates Rubber Company of Denver ze státu Colorado. Na základě těchto majetkoprávních změn byl od února 1970 upraven název na Gates Learjet Corporation.\nV roce 1968 poprvé vzlétla varianta Learjet 24B s dvojicí silnějších motorů General Electric CJ610-6 o tahu 13,13 kN, která získala certifikaci 17. prosince 1968.\n\nZjednodušený levnější model Learjet 24C byl zalétán v roce 1970, sériově se však nevyráběl. Na konci roku 1970 obohatily nabídku firmy dvě nové, podstatně zdokonalené verze Gates Learjet 25B a dálková Gates Learjet 25C pro 4 pasažéry.\n\nZnačného rozšíření dosáhla verze Gates Learjet 24D z roku 1972 se čtvercovými okny přepravní kabiny. Další vývoj „Čtyřiadvacítek“ pokračoval variantou Learjet 24E, poháněnou motory General Electric CJ610-6, která byla určena pro lety na menší vzdálenosti. Naopak dálkovou verzí s motory General Electric CJ610-8A o tahu 13,80 kN se stal Learjet 24F. Výroba letounu Learjet 24E byla ukončena v roce 1979, Learjet 24F pak v roce 1980. Celkem bylo vyrobeno 258 kusů Learjetu 24 všech verzí.\n\n4. ledna 1973 byl zalétán prototyp letounu Gates Learjet 26 s dvouproudovými motory Garrett TFE 731. Ekonomičtější a méně hlučné dvouproudové motory firmy Garret AiResearch byly poprvé testovány na upraveném letounu Gates Learjet 25D-GE již v letech 1971 a 1972. Aby se již na první pohled dalo rozpoznat, že se jedná o Learjety nové generace, rozhodlo v květnu 1973 vedení firmy označovat verze s dvouproudovými motory „Třicítkovou“ řadou. Manažeři společnosti se navíc rozhodli zdůraznit výrazně prodloužený dolet i v obchodním názvu letounu. Verze Gates Learjet 35 určená pro přepravu osmi cestujících a dvou členů osádky na vzdálenost až 4200 km nesla označení Transcontinental a rozměrově stejně velký dálkový Gates Learjet 36 pro šest cestujících s přídavnou nádrží o kapacitě 706 litrů Intercontinental. V červenci 1974 dostala nová modelová řada osvědčení FAA a koncem tohoto roku odebrali první zákazníci sériové Learjety druhé generace.\n\nOd konce roku 1975 bylo ve výrobě pro všechny Learjety zavedeno nové křídlo Century III s novou aerodynamikou. Od následujícího roku bylo zavedeno rovněž u nové modelové řady 35/36, což mělo za následek prodloužení doletu o 7% a snížení přistávací rychlosti o 30 km/h. Vznikla tak modelová řada Gates Learjet 35A/36A.\n\nV roce 1976 byly představeny letouny Gates Learjet 25D a dálkový Gates Learjet 25F s výškovými motory General Electric CJ610-8A s obraceči tahu, umožňující lety ve výškách 15 500 m.\n\n24. srpna 1977 byl zalétán prototyp nové modelové řady Gates Learjet 28/29 Longhorn se zcela novým křídlem o větším rozpětí. Na počátku roku 1979 byly první sériové stroje připraveny pro zákazníky, kteří však díky vyšší ceně nejevili o stroje zájem. V roce 1982 tak bylo rozhodnuto o ukončení výroby této modelové řady. Celkem bylo vyrobeno pět kusů „Osmadvacítek“ pro 10 cestujících a dvě dálkové „Devětadvacítky“ pro osm pasažérů.\n\nOd roku 1978 se výrobce rozhodl dodávat „Třicítkovou“ řadu standardně s obraceči tahu motorů od firmy Aeronca s možností zpětné montáže na dříve postavené letouny.\n\nNa Pařížském aerosalonu 1977 oznámila společnost Gates Learget svůj záměr připravit pro odběratele typovou řadu s větším trupem, která bude využívat aerodynamicky vhodných křídel Longhorn. První let prototypu Learjet 55 (N551GL) se uskutečnil 19. dubna 1979 s dvojicí dvouproudových motorů Garret AiResearch TFE31-3A o tahu 16,24 kN. První prototyp sloužil výrobci k ověření základních letových vlastností a ovladatelnosti stroje. Na podzim 1979 se do testů funkce všech palubních systémů zapojil rovněž druhý prototyp (N552GL). V době záletu prvního sériového Gates Leargetu 55 v srpnu 1980 registroval výrobce více než 100 závazných objednávek. Po certifikaci 18. března 1981 začali od konce dubna zákazníci přebírat nové letouny. Jejich výroba probíhala v pobočném závodě Gates Learjet Corporation v Tucsonu ve státě Arizona. Také „Pětapadesátka“ byla během výroby postupně modernizována.\n\nV září 1980 vzlétl Gates Learjet 25G, vyvinutý společně firmami Gates Learjet a Dee Howard Company. Úprava vycházela z „Déčka“ s pozměněnou avionikou, palubním vybavením a s přídavnými nádržemi, které zvyšují dolet o 20%. Celková výroba modelu 25 dosáhla 368 kusů všech verzí.\n\nNa podzim roku 1983 došlo k předvedení modernizované modelové řady Gates Learget 35A/36A provedená ve spolupráci se společností Dee Howard Company. Na modernizované pohonné jednotky Garret TFE 731-2B byly instalovány nově navržené obraceče tahu, modernizaci prodělal také kokpit vybavený vícefunkčními obrazovkami.\n\nV září 1986 byl představen modernizovaný Learjet 55, který měl pilotní kabinu vybavenou vícefunkčními obrazovkami a digitálními přístroji namísto klasických analogických. Zvýšena byla rovněž zásoba pohonných hmot v aerodynamicky vylepšeném křídle. Takto modifikované letouny nesly označení Learjet 55B.\n\nDalší inovací Learjetu 55B vznikl v září 1987 Learjet 55C s dvojicí 2,88 m dlouhých motýlkových ploch pod zádí trupu. Zdokonalila se tak stabilita letu při všech rychlostech, zejména pak při přistávání. Zlepšené aerodynamice letounu odpovídají také pylony nesoucí motory Garret AiResearch TFE731-3A-2A o tahu 16,46 kN. Jejich zadní odtoková část je prodloužena a plynule přechází do trupu. Osvědčení o letové způsobilosti bylo vydáno FAA v prosinci 1988. Vestavbou přídavných nádrží za účelem zvýšení doletu vznikly ještě verze Learjet 55C/ER (dolet 4331 km) a Learjet 55C/LR (dolet 4651 km).\n\nV září 1987 došlo k další změně majitele. Společnost Integrated Acquisition Inc. získala 64,8% podíl ve firmě Gates Learjet a zároveň změnila její název na Learjet Corporation. V této době majetkových změn přichází společnost po modelu 55C s menším letounem Learjet 31 pro 7 až 8 cestujících, což byla modernizace osvědčených typů 35 a 36. Nový model byl opatřen křídlem Longhorn s winglety a dvojicí invertních motýlkových kýlových ploch pod trupem. Staly se trvalou součástí všech nadcházejících verzí. První prototyp (N311DF) upravený z Learjetu 35A uskutečnil premiérový let 11. května 1987.\n\nV dubnu 1990 byl začleněn do letecké divize Bombardier Aerospace kanadského koncernu Bombardier. Bombardier nabídl částku 75 milionů US dolarů společně s převzetím všech dluhů. Pod názvem Learjet Incorporation se tak výrobní závod ve Wichitě stal součástí Bombardieru, který s sebou přinesl silnější reklamní podporu a nová odbytiště.\n\nPrvním novým modelem, který vznikl pod vedením Bombardieru, byl Learjet 60, který úzce navazoval na variantu 55C. Přístrojové vybavení již bylo plně digitální od společnosti Rockwell Collins, k základnímu vybavení patřil také povětrnostní radar WXR840 a autopilot. Pilotní kabina dostala nové zasklení s větší plochou vyhřívaných čelních skel. Šesti až devítimístná kabinová část byla rozšířena o 70 mm a prodloužena o 710 mm, zavazadlový prostor byl zvětšen na celkovou kapacitu 1,67 m³. Se zvýšenou maximální vzletovou hmotností byl upraven také podvozek letadla. První prototyp přestavěný z verze 55 poprvé vzlétl 18. října 1990, poháněný dvojicí motorů TFE731-3A-2A. Po testech letových vlastností byly zaměněny za silnější pohonné jednotky Pratt & Whitney Canada PW305A o tahu 20,46 kN, se kterými poprvé vzlétl 13. června 1991. První sériový kus (N601LJ) opustil výrobní závod 15. června 1992.\n\nV červenci 1991 vystřídala na výrobním pásu ve Wichitě základní verzi 31 nová zdokonalená varianta Learjet 31A s novým přístrojovým vybavením. Navíc může být na přání odběratelů vybaven brzdícím padákem pro zkrácení délky přistání. Pro zákazníky požadující delší dolet byl připraven Learjet 31A/ER s vestavěnou trupovou přídavnou nádrží. Jeden Learjet 31A (výr. č. 31A-095, OK-AJD) byl v létech 1995 až 1996 provozován pro potřeby majitele vítkovických železáren, firmu ICEC, jako služební letoun.\n\nV září 1992 byl ohlášen vývoj zcela nové konstrukce pod vedením Bombardieru, Learjet 45, navazující na variantu 31A. Na jeho konstrukci se podílely společnosti z USA, Kanady a Velké Británie, které působí pod tímto koncernem. Prodloužený trup o 2,85 m pojme až 9 cestujících. U „Pětačtyřicítky“ bylo použito nové křídlo navržené odborníky v NASA, které má mírně zvětšenou šípovitost a změněnou mechanizaci. Ve standardní výbavě je také povětrnostní radar Primus 650. Za pohon byla zvolena dvojice motorů Honeywell TFE731-20 o tahu 15,57 kN. Trup Lerjetů 45 byl vyráběn v severoirském Belfastu u společnosti Shorts a křídla u kanadské firmy Downsview. Konečná montáž pak probíhala ve Wichitě, kde byla v roce 1994 zahájena kompletace prvního prototypu (N45XL). Ten poprvé vzlétl 7. října 1995. Další 4 prototypy se v průběhu let 1996 a 1997 zapojily do testů jednotlivých systémů. Poslední pátý prototyp odpovídal sériovému provedení a sloužil k ověření spolehlivosti a měření hluku v kabině. Certifikace byla vystavena v roce 1998 a 28. července toho roku byl první sérioví kus (N903HC) předán zákazníkovi.\n\nV srpnu 1998 byl předán dvoutisící vyrobený Learjet, kterým se stal model 45 s imatrikulací N158PH.\n\n31. srpna 2002 poprvé vzlétl prototyp stroje Bombardier Learjet 40 (N45XL), který vychází z modelové řady 45. Již 5. září byl následován prvním sériovým kusem (N40LJ). Podobně jako u většího Learjetu 45 je výroba rozdělena mezi společnost Shorts a Downsview s konečnou montáží ve Wichitě. Stejné jsou také motory Honeywell (Allied-Signal/Garrett) TFE731-20. Prvním oficiálním zákazníkem se stal italský provozovatel Eurojet Italia.\n\nV roce 2002 byl rovněž předveden Learjet 45XR s delším doletem a novými motory Honeywell TFE731-20BR.\n\nV roce 2006 obohatil rozsáhlou nabídku verzí typ Bombardier Learjet 60 XR, který úzce navázal na na zavedenou variantu Learjet 60. Hlavní modernizací prošel kokpit. Úpravou uložení podlahy bylo dosaženo zvýšení stropu palubní kabiny. modifikací prošel rovněž přetlakový systém a klimatizace. První exemplář (imatrikulace N50163) vzlétl z letiště Eastern Iowa Airport v Cedar Rapids 3. dubna 2006. Pohon zajišťovala dvojice turbodmychadlových motorů Pratt & Whitney PW305A s tahem po 20,46 kN.\n\nNejvětším vojenským uživatelem se stalo USAF, které v roce 1983 objednalo formou pronájmu 80 strojů Gates Learjet 35A, které obdržely typové označení C-21A. Dodávka byla realizována v období od dubna 1984 do října 1985. Jejich úlohou ve vojenském letectvu Spojených států se stala přeprava VIP osob a nákladu a rovněž letecká lékařská služba. Nejvíce Learjetů tak operovalo u 375. křídla letecké evakuace. Další letouny byly určeny pro přepravu vyšších velících důstojníků na řadě základen USAF v USA, Japonsku a Německu. V září 1987 USAF využilo odkoupení všech pronajatých strojů za cenu 180 miliónů dolarů. V létě roku 1987 zařadila čtyři kusy C-21A do své výzbroje také Národní garda Spojených států amerických.\n\nDruhým největším světovým vojenským uživatelem se stala Brazílie, která převzala 12 kusů letounů Learjet 35, v evropě pak letectvo Jugoslávie, kde od 80. let létala ve vojenských a vládních službách více než desítka Learjetů verzí 24, 25 a 35. Dalšími operátory se stalo např. Japonsko, které odebralo pět kusů letounů pod vojenským označením U-36A Learjet, Irák (6 kusů Learjet 35A), Finsko (3 kusy Learjet 35A), Thajsko (3 kusy Learjet 35A) a Argentina (5 kusů Learjet 35A).\n\nVe vojenské oblasti jsou Learjety využívány k radioelektronickému boji, protiponorkovému a pohraničnímu hlídkování, průzkumu, vlekání terčů a jako řídící stanoviště a nosiče přehledových radiolokátorů.\n\nVe dnech 23. až 26. května 1966 uskutečnil prototyp Learjetu 24 řízený Henry Beairdem let kolem světa, při kterém ustanovil ve své kategorii 18 světových rekordů. Během letu o délce 36 995 km, který trval 50 hodin 39 minut čistého letového času byli na palubě také piloti Rick King a John O. Lear a pozorovatel John Zimmerman.\n\n17. května 1976 odstartoval z Denveru Gates Learjet 36 profesionálního golfového hráče Arnolda Palmera k etapovému obletu zeměkoule. Trasu dlouhou 36 989,96 km překonal Palmer společně s Jamesem Birem za 48 hodin 48 minut čistého letového času. Průměrná rychlost 644,107 km/h znamenala získání světového rekordu ve třídě C-1-g.\n\nVe dnech 19. a 20. února 1979 ustavil Neil Armstrong sérii pěti rekordů v kategorii C-1-e. V druhý den svých rekordních pokusů dosáhl ustáleného horizontálního letu ve výšce 15 584,6 m, což znamenalo světový rekord ve výšce v horizontálním letu a ve výšce dosažené bez platícího zatížení.\n\n\n\n"}
{"id": "1036478", "url": "https://cs.wikipedia.org/wiki?curid=1036478", "title": "Dragonfly", "text": "Dragonfly\n\nDragonfly může být:\n\n"}
{"id": "1036480", "url": "https://cs.wikipedia.org/wiki?curid=1036480", "title": "Jan Sládek", "text": "Jan Sládek\n\nJan Sládek (20. května 1906, Kunčičky, Ostrava – 30. července 1982, Praha) byl český malíř, ilustrátor, grafik, typograf, scénograf, kostýmní výtvarník a pedagog.\n\nNarodil se v rodině Jana Sládka (1869–??), kancelisty horního úřadu (Bergamtkanzelist) a jeho manželky Františky, rozené Trnkové (1878–??).\n\nJan Sládek vystudoval v letech 1921-1925 Obchodní akademii v Ostravě, umělecké vzdělání získal v malířském ateliéru Patrika Ungermanna. V Ostravě působil jako malíř a grafik a také jako organizátor kulturního života. Byl též pedagogem na zlínské Škole umění. V jeho volné tvorbě, které se věnoval do konce 50. let, se objevuje sociální tematika a vliv kubismu.\n\nPo skončení druhé světové války se přesunul do Prahy a kromě ilustrování knih se věnoval především scénografii. V letech 1945–1979 pracoval jako scénograf Realistického divadla Zdeňka Nejedlého v Praze (od roku 1950 jako vedoucí výpravy). Postupně se stal jedním z předních osobností české scénografie a řadí se k zakladatelům moderního scénografického projevu.\n"}
{"id": "1036486", "url": "https://cs.wikipedia.org/wiki?curid=1036486", "title": "Saint-Julien-du-Sault", "text": "Saint-Julien-du-Sault\n\nSaint-Julien-du-Sault je francouzská obec v departementu Yonne v regionu Burgundsko-Franche-Comté. V roce 2011 zde žilo 2 367 obyvatel.\n\nArmeau, Bussy-le-Repos, La Celle-Saint-Cyr, Cézy, Précy-sur-Vrin, Villeneuve-sur-Yonne, Villevallier\n\n\"Počet obyvatel\" \n\n\n"}
{"id": "1036487", "url": "https://cs.wikipedia.org/wiki?curid=1036487", "title": "Edson Piauí", "text": "Edson Piauí\n\nEdson Décimo Alves de Araújo, známý jako Edson Piauí, (2. prosince 1986, Floriano, Piauí, Brazílie – 1. listopadu 2014, Floriano, Piauí, Brazílie) byl brazilský fotbalový obránce.\n\nBěhem své kariéry působil v klubech Clube Atlético Paranaense, Clube Atlético do Porto, Santa Cruz FC, Clube Náutico Capibaribe, Salgueiro, ABC FC, Associação Desportiva Confiança, Mogi-Mirim, Oeste-SP a Boa Esporte Clube.\n\nV sobotu 1. listopadu 2014 byl zastřelen pěti ranami z pistole před restaurací v brazilském městě Floriano. V době vraždy mu bylo 27 let. Těsně před smrtí podepsal předběžnou smlouvu s klubem Rio Claro Futebol Clube.\n\n"}
{"id": "1036488", "url": "https://cs.wikipedia.org/wiki?curid=1036488", "title": "Fridrich Hesensko-Darmstadtský", "text": "Fridrich Hesensko-Darmstadtský\n\nFridrich Hesensko-Darmstadtský (28. února 1616, Darmstadt – 19. února 1682, Vratislav) byl německý voják. Konvertoval z protestantství na katolickou víru a stal se kardinálem.\n\nNarodil se jako dvanáctý potomek luterána Ludvíka V. Hesensko-Darmstadtského a Magdaleny Braniborské. Ve dvaceti letech konvertoval na katolickou víru a vstoupil do maltézského řádu.\n\nJako voják sloužil v několika válečných konfliktech a u španělského námořnictva dosáhl hodnosti admirála. V roce 1647 se stal velkopřevorem maltézského řádu a cestoval po Itálii, Německu a Španělsku.\n\nUsadil se v Římě a vstoupil do služeb papeže Inocence X., který jej roku 1652 kreoval kardinálem. Účastnil se papežských konkláve v letech 1655, 1667 a 1669.\n\nByl zvolen papežským legátem švédské královny Kristýny I., která konvertovala na katolickou víru a přijela v listopadu 1655 do Říma.\n\nRoku 1664 byl kandidátem císařského dvora ve volbě olomouckého biskupa, biskupem však byl zvolen Karel z Lichtenštejna-Kastelkornu.\n\nRoku 1671 byl zvolen vratislavským biskupem. Zemřel 19. února 1682 ve Vratislavi a jeho ostatky jsou uloženy v katedrále svatého Jana Křtitele.\n\n"}
{"id": "1036492", "url": "https://cs.wikipedia.org/wiki?curid=1036492", "title": "Hawaii 5-0", "text": "Hawaii 5-0\n\nHawaii 5-0 (též Havaj 5-0, v anglickém originále Hawaii Five-0) je americký akční kriminální televizní seriál americké televizní stanice CBS, který se vysílá od 20. září 2010. Jedná se o remake seriálu \"Hawaii Five-O\" vysílaného v USA v letech 1968-1980. Seriál se začal vysílat přesně 42 let od premiéry původního seriálu. Ačkoli základní děj a postavy jsou podobné, je tento seriál z části odlišný. Jak vypovídá název seriálu, děj se odehrává na Havajských ostrovech. Seriál popisuje práci speciální jednotky Five-0, která je založena havajskou guvernérkou. Jednotka Five-0 řeší závažné kriminální případy od teroristických útoků až po vraždy a únosy.\n\nStanice objednala produkci desáté řady v květnu 2019. Ta měla premiéru dne 27. září 2019.\n\nDůstojník amerického námořnictva velitel \"Steve McGarrett\" se vrací domů na Havaj, aby vyšetřil vraždu svého otce. Guvernérka mu nabídne, aby si sestavil vlastní vyšetřovatelský tým, který má imunitu, prostředky a nemusí dodržovat běžná pravidla. Dále se objevuje detektiv \"Danny Williams\" z New Jersey, který má vyšetřovat smrt Stevova otce. Poté co Steve přebere případ a nemá koho přizvat do svého speciálního týmu, tak se rozhodne pro Dannyho, se kterým se zprvu nemají rádi. Při vyšetřování narazí na bývalého policistu a policejního \"svěřence\" Stevova otce \"China Ho Kellyho\", který byl falešně obviněn z korupce. Steve se rozhodne, že i jeho přizve do svého týmu. Dalším členem týmu se stává Chinova sestřenice \"Kono Kalakaua\", která nedávno dostudovala policejní akademii. Stejně jako v původním seriálu, seriál protíná dějová linie mezi Stevem a hlavním \"záporákem\" \"Wo Fatem\", který ovládá místní podsvětí a stojí za vraždou Stevových rodičů. V průběhu seriálu se je poodhalena skutečnost, že guvernérka s Wo Fatem spolupracuje či skutečnost, že Stevova matka stále žije. Kromě toho, tým vyšetřuje různé závažné zločiny, jako jsou teroristické činy, únosy, vraždy apod. V dalších seriích se k týmu přidává Stevova přítelkyně z námořnictva \"Catherine Rollins\" a také bývalý velitel SWATu z Chicaga \"Lou Grover\".\nVelitel \"Steve McGarrett\" (Alex O'Loughlin) je bývalý voják Navy Seal v americkém námořnictvu. Během svých misí v zahraničí pronásledoval teroristy po celém světě, což se projevuje na jeho vyšetřování. V seriálu se stává zakladatelem speciální jednotky Five-0. Vyznačuje se svým neortodoxním přístupem k vyšetřování, což je v rozporu se správným přístupem jeho parťáka \"Dannyho Williamse\". Je velice fyzicky zdatný a umí několik bojových umění. Své dětství strávil na Havajských ostrovech se svými rodiči a sestrou. Když mu bylo patnáct let, jeho matka údajně zemřela při autonehodě a jeho otec ho poslal na výcvik k námořnictvu ke svému příteli Joe Whitetovi. Kromě toho umí plynně havajsky a čínsky. V seriálu se jeví jako dokonalý a neohrožený bojovník proti zločinu a proto ho Danny nazývá supermanem.\n\n\"Danny Williams\" (Scott Caan) je policejním detektivem z New Jersey. Na Havajské ostrovy se přistěhoval, aby mohl navštěvovat svou malou dceru Grace, která zde bydlí s Dannyho bývalou ženou Rachel a přítelem Stanem. Dannyho případ na Havajských ostrovech, byla smrt Johna McGarretta - Stevova otce. Poté co Steve převzal případ, přijal Dannyho do Five-0. Ze začátku se Danny a Steve moc rádi neměli, ale během seriálu se z nich stávají nejlepší přátelé. I přesto je v seriálu nezpočet hádek mezi těmito postavy doplněných Dannyho vtipnými komentáři. Když byla jeho dcera malá, tak neuměla vyslovit jeho jméno a proto mu říkala Danno. Toto pojmenování se stalo Dannyho přezdívkou, kterou používá zejména Steve ve slavné hlášce \"Book'em Danno!\" (\"Zašij ho Danno!\").\n\nDetektiv poručík \"Chin Ho Kelly\" (Daniel Dae Kim) je bývalým místním policistou, který byl svěřencem Stevova otce Johna McGarretta. Bohužel byl falešně obviněn z korupce a proto odešel od policie. Se Stevem se znali už ze střední školy a proto se Steve rozhodl, že ho přijme do svého týmu. Postupem času se odhaluje Chinova nevina a dostane možnost vrátit se k policii, to ovšem nepřijme.\n\n\"Kono Kalakaua\" (Grace Park) je sestřenice China Ho Kellyho. Krátce poté, co dostudovala policejní akademii, jí Steve na návrh China také bere pod svou ochranu. V týmu nejlépe ovládá moderní technologie a také umí bojové umění.\n\nPoručík \"Catherine Rollins\" (Michelle Borth) sloužila spolu se Stevem u námořnictva, kde se i poznali. Steve jí často prosí o různé laskavosti, např. použití vojenského satelitu k lokalizaci podezřelého. Postupně spolu v seriálu navazují milostný vztah a poté co Catherine odchází od námořnictva, jí Steve ve čtvrté sérii také přijme do svého týmu. Ovšem jen na krátkou dobu, protože na konci této série Catherine odjíždí pomoci svým přátelům do Afghánistánu.\n\nKapitán \"Lou Grover\" (Chi McBride) je šéfem SWATu z Chicaga. Se svojí rodinou se přestěhoval na Havajské ostrovy, protože ho propustili z práce. Když se poprvé ve čtvrté sérii setkal s týmem, nelíbilo se mu, že neustále porušují pravidla a že si mnoho věcí dělají po svém a proto si ze začátku spolu nesedli. Během této série se spolu usmířili a stali se přáteli. Poté, co na konci čtvrté série dostal ze SWATu výpověď, když zachraňoval svou dceru, mu Steve nabídl místo v jejich týmu.\n\nDoktor \"Max Bergman\" (Masi Oka) je soudní patolog. Od druhé do poloviny sedmé série byl halvní postavou.\n\n\"Jerry Ortega\" (Jorge Garcia) se poprvé objevil až ve čtvrté sérii a v páté sérii se stal hlavní postavou. Od druhé poloviny sedmé série je členem týmu.\n\n\n"}
{"id": "1036493", "url": "https://cs.wikipedia.org/wiki?curid=1036493", "title": "Saint-Julien", "text": "Saint-Julien\n\nSaint-Julien může být:\n\n\n"}
{"id": "1036494", "url": "https://cs.wikipedia.org/wiki?curid=1036494", "title": "Kdo za pravdu hoří", "text": "Kdo za pravdu hoří\n\nKdo za pravdu hoří (slovensky , původně také nebo ) je původně báseň evangelického faráře Karola Kuzmányho z poloviny 19. století později vnímaná především jako píseň. Tiskem vyšla poprvé v literární příloze Slovenských národních novin Orel tatranský dne 4. dubna 1848 pod názvem . \nSám Kuzmány, který jinak publikoval převážně česky, vytvořil i českou variantu, kterou napsal dne 4. března 1852 ve Vídni do památníku Adely Ostrolúcké.. Vydání v Orlu navrhovalo možnost zpívat báseň na melodii německé písně (jejím autorem byl Karl Groos), dokud někdo nesloží původní slovenský nápěv. Ten později složil Štefan Fajnor. \n\nV době, kdy bylo Slovensko součástí Uherska, byla píseň spolu s písněmi \"Hej, Slováci\" a \"Nad Tatrou sa blýska\" považována za píseň vlasteneckou, plnící úlohu národní hymny. Na rozdíl od písně \"Nad Tatrou sa blýska\", která byla slovenskou částí Československé hymny a od rozpadu Československa je hymnou samostatného Slovenska, a písně \"Hej, Slováci\", která byla hymnou vazalského Slovenského štátu za druhé světové války, se ale nikdy oficiální slovenskou hymnou nestala, byť její první dvě sloky jsou hymnou Matice slovenské. \n\nI v období samostatného Slovenska ovšem zůstává \"Kto za pravdu horí\" mezi příležitostně diskutovanými kandidáty navrhovanými pro případ změny slovenské hymny. Když například při příležitosti vstupu Slovenska do Evropské unie v roce 2004 bývalý prezident Michal Kováč navrhoval změnu slovenské hymny, ozývaly se hlasy navrhující nahradit \"Nad Tatrou sa blýska\" právě písní \"Kto za pravdu horí\" nebo písní \"Aká si mi krásna\".\n\nV Čechách je píseň spojena spíše s náboženstvím, byla součástí vícero prvorepublikových zpěvníků protestantských církví (byť třeba v oddíle věnovaném písním vlasteneckým) a je chápana i jako přihlášení se k odkazu Jana Husa. Píseň nazpívala také skupina Berani, kde působil Miloš Rejchrt.\n"}
{"id": "1036497", "url": "https://cs.wikipedia.org/wiki?curid=1036497", "title": "Temco Aircraft", "text": "Temco Aircraft\n\nTemco Aircraft Corporation (původně Texas Engineering & Manufacturing Company - TEMCO) byla americká firma (zejména letecký výrobce) založená roku 1946 v americkém městě Dallas v Texasu podnikatelem Robertem McCullochem. V roce 1960 byla sdružena s firmou Ling-Altec Electronic Jamese Linga. O rok později tato skupina vytvořila společně s texaským leteckým výrobcem Chance Vought konglomeraci Ling-Temco-Vought, která dala vzniknout známému útočnému letounu LTV A-7 Corsair II.\n\n\n\n\n"}
{"id": "1036500", "url": "https://cs.wikipedia.org/wiki?curid=1036500", "title": "Svaz jugoslávských odborů", "text": "Svaz jugoslávských odborů\n\nSvaz jugoslávských odborů (srbochorvatsky Savez sindikata Jugoslavije/Савез синдиката Југославије, makedonsky Сојуз на синдикатите на Југославија, slovinsky Zveza sindikatov Jugoslavije) byl jednotnou odborovou organizací na území Socialistické federativní republiky Jugoslávie. \n\nJugoslávský svaz odborů vznikl navázáním na tradici meziválečných odborů, které byly v nemilosti tehdejšího královského režimu (v roce 1940 byly dokonce postaveny mimo zákon). Hned v lednu 1945 však byly v Bělehradě zřízeny nové odbory, které od roku 1948 nesly název Svaz jugoslávských odborů. Fungování odborů v dobách existence socialistické Jugoslávie nicméně odrážela poměry tehdejšího komunistického režimu. SJO byl oficiálně rozdělen na 6 republikových a 2 regionální organizace. Úkolem svazu odborů bylo oficiálně prohlubování samosprávy pracujících a znemožňování zásahu státu (byrokratických tendencí) do fungování podniků. V každém jugoslávském podniku byla vždy automaticky zřizována organizace SJO. Členství v organizaci však bylo oficiálně dobrovolné. V roce 1978 měl Svaz jugoslávských odborů celkem 4,9 milionů členů. \n\nKoordinaci organizace zajišťovala Ústřední rada (srbochorvatsky \"Centralno vijeće/Centralno veće\"), která zajišťovala úzkou spolupráci odborů se Svazem komunistů Jugoslávie. Řada vrcholných představitelů státu dříve působila v odborech, než zastupovali významné stranické i státní posty (např. Mika Špiljak). V prezídiu odborů se dbalo na poměrné zastoupení pro každý z jugoslávských národů a národností. Nejvyšším orgánem byl sjezd, který byl svoláván jednou za čtyři roky. SJO nebyl členem světové federace odborů, ani jiné mezinárodní organizace.\n\n"}
{"id": "1036503", "url": "https://cs.wikipedia.org/wiki?curid=1036503", "title": "Forges", "text": "Forges\n\nForges je název nebo součást názvu více obcí ve Francii:\n\n"}
{"id": "1036506", "url": "https://cs.wikipedia.org/wiki?curid=1036506", "title": "Hans von Kulmbach", "text": "Hans von Kulmbach\n\nHans Suess von Kulmbach (Hans Süß, někdy uváděn jako von Culmbach), ( * kolem 1480, Kulmbach – † mezi 17. zářím a 17. prosincem 1522, Norimberk), byl německý renesanční malíř a grafik, doložený jako nejstarší žák Albrechta Dürera.\nV letech 1491-95 se učil u Michaela Wolgemuta, a po roce 1505 v dílně Albrechta Dürera. Je pravděpodobné, že znal práce benátského malíře Jacopo de' Barbari, který v té době pracoval v Norimberku. V roce 1505 založil svou vlastní dílnu v Norimberku a roku 1511 se stal občanem Norimberka. Kolem roku 1510, kdy Dürer přestal přijímat zakázky na oltáře, převzal je Hans von Kulmbach. Pracoval pro císaře Maxmiliána I. Habsburského a Kazimíra Hohenzollern, markraběte von Brandenburg-Kulmbach. V letech 1509-11 a 1514-15 pracoval v Krakově. \n\nHans von Kulmbach je autorem oltářních obrazů a portrétů. Na objednávku starosty Krakova a královského bankéře Johana Bonnera zhotovil dva oltáře pro jeho rodinu v kapli Ducha svatého v kostele Panny Marie. Mariánský oltář v Krakově dokončil roku 1511. Z obou oltářů se dochovaly pouze fragmenty. Z cyklu věnovaného životu sv. Jana Křtitele se zachoval pouze výjev Ukládání sv. Jana do hrobu. \n\nRůžencový triptych byl součástí polyptychu Mariánského oltáře, jehož centrální část a křídla byly původně určeny pro Walburgiskapelle na Norimberském hradě a později se nacházely v majetku prince Thurn-Taxise v Regensburgu. Nyní jsou tři desky v Museo Thyssen-Bornemisza, Madrid a spodní část s obrazem \"Smrt Panny Marie\" ve Staatsgalerie, Bamberg. \n\nMezi jeho nejcennější díla patří vitráže Zavraždění svatého Stanislava, Mučednictví svatého Šebestiána, Mučednictví svatého Erasma, malovaná skleněná okna v kostele St. Sebald v Norimberku, a Welserova vitráž ve Frauenkirche v Norimberku. \n\nPo roce 1515, pod vlivem Dürerova žáka a představitele Dunajské školy Albrechta Altdorfera, maloval na pozadí svých obrazů romantické krajiny. Byl také autorem knižních ilustrací (mimo jiné německého humanisty Conrada Celtise) a kreseb. Do současnosti se zachovalo kolem 70 jeho dřevorytů. \n\n"}
{"id": "1036507", "url": "https://cs.wikipedia.org/wiki?curid=1036507", "title": "Zdeněk Souček", "text": "Zdeněk Souček\n\nZdeněk „Frank“ Souček (9. září 1917 Brno – 24. prosince 1967 ostrov Macquarie) byl australský lékař, polárník a průzkumník tropických oblastí českého původu. Jeho otcem byl český středoškolský učitel, člen Sokola a oběť nacistické okupace Antonín Souček.\n\nPo absolvování gymnázia v Bučovicích (1936) zahájil studia na Lékařské fakultě Masarykovy univerzity v Brně. Ve studiu po válce pokračoval na Lékařské fakultě Karlovy Univerzity v Praze kde promoval v roce 1947 a získal titul MUDr. Pracovat začal v Prachaticích, kde se také seznámil se svou budoucí ženou.\n\nV září 1948 emigroval do Západního Německa a o rok později do Austrálie, kde vstoupil do programu pro výzkum (ANARE) Antarktidy. Rok 1952 strávil na ostrově Macquarie v jihozápadní části Tichého oceánu, ale následující léta až do roku 1959 pracoval na ostrově Nové Irsko. Kromě tropické medicíny se zde věnoval i antropologickému výzkumu. Po návratu, zejména v období mezi roky 1959–1967, se zúčastnil dvanácti antarktických expedicí, na kterých sloužil jako lékař, vedoucí lékař nebo zástupce vedoucího expedice. V roce 1965 se zúčastnil americko-novozélandské oceánografické výpravy Rossovým mořem na Ballenyho ostrovy a na podmořský Masquriův hřbet. Studoval vliv extrémních podmínek na lidský organismus a baktérie v zažívacím traktu polárních ptáků a savců. Pracoval hlavně na ostrově Macquarie a stanici Wilkes (1960, 1962). Výsledky spolu s kolegy publikoval v několika odborných pracích. Zemřel na infarkt myokardu na ostrově Macquarie. Urna s jeho popelem byla na přání jeho manželky umístěna v jejím rodišti ve Vodňanech.\n\nV poválečném období byl asi prvním z Čechů, kteří v Antarktidě prováděli výzkumné práce. Zdeněk Souček byl posmrtně vyznamenán britskou královnou medailí \"Polar medal (1969)\" a americkou medailí \"Antarctica Service Medal (1997)\".\n\n\n"}
{"id": "1036511", "url": "https://cs.wikipedia.org/wiki?curid=1036511", "title": "Šibice", "text": "Šibice\n\nŠibice jsou názvem několika míst:\n\n"}
{"id": "1036512", "url": "https://cs.wikipedia.org/wiki?curid=1036512", "title": "Stroukoff Aircraft", "text": "Stroukoff Aircraft\n\nStroukoff Aircraft Corporation byla americká společnost založená v roce 1954 ruským emigrantem Michaelem Stroukoffem, šlo o nástupce firmy Chase Aircraft, který sídlil v závodech bývalé Chase Aircraft. Zabývala se vývojem variant vojenského transportního letadla Fairchild C-123 Provider, ale žádná z nich se nedostala do sériové výroby a firma v roce 1959 zanikla.\n\nStroukoff vyvíjel na třech zapůjčených letadlech Fairchild C-123 Provider (od USAF) verzi \"Pantobase\", což byl univerzální podvozek, který měl být schopen přistání na rovném povrchu – na zemi, na vodě a na sněhu. Po úspěšných testech si US Air Force objednalo prototyp Stroukoff YC-134. Program byl ale později zrušen.\n\n"}
{"id": "1036515", "url": "https://cs.wikipedia.org/wiki?curid=1036515", "title": "ČAS-service", "text": "ČAS-service\n\nČAS – SERVICE a.s., v letech 1992–1997 ČSAD ČAS Znojmo a.s., prezentující se v rámci skupiny ČAS Znojmo, je autobusový dopravce ze Znojma.\n\nSpolečnost vznikla jako ČSAD ČAS Znojmo s.r.o. v roce 1992 privatizací (osobní i nákladní doprava) státního podniku ČSAD Znojmo, který vznikl transformací dopravního závodu národního podniku ČSAD Brno, který sídlil ve Znojmě, Dobšická 2 a měl číslo 613. Do tohoto závodu spadaly i provozovny v Moravském Krumlově v ulici Okružní a v Miroslavi v ulici Nádražní. V současné době je využíván pouze areál ve Znojmě.\n\nV roce 1997 se změnil název společnosti na současný ČAS – SERVICE a.s. V roce 2014 byly akcie na majitele nahrazeny akciemi na jméno. Není veřejně známo, kdo jsou vlastníci akcií, obchodní rejstřík nezmiňuje žádného majoritního vlastníka.\n\nAž do roku 2003 byl v okrese Znojmo majoritním dopravcem včetně MHD ve Znojmě. Se vznikem krajů došlo v roce 2002 k sjednocení cen dopravního výkonu na 26 Kč ve všech okresech, což pro okres Znojmo znamenalo snížení ceny, s čímž dopravce nesouhlasil. Z tohoto důvodu se společnost ČAS-SERVICE dostala do několikaletého soudního sporu s Krajským úřadem Jihomoravského kraje. Na konci června 2003 vydal krajský úřad licence dopravcům Znojemská dopravní společnost - PSOTA, Břežanská dopravní společnost, BK BUS a BDS, které začal dotovat na linkách do té doby provozovaných ČASem. Až do konce května 2005 ČAS provozoval vybrané spoje na regionálních linkách v komerčním režimu a duplicitně s novými dopravci. Poté ČAS provozoval pouze MHD ve Znojmě a Moravském Krumlově (linka 830510). O linku 830510 přišel po výběrovém řízení v roce 2006 při rozšiřování IDS JMK, linku poté provozovala společnost Znojemská dopravní společnost - PSOTA. O provoz ve Znojmě přišel k poslednímu prosinci roku 2009 ze stejného důvodu.\n\nPřehled provozovaných linek v roce 2017:\n\nPo ukončení provozu regionálních linek společnost provozovala mimo výše uvedené také dálkové linky 830110 Znojmo – Brno, 830010 Znojmo – Praha, 830050 Znojmo – Ostrava, 000389 Praha – Dubrovnik. Ty však byly postupně omezovány a rušeny.\n\nProtože nadále provozuje společnost přes spřízněnou firmu znojemské autobusové stanoviště, nebyli noví regionální dopravci od roku 2003 na toto nádraží puštěni. Tato situace byla vyřešena až v roce 2010, kdy byl otevřen nový přestupní terminál v těsném sousedství vlakového nádraží.\n\n20.2.2017 byl vozový park následující:\n"}
{"id": "1036518", "url": "https://cs.wikipedia.org/wiki?curid=1036518", "title": "Autreville (Aisne)", "text": "Autreville (Aisne)\n\nAutreville je francouzská obec v departementu Aisne v regionu Hauts-de-France. V roce 2011 zde žilo 824 obyvatel.\n\nBichancourt, Chauny, Pierremande, Sinceny\n\n\"Počet obyvatel\" \n\n"}
{"id": "1036520", "url": "https://cs.wikipedia.org/wiki?curid=1036520", "title": "Autreville", "text": "Autreville\n\nAutreville je název nebo součást názvu více obcí ve Francii:\n\n"}
{"id": "1036522", "url": "https://cs.wikipedia.org/wiki?curid=1036522", "title": "Viorel Moldovan", "text": "Viorel Moldovan\n\nViorel Dinu Moldovan (* 8. července 1972, Bistrița) je bývalý rumunský fotbalový útočník a reprezentant. Účastník Mistrovství světa 1998 ve Francii, EURA 1996 v Portugalsku a EURA 2000 v Nizozemsku a Belgii.\n\nPo skončení aktivní hráčské kariéry se stal trenérem. Od roku 2014 je asistentem trenéra u rumunská reprezentace.\n\nJako hráč působil mimo Rumunska ve Švýcarsku, Anglii, Turecku, Francii a Spojených arabských emirátech.\n\nV A-mužstvu Rumunska debutoval 22. 9. 1993 v Bukurešti v přátelském zápase proti týmu Izraele, Rumunsko vyhrálo 1:0.\n\nZúčastnil se Mistrovství světa 1998 ve Francii (vyřazení Chorvatskem v osmifinále výsledkem 0:1), Mistrovství Evropy 1996 v Anglii (vyřazení v základní skupině B, Rumunsko nezískalo ani bod) a Mistrovství Evropy 2000 v Belgii a Nizozemsku (porážka 0:2 ve čtvrtfinále proti Itálii).\n\nBěhem svého působení v národním týmu vstřelil v 75 zápasech celkem 25 reprezentačních branek.\n\n"}
{"id": "1036524", "url": "https://cs.wikipedia.org/wiki?curid=1036524", "title": "Pier Giorgio Frassati", "text": "Pier Giorgio Frassati\n\nBlahoslavený Pier Giorgio Frassati, T.O.S.D., (6. dubna 1901, Turín – 4. července 1925 tamtéž) byl italský dominikánský terciář, kterého v roce 1990 blahoslavil papež Jan Pavel II. Je patronem mládeže, studentů a Katolické akce.\n\nByl synem senátora a italského velvyslance v Berlíně. V mládí byl členem řady katolických sdužení a společenství. Kromě studia (na technice v Turíně) se věnoval apoštolské a sociální činnosti, sportu, rád podnikal výlety do hor. V osmnácti letech se dostal do kontaktu s řádem dominikánů, studoval jeho charisma a 28. května 1922 vstoupil do třetího řádu, přijal jméno Jeroným. Jeho vzory byla svatá Kateřina Sienská a svatý Tomáš Akvinský. Zemřel ve 24 letech na obrnu.\n\n"}
{"id": "1036526", "url": "https://cs.wikipedia.org/wiki?curid=1036526", "title": "Knipex", "text": "Knipex\n\nKnipex-Werk C. Gustav Putsch KG, známá jen jako Knipex, je německá komanditní společnost, výrobce profesionálního ručního nářadí, především různých typů kleští. Po dobu čtyř generací se jednalo o nezávislou rodinnou firmu. Společnost sídlí v německém městě Wuppertal v Severním Porýní-Vestfálsku.\n\nSpolečnost byla založena roku 1882 Carlem Gustavem Putschem nejprve jako kovárna. Na počátku se specializovala na ruční výrobu kleští a kovářského nářadí, později také za pomoci zápustkového kování s využitím dalších strojů. V roce 1942 byla značka Knipex oficiálně zaregistrována. Od 50. let se výroba rozšiřovala o další nové typy kleští. Roku 1954 se stal ředitelem společnosti Karl Putsch, následně docházelo k další automatizaci výroby a společnost rozšiřovala výrobní portfolio o inovované produkty. V 90. letech vzniklo několik dceřiných společností, které se staly součástí nově vytvořené skupiny Knipex. Společnost otevřela řadu vlastních obchodních zastoupení v zahraniční a přes 60 % produkce vyváží do řady zemí světa.\n\nSpolečnost nabízí více než 100 různých druhů kleští, které jsou vyráběny v přibližně 900 variantách lišících se velikostí, délkou a tvarem provedení. Mezi vyráběné produkty patří jak klasické kleště jako například kombinované kleště, boční štípací kleště nebo instalatérské kleště, tak také řada specializovaných výrobků jako různé kleště pro elektroniku, elektrotechniku nebo instalatérství. V nabídce existují i nástroje pro řezání, odizolovávání kabelů, krimpování nebo speciální nástroje pro práci v oblastech letectví, solární energetiky anebo pro práci s optickými vlákny. Společnost také vyrábí řadu izolovaného nářadí pro elektrikáře.\n\nKnipex je mateřskou společností skupiny Knipex, jejíž součástí jsou čtyři výrobní závody v Německu s přibližně 1300 zaměstnanci a také řada obchodních zastoupení v zahraničí, mimo jiné například ve Spojených státech amerických, Rusku, Číně, Dubaji nebo v Japonsku.\n\nMimo společnost Knipex se sídlem a výrobním závodem ve Wuppertalu tvoří součást skupiny následující společnosti:\n\nSpolečnost získala několik ocenění za kvalitu výrobků a vzdělávání a za inovativní přístup, včetně ocenění Wuppertaler Wirtschaftspreis v kategorii firma roku v roce 2005, dále ocenění partner roku nebo značka roku v několika specializovaných obchodech a v rámci programu Regionale 2006 pro rozvoj pracovních míst získala ocenění zářivé firemní kultury. Další ocenění se týkají kvality výrobků. V roce 2014 obdržela společnost ocenění CSR-Award za příkladné vedení firmy od společnosti Koelnmesse pořádající veletrhy v Kolíně nad Rýnem.\n\n"}
{"id": "1036528", "url": "https://cs.wikipedia.org/wiki?curid=1036528", "title": "Ferdinand Vilém Eusebius ze Schwarzenbergu", "text": "Ferdinand Vilém Eusebius ze Schwarzenbergu\n\nFerdinand Vilém Eusebius ze Schwarzenbergu (23. května 1652 Brusel – 26. října 1703 Vídeň) byl český a rakouský šlechtic, 2. kníže z rodu Schwarzenbergů, syn diplomata a zakladatele schwarzenberského panství Jana Adolfa I., významný politik a císařský tajný rada. Jeho sestrou byla Marie Arnoštka, 7. vévodkyně krumlovská. Díky svému sociálnímu cítění vešel ve známost jako \"\"Král moru\"\". Počínaje jeho osobou mluvila všechna knížata ze Schwarzenbergu česky.\n\nFerdinand Vilém Eusebius se narodil jako syn významného rakouského diplomata Jana Adolfa I. (1615–1683), který v oné době působil jako osobní komoří a důvěrník místodržícího ve Španělském Nizozemí arcivévody Leopolda I. Jeho otec, který se projevil i jako vynikající hospodář, později založil schwarzenberské panství v jižních Čechách a zároveň obdržel roku 1670 dědičný knížecí titul a roku 1671 i veliký palatinát jak pro svého syna, Ferdinanda Viléma Eusebia, tak i pro všechny jeho mužské potomky.\n\nPod dohledem svého všestranného otce studoval nejprve ve Vídni, v Praze, kde se mimo jiné naučil český jazyk, dále ve francouzském Besançonu, v Římě i Salzburgu a podnikal různé studijní cesty po Čechách, Německu a Francii. V otcových stopách se vydal cestou kariéry u císařského dvora ve Vídni, v jehož hierarchii dosáhl nejvyšších příček – přes tajného radu (1668) a nejvyššího císařského maršálka se na sklonku života stal nejvyšším hofmistrem císařovny (1692–1703).\n\nRoku 1674 se oženil s Annou Marií ze Sulzu, čímž po smrti jejího otce, který neměl mužského potomka, připojil lankrabství Klettgau ke svému a získal i titul hraběte ze Sulzu, i když hrabství samo Sulzové již roku 1473 postoupili Württemberskému hrabství. Získal i mnohá další panství v Čechách, Bavorsku a Štýrsku a tím významně rozšířil rodové državy.\n\nFerdinand se však proslavil především svým, na onu dobu nezvyklým, sociálním cítěním. Během morové epidemie ve Vídni roku 1680 dohlížel nad striktním dodržováním předpisů zamezujících šíření nákazy a dále i nad celkovou bezpečností ve městě. Zároveň nařídil otevření všech skladů s potravinami a jejich spravedlivé přerozdělování mezi obyvatelstvem. Za svou aktivitu a velkorysost si tak vysloužil přízvisko \"Král moru\". Do dějin Vídně se zapsal i během jejího obléhání osmanskou armádou (1683), kdy na vlastní náklady zásoboval obléhané hlavní město.\n\nKníže Ferdinand ovládal francouzštinu, němčinu a češtinu.\n\nPochován byl v Augustiniánském kostele ve Vídni.\n\nFerdinand Vilém Eusebius ve své závěti stanovil pro pozdější schwarzenberský rod velmi podstatnou klauzuli, která uváděla, že bude-li mít kníže dva syny, již se dožijí plnoletosti, rozdělí si po jeho smrti a po dosažení plnoletosti rodový majetek na dvě části mezi sebe. Tato klauzule zůstávala nenaplněna 99 let do doby, než si kníže Josef II. a jeho mladší bratr Karel I. rozdělili \"Schwarzenberské dominium\" na tzv. primogenituru a mladší sekundogenituru.\n\nJeho syn Adam František, 3. kníže ze Schwarzenberku se stal roku 1723 dědictvím po Ferdinandově sestře Marii Arnoštce 8. vévodou krumlovským a prvním krumlovským vévodou z rodu Schwarzenbergů.\n\nBěhem jeho života zaznamenal rodový schwarzenberský erb největších a zároveň konečných změn.\n\n\n"}
{"id": "1036529", "url": "https://cs.wikipedia.org/wiki?curid=1036529", "title": "Chiasmáž", "text": "Chiasmáž\n\nChiasmáž je technika koláže, užívající papír potištěný znaky, roztrhaný na malé části a nalepený na podložku ve všech směrech jako „chiasmata“ (Z řečtiny „příčka“, z latiny „překřížení“). Autorem techniky je Jiří Kolář.\n\nJako základ slouží tištěné texty v různých jazycích, rukopisy, znakové písmo, notový záznam, Braillovo písmo nebo obrázky, mapy měst nebo hvězdné oblohy, apod. Útržky papíru jsou tak malé, aby nebylo možné identifikovat nebo interpretovat původní text. V Kolářově pojetí jde o zrušení obsahové i formální stránky textu a jeho nahrazení labyrintem, který slouží pouze jako výtvarný prvek. Koncem 50.let Kolář zprvu tvořil koláže z drobných útržků barevných papírů, které se podobaly akční malbě (Konec jara, 1959). \n\nChiasmáž je metaforou k vnitřní složitosti lidského nitra, ale má své paralely v roji včel, hemžení drobných tvorů, lidském davu, nepřehledném organismu měst nebo světa.\n\nPodle Jiřího Koláře:\n\n\"Přízrak polyfoničnosti mě strašil při každém hnutí, a to nejen po obsahové, ale i po formální stránce.\"\n\n\"…chiasmáž mne naučila hledět na sebe a svět z tisíce a jednoho úhlu. Přinutila mne počítat s tisícem a jednou zkušeností, s tisícem a jedním osudem atd., tak, že při ujasňování sebe jako při ozřejmování světa ve všech jeho proměnách jsem schopen si ujasnit, ozřejmit a přijmout v každém vše, co mne kdy předcházelo a dokonce co mě přesahuje.\"\n\nNěkteré materiály, užité pro chiasmáže, mohou navozovat volné asociace neuskutečněných cest, ostrovů uprostřed chaosu, rozděleného světa. Nejrozsáhlejší interpretační možnosti poskytuje Kolářovi písmo, které může být nositelem zcela jednoznačného smyslu - např. v chiasmáži \"Tváří v tvář\", kde polovina obrazu obsahuje útržky hebrejského a druhá polovina arabského písma. Někdy mohou nabýt nového a nečekaného významu i chiasmáže složené z obrazů. Příkladem je totální obrazová chiasmáž Vlasy, kterou Kolář vytvořil dříve než navštívil muzeum v Osvětimi.\n\nJiří Kolář užil chiasmáž v kombinaci s koláží při vytvoření cyklu tematických zátiší dvanácti měsíců (Kalendář, 1980, Sbírka PPL). Objekty jeho prostorových koláží, nejčastěji mytologické objekty jako jablka nebo vejce, pro něj připravovali sochaři a někdy měly monumentální rozměry pomníku (Na počátku bylo slovo, jablko, průměr 2 m, Norimberk).\n\n\n\n"}
{"id": "1036530", "url": "https://cs.wikipedia.org/wiki?curid=1036530", "title": "Mistrovství Evropy v basketbalu mužů 1951", "text": "Mistrovství Evropy v basketbalu mužů 1951\n\n7. mistrovství Evropy v basketbale proběhlo v dnech 3. – 12. května v Paříži ve Francii.\n\nTurnaje se zúčastnilo 17 týmů, rozdělených dvou pětičlenných, jedné čtyřčlenné a tříčlenné skupiny. První dva týmy postoupily do dvou čtvrtfinálových skupin. Z každé skupiny postoupily dva nejlepší týmy do vyřazovacích bojů o medaile. Týmy na třetím a čtvrtém místě hrály o 5. – 8. místo. Družstva, která skončila v základních skupinách na třetím až pátém místě hrály o 9. – 17. místo. Tým Rumunska před turnajem odstoupil. Mistrem Evropy se stalo družstvo Sovětského svazu.\n\n\nVzhledem k odstoupení Rumunska, se musel hrát zápas mezi posledním ze skupiny A a B. Vítěz se kvalifikoval do skupiny o 9. – 16. místo, poražený byl klasifikován na 17. místě.\n\n1. SSSR\n\n\n2. ČSR\n\n\n3. Francie\n\n\n4. Bulharsko\n\n\n5. Itálie\n\n\n6. Turecko\n7. Belgie\n\n\n8. Řecko\n\n\n9. Finsko\n\n\n10. Nizozemsko\n\n\n11. Rakousko\n\n\n12. SRN\n13. Švýcarsko\n14. Dánsko\n\n\n15. Portugalsko\n\n\n16. Skotsko\n\n\n17. Lucembursko\n\n\n"}
