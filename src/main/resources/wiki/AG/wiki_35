{"id": "1030512", "url": "https://cs.wikipedia.org/wiki?curid=1030512", "title": "Josef Kolman", "text": "Josef Kolman\n\nJosef Kolman (* 20. září 1943) je bývalý československý fotbalista, útočník. Po skončení aktivní kariéry působil jako trenér mládeže.\n\nNarodil se a s fotbalem začínal v Lysé nad Labem, za kterou hrál až do roku 1961, kdy nastoupil na dvouletou základní vojenskou službu. Během ní hrál za VTJ Dukla Žatec. Po jejím ukončení získal angažmá v tehdy druholigových Čelákovicích, z kterých po ročním působení přestoupil do Bohemians. V československé lize hrál za Bohemians Praha. V roce 1973 odešel z Bohemians do Viktorie Žižkov, kde svou aktivní fotbalovou činnost ukončil.\n\nJako trenér mládeže pak dlouhá léta působil v TJ Kompresory Prosek.\n\n\n"}
{"id": "1030515", "url": "https://cs.wikipedia.org/wiki?curid=1030515", "title": "Ivan Chrenka", "text": "Ivan Chrenka\n\nIvan Chrenka (* 15. července 1942) je bývalý československý basketbalista a trenér.\n\nV československé basketbalové lize hrál 16 sezón v letech 1961-1978 za kluby Lokomotiva / BC Prievidza, Dukla Olomouc a Baník Handlová. Nejlepším umístěním bylo dvakrát páté místo (1973, 1976). V historické střelecké tabulce basketbalové ligy Československa (od sezóny 1962/63 do 1992/93) je na 19. místě s počtem 5365 bodů. \n\nV roce 1973 byl oceněn jako nejlepší basketbalista Slovenska.\n\nPo skončení hráčské kariéry byl trenérem týmu BC Prievidza s nímž získal v československé basketbalové lize 1. místo v sezóně 1992-93 a 3. místo v sezóně 1990-91.\n\n\n\n\n"}
{"id": "1030526", "url": "https://cs.wikipedia.org/wiki?curid=1030526", "title": "Marian Kotleba (basketbalista)", "text": "Marian Kotleba (basketbalista)\n\nMarian Kotleba (* 2. ledna 1952 Bratislava) je bývalý československý basketbalista, účastník Mistrovství světa 1978.\n\nV československé basketbalové lize hrál v letech 1972-1983 za kluby Inter Bratislava, Dukla Olomouc a BC Prievidza, celkem odehrál 11 sezón. Byl dvakrát mistrem Československa (1979, 1980), vicemistrem (1981) a na třetím místě v roce 1977. Je na 50. místě tabulky střelců československé ligy s celkovým počtem 3684 bodů.\n\nHrál v 5 ročnících evropských klubových pohárů v basketbale. S týmem Dukla Olomouc v Poháru evropských mistrů 1973-74 s účastí v osmifinále. S týmem Inter Bratislava hrál čtyři ročníky, v Poháru evropských mistrů dvakrát s účastí ve čtvrtfinálové skupině (1979-80, 1980-81) a dva ročníky Koračova poháru (1977-78, 1978-79) rovněž s účastí ve čtvrtfinálové skupině. \n\nZa reprezentační družstvo Československa v letech 1973-1979 odehrál 96 zápasů. Hrál na Mistrovství světa 1978 v Manile, Filipíny (9. místo). Dále hrál na Akademickém mistrovství v roce 1973 (Sofie, Bulharsko).\n\nV roce 1972 byl oceněn jako nejlepší basketbalista Slovenska.\n\n\n\n\n"}
{"id": "1030531", "url": "https://cs.wikipedia.org/wiki?curid=1030531", "title": "Ivan Kapuščak", "text": "Ivan Kapuščak\n\nIvan Kapuščak, ukrajinsky \"Іван Капущак\" (13. listopadu 1807, Ljachivci – 17. října 1868, Ljachivci), byl rakouský politik ukrajinské národnosti z Haliče, během revolučního roku 1848 poslanec Říšského sněmu.\n\nProfesí byl zemědělcem. Žil ve vesnici Ljachivci, kterou vlastnila polská šlechta. Jeho otec zde byl majitelem zemědělského hospodářství. Ivan studoval v Stanislavově. Po návratu do domovské vesnice se ještě učil zpěvu a hudbě. Narukoval do rakouské armády, kde sloužil do roku 1830. Naučil se zde psát a číst německy. Po návratu se oženil. Manželka později zemřela a on se roku 1850 oženil podruhé. Když roku 1851 zemřela i druhá manželka, oženil se potřetí.\n\nBěhem revolučního roku 1848 se zapojil do politického dění. 2. května 1848 vznikla ve Lvově Ruská národní rada, která začala vydávat list Зоря Галицька (\"Zorja galicka\"). Brzy začaly vznikat regionální pobočky této rady. Ve volbách roku 1848 byl pak zvolen Kapuščak na rakouský ústavodárný Říšský sněm. Zastupoval volební obvod Solotvyn v Haliči. Uvádí se jako statkář. Získal 57 hlasů, jeho hlavní protikandidát 39 a 7 hlasů obdrželi jiní kandidáti. 20. července 1848 dorazil do Vídně. Patřil ke sněmovní pravici. Na Říšském sněmu přednesl 17. srpna 1848 německy řeč o stavu ukrajinského rolnictva v Haliči. Požadoval zrušení poddanství bez náhrad. Jeho řeč vyvolala ohlas. Povšiml si jí i Karl Marx.\n\nPo rozpuštění sněmu a porážce revoluce se vrátil do své vesnice, kde se těšil velkému respektu. Inicioval vznik místní obecné školy a byl jejím prvním učitelem. Jeho hospodářství vyhořelo v roce 1859. Žil pak v provizorních podmínkách a zemřel roku 1868 v okruhu svých blízkých.\n"}
{"id": "1030535", "url": "https://cs.wikipedia.org/wiki?curid=1030535", "title": "Kyrylo Blonskyj", "text": "Kyrylo Blonskyj\n\nKyrylo Ivanovič Blonskyj, cyrilicí \"Кирило Іванович Блонський\" (1803 Utoropy – 1. července 1852 Pistyň), byl rakouský řeckokatolický duchovní a politik ukrajinské národnosti z Haliče, během revolučního roku 1848 poslanec Říšského sněmu.\n\nPůsobil jako řeckokatolický kněz, publicista, kulturní organizátor. Byl v kontaktu s členy tzv. \"Rusínské trojice\".\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Jablonow v Haliči. Uvádí se jako řeckokatolický farář. Patřil ke sněmovní pravici. Na Říšském sněmu přednesl v říjnu 1848 řeč, ve které se v duchu austroslavismu distancoval od radikálně revolučního proudu rakouské politiky, který byl podle něj iniciován Němci, Poláky a Maďary s cílem rozdělit Rakouské císařství a potlačit další národnosti, včetně Ukrajinců (Rusínů).\n"}
{"id": "1030536", "url": "https://cs.wikipedia.org/wiki?curid=1030536", "title": "Mír podle Mnichovské dohody", "text": "Mír podle Mnichovské dohody\n\nMír podle Mnichovské dohody (v anglickém originále True Stories: Peace in Our Time?) byl natočen pro televizi Channel 4 k padesátému výročí podpisu Mnichovské dohody a věnuje se událostem, které uzavření smlouvy předcházely, a následkům, které neblahá dohoda přinesla. Dokumentární film je složený z dobových záběrů, vyprávění účastníků a komentářů historiků. Kriticky hodnotí chování předních zastánců politiky appeasementu, především Nevilla Chamberlaina, jehož fráze \"Peace for our time\" je ironizována v hraných vstupech Johna Cleese.\n \n\n"}
{"id": "1030542", "url": "https://cs.wikipedia.org/wiki?curid=1030542", "title": "Anastázie (film, 1986)", "text": "Anastázie (film, 1986)\n\nAnastázie (v americkém originále: Anastasia: The Mystery of Anna) je americko-rakousko-italský dramatický film z roku 1986. Režisérem filmu je Marvin J. Chomsky. Hlavní role ve filmu ztvárnili Amy Irving, Olivia de Havilland, Rex Harrison, Jan Niklas a Nicolas Surovy.\n\nOlivia de Havilland a Jan Niklas získali za své role v tomto filmu Zlatý glóbus. Film také získal dvě ceny Emmy za nejlepší hudbu a kostýmy. Amy Irving byla za svou roli ve filmu nominována na Zlatý glóbus. Olivia de Havilland byla dále nominována na cenu Emmy. Film byl dále nominován na Zlatý glóbus v kategorii nejlepší seriál, minisérie nebo TV film a na cenu Emmy v kategorii nejlepší minisérie.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1030543", "url": "https://cs.wikipedia.org/wiki?curid=1030543", "title": "Montilly", "text": "Montilly\n\nMontilly je francouzská obec v departementu Allier v regionu Auvergne. V roce 2011 zde žilo 546 obyvatel.\n\nAgonges, Avermes, Bagneux, Marigny, Neuvy, Trévol, Villeneuve-sur-Allier\n\n\"Počet obyvatel\" \n\n"}
{"id": "1030547", "url": "https://cs.wikipedia.org/wiki?curid=1030547", "title": "Mio, můj Mio", "text": "Mio, můj Mio\n\nMio, můj Mio (ve švédském originále: Mio min Mio) je švédsko-sovětsko-norský rodinný film z roku 1987. Režisérem filmu je Vladimir Grammatikov. Hlavní role ve filmu ztvárnili Nicholas Pickard, Christian Bale, Christopher Lee, Timothy Bottoms a Susannah York.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1030550", "url": "https://cs.wikipedia.org/wiki?curid=1030550", "title": "Vyskytenská pahorkatina", "text": "Vyskytenská pahorkatina\n\nVyskytenská pahorkatina je geomorfologický okrsek tvořící součást Humpolecké vrchoviny. Pahorkatina tvoří pruh nižšího terénu mezi vyššími vrchovinami Humpolecké vrchoviny. Východní část povrchu se skládá z žuly s kupovitým reliéfem, západní z ruly. Nejvyšším bodem je Peklo (699 m n. m.), které stojí 1,5 km jihovýchodně od Větrného Jeníkova. Na povrchu se nacházejí pole, které se střídají se smrkovými lesy.\n"}
{"id": "1030552", "url": "https://cs.wikipedia.org/wiki?curid=1030552", "title": "Ostrov pokladů (film, 1990)", "text": "Ostrov pokladů (film, 1990)\n\nOstrov pokladů (v britském originále: Treasure Island) je britsko-americký dobrodružný film z roku 1990. Režisérem filmu je Fraser Clarke Heston. Hlavní role ve filmu ztvárnili Charlton Heston, Christian Bale, Oliver Reed, Christopher Lee a Richard Johnson.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1030553", "url": "https://cs.wikipedia.org/wiki?curid=1030553", "title": "Moleben", "text": "Moleben\n\nMoleben (, resp. staroslověnsky \"моле́бен\", církevně bulharsky „\"молебный\"“, „\"молитвенный\"“) v pravoslavné liturgii označuje krátkou společnou bohoslužbu prosebného nebo děkovného charakteru, jež se modlitbou obrací k Bohu, Bohorodičce nebo svatým.\n\nMoleben svou strukturou představuje zkrácenou verzi ranní. Vykonává se při různých událostech, památných dnech a podobně. Při molebnu se vždy čte kánon na počest toho (nebo těch), komu je moleben sloužen. \n\nV dnešní liturgické praxi Ruské pravoslavné církve, se může jednak číst část kánonu, a samotná bohoslužba může být omezena na zpěv pouze jednoho druhu irmosů kánonu nebo jen jeho nápěvu (refrénu). Evangelium při molebnu se čte před čtením kánonu, a poté ještě po jeho 6. písni (verši).\n\n\n"}
{"id": "1030555", "url": "https://cs.wikipedia.org/wiki?curid=1030555", "title": "Newsies", "text": "Newsies\n\nNewsies (v americkém originále: Newsies) je americký rodinný film z roku 1992. Režisérem filmu je Kenny Ortega. Hlavní role ve filmu ztvárnili Christian Bale, David Moscow, Bill Pullman, Robert Duvall a Ann-Margret.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1030557", "url": "https://cs.wikipedia.org/wiki?curid=1030557", "title": "Rakuten Japan Open Tennis Championships 2014", "text": "Rakuten Japan Open Tennis Championships 2014\n\nRakuten Japan Open Tennis Championships 2014 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem areálu s centrálním kurtem Ariake Coliseum. Probíhal mezi 29. zářím až 5. říjnem 2014 v japonské metropoli Tokiu jako 42. ročník turnaje.\n\nTurnaj s rozpočtem 1 373 420 dolarů patřil do kategorie ATP World Tour 500. Nejvýše nasazeným hráčem ve dvouhře se stal čtvrtý tenista světa Stan Wawrinka ze Švýcarska, jenž vypadl již v prvním kole s Tacumou Item. Singlovou soutěž podruhé vyhrál japonský tenista Kei Nišikori. Potřetí v řadě odešel z finále poražen Milos Raonic. Ve čtyřhře triumfovala francouzsko-polská dvojice Pierre-Hugues Herbert a Michał Przysiężny.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující páry postoupily do hlavní soutěže z kvalifikace:\n\n\n\n"}
{"id": "1030558", "url": "https://cs.wikipedia.org/wiki?curid=1030558", "title": "Crofting", "text": "Crofting\n\nCrofting je způsob zemědělství, který se vyskytuje hlavně na Skotské vysočině, Skotských ostrovech a byl dříve i na ostrově Man. Crofting znamená, že okolo vesnice jsou pro všechny její obyvatele společná pole a zemědělské plochy pro pěstování různých plodin (spíše zeleniny, protože ovoci se v této oblasti příliš nedaří) a chování domácích zvířat.\n\nJednotlivá pole pro pěstování plodin mají 2–5 ha. Dobytek a ovce bývají na místech, kde je chudší a horší půda, třeba kopce.\n\nV oblastech Skotských hor a ostrovů je klima nepříznivé a rostliny tu rostou nejhůř z celého Spojeného království. Crofting vznikl v 19. století, kdy si jím lidé zajišťovali základní potraviny; dnes se však již samotným croftingem neuživí.\n\nV březnu 2002 bylo známo 17721 croftů (jednotlivých polích o 2–5 ha), o které se staralo 12–13 tisíc lidí. Domácností, které se podílejí na croftingu, bylo 30 % na vesnicích ve Skotských horách, na Shetlandech, ostrově Skye a západoskotských ostrovech až 65 %.\n"}
{"id": "1030562", "url": "https://cs.wikipedia.org/wiki?curid=1030562", "title": "Věž Fortea", "text": "Věž Fortea\n\nVěž Fortea, španělsky torreón de Fortea, je malá středověká věž v mudejarském stylu v Zaragoze. Je příkladem zachovalé maurské civilní architektury 15. století. V současné době patří městu.\n\nHranolová věž má kamenné základy a cihlové zdi. V druhém patře jsou gotická okna sdružená po dvojici a oddělená sloupkem. Věž je zakončena horní galerií s obloukovými okny. V 16. století byla přistavěna rezidenční část budovy. Od roku 1982 probíhala rekonstrukce věže do její původní podoby.\n\nV roce 1991 koupila objekt městská rada a je využíván ke kulturním a sociálním účelům.\n\nRoku 1972 byla prohlášena španělskou kulturní památkou.\n"}
{"id": "1030564", "url": "https://cs.wikipedia.org/wiki?curid=1030564", "title": "Pohyblivý svátek", "text": "Pohyblivý svátek\n\nPohyblivý svátek v křesťanství je takový svátek v liturgickém roce, který nemá pevné datum, ale datum se rok od roku mění. Nejvýznamnější pohyblivý svátek jsou Velikonoce a skupina souvisejících svátků. Datum Velikonoc se vypočítává na základě data prvního jarního úplňku. Ve východním křesťanství se tyto pohyblivé svátky nazývají Paschální kruh.\n\nNejvýznamnějším křesťanským svátkem je Velikonoční neděle, den zmrtvýchvstání Ježíše Krista, která připadá na první neděli po jarním úplňku. Velikonocím předchází postní doba, v západní církvi začíná Popeleční středou a trvá 40 dní, 40 dní po Velikonocích nastává Svátek Nanebevstoupení Páně a poté svátek seslání Ducha svatého (Letnice).\n\n"}
{"id": "1030565", "url": "https://cs.wikipedia.org/wiki?curid=1030565", "title": "Rakuten Japan Open Tennis Championships 2014 – mužská dvouhra", "text": "Rakuten Japan Open Tennis Championships 2014 – mužská dvouhra\n\nDo soutěže mužské dvouhry na tenisovém turnaji Rakuten Japan Open Tennis Championships 2014 nastoupilo třicet dva hráčů. Z kvalifikace postoupila čtveřice tenistů. Obhájcem titulu byl argentinský tenista Juan Martín del Potro, který nestartoval pro dlouhodobé zranění pravého zápěstí.\n\nSoutěž dvouhry vyhrál čtvrtý nasazený Japonec Kei Nišikori, jenž ve finále zdolal kanadskou turnajovou trojku Milose Raonice po těsném třísetovém průběhu 7–6, 4–6 a 6–4. Na okruhu ATP Tour tak získal sedmý titul kariéry. V předcházejícím týdnu triumfoval na Malaysian Open, Kuala Lumpur. V probíhající sezóně si tak připsal čtvrtou trofej, když v předešlé části sezóny dokázal ještě zvítězit na americkém U.S. National Indoor Tennis Championships a antukovém Barcelona Open. Kanaďan odešel potřetí v řadě poražen z finále tokijské události.\n\nV následné pondělní aktualizaci žebříčku ATP ze 6. října 2014 se Nišikori posunul na své kariérní maximum, když mu patřila 6. příčka.\n\n\n"}
{"id": "1030567", "url": "https://cs.wikipedia.org/wiki?curid=1030567", "title": "Rakuten Japan Open Tennis Championships 2014 – mužská čtyřhra", "text": "Rakuten Japan Open Tennis Championships 2014 – mužská čtyřhra\n\nDo soutěže mužské čtyřhry na tenisovém turnaji Rakuten Japan Open Tennis Championships 2014 nastoupilo šestnáct dvojic. Obhájcem titulu byl indicko-francouzský pár Rohan Bopanna a Édouard Roger-Vasselin, jehož členové nestartovali společně. Bopanna nastoupil po boku krajana Leandera Paese, s nímž vypadl ve čtvrtfinále, když nestačili na Dodiga s Melem. Spoluhráčem Rogera-Vasselina se stal Ital Daniele Bracciali. Dvojice skončila v prvním kole také na raketách Dodiga a Mela.\n\nSoutěž dvouhry překvapivě vyhrál francouzsko-polský pár Pierre-Hugues Herbert a Michał Przysiężny, jenž postoupil do hlavní soutěže z kvalifikace až jako šťastný poražený. Na úvod vyřadili nejlepší světovou dvojici bratrů Bryanových a ve finále přehráli druhý nasazený chorvatsko-brazilský pár Ivan Dodig a Marcelo Melo. Po rovnocenném rozdělení úvodních dvou sad 6–3 a 6–7, rozhodl o vítězích až supertiebreak rozdílem míčů [10–5].\n\nOba šampióni tak premiérové finále na okruhu ATP Tour proměnili v titul.\n\n"}
{"id": "1030572", "url": "https://cs.wikipedia.org/wiki?curid=1030572", "title": "Szabolcs Huszti", "text": "Szabolcs Huszti\n\nSzabolcs Huszti (* 18. dubna 1983, Miskolc, Maďarsko) je maďarský fotbalový záložník a bývalý reprezentant, který působí od ledna 2016 v německém klubu Eintracht Frankfurt.\nMimo Maďarsko působil ve Francii, Německu, Rusku a Číně.\nHuszti debutoval v A-mužstvu Maďarska 25. 4. 2004 pod německým trenérem Lotharem Matthäusem v přátelském zápase proti Japonsku, na výhře 3:2 se podílel jedním gólem.\n\n"}
{"id": "1030573", "url": "https://cs.wikipedia.org/wiki?curid=1030573", "title": "Praha-Podbaba (železniční zastávka)", "text": "Praha-Podbaba (železniční zastávka)\n\nPraha-Podbaba je železniční zastávka zprovozněná roku 2014, která se nachází v Bubenči v Praze na železniční trati z Prahy do Děčína a je pojmenovaná podle lokality Podbaba. Zastávka se nachází v obvodu výhybny Praha-Bubeneč. Zastavují zde osobní vlaky i některé rychlíky a je součástí přestupního uzlu, v němž na ni navazují tramvaje a městské i příměstské autobusy PID.\n\nV letech 1867–1949 byla v provozu původní zastávka Podbaba, později přejmenovaná na Praha-Podbaba, umístěná severněji na téže trati, poblíž ústí Šáreckého potoka do Vltavy.\n\nTramvajová trať z Vítězného náměstí byla v letech 2010–2011 prodloužena do nové tramvajové smyčky Podbaba, do blízkosti železniční trati.\n\nPopisovaná zastávka, vybudovaná poblíž této smyčky, byla uvedena do provozu 29. srpna 2014. Současně s jejím otevřením bylo zrušeno zastavování osobních vlaků ve stanici Praha-Bubeneč, kde byla po Masarykově nádraží druhá nejstarší pražská nádražní budova sloužící svému původnímu účelu. Stanice byla změněna na výhybnu a tramvajové i autobusové zastávky Podbaba byly přejmenovány na nový název Nádraží Podbaba.\n\nNa dvojkolejné trati jsou umístěna dvě zastřešená boční nástupiště, která jsou vybavena elektronickými nástupištními ukazateli aktuálních odjezdů vlaků. V rámci výstavby zastávky byl vybudován nový podchod pod železniční tratí směrem k Papírenské ulici, který zároveň slouží pro přístup k oběma nástupištím, a zanikl bývalý podchod, který vedl pod severozápadním koncem nynější zastávky. Podchod je vybaven schodišti i bezbariérovými rampami.\n\nV zastávce zastavují\n\nRychlíky neintegrované do PID ani mezinárodní expresy ve směru na Drážďany a zpět zde nezastavují.\n\nU železniční zastávky zastavují na Podbabské ulici tramvaje a městské i příměstské autobusy PID. Ve směru do centra, k Vítěznému náměstí, je zastávka sdružená, ve směru na Šárecké údolí, Lysolaje, Suchdol a Roztoky je autobusová zastávka samostatná, umístěná až za odbočením tramvajové trati do smyčky.\n\nPraha zde také plánuje postavit lanovku do městské části Bohnice.\n\n\n"}
{"id": "1030592", "url": "https://cs.wikipedia.org/wiki?curid=1030592", "title": "Ádám Gyurcsó", "text": "Ádám Gyurcsó\n\nÁdám Gyurcsó (* 6. března 1991, Tatabánya, Maďarsko) je maďarský fotbalový záložník a reprezentant, který momentálně působí v klubu Pogoń Szczecin.\nGyurcsó působil v mládežnické reprezentaci Maďarska U21.\n\nV A-mužstvu Maďarska debutoval 1. 6. 2012 v Praze v přátelském zápase proti České republice, pro kterou to byla příprava na EURO 2012. Na výhře 2:1 se podílel vítězným gólem.\n\n"}
{"id": "1030593", "url": "https://cs.wikipedia.org/wiki?curid=1030593", "title": "Klocování", "text": "Klocování\n\nKlocování (angl.: \"padding\", něm.: \"Klotzen\") je napouštění textilie tzv. klocovací látkou. Klocování je většinou součástí procesu zušlechťování s účelem:\n\nKlocování se zpravidla provádí na fuláru. Textilie prochází v plné šíři mezi pogumovanými válci, jejichž přítlakem se reguluje množství roztoku, které má do ní vnikat.\n\n"}
{"id": "1030599", "url": "https://cs.wikipedia.org/wiki?curid=1030599", "title": "Inostrancevia", "text": "Inostrancevia\n\nInostrancevia byla rodem velkého, dravého therapsida patřícího do skupiny gorgonopsia.\n\nŽila ve svrchním permu před 260-254 miliony let. Je známa z několika lebek a ze dvou téměř kompletních koster. \"Inostrancevia \" měřila až 3,5 metru, což je více než délka jakéhokoliv dnešního suchozemského predátora. Vážila 250-500 kilogramů. Její lebka dosahovala velikosti 60 centimetrů a její špičáky byly dlouhé až 15 centimetrů. Tyto velké zuby používala k zabíjení kořisti. Šla jí pravděpodobně po krku a jediným kousnutím přetnula krční tepny a průdušnice. Zvíře s takovýmto zraněním je odsouzeno k smrti. Navíc tento gorgonopsid dovedl otevřít tlamu až do pravého úhlu. Byl objeven v Rusku koncem 19. století.\n\nInostrancevia byla pojmenována ruským paleontologem Vladimirem P. Amalickým jménem ruského geologa Alexandra Inostranceva.\n\n\n"}
{"id": "1030601", "url": "https://cs.wikipedia.org/wiki?curid=1030601", "title": "Gergő Lovrencsics", "text": "Gergő Lovrencsics\n\nGergő Lovrencsics (* 1. září 1988, Szolnok, Maďarsko) je maďarský fotbalový záložník a reprezentant, který momentálně působí v polském klubu Lech Poznań.\nMimo Maďarsko působil na klubové úrovni v Polsku.\nGergő Lovrencsics debutoval v A-mužstvu Maďarska 6. června 2013 v přátelském zápase proti Kuvajtu (výhra 1:0).\n\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "1030605", "url": "https://cs.wikipedia.org/wiki?curid=1030605", "title": "Nikon D810", "text": "Nikon D810\n\nNikon D810 je digitální zrcadlovka od firmy Nikon, uvedená jako pokračovatel modelů D800/D800E. Byla uvedena 26. června 2014 za doporučenou cenu 3300 USD. Patří do profesionální třídy a je vysoce hodnocená, podle testovacího serveru DxOMark dokonce jako nejlepší digitální zrcadlovka současnosti s hodnocením „97“.\n\n\n"}
{"id": "1030641", "url": "https://cs.wikipedia.org/wiki?curid=1030641", "title": "Hryhorij Jachymovyč", "text": "Hryhorij Jachymovyč\n\nHryhorij Jachymovyč, cyrilicí Григорій Яхимович, polsky Grzegorz Jachimowicz (16. února 1792 Pidhirci – 17. dubna 1863 Lvov), byl rakouský řeckokatolický duchovní (metropolita ukrajinské řeckokatolické církve) a politik ukrajinské národnosti z Haliče, během revolučního roku 1848 poslanec Říšského sněmu.\n\nV roce 1818 získal doktorát z teologie ve Vídni. Učil pak náboženství a pedagogiku na Lvovské univerzitě a byl rektorem řeckokatolického semináře ve Lvově. V roce 1841 byl vysvěcen biskupem Lvova a sufgragánem metropolity Mychajla Levyckého. V letech 1849–1859 zastával funkci biskupa v Přemyšli. V letech 1860–1863 pak působil coby haličský metropolita ukrajinské řeckokatolické církve ve Lvově.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Přemyšl-venkov v Haliči. Uvádí se jako řeckokatolický biskup. Patřil ke sněmovní pravici. V letech 1848–1851 byl předsedou Rusínské národní rady a byl hlavním mluvčím etnických Ukrajinců ve východní Haliči během revolučního období. Profiloval se loajálně vůči Rakouské monarchii. Nedocílil ale rozdělení Haliče a tedy vytvoření etnicky ukrajinské korunní země. Díky jeho postojům představovali Ukrajinci během revoluce prorakouský element a byli označování za \"Tyrolce východu\".\n"}
{"id": "1030642", "url": "https://cs.wikipedia.org/wiki?curid=1030642", "title": "Výběrová káva", "text": "Výběrová káva\n\nVýběrová káva je termín, který poprvé použila Erna Knutsen v roce 1974 v magazínu \"Tea & Coffee Trade Journal\". Paní Knutsen použila tento termín k popsání kávových zrn s nejlepší chutí, které byly vypěstované ve speciálním mikroklimatech.\n\nPodle americké Asociace pro výběrovou kávu (\"Specialty Coffee Association of America\" (SCAA)), se výběrovou může nazývat káva, která získá 80 bodů na jejich 100 bodové stupnici. Výběrová káva se pěstuje ve ideálních klimatických podmínkách a vyznačují se výraznou chutí a malým výskytem defektních zrn. Unikátní chuť je výsledkem mnoha faktorů, jako je dlouhá doba zrání, pečlivý sběr zralých plodů a péče při zpracovávání zrn.\n\nSegment výběrové kávy je nejrychleji rostoucím odvětvím kávového průmyslu. V USA zvýšily výběrové kávy za posledních dvacet let svůj podíl na trhu z 1 % na 20 %. Celosvětově tvoří podíl výběrové kávy ve srovnání s celkovou produkcí kolem 8% a toto číslo stále roste.\n\nVýběrovou kávu lze mnohdy poznat zejména podle informací uvedených na obalu produktu. K těm nejdůležitějším patří země a region, odkud káva pochází. Dalšími důležitými údaji, které hrají významnou roli při orientaci kupujícího, jsou informace o datu pražení, způsobu zpracování (sušení) kávových třešní, stupni pražení a chuťovém profilu. Ten pomáhá při výběru konkrétní kávy a napoví, jaké chuťové spektrum můžeme ve správně připravené kávě poznat. Většina pražíren dále uvádí, pro jakou metodu přípravy je káva upražena. Rozlišujeme zde zejména mezi přípravou pro espresso (pákový či automatický kávovar) nebo filtr (za použití např. Aeropressu, Hario V60, Kality, frenchpressu apod.) Vzhledem k celkové udržitelnosti kávového průmyslu a zejména etice samotného prodeje se čím dál častěji uvádí i jméno farmáře nebo název farmy, odkud konkrétní káva pochází. Za výběrovou kávou se totiž často skrývá příběh samotného producenta nebo celé jeho rodiny či generace rodin.\n\n"}
{"id": "1030644", "url": "https://cs.wikipedia.org/wiki?curid=1030644", "title": "Rebel Wilson", "text": "Rebel Wilson\n\nRebel Melanie Elizabeth Bownds (* 3. února 1980 v Sydney, Nový Jižní Wales, Austrálie) je australská herečka a spisovatelka. První role přišla s rolí Touly v seriálu \"Pizza\" z roku 2003. V roce 2008 napsala, produkovala a hrála v muzikálním seriálu \"Bogan Pride\". Následující rok získala cenu Tropfest za roli Bargain v seriálu \"City Homecide\". Krátce poté se Rebel přestěhovala do Spojených států a byla obsazena do role Brynn ve filmu \"Ženy sobě\".\n\nDále si zahrála ve filmech \"Pařmeni\", \"Jak porodit a nezbláznit se\" a \"Zasažen bleskem\". Jako Becky se objevila ve filmu \"Holky na tahu\" a zahrála si v muzikálových filmech \"Ladíme!\", \"Ladíme 2\" a \"Ladíme 3\". Vytvořila a zahrála si v seriálu \"Super Fun Night\".\n\nRebel se narodila v Sydney, Nový Jižní Wales, Austrálie. Vyrostla na předměstí Kenthurst, Parramatta a v Castle Hill. Navštěvovala dívčí školu Tara Anglican School for Girlsa poté University of New South Wales, kde studovala právo a umění. Má tři sourozence: Liberty, Ryot a Annarchi. Liberty a Ryot se objevili v první sérii show \"The Amazing Race Australia\" v roce 2011.Její prateta byla Lilian Bound, která se provdala za Walta Disneyho.\n\nWilson studovala na Australian Theatre for Young People.Poté co na škole v roce 2003 vyhrála mezinárodní ATYP stipendium, přestěhovala se do New Yorku. Zatímco žila v New Yorku trénovala s The Second City. Do povědomí diváků se poprvé dostala s muzikálem \"The Westie Monologues\", který napsala, produkovala a sama v něm hrála.Další hry které napsala jsou \"Spunks\" a \"Confessions of an Exchange Student\".\n\nV Austrálii je nejvíce známá díky rolím Touly v SBS seriálu \"Pizza\" a rolím ve skečovém seriálu \"The Wedge\". Objevila se ve filmech \"Fat Pizza\" a \"Ghost Rider\". V roce 2008 napsala, produkovala a sama hrála v muzikálovém komediálním seriálu \"Bogan Pride\" na stanici SBS One a také se objevila v seriálu stanice Nine Network \"Monster House\". V roce 2009 získala cenu Tropfest za nejlepší herečku za roli ve filmu \"Bargain\". \"Thank God You're Here a Talkin' Bout Your Generation\", \"The Breast Dam Show\" jsou další show, ve kterých se Rebel objevila.\n\nPo přestěhování do Spojených státu, podepsala smlouvu s agenturou Williame Morris Endeavor. Její další filmová role přišla s filmem \"Ženy sobě\", kde hrála Brynn.Objevila se v sitcomu stanice CBS \"Pravidla zasnoubení\" a v komediálním seriálu \"Workaholics\". Spolumoderovala předávání cen ARIA Muisc Award v roce 2010. Na začátku roku 2011 natočila film \"Pařmeni\" a získala roli ve filmu \"Small Aparments\".11. července 2011 bylo oznámeno, že se připojila k obsazení filmu \"Jak porodit a nezbláznit se\". Také se objevila ve filmu Chrise Colfera \"Zasažen bleskem\".\n\n19. srpna 2011 Hollywood Reporter oznámil, že nahradí Casey Wilson ve filmu \"Holky na tahu\". Hollywood Reporter také oznámil, že získala roli v romantické komedii \"Ladíme!\", za roli získala cenu MTV a Teen Choice Award.\n\nV lednu 2012 TvLine oznámilo, že získala roli v seriálu \"Super Fun Night\". Pilot byl vybrán stanicí CBS a Conan O'Brien se stal jedním z exkluzivních producentů. Seriál měl premiéru 2. října 2013, zrušen byl však hned po první sérii.V roce 2013 si zahrála ve filmu \"Pot a krev\", moderovala předávání cen MTV 14. dubna 2013a připojila se k obsazení animovaného filmu \"Kung Fu Panda 3\", který bude mít premiéru 25. prosince 2015. Také se objeví v pokračování filmu \"Ladíme\" \"Ladíme 2\" a v akční komedii \"Grimsby\". Bylo oznámeno, že si zahraje v remaku filmu \"Vojín Benjaminová\". \n\nV roce 2016 si zahrála ve filmu \"Jak přežít single,\" po boku Dakoty Johnson. Po boku Amandy Seyfried se objeví ve filmu \"The Social Life\". V srpnu 2016 bylo potvrzeno, že si zahraje v remaku filmu z roku 1988 \"Špinaví, prohnilí lumpové\" Film byl nazván \"The Hustle\" a hraje v něm společně s Annou Hathaway. V roce 2019 měl premiéru film \"Isn't It Romantic,\" ve kterém hraje hlavní roli. Ve stejném roce byl také uveden film \"Králíček Jojo\", ve kterém hraje roli Fraulein Rahm.\n"}
{"id": "1030646", "url": "https://cs.wikipedia.org/wiki?curid=1030646", "title": "Za sobolem na kraj světa", "text": "Za sobolem na kraj světa\n\nZa sobolem na kraj světa je název českého vydání dobrodružného historického románu \"Землепроходцы\" (1976, Průzkumnicí) o objevení a dobývání Kamčatky za vlády Petra I. v letech 1696 až 1737 od ruského sovětského spisovatele Arsenije Vasiljeviče Semjonova. Knihu vydalo roku 1983 pražské nakladatelství Albatros v překladu Julie Heřmanové jako 162. svazek edice Knihy odvahy a dobrodružství.\n\nRusky román vyšel původně ve dvou dílech. První díl s názvem \"Царская награда\" (Carské vyznamenání) vyšel roku 1973, druhý, \"Край земли\" (Okraj země), roku 1975. Roku 1976, již po autorově smrti, byly obě původně samostatné části spojeny a vydány po názvem \"Землепроходцы\" (Průzkumníci).\n\nRomán je vystavěn jako sled dobrodružných příběhů, kterými se autorovi podařilo zobrazit sociální a mocenské vztahy v nově dobytých ruských územích. Příkazy cara Petra I. k dobývání nových zemí měly vždy jeden hlavní cíl: najít území, kde se hojně vyskytují soboli, neboť sobolí kožešina byla ceněným platidlem rovným zlatu. \n\nVyprávění začíná obsazením Kamčatky sibiřským kozáckým atamanem Vladimírem Vasiljevičem Atlasovem (asi 1661–1711), které začalo roku 1696 a jehož výsledkem byla výstavba kozáckých tvrzí a podmanění domorodých kmenů. Ty musely odvádět do carské pokladny pravidelnou roční daň v sobolích kožešinách (tzv. jasak). Atlasov byl velmi hrabivý a k domorodcům nelítostný, každou jejich neposlušnost trestal vypalováním vesnic, mučením a popravami zajatců. Podobně despotickým způsobem se choval i vůči svým podřízeným. Jeho nesmyslně kruté počínání nakonec vzbudilo nevoli i u podřízených kozáků, kteří ho v roce 1711 v Nižněkamčatské pevnosti zavraždili.\n\nNa kozácké vzpouře proti útisku dosazeného správce se podílel i kozák Ivan Petrovič Kozirevskij (1680–1734), který roku 1713 objevil Kurilské ostrovy a rovněž donutil tamní domorodce odvádět jasak. O pravidelné námořní spojení mezi Ochotskem a Kamčatkou se pak zasloužil kozák Kuzma Sokolov, který v červnu roku 1716 přeplul Ochotské moře. Zemřel týden po návratu do Ochotska v červenci toku 1717.\n\nCelým příběhem čtenáře provází mladík Semejka Jagyrin, syn kozáckého velitele pevnůstky na Ostroh (opevněné sídlo)ostrohu u ústí Veliké řeky (nyní Bolšereck) do Ochotského moře. Na počátku románu je mu čtrnáct let, na jeho konci (v epilogu z roku 1737) je námořním důstojníkem.\n\nKniha zajímavě popisuje život původních obyvatel Kamčatky – Korjaků, Itelmenů a Jukagirů i jejich zoufalý boj s ruskými kolonizátory. Autor líčí krutosti, jichž se dopouštěli ruští kozáci na domorodcích, i stejně brutální odvetu kamčatských bojovníků, sympatizuje však spíše s kozáky než s domorodci.\n\n"}
{"id": "1030647", "url": "https://cs.wikipedia.org/wiki?curid=1030647", "title": "Artjoms Rudņevs", "text": "Artjoms Rudņevs\n\nArtjoms Rudņevs (* 13. ledna 1988, Daugavpils, Lotyšská SSR, SSSR) je lotyšský fotbalový útočník a reprezentant, momentálně hráč německého klubu ?.\nV A-mužstvu Lotyšska debutoval 12. 11. 2008 v přátelském zápase proti reprezentaci Estonska (remíza 1:1), nastoupil v základní sestavě a hrál do 63. minuty.\n\n\n"}
{"id": "1030649", "url": "https://cs.wikipedia.org/wiki?curid=1030649", "title": "Jenny Galová", "text": "Jenny Galová\n\nJennifer Eva Carolina „Jenny“ Gal, (* 2. listopadu 1969 Uccle, Belgie) je bývalá reprezentantka Nizozemska a Itálie v judu. Itálii reprezentovala od roku 1998. Je majitelkou bronzové olympijské medaile z roku 1996.\n\nNarodila se do multikulturní rodiny — matka Američanka a otec Maďar. Při narození dostala americké občanství, ale rodina se nakonec usadila v Amsterdamu. Tam se narodila její mladší sestra Jessica. S judem začala v 7 letech a byla u záčátku vrcholového ženského juda.\n\nPrvní polovinu svojí kariéry byla ve stínu své mladší sestry. Vyrovnala se jí až v roce 1995 a na olympijských hrách v Atlantě jí překonala ziskem olympijské bronzové medaile. Po olympijských hrách se vdala za italského reprezentanta Vismaru a přestěhovala se do Říma. Od roku 1998 reprezentovala Itálii a bez větších potíží se kvalifikovala na olympijské hry v Sydney. Nestačila pouze na své asijské soupeřky a obsadila 5. místo. Vzápětí ukončila sportovní kariéru.\n\n"}
{"id": "1030652", "url": "https://cs.wikipedia.org/wiki?curid=1030652", "title": "Seweryn Bieliński", "text": "Seweryn Bieliński\n\nSeweryn Bieliński (1815 Halič – 1895 Konstantinopol) byl rakouský politik polské národnosti z Haliče, během revolučního roku 1848 poslanec Říšského sněmu.\n\nNarodil se v Haliči. Během revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Gliniany v Haliči. Uvádí se jako soukromník. Patřil ke sněmovní levici. Jako voják se účastnil revoluce v Uhersku.\n\nPo porážce revoluce odešel do emigrace. Od roku 1854 pobýval v Osmanské říši. Podílel se na výstavbě pevností a železnic. Byl ředitelem drah, šéfem štábu osmanské armády a komisařem při bulharské vládě.\n"}
{"id": "1030655", "url": "https://cs.wikipedia.org/wiki?curid=1030655", "title": "Kávové odrůdy", "text": "Kávové odrůdy\n\nKávové odrůdy jsou různé kultivary vyšlechtěné selektivním křížením nebo výběrem z různých odrůd kávovníku.\n\nKávová zrna z různých míst mají různé charakteristiky, jako je chuť, obsah kofeinu, acidita. Ty odrážejí prostředí, ve kterém jsou kávy pěstovány, způsob zpracování a genetické vlastnosti dané odrůdy. V tomto ohledu může být káva, podobně jako víno, charakterizována podle regionů původu. Káva původem z jedné zeměpisné lokace se nazývá single-origin.\n\nOdrůda nebo kultivar se používá k označení různých forem kávy z celého světa.\n\nKultivar musí být jasně rozlišitelný od jiných a musí tuto formu spolehlivě přenášet na potomky.\n\nPlody kávovníku arabského jsou považovány za chuťově bohatší než kávovník statný. \"C. arabica\" má mnoho odrůd a každá má své unikátní vlastnosti. Některé nejznámější odrůdy najdete v tabulce:\n"}
{"id": "1030656", "url": "https://cs.wikipedia.org/wiki?curid=1030656", "title": "Houslový koncert (Beethoven)", "text": "Houslový koncert (Beethoven)\n\nHouslový koncert D dur op. 61 napsal roku 1806 německý skladatel Ludwig van Beethoven.\n\nBeethoven koncert napsal pro svého přítele Franze Clementa, houslistu a dirigenta v Divadle na Vídeňce, který mu dříve poskytl námět na operu \"Fidelio\".\nKoncert měl premiéru 23. prosince 1806 v Divadle na Vídeňce při příležitosti uspořádání benefičního koncertu zmiňovanému Franzovi Clementovi. Byla mu také věnována první tištěná verze koncertu (1808).\n\nBeethoven údajně dokončil sólovou část koncertu tak pozdě, že byl Clement nucen hrát ji bez přípravy.\nŘíká se, že Clement, nespokojený se situací v jaké se ocitl, přerušil koncert po první větě svou vlastní skladbou hranou pouze na jednu strunu s houslemi, jež držel obráceně. Nicméně jiné zdroje říkají, že tak učinil až po skončení koncertu.\n\nPremiéra nebyla úspěšná a v následujících letech se komposici příliš pozornosti nedostalo.\nV roce 1844 se jí chopil orchestr Londýnské filharmonické společnosti v čele s dvanáctiletým houslistou Josephem Joachimem. Od té doby je považována za jednu z nejvýznamnějších svého druhu. Koncert D dur op. 61 dnes patří ke koncertům často hraným a nahrávaným.\n\nKoncert má tři části:\n\n\nDílo je, mimo samotných houslí, napsáno pro flétnu, dva hoboje, dva klarinety, dva fagoty, dva lesní rohy, dvě trumpety, tympány a housle.\n\nPrvní část začíná pěti údery na tympány a má trvání přibližně 25 minut. Druhá a třetí část trvá okolo 10 minut. Celý koncert trvá přibližně 45 minut.\n\n\n"}
{"id": "1030658", "url": "https://cs.wikipedia.org/wiki?curid=1030658", "title": "Jessica Galová", "text": "Jessica Galová\n\nJessica Shelley Isabel Gal, (*6. červenec 1971 Amsterdam, Nizozemsko) je bývalá reprezentantka Nizozemska v judu.\n\nNarodila se do multikulturní rodiny — matka Američanka a otec Maďar. Judu se věnovala od 6 let po vzoru své starší sestry Jenny. Mezi seniorkami se představila již ve 14 letech na mistrovství Evropy. V roce 1988 se účastnila olympijských her v Soulu, kde bylo ženské judo prezentováno jako ukázková sportovní disciplína. Obsadila 7. místo.\n\nV roce 1992 se účastnila premiéry ženského juda olympijských hrách v Barceloně. V té době však válčila s váhou a nevyladila optimálně formu, obsadila 5. místo.\n\nV roce 1996 přišlo opět velké zklamání, když na olympijských hrách v Atlatě doplatila na nepříznivý los, který jí v prvním kole přidělil za soupeřku Kubánku González. V následujících letech se soustředila na dokončení studia medicíny, ale dokázala se vrátit před olympijskou sezonou 2000. Její poslední účast na olympijských hrách v Sydney však dopadla opět nezdarem. Vzápětí ukončila sportovní kariéru. Věnuje se sportovní medicíně.\n\n"}
{"id": "1030661", "url": "https://cs.wikipedia.org/wiki?curid=1030661", "title": "Hermerich", "text": "Hermerich\n\nHermerich \"také\" Hermeric (okolo 360 – 441) byl první král germánského kmene Svébů. Vládl v letech 409–438 na území bývalé římské provincie Gallaecia, která ležela na severozápadě Pyrenejského poloostrova v místech, kde se dnes nachází Asturie a Galicie. \n\nPocházel pravděpodobně z území dnešní Moravy či Slovenska. Počátkem 5. století v době stěhování národů se vydal se svým kmenem na západ, kam pravděpodobně Svébové unikali před kočovným kmenem Hunů, který v roce 395 vyplenil Balkánský poloostrov a expandoval dále do Evropy. Při expanzi na západ dne 31. prosince 406 překročil se svým kmenem zamrzlý Rýn a v bitvě u Mohuče s pomocí Hasdingů a Alanů porazil franské foederaty, což mu umožnilo expandovat dále do Galie, kterou s ostatními germanskými kmeny pustošil. V roce 409 se stal prvním králem Svébů. \n\nZa jeho vlády se Svébové usadili v Gallaecii na severozápadě Pyrenejského poloostrova, kde v roce 409 založili království Galicie. V roce 438 již nebyl schopen pro nemoc dále vládnout a tak se králem Svébů stal jeho syn Rechila. Zemřel v roce 441. \n\nPo jeho smrti si Rechila podmanil římskou provincii Hispania Baetica. Hermerich měl dva syny Rechilu (410–448) a Hunimunda (asi 395–469) \n"}
{"id": "1030662", "url": "https://cs.wikipedia.org/wiki?curid=1030662", "title": "Petr Papoušek", "text": "Petr Papoušek\n\nJméno a příjmení Petr Papoušek má více nositelů:\n"}
{"id": "1030664", "url": "https://cs.wikipedia.org/wiki?curid=1030664", "title": "Ostrovy Torresova průlivu", "text": "Ostrovy Torresova průlivu\n\nOstrovy Torresova průlivu je asi 200 km dlouhý řetěz ostrovů mezi Austrálií a Novou Guineou. Souostroví je tvořeno 274 ostrovy, z toho 14 je obydlených; celková rozloha pevné země činí 566 km². Podle sčítání z roku 2011 zde žije 4 248 obyvatel, většinu z nich tvoří domorodí Melanésané, kteří jsou zákonem uznáváni vedle Austrálců jako skupina původních obyvatel s autonomií v rámci Queenslandu. Hlavním městem je Thursday Island na stejnojmenném ostrově. Obyvatelé používají kreolský jazyk zvaný yumplatok.\n\nSouostroví je pozůstatkem pevninského mostu spojujícího Austrálii s Novou Guineou, který byl zaplaven při oteplení před 12 000 lety. Lidské osídlení je staré nejméně dva a půl tisíce let. Jako první Evropan oblast navštívil Luis Váez de Torres v roce 1606. Angličtí misionáři se na ostrovech vylodili 1. července 1871 a výročí jejich příchodu je dosud slaveno jako lokální svátek. Od roku 1879 Ostrovy Torresova průlivu patří Queenslandu a v roce 1901 se spolu s ním staly součástí Australského společenství. Od osmdesátých let vedl Eddie Mabo hnutí za práva domorodců. V roce 1994 získalo souostroví samosprávu jako \"Torres Strait Regional Authority\", o rok později mu byla oficiálně udělena vlastní vlajka. Část obyvatel však požaduje plnou nezávislost země.\n\nOstrovy jsou převážně ploché a obklopené korálovými útesy. Vnitrozemí je porostlé tropickým pralesem, zdejší faunu tvoří dugong indický, krokodýl mořský, holub strakatý a další druhy. Hlavním zdrojem obživy obyvatel je zemědělství a rybolov. Koncem devatenáctého a začátkem dvacátého století byly ostrovy střediskem lovu perel, jeho význam však poklesl vzhledem k rozvoji umělého pěstování. Na ostrově Horn Island se těžilo zlato.\n\n"}
{"id": "1030667", "url": "https://cs.wikipedia.org/wiki?curid=1030667", "title": "Dešovská pahorkatina", "text": "Dešovská pahorkatina\n\nDešovská pahorkatina je geomorfologický okrsek v severní části Bítovské pahorkatiny, ležící větší částí v okrese Třebíč v kraji Vysočina a menší částí v okrese Znojmo v Jihomoravském kraji.\n\nOkrsek se rozkládá zhruba v prostoru mezi obcemi Vranín (na severu), Nové Syrovice (na východě), Zálesí (na jihovýchodě), Zblovice (na jihozápadě) a Hornice (na západě). Uvnitř okrsku leží například obce Kojatice, Dědice či Dešov.\n\nJe to většinou členitá pahorkatina, v menší jižní části až vrchovina, tvořená rulami a migmatity moldanubika, ve sníženinách ostrůvky neogenních usazenin. Omezuje výrazným svahem na východě Jemnickou kotlinu. Jsou zde poměrně rozsáhlé plošiny holoroviny, údolí vodních toků jsou v pramenných částech rozevřená, směrem po toku se zařezávají, hluboké průlomové údolí říčky Želetavky se zaklesnutými meandry v jižní vrchovinné části okrsku. V jižní části převážně, v severní části středně zalesněná, smrkové a borové porosty s příměsí buku, dubu a lípy, vzácněji jedle, v podrostu nápadný brambořík nachový. Jsou zde pole, méně louky a drobné rybníky s mokřadními lemy.\n\nOkrsek Dešovská pahorkatina (dle značení Jaromíra Demka IIC-7B-1) náleží do celku Jevišovická pahorkatina a podcelku Bítovská pahorkatina.\n\nPahorkatina sousedí s Jemnickou kotlinou (na západě), s jedním okrskem Brtnické vrchoviny (Markvartická pahorkatina na severozápadě), s jedním okrskem Jaroměřické kotliny (Moravskobudějovická kotlina na severovýchodě) a se dvěma okrsky Bítovské pahorkatiny (Vranovská pahorkatina na jihu a Uherčická pahorkatina na jihozápadě).\n\nNejvyšším vrcholem Dešovské pahorkatiny je Suchá hora (571,0 m n. m.).\n\n\n\n"}
{"id": "1030668", "url": "https://cs.wikipedia.org/wiki?curid=1030668", "title": "V zemi peciválů", "text": "V zemi peciválů\n\nV zemi peciválů (nizozemsky \"Het Luilekkerland\") je obraz namalovaný roku 1567 vlámským malířem Pietrem Brueghelem.\n\nZemě lenosti a nenasytnosti má ve středověké literatuře pověst mýtického místa, kde není nutné pracovat a kde jídlo, pití je tak dostupné, že stačí jenom otevřít pusu, abychom je dostali. Na obraze vidíme celkem tři hlavní postavy – úředníka, rolníka a vojáka. Všichni si pospávají na zemi pod stolem, který je pevně svázán se stromem. Úředníkova kniha, papíry, inkoust a pero leží jen tak nečinně, stejně jako rolníkův cep a vojákovo kopí a ochranná rukavice. Dále uprostřed obrazu pozorujeme napůl snězené vejce, které ve své skořápce běží mezi rolníka a úředníka.\n\nStůl přidělaný ke stromu je zatížený částečně snědenými pokrmy a nápoji. Napravo za stromem vidíme nějaký pečený druh drůbeže, který leží na talíři připraven k požití. Za ním je opečené prase, které běží s nožem vraženým pod kůži. Na levé straně se rytíř vynořuje z přístavku, jehož střecha je složená z mís naplněných koláči. S otevřenou pusou čeká na opečeného holuba (holub se postupem času vytratil, z důvodu restaurátorských prací). Plůtek za stromem je vytvořen z propletených nožiček párků.\n\nBrueghel v tomto obraze s jistotou odsuzuje zlozvyky, jako jsou lenost a obžerství. Podle jedné teorie je malba politickou satirou mířenou na aktéry první fáze Nizozemské revoluce (1555–1609). Právě ta upečená drůbež představuje potupu a neschopnost šlechtice ve vedení Nizozemí. Celkově výjev zobrazuje lhostejnost nizozemských občanů, kteří se nebáli přijmout nové významné politické a náboženské změny, které zásadně ovlivnily fungování státu.\n\n"}
{"id": "1030671", "url": "https://cs.wikipedia.org/wiki?curid=1030671", "title": "Ritvars Rugins", "text": "Ritvars Rugins\n\nRitvars Rugins (* 17. října 1989, Tukums, Lotyšská SSR, SSSR) je lotyšský fotbalový záložník a reprezentant, momentálně hráč klubu Skonto FC.\nV A-mužstvu reprezentace Lotyšska debutoval 14. 11. 2010 v přátelském zápase proti Číně (porážka 0:1), nastoupil v 88. minutě.\n\n"}
{"id": "1030673", "url": "https://cs.wikipedia.org/wiki?curid=1030673", "title": "Josef Veselka (lékař)", "text": "Josef Veselka (lékař)\n\nJosef Veselka (* 23. března 1965, Praha) je český lékař se specializací v kardiologii. Zaměřuje se především na intervenční kardiologii, kardiomyopatie a zobrazovací metody v kardiologii. Od roku 2004 je přednostou Kardiologické kliniky 2. LF a FN Motol. \n\nV roce 2009 byl členem konzilia lékařských expertů, kteří pečovali o zdraví Václava Havla. Byl spoluzakladatelem NF Neuron, v němž po dobu šesti let pracoval, z čehož byl tři roky předsedou Správní rady. Josef Veselka má tři dcery.\n\nJosef Veselka studoval fakultu všeobecného lékařství v Praze, absolvoval atestace z vnitřního lékařství a kardiologie, stal se kandidátem věd (1998), docentem (2002) a profesorem (2007).\n\nJosef Veselka působí jako přednosta Kardiologické kliniky fakultní nemocnice Motol. Zde také společně s týmem dalších odborníků provedl řadu unikátních výkonů v oblasti intervencí při koronární nemoci, hypertrofické kardiomyopatii i dalších strukturálních onemocněních srdce.\nObdržel Evropský kardiologický diplom a tituly několika oborových organizací v Evropě i v USA (Fellow of European Society of Cardiology, Fellow of Society for Cardiovascular Angiography and Interventions, Fellow of International College of Angiology).\n\nV roce 2017 je autorem přibližně 350 odborných článků, z toho asi 130 v časopisech s „impact factorem“ (Lancet, European Heart Journal atd.). Jeho současné Research Gate score je nad 97,5. percentilem všech hodnocených vědců.\nJe autorem 3 českých monografií, první internetové učebnice \" Kardiovaskulární medicína\", dvou učebnic kardiologie a jedné monografie zahraniční.\nNěkolik jeho prací bylo oceněno na mezinárodních kardiologických kongresech (TCT Asie a Pacifiku, Evropský kardiologický kongres).\nJeho monografie Cardiomyopathies: from basic research to clinical management (Intech 2012, 800 stran) byla oceněna rektorem UK jako nejlepší monografie 2. LF UK za rok 2012. a má téměř 150.000 stažení z internetu. \n\nOd roku 2010 byl viceprezidentem americké International College of Angiology, posléze se stal jejím generálním sekretářem a v roce 2017 i budoucím prezidentem (President elect). (2)\nJe členem redakčních rad 4 zahraničních a 2 českých odborných časopisů. \n\nV mládí se aktivně věnoval basketbalu a v posledních letech pracoval jako lékař u mládežnických reprezetačních týmů basketbalistek.\n\nDoposud je aktivním sportovcem, absolvoval několik maratónů a půlmaratonů.\n\nOd roku 2015 je autorem komentářů v Hospodářských novinách. V roce 2017 začal s týdenním psaním sloupků do páteční přílohy Hospodářských novin (Ego) a pro server iHNed a ve stejném roce mu vyšla jeho první beletristická kniha povídek s názvem \" Překroč ten stín \".\n\n\n\n\n\n"}
{"id": "1030674", "url": "https://cs.wikipedia.org/wiki?curid=1030674", "title": "Jan Jaruntowski", "text": "Jan Jaruntowski\n\nJan Andrzej Jaruntowski z Jarnut (1803 – 6. října 1891) byl rakouský politik polské národnosti z Haliče, během revolučního roku 1848 poslanec Říšského sněmu.\n\nByl polským nižším šlechticem v Haliči.\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Sadowiszna v Haliči. Uvádí se jako statkář. Patřil ke sněmovní pravici.\n\nV letech 1861–1867 byl poslancem Haličského zemského sněmu.\n"}
{"id": "1030678", "url": "https://cs.wikipedia.org/wiki?curid=1030678", "title": "Ledová odysea", "text": "Ledová odysea\n\nLedová odysea (1984, Ледовая одиссея) je autobiografická a téměř dokumentární novela ruského a běloruského sovětského spisovatele Alexandra Jevgeňjeviče Mironova. Novela líčí dramatické události polární plavby sovětského parníku \"Čeljuskin\", který ztroskotal uprostřed ker Čukotského moře a následnou záchranu posádky pomocí leteckého mostu. Události popsal jeden z nejmladších členů posádky parníku. \n\nÚkolem plavby parníku \"Čeljuskin\" bylo zjistit, zda lze proplout tzv. Severní mořskou cestu z Murmansku do Vladivostoku v letní sezóně roku 1933 bez doprovodu ledoborce. Loď sice proplula velkou část Severní cesty, ale v září uvízla v ledových polích a pak už jen driftovala než se 13. února roku 1934 potopila rozdrcená ledy nedaleko ostrova Koljučin v Čukotském moři.\n\nPosádce se podařilo uniknout na led a zde vytvořit provizorní vzletovou a přistávací dráhu, díky které mohli být všichni do konce dubna zachráněni sovětskými letci, kteří za to získali jako vůbec první titul Hrdina Sovětského svazu.\n\nVelkým nedostatkem novely je však její přehnaná politická angažovanost. Kromě dobrodružného příběhu obsahuje také popisy schůzí, oslavy výročí Velké říjnové socialistické revoluce, hrdinné chování komsomolců atp., což vše snižuje umělecký dojem. \n\n"}
{"id": "1030679", "url": "https://cs.wikipedia.org/wiki?curid=1030679", "title": "Józef Konopka", "text": "Józef Konopka\n\nJózef Adam Konopka z Konopek-Jałbrzykowegostoku h. Nowina (30. dubna 1818 Modlnica – 22. června 1880 Mogilany) byl rakouský politik polské národnosti z Haliče, během revolučního roku 1848 poslanec Říšského sněmu.\n\nByl polským nižším šlechticem, zemědělcem působícím v Haliči. Zabýval se též etnografií, dokumentoval polské lidové písně.\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Skawina v Haliči. Uvádí se jako nájemce pivovaru. Patřil ke sněmovní levici.\n\nV letech 1877–1880 byl poslancem Haličského zemského sněmu.\n"}
{"id": "1030681", "url": "https://cs.wikipedia.org/wiki?curid=1030681", "title": "Větkaŭský rajón", "text": "Větkaŭský rajón\n\nVětkaŭský rajón (bělorusky \"Веткаўскі раён\", ukrajinsky \"Вітківський район\" nebo \"Вєтковський район\", rusky \"Ветковский район\") je územně-správní jednotkou na východě Homelské oblasti v Bělorusku.\n\nAdministrativním centrem rajónu je město Větka (bělorusky \"Ветка\", rusky \"Ветка\").\n\nRozloha rajónu je necelých 1 559 km². Délka rajónu od severu k jihu je 65 km a od východu na západ 48 km.\n\nNa severu hraničí s Čačerským rajónem, na západě s Buda-Kašaljovským rajónem, na jiho-západě s Homelským rajónem, v jiho-východě s Dobrušským rajónem Homelské oblasti, na východě s Krasnogorským a Novozybkovským rajóny v Brjanské oblasti Ruské federace.\n\nÚzemí je rovinaté. Průměrná nadmořská výška se pohybuje mezi 120 až 150 m nad mořem, nejvyšší bod měří 188,9 m a leží nedaleko obce Staroje Zakružža. V rajónu se nachází rašelina, jíl a křída. Průměrná lednová teplota je mínus 7 °C, v červenci 18,6 °C. Úhrn srážek za rok je 580 mm. Vegetačního období trvá 193 dnů.\n\nRajón má dobře rozvinutou síť řek spojených s povodím Černého moře. Hlavní řekou je Sož s přítoky Beseď, Němanka, Lipa, Stonka. Řeka Beseď odvádí z Pereljoŭky, Staŭbunki a Vjazdzerni. Řeky a potoky, jezera, kanály a jímky zabírají 2 409 ha.\n\nLesy pokrývají 76 419 ha (34 % území rajónu), dominují jehličnany, bříza a olše. Bažiny zabírají 7,8 % území. Orná půda zabírá 32 844 ha. Celkem 35 720 ha je kontaminováno radionuklidy po černobylské katastrofě, kvůli čemuž bylo v zrušeno 8 obecních rad (selsovetů) a 1 městská rada, 8 hospodářství a také bylo přesídleno celkem 59 osad.\n\nV roce 1978 byla na území rajónu za účelem ochrany volně rostoucích rostlin vytvořena Vetkaŭská biologická rezerace.\n\nRajón se administrativně dělí do 11 selsovětů (Vjalikanjamkoŭský, Danilavický, Malanjamkoŭský, Nehljubský, Prysňanský, Raducký, Staŭbunský, Svjacilavický, Chalčanský (4 vesničky, 4 vesnice), Šarscinský (4 vesničky, 2 vesnice) a Janoŭský selsovět (2 vesničky, 3 vesnice).\n\nPopulace rajónu má na 18 766 obyvatel, z v městských oblastech žije na 8 200 lidí. Celkem je v rajóně 140 osad, z toho je z nich 81 osídlených.\n\nRajónem prochází rychlostní silnice Homel — Větka — Svjacilavičy — hranice Ruské federace, R124 Větka — Dobruš, R30 Větka — Čačersk.\n\n\n\n\n\n\n"}
{"id": "1030682", "url": "https://cs.wikipedia.org/wiki?curid=1030682", "title": "WebRTC", "text": "WebRTC\n\nWebRTC ( ) je definice API poskytujícího podporu pro telefonní hovory, video chat a peer-to-peer sdílení souborů aplikacím, které lze spustit ve webovém prohlížeči bez použití zásuvných modulů. Pracovní verzi API vytvořilo World Wide Web Consortium (W3C).\n\nV květnu 2011 zveřejnila firma Google projekt s otevřenými zdrojovými kódy pro komunikaci v reálném čase pomocí webového prohlížeče známou jako WebRTC. Projekt vyvolal aktivitu směřující ke standardizaci relevantních protokolů v organizaci IETF a API pro prohlížeč v organizaci W3C.\n\nPracovní verze dokumentu WebRTC konsorcia W3C popisuje prováděnou implementací v prohlížečích Chrome a Firefox. API je založeno na předběžné práci provedené v pracovní skupině WHATWG označovaná jako ConnectionPeer API a konceptu implementace předcházejím standardy vytvořeném v Ericsson Labs. Pracovní skupina WHATWG očekává (kdy??) další významný vývoj tohoto standardu založený na:\n\n\nHlavními komponenty WebRTC jsou:\n\n\nWebRTC API obsahuje také statistické funkce:\n\n\nPracovní verze dokumentu IETF \"WebRTC kodek a požadavky na zpracování médií\" ( ) vydaná v březnu 2012 vyžaduje, aby implementace poskytovaly PCMA/PCMU (RFC 3551), telefonní události jako tóny tónové volby (RFC 4733) a kompresní formát Opus (RFC 6716), spolu s minimální funkcionalitou video kodeků. Dokument W3C detailně popisuje API webového prohlížeče pro Peerconnection, datové kanály a zachycování mediálních proudů.\n\nWebRTC podporují následující prohlížeče:\n\n\nV srpnu 2014 prohlížeče Internet Explorer a Safari neobsahovaly nativní podporu WebRTC. Podpora WebRTC pro tyto prohlížeče je v podobě zásuvných modulů.\n\n\n"}
{"id": "1030684", "url": "https://cs.wikipedia.org/wiki?curid=1030684", "title": "Andris Vaņins", "text": "Andris Vaņins\n\nAndris Vaņins (* 30. dubna 1980, Ilūkste, Lotyšská SSR, SSSR) je lotyšský fotbalový brankář a reprezentant, momentálně hráč švýcarského klubu FC Zürich.\nMimo Lotyšsko působil na klubové úrovni v Rusku a Švýcarsku.\nV A-mužstvu reprezentace Lotyšska debutoval 4. 2. 2000 v přátelském zápase na turnaji na Kypru proti Slovensku (porážka 1:3).\n\n\n"}
{"id": "1030686", "url": "https://cs.wikipedia.org/wiki?curid=1030686", "title": "Listopadová revoluce (Německo)", "text": "Listopadová revoluce (Německo)\n\nListopadová revoluce () byla revoluce v Německém císařství, která trvala od 3. listopadu 1918 do srpna 1919. V revoluční situaci během listopadu 1918, vytvořené po porážce Německého císařství v 1. světové válce, vystoupily levicové radikální skupiny v čele se skupinou Spartakovců s programem lidové revoluce a s cílem okamžitě ukončit válku, svrhnout Německé císařství, a vytvořit tak předpoklad k přechodu k socialistické revoluci. Revoluce skončila 11. srpna 1919, když byla přijata Výmarská ústava, což vedlo k nastolení režimu parlamentní demokracie známého jako Výmarská republika.\n\n\n"}
{"id": "1030688", "url": "https://cs.wikipedia.org/wiki?curid=1030688", "title": "Trasmoz (hrad)", "text": "Trasmoz (hrad)\n\nHrad Trasmoz se nachází v pohoří Sierra del Moncayo, asi 75km severozápadně od Zaragozy, blízko městečka Trasmoz. Byla to jedna z nejvíce sporných enkláv pro království aragonské a navarrské – hrad leží na hranici mezi nimi.\n\nPodle navarrských zdrojů hrad Trasmoz existoval již v roce 1185, kdy půda kolem něj patřila Navarrsku a bojovali o něj s Aragonci. Nakonec se stal součástí aragonské koruny za pomoci Alfonse II. Aragonského. Později byl darován Sanchovi Pérez Monteagudovi.\n\nPo spojení Kastílie a Aragonska a zastavení šlechtických sporů byl hrad opuštěn. V roce 1988 Manuel Jalón Corominas vytvořil nadaci \"Fundación Castillo de Trasmoz\" pro získání objektu, inicioval restaurátorské práce a archeologické vykopávky a vydal knihu \"La leyenda negra de Trasmoz\".\n\nPůdorysem hradu je šestiúhelník, s věžemi na krajích. Nejstarší dochovanou částí je donjon, který byl zrestaurován a nyní je v něm muzeum čarodějnic.\n\nHrad inspiroval Gustava Adolfa Bécquera k napsání několika příběhů o čarodějnických konventech. Gustavo navštívil tuto oblast se svým bratrem Valerianem Bécquerem během svého pobytu v klášteře Veruela. Roku 2008 byla v areálu hradu umístěna jeho socha, jako součást \"Ruta de los Hermanos Bécquer\".\n\nZa španělskou kulturní památku byl prohlášen v roce 1949.\n"}
{"id": "1030691", "url": "https://cs.wikipedia.org/wiki?curid=1030691", "title": "Michał Popiel", "text": "Michał Popiel\n\nMichał Popiel (1817 Kulčyci – 1903) byl rakouský politik rusínského původu a polské národnosti z Haliče, během revolučního roku 1848 poslanec Říšského sněmu.\n\nJeho otec Andrzej byl šlechticem, kterému patřila část vesnice Kulčyci. Rodina byla řeckokatolického vyznání, ale identifikovala se s polskou státní ideou. Michał vychodil střední školu v Sambiru, kde se dostal pod vliv demokratických myšlenek Kaspera Cięglewicze. Popiel založil sebevzdělávací vlastenecký spolek, který se v květnu 1836 proměnil v tajnou politickou společnost. V letácích kritizovala poddanství a prosazovala spojenectví Rusínů a Poláků proti Němcům za osvobození Polska a polského venkova. V únoru 1837 policie zatkla 19 studentů ze Sambiru v souvislosti s těmito aktivitami. Popiel byl vyšetřován, ale neprozradil své kolegy. Byl ovšem odsouzen na třináct let do vězení. Odvolací soud trest zkrátil na čtyři roky. V prosinci 1839 byl s dalšími politickými vězni odvezen na Špilberk. V roce 1843 byl propuštěn. Pracoval pak jako učitel v šlechtické rodině Rozwadowských v nedalekém Zoločivu. Krakovského povstání roku 1846 se patrně účastnil, ale nebyl státními úřady pronásledován.\nBěhem revolučního roku 1848 se zapojil do politického dění. Stal se členem Rusínské národní rady ve Lvově, organizoval Národní gardu v Sambiru. Během zasedání pobočky Rusínské národní rady v Sambiru 25. května 1848 se vyslovil pro zrušení roboty. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Stara Sil v Haliči. Uvádí se jako domácí učitel. Patřil ke sněmovní pravici. Během schůze sněmu 14. srpna se zapojil do debat o zrušení poddanství. Vystupoval radikálně pro osvobození venkovského obyvatelstva. Zmínil Spojené státy americké jako dobrý příklad státu se svobodným zemědělským stavem. Hlasoval proti náhradám za zrušení poddanství, ale tento návrh nakonec parlamentem neprošel. V této době agitoval na haličském venkově spolu s Julianem Goslarem. Podepsal selskou petici, v níž se požadovalo, aby se náhrady za zrušení poddanství začaly velkostatkářům vyplácet až poté, co navrátí půdu, kterou sedlákům sebrali neprávem od dob císaře Josefa II.. Podpořil říjnovou revoluci ve Vídni v roce 1848. Pak se s dalšími poslanci přesunul do Kroměříže, kde Říšský sněm pokračoval ve svých schůzích. Nyní již na plénu parlamentu vystupoval jen zřídka. Byl jmenován coby zástupce Rusínů do komise, která měla navrhnout nový systém místní samosprávy.\n\nV 50. letech se stáhl z politiky. Udržoval si menší nemovitý majetek v Sambiru. Okolo roku 1853 začal působit na radnici v Sambiru. Okolo roku 1861 byl zvolen starostou tohoto města a zůstal jím do roku 1867. V období let 1867–1873 a 1879–1890 zasedal v okresním zastupitelstvu. Angažoval se v místním spolkovém životě. Byl mu udělen zlatý záslužný kříž.\n\nV roce 1867 byl zvolen poslancem Haličského zemského sněmu za Sambir. 2. března 1867 pronesl řeč o národnostní otázce v Haliči. Prohlásil, že v této zemi jsou lidé dvou jazyků ale jen jeden národ a že řeckokatolický klérus nereprezentuje nikoho. Téhož dne podpořil Agenora Gołuchowského a souhlasil s obesláním Říšské rady ve Vídni (celostátní parlament, který některé neněmecké národnosti v Předlitavsku bojkotovaly, ale Poláci se po dohodě s vládou o poskytnutí autonomie Haliči rozhodli bojkot ukončit). Mandát v sněmu obhájil i ve volbách v roce 1870, nyní za kurii venkovských obcí, obvod Sambir, Stare Miasto, Stara Sol. Díky silné podpoře venkova porazil o jeden hlas ukrajinského protikandidáta. Poslancem zůstal do roku 1882.\n\nZemřel ve vysokém věku roku 1903. Jeho vnuk byl v meziválečném Polsku advokátem ve Lvově.\n"}
{"id": "1030693", "url": "https://cs.wikipedia.org/wiki?curid=1030693", "title": "Botanická zahrada Bratislava", "text": "Botanická zahrada Bratislava\n\nBotanická záhrada Univerzity Komenského je botanická zahrada a vědecko-pedagogické pracoviště Univerzity Komenského v Bratislavě. Jejím úkolem je udržovat a rozšiřovat sbírky živých rostlin, pomáhat ve výchovně vzdělávací činnosti odborným školám a poskytovat odborné informace široké veřejnosti. \n\nBotanická zahrada UK se nachází na Botanické ulici v Bratislavě, blízko areálu Přírodovědecké fakulty UK.\n\nExpozice se nachází pod volným nebem i ve sklenících. Územím botanické zahrady protéká říčka Vydrica.\n\nBotanická zahrada UK byla založena v roce 1942 z iniciativy profesora Františka Nábělka v areálu pozemku vily Lafranconi. Její stavba byla realizována v letech 1942 až 1950 podle plánů Františka Jiráska. Po druhé světové válce byly v zahradě vybudovány skleníky, bylo posíleno její materiální, tak i personální zajištění. Koncem sedmdesátých let se zahrada starala o asi 5 000 druhů rostlin. Rozloha areálu byla zmenšena v důsledku výstavby mostu Lafranconi v 80. letech 20. století.\n\n"}
{"id": "1030698", "url": "https://cs.wikipedia.org/wiki?curid=1030698", "title": "Hymna Zimbabwe", "text": "Hymna Zimbabwe\n\nHymna Zimbabwe je píseň Simudzai Mureza wedu WeZimbabwe (). Slova napsal Solomon Matswairo a hudbu složil Fred Cangundega. Hymna byla přijata po veřejné soutěži o novou hymnu v roce 1994 aby nahradila píseň Ishe Komborera Afrika za čistě zimbabwskou skladbu.\n\n"}
{"id": "1030703", "url": "https://cs.wikipedia.org/wiki?curid=1030703", "title": "Jurijs Žigajevs", "text": "Jurijs Žigajevs\n\nJurijs Žigajevs (* 14. listopadu 1985, Leningrad, RSFSR, SSSR) je lotyšský fotbalový záložník a reprezentant, momentálně hráč klubu FK Ventspils.\nMimo Lotyšska působil v Polsku.\nV A-mužstvu reprezentace Lotyšska debutoval 13. 10. 2007 v přátelském zápase proti Islandu (výhra 4:2).\n\n"}
{"id": "1030705", "url": "https://cs.wikipedia.org/wiki?curid=1030705", "title": "Kajmanský příkop", "text": "Kajmanský příkop\n\nKajmanský příkop ( nebo ) je podmořská sníženina dna Karibského moře. Nazýván bývá také Bartlettův příkop, podle amerického námořního důstojníka a oceánografa J. R. Bartletta. \n\nProbíhá velmi přibližně okolo 18. severní rovnoběžky, jižně od Kajmanských ostrovů a Kuby a severně od Jamajky. Táhne se od Honduraského zálivu až po úžinu Windward Passage mezi ostrovy Kuba a Hispaniola v délce přibližně 350 km. Jeho maximální šířka je 20 km a největší naměřená hloubka 7690 m, což je nejnižší bod v Karibském moři.\n\nJe to nejhlubší příkop na mořském dnu, který je vulkanicky aktivní. Jedná se o zónu, ve které se stýkají dvě tektonické desky. Ze severu je to Severoamerická deska a z jihu Karibská deska, které na sebe nenarážejí, ale pohybují se podél sebe a zároveň se od sebe vzdalují rychlostí asi 12 mm za rok.\n\nOceánská kůra je v místě rozestupu desek zeslabená a z hlubin na ní tlačí rozžhavené magma. Proces rozestupu desek pokračuje jako zlom Montagua (Motagua Fault) dále směrem na západ přes Guatemalu až do Tichého oceánu; byl příčinou několika zemětřesení v Guatemale (např. roku 1976). Směrem na východ pokračuje rozestup desek i pod ostrovem Hispaniola, kde se projevil zemětřesením v Haiti v roce 2010. Poslední zemětřesení se odehrálo 28. ledna 2020, mělo sílu 7,7 M a epicentrum se nacházelo přímo pod Kajmanským příkopem. \n\nRoku 2010 provedli britští vědci z National Oceanography Centre v Southamptonu za pomoci robotické ponorky průzkum tohoto podmořského kaňonu. Zjistili, že uprostřed příkopu je podélný hřeben se sloupovitými hydrotermálními průduchy, tzv. černými kuřáky a z nich pod hladinou vyvěrá silně mineralizovaná a plynem nasycená přehřátá voda. Objevili dosud nejhlouběji uložený průduch, také zvaný komín, který vyvěrá v hloubce 4960 m. Teplota jeho vystupující vody byla odhadnuta na více než 450 °C a to je nejteplejší známý výron vody.\n\nZatímco v Tichém oceánu žijí u podobných černých kuřáků červi a měkkýši, v Kajmanském příkopu objevili neznámý druh pravděpodobně nevidomé krevety s detekčními orgány na zadní straně těla.\n"}
{"id": "1030706", "url": "https://cs.wikipedia.org/wiki?curid=1030706", "title": "Arboretum Hrádok", "text": "Arboretum Hrádok\n\nHrádocké arboretum je arboretum v Liptovském Hrádku.\n\nJe nejvýše položeným arboretem ve Střední Evropě (650 m n. m.) a vzhledem k malé rozloze obsahuje čtvrté nejrozsáhlejší dendrologické sbírky na Slovensku. V arboretu se nacházejí jedinečné taxony z domácí a světové dendroflory, které jsou v Červených knihách více států, a které jsou v rámci Evropy na severním okraji svého přirozeného areálu rozšíření (Klokoč, láčkovci, chvojník apod.). Nachází se v okrese Liptovský Mikuláš v Žilinském kraji. Území bylo vyhlášeno či novelizováno v roce 1982 na rozloze 7,2403 ha. Ochranné pásmo nebylo stanoveno.\n\nArboretum bylo založeno roku 1777 Jánem Xaverem Girsíkem vysazením 200 lip v lokalitě dnes známé jako Sady M.R. Štefánika. Rozvoj arboreta pokračoval rokem 1796, kdy byla založena Horárska a lesnícká škola v Liptovském Hrádku. Dnešní lesnická škola je její pokračovatelkou. Byly vysázeny lesní porosty Hradská hora, Zapač a také na Malužiné. Samotné Arboretum se začalo rozvíjet až roku 1805, kdy František Wiesner z Morgesternu založil Lesní porosty v části Podhradí. Byly sem dovezeny rostliny z Banské Štiavnice. Úpadek arboreta se začal výrazně projevovat v druhé polovině 20. století, kdy byly porosty vykáceny a na jejich místě se začala rozvíjet bytová sídliště.\nV současnosti se o arboretum starají studenti Střední lesnické školy, kteří zde vykonávají praxi. Pro nedostatek financí však nemá zaměstnance, kteří by se o něj starali v takové míře, jako se to dělo v minulosti.\nArboretum je od roku 1982 prohlášeno za chráněný areál a národní kulturní památku.\n\n"}
{"id": "1030707", "url": "https://cs.wikipedia.org/wiki?curid=1030707", "title": "Chebská smlouva", "text": "Chebská smlouva\n\nChebská smlouva byla dohodou, uzavřenou 25. dubna 1459 v Chebu. Smlouvou byla pevně stanovena hranice mezi Českým královstvím a Saským kurfiřtstvím podél hřebene Krušných hor a středem toku Labe. Předchůdcem smlouvy byla dohoda uzavřená 15. listopadu 1372 v Pirně na hradě Sonnenstein mezi císařem a českým králem Karlem IV. a míšeňskými markrabaty Fridrichem III., Baltasarem a Vilémem I. Hranice stanovená v Chebu je téměř v nezměněné podobě platná dodnes a řadí se tak k nejstarším dodnes platným, dohodou vymezeným, hraničním liniím v Evropě.\n\nVe smlouvě dohodli saský kurfiřt Fridrich Jemnocitný a saský vévoda Vilém s českým králem Jiřím z Poděbrad, že města, hrady, trhy a vsi ležící na jih od této hranice (Most, hrad Osek, Duchcov, atd, se všemi svými platy, mýty, rentami, leníky atd.) budou napříště nesporně české, zatímco území severně od hranice, v Durynsku, v Míšensku či ve Vogtlandu, se všemi dvory, statky a hrady připadají Sasku. Dosavadní hraniční spory tak byly trvale odstraněny. Uzavření dohody mělo značný význam, neboť dříve se hranice často měnila, vybíhala hluboko do vnitrozemí obou států (Čechy např. sahaly až k Pirně) a mezi oběma většími státy leželo mnoho téměř nezávislých panství a státečků, které se, podle okolností, klonily tu na jednu, tu na druhou stranu (včetně těch již v době podpisu smlouvy zaniklých, šlo např. purkrabství Míšeň, purkrabství Donín, panství Schwarzenberg, panství Osek, panství Hohnstein-Wildenstein, tzv. Schönburská panství, panství Wildenfels aj.). Hraniční dohoda ovšem nerušila status českých zahraničních lén, která v Sasku a Durynsku přetrvala až do roku 1806. Smlouva byla zpečetěna svatbou královy dcery, Zdenky z Poděbrad s kurfiřtovým bratrem Albrechtem.\n\nJedinou podstatnou změnou, nepočítaje zánik zmíněných českých lén, je dohoda mezi saským vévodou Mořicem a českým králem Ferdinandem I. Habsburským, kterou si oba vladaři následkem vítězné šmalkaldské války a Wittenberské kapitulace rozdělili r. 1547 jako válečnou kořist panství Schwarzenberg (nemá nic společného s knížecím rodem Schwarzenbergů). Čechám tehdy připadly obce Boží Dar a Horní Blatná.\n\nV letech 2009-2012 uspořádala tehdejší \"Iniciativa pro děčínský zámek\" spolu se správou saského zámku Weesenstein dlouhodobý přeshraniční projekt \"Grenzräume/hranice, 550. výročí podepsání chebské smlouvy.\" Projekt měl jak svou odbornou stránku (vědecká konference na zámku Weesenstein), tak popularizační stránku zaměřenou na podporu turistického ruchu a zlepšení kulturně-historického povědomí v česko-saském příhraničí. V rámci projektu byly vydány dvě publikace a projekt měl webové stránky. \n\n\n"}
{"id": "1030711", "url": "https://cs.wikipedia.org/wiki?curid=1030711", "title": "Jan Józef Tarnowski", "text": "Jan Józef Tarnowski\n\nJan Józef hr. Tarnowski z Tarnowa h. Leliwa (6. prosince 1826 Chorzelów – 11. dubna 1898 Chorzelów) byl rakouský politik polské národnosti z Haliče, poslanec Říšské rady.\n\nByl polským šlechticem, vlastnil panství Chorzelów.\nV letech 1867–1876 byl poslancem Haličského zemského sněmu.\n\nZemský sněm ho roku 1870 delegoval i do Říšské rady (tehdy ještě volené nepřímo). 17. ledna 1870 složil slib. Opětovně byl do Říšské rady nominován v roce 1871. 24. května 1871 složil slib. Uspěl i v prvních přímých volbách do Říšské rady roku 1873, kdy byl zvolen za kurii venkovských obcí, obvod Ropczyce, Mielec, Tarnobrzeg atd. Slib složil 5. listopadu 1873, rezignace oznámena dopisem 1. října 1877. Za stejný volební okrsek se do parlamentu vrátil i ve volbách do Říšské rady roku 1879. K roku 1873 se uvádí jako \"Johann Tarnowski\", statkář, bytem v Chorzelówě.\n\nZemřel v dubnu 1898 na svém statku v Chorzelówě, \"ve věku 71 let\". Zmiňuje se jako bývalý poslanec Říšské rady a také jako známý chovatel koní a jezdec.\n"}
{"id": "1030713", "url": "https://cs.wikipedia.org/wiki?curid=1030713", "title": "Franciszek Trzecieski", "text": "Franciszek Trzecieski\n\nFranciszek Kornel Cypryan Trzecieski z Trzecieszy h. Strzemię (24. srpna 1807 Polanka pod Krosnem – 15. prosince 1875 Bogoniowice) byl rakouský politik polské národnosti z Haliče, během revolučního roku 1848 poslanec Říšského sněmu.\n\nByl polským šlechticem a členem haličských stavů. Zdědil panství Gorajowice. Byl důstojníkem polské armády. Založil pojišťovací ústav a byl jeho kurátorem.\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Jasło v Haliči. Uvádí se jako statkář. Patřil ke sněmovní pravici.\n\nV letech 1861–1876 byl poslancem Haličského zemského sněmu.\n"}
{"id": "1030714", "url": "https://cs.wikipedia.org/wiki?curid=1030714", "title": "Franciszek Ksawery Wierzchleyski", "text": "Franciszek Ksawery Wierzchleyski\n\nFranciszek Ksawery Wierzchleyski (1. prosince 1803 Poręba – 17. dubna 1884 Lvov) byl rakouský římskokatolický duchovní (biskup Přemyšle a arcibiskup lvovský) a politik polské národnosti z Haliče, během revolučního roku 1848 poslanec Říšského sněmu.\n\nV roce 1826 byl vysvěcen na kněze. V období let 1846–1860 působil jako římskokatolický biskup Přemyšle, v období od roku 1860 až do své smrti roku 1884 byl pak arcibiskupem ve Lvově.\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Přemyšl-město v Haliči. Uvádí se jako římskokatolický biskup. Patřil ke sněmovní pravici.\n"}
{"id": "1030718", "url": "https://cs.wikipedia.org/wiki?curid=1030718", "title": "Bucna", "text": "Bucna\n\nBucna nebo také terčík či pupek je typ skleněné výplně užívaný od středověku. Výroba bucny spočívá ve vyfouknutí duté baňky, která se poté přilepí k tyči a následně odlomí od píšťaly a zploští nahřáním a rotací do výsledného diskovitého tvaru. Samotné roztáčení se provádí na desce nebo v korýtku pro dosažení přesnějšího tvaru. Velikost bucny může být až do průměru 1,5 metru.\n\n"}
{"id": "1030723", "url": "https://cs.wikipedia.org/wiki?curid=1030723", "title": "Pavel Křížek", "text": "Pavel Křížek\n\nPavel Křížek (* 30. září 1967) je bývalý český fotbalista.\n\nV československé lize hrál za Bohemians Praha. Nastoupil v 1 ligovém utkání.\n\n"}
{"id": "1030725", "url": "https://cs.wikipedia.org/wiki?curid=1030725", "title": "Aleksandrs Fertovs", "text": "Aleksandrs Fertovs\n\nAleksandrs Fertovs (* 16. června 1987, Riga, Lotyšská SSR, SSSR) je lotyšský fotbalový záložník a reprezentant, hráč klubu RFS Ryga.\nMimo Lotyšsko působil na Ukrajině.\nFertovs odehrál 4 zápasy za lotyšský reprezentační výběr do 21 let, připsal si jeden vstřelený gól.\n\nV A-mužstvu reprezentace Lotyšska debutoval 14. 11. 2009 v přátelském zápase proti Hondurasu (prohra 1:2), dostal se na hřiště v 80. minutě.\n\n"}
{"id": "1030726", "url": "https://cs.wikipedia.org/wiki?curid=1030726", "title": "Jaromír Ředina", "text": "Jaromír Ředina\n\nJaromír Ředina (* 14. července 1941) je bývalý československý fotbalový brankář.\n\nV československé lize hrál za Spartak Motorlet Praha a Bohemians Praha. Za reprezentaci do 21 let nastoupil v 8 utkáních.\n\nPo Václavu Kojeckém byl dalším prvoligovým brankářem, který začínal v Tlumačově na Zlínsku. Dále nastupoval za Jiskru Otrokovice, Duklu Uherské Hradiště a Spartak Uherské Hradiště. Byl také hráčem Dukly Praha.\n\n\n"}
{"id": "1030728", "url": "https://cs.wikipedia.org/wiki?curid=1030728", "title": "Andrejs Kovaļovs", "text": "Andrejs Kovaļovs\n\nAndrejs Kovaļovs (* 23. března 1989, Daugavpils, Lotyšská SSR, SSSR) je lotyšský fotbalový záložník a reprezentant, momentálně hráč klubu Riga FC.\nV A-mužstvu reprezentace Lotyšska debutoval 14. 11. 2010 v přátelském zápase proti Číně (porážka 0:1), nastoupil v 88. minutě.\n\n"}
{"id": "1030733", "url": "https://cs.wikipedia.org/wiki?curid=1030733", "title": "53. pluk průzkumu a elektronického boje", "text": "53. pluk průzkumu a elektronického boje\n\n53. pluk průzkumu a elektronického boje Generála Heliodora Píky je součástí Pozemních sil Armády České republiky. Pluk je vyzbrojen především technikou pro sledování, zachycování a analýzu radiových signálů. Hlavním úkolem je bojový průzkum a zpravodajství. Velitelem je plk. gšt. Pavel Andráško, vojenským kaplanem kpt. Mgr. Kamil Vícha.\n\nHistorie vojenských jednotek v opavských Jaselských kasárnách na Krnovské ulici se začíná psát roku 1845, kdy zde byla zřízena vojenská nemocnice. Po druhé světové válce byla kasárna rozšířena a sídlilo zde velitelství \"9. dělostřelecké brigády\", \"7. pěší divize\" a \"87. motostřelecký pluk\".\n\nKe specializaci na elektrotechnický boj došlo roku 1993, kdy zde byl vytvořen \"2. radiotelegrafický uzel Opava\". Po následujících dvacet let však docházelo ke snižování stavů lidí i techniky z důvodu armádní reorganizace. V roce 2005 vzniklo v Opavě \"53. centrum pasivních systémů a elektronického boje\", v roce 2007 bylo přejmenováno na \"53. brigádu pasivních systémů a elektronického boje\" a od roku 2011 známe jednotku jako \"53. brigádu průzkumu a elektronického boje\".\n\nDnešní \"53. pluk průzkumu a elektronického boje\" vznikl 1. prosince 2013. V roce 2014 vystupoval pluk v rámci Dnů NATO v Ostravě.\n\n532. prapor elektronického boje (Opava) má jako svůj hlavní úkol vybudovat a udržet elektronickou nadvládu nad bojištěm a poskytnout tak výhody ostatním spřáteleným jednotkám.\n\n28. října 2012 propůjčil prezident České republiky Václav Klaus opavské jednotce bojový prapor.\n\nVýzbroj se skládá z různých typů mobilních kompletů elektronického boje či z rušičky signálu nebo rádiového průzkumu:\n\n102. průzkumný prapor (Prostějov) generála Karla Palečka byl přičleněn k 53. pluku průzkumu a elektronického boje 1. prosince 2013. Úkolem praporu je provádění hloubkového, bojového a bezpilotního vzdušného průzkumu a zpravodajství z lidských zdrojů, poskytování informací o okamžitém stavu na bojišti a vyhledávání a ničení diverzních jednotek protivníka.\n\nBojový prapor byl jednotce propůjčen 8. května 2005 na návrh ministra obrany Karla Kühnla.\nSoučástí výzbroje 53. pluku jsou:\n\n\n"}
{"id": "1030741", "url": "https://cs.wikipedia.org/wiki?curid=1030741", "title": "Sylvester Morariu-Andriewicz", "text": "Sylvester Morariu-Andriewicz\n\nSylvester Morariu-Andriewicz, rozený Samuil Morariu (14. listopadu 1818 Mitocu Dragomirnei – 15. dubna 1895 Černovice), byl duchovní pravoslavné církve z Bukoviny, arcibiskup Černovic a rakouský politik rumunské národnosti, v 2. polovině 19. století poslanec Říšské rady.\n\nVychodil gymnázium v Černovicích. V tomto městě rovněž absolvoval filozofická a teologická studia. 29. června 1843 byl vysvěcen na kněze. Nastoupil pak na faru v nedaleké vesnici Cahor, nejprve jako administrátor, od roku 1845 až do prosince 1865 jako farář. V roce 1849 získal ocenění a titul čestného konzistorního rady. V roce 1861 se stal vrchním kazatelem černovického okresu. 8. července 1866 byl jmenován řádným konzistorním radou. Byl činný i publicisticky. Vydal sbírku pravoslavných modliteb a řadu školních učebnic v rumunštině, na kterých spolupracoval i s rumunskými duchovními z Uherska. V letech 1850–1851 se podílel na reformě liturgických knih.\n\nByl aktivní i politicky. 5. února 1867 byl zvolen na Bukovinský zemský sněm za kurii velkostatkářskou. Zemský sněm ho následně 28. února 1867 zvolil do Říšské rady (tehdy ještě volené nepřímo) za Bukovinu.\n\nJeho církevní kariéra vyvrcholila v závěru století. Od roku 1880 až do své smrti roku 1895 působil jako pravoslavný arcibiskup černovický a tedy Metropolita Bukoviny a Dalmácie. V této době také zasedal jako doživotní člen Panské sněmovny (horní komora Říšské rady).\n"}
{"id": "1030746", "url": "https://cs.wikipedia.org/wiki?curid=1030746", "title": "Vanessa Marano", "text": "Vanessa Marano\n\nVanessa Nicole Marano (* 31. října 1992, Los Angeles, Kalifornie, USA) je americká herečka, která se objevila v seriálech \"Beze stopy\", \"Gilmorova děvčata\", \"Posel ztracených duší\", \"Scoundrels\" a \"Mladí a neklidní\". Nejvíce se proslavila rolí Bay Kennish v ABC Family seriálu \"Záměna\". Její sestra Laura Marano je také herečka, která aktuálně hraje Ally v seriálu \"Austin a Ally\".\n\nVanessa začala profesionálně hrát v sedmi letech. V jednom rozhovoru uvedla, že její matka nechtěla, aby se ani jedno z jejich děti živilo herectvím a tak jí přivedla k agentovi, o kterém si myslela, že ji odmítne, ale on neodmítl. Od té doby pracuje pro Stage Door Theater. Zahrála si v seriálech \"Beze stopy\" (ona a její sestra Laura hrály sestry), \"Návrat na výsluní\" (nevlastní dcera Valerie), \"Gilmorova děvčata\" (April Nardini - Lukova dcera). Také hrála Layne Abeley ve filmu \"Dívčí parta\" a \"Dear Lemon Lima\". Objevila se v jedné epizodě seriálu \"Posel ztracených duší\" s Jennifer Love Hewitt, získala roli Eden v Mladí \"a neklidní\" a roli Hope v \"Soundrels\". \n\nV roce 2011 bylo oznámeno, že se připojila k obsazení seriálu stanice ABC Family \"Záměna\" jako Bay Kennish. Seriál se vysílal do roku 2017.\n\nVanessa Marano se narodila v Los Angeles, Kalifornie. Její matka Ellen vlastní dětské divadlo Agoura. Její mladší sestra Laura hraje v Disney Channel seriálu Austin a Ally. Její otec má italské kořeny. Kromě angličtinu mluví plynule italsky. \n\n"}
{"id": "1030750", "url": "https://cs.wikipedia.org/wiki?curid=1030750", "title": "Jurij Ljubimov", "text": "Jurij Ljubimov\n\nJurij Petrovič Ljubimov (; 30. září 1917 Jaroslavl – 5. října 2014 Moskva) byl ruský divadelní herec, režisér, zakladatel a dlouholetý ředitel divadla Na Tagance.\n\nNarodil se v Jaroslavli, ovšem již v jeho pěti letech se rodina přesunula do Moskvy. Po druhé světové válce nastoupil do Vachtangovova divadla. V roce 1946 si zahrál roli Pátka ve filmu Robinzon Kruzo, prvním sovětském 3D filmu.\n\nV roce 1964 Ljubimov založil vlastní divadlo Na Tagance, kde byl jednou z největších hvězd Vladimír Vysockij. Divadlo bylo v sedmdesátých letech velmi oblíbené, mimo jiné protože se nepodřizovalo kulturním cílům vládnoucí komunistické strany.\n"}
{"id": "1030752", "url": "https://cs.wikipedia.org/wiki?curid=1030752", "title": "Swing Kids", "text": "Swing Kids\n\nSwing Kids (v americkém originále: Swing Kids) je americký dramatický film z roku 1993. Režisérem filmu je Thomas Carter. Hlavní role ve filmu ztvárnili Robert Sean Leonard, Christian Bale, Frank Whaley, Barbara Hershey a Tushka Bergen.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1030754", "url": "https://cs.wikipedia.org/wiki?curid=1030754", "title": "Kontrapost", "text": "Kontrapost\n\nKontrapost (ital. \"contrapposto\") je ve výtvarném umění způsob zobrazení stojící lidské postavy s mírně pokrčenou jednou nohou. Druhá noha je napnutá a opticky nese většinu váhy těla, osa pánve probíhá šikmo a osa ramen šikmo v opačném směru v důsledku přenášení váhy horní části těla na napnutou nohu. Kontrapost výtvarně oživuje figuru tím, že vytváří napětí mezi napjatou a uvolněnou nohou a postavě dodává esovité prohnutí.\n\nKontrapost se objevuje v řeckém umění u kúroi na rozhraní archaického a klasického období. V klasické podobě byl kontrapost součástí kánonu (vzoru, ideálu) vytvořeném Polykleitem, kterému býval i jeho objev připisován. V pozdějším období antiky a znovu od renesance se umění ke kontrapostu vrací jako k základní výtvarnému prostředku při zobrazení stojící postavy a dále jej rozvíjí. Esovitá křivka je v manýrismu dynamicky dovedena až do podoby zvané figura serpentinata.\n"}
{"id": "1030755", "url": "https://cs.wikipedia.org/wiki?curid=1030755", "title": "Malé ženy (film, 1994)", "text": "Malé ženy (film, 1994)\n\nMalé ženy (v americkém originále: Little Women) je americký dramatický film z roku 1994. Režisérem filmu je Gillian Armstrong. Hlavní role ve filmu ztvárnili Winona Ryder, Gabriel Byrne, Trini Alvarado, Samantha Mathis a Kirsten Dunst.\n\nWinona Ryder byla za svou roli v tomto filmu nominována na Oscara. Film byl dále nominován na dva Oscary v kategoriích nejlepší kostýmy a hudba a na cenu BAFTA v kategorii nejlepší kostýmy.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1030756", "url": "https://cs.wikipedia.org/wiki?curid=1030756", "title": "Jiří Tetiva", "text": "Jiří Tetiva\n\nJiří Tetiva (* 31. května 1933) je československý basketbalista (někdy v tisku uváděný jako Tětiva), účastník předolympijské kvalifikace 1960 a bronzový medailista z Mistrovství Evropy 1957. Je zařazen na čestné listině mistrů sportu.\n\nV československé basketbalové lize s týmy ÚDA Praha a Slovan Orbis Praha jako hráč byl v letech 1954 až 1961 pětkrát mistrem a jednou vicemistrem Československa a má jedno třetí místo. V letech 1953-1967 celkem odehrál 14 ligových sezón.\n\nZa Slovan Orbis Praha hrál dvakrát v Poháru evropských mistrů, v roce 1960 se probojovali až do semifinále, kde podlehli vítězi poháru ASK Riga. \n\nZa reprezentační družstvo Československa hrál na Mistrovství Evropy - 1957 v Sofii, Bulharsko, kde získal bronzovou medaili. Dále hrál na předolympijské kvalifikaci v Itálii pro účast na Olympijských hrách 1960, v kvalifikaci Československo bylo první mezi 18 týmy a kvalifikovalo se na OH 1960.\n\n\n\n\n"}
{"id": "1030763", "url": "https://cs.wikipedia.org/wiki?curid=1030763", "title": "Shanghai Rolex Masters 2014", "text": "Shanghai Rolex Masters 2014\n\nShanghai Rolex Masters 2014 byl tenisový turnaj pořádaný jako součást mužského okruhu ATP World Tour, hraný v komplexu Qizhong Forest Sports City Arena na otevřených dvorcích s tvrdým povrchem. Konal se mezi 5. až 12. říjnem 2014 v čínské Šanghaji jako 6. ročník turnaje.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a představoval předposlední událost této devítidílné série. Dotace činila 6 521 695 amerických dolarů.\n\nNejvýše nasazeným hráčem ve dvouhře a obhájcem titulu byla světová jednička Novak Djoković ze Srbska, který skončil v semifinále na raketě vítězného Rogera Federera. Švýcar si připsal rekordní sedmnáctý titul na tvrdém povrchu ze série Masters a vrátil se na 2. místo žebříčku. Čtyřhru vyhrál nejlepší pár světa Bob a Mike Bryanovi.\n\nNásledující hráčí obdrželi divokou kartu do hlavní soutěže:\n\nNásledující hráč se do turnaje dostal jako zvláštní výjimka:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\nV následující tabulce jsou uvedeni nasazení hráči. Žebříček a nasazení jsou platné dle žebříčku ATP k 6. říjnu 2014.\n\n\n"}
{"id": "1030764", "url": "https://cs.wikipedia.org/wiki?curid=1030764", "title": "Jutský princ", "text": "Jutský princ\n\nJutský princ (v holandském originále: Prince of Jutland) je koprodukční dramatický film z roku 1994. Režisérem filmu je Gabriel Axel. Hlavní role ve filmu ztvárnili Gabriel Byrne, Helen Mirren, Christian Bale, Brian Cox a Steven Waddington.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1030768", "url": "https://cs.wikipedia.org/wiki?curid=1030768", "title": "Stereotyp (lingvistika)", "text": "Stereotyp (lingvistika)\n\nStereotyp je jedním z ústředních pojmů kognitivně orientované lingvistiky, ve které představuje výchozí princip popisu jazykového obrazu světa. Stereotypy jsou budovány jazykovým společenstvím na základě společné zkušenosti a jsou předávány již při osvojování slov. Jejich funkcí je kategorizace znalostí o světě (věcech, jevech či vztazích).\n\nTermín stereotyp je užíván v mnoha oborech, kromě již zmiňované kognitivní lingvistiky s ním pracuje například také kulturologie, filozofie, sociologie či psychologie.Tento pojem zavedl sociolog Walter Lippmann, a to ve své knize \"Public Opinion\" (1922). „Mínil jím schematický a jednostranný obraz nějaké věci či jevu v lidském vědomí, vznikající díky zprostředkované, tradované zkušenosti a osvojený většinou dříve, než člověk daný jev sám osobně pozná“. Stereotypy podle něj upevňují pozici jedince ve společnosti a lze o nich říci, že: „[t]hey are an ordered, more or less consistent picture of the world … They may not be a complete picture of the world, but they are a picture of a possible world to which we are adapted“ ([j]sou uspořádaným, více či méně konzistentním obrazem světa … nemusejí být úplným obrazem světa, jsou obrazem možného světa, jemuž jsme přizpůsobeni.). \nV psychologii pracovala s pojmem prototypu Eleanor Rosch (o vztahu termínů stereotyp a prototyp viz kap. Stereotyp versus prototyp). Klíčová je její práce \"Principles of Categorization\" (1978), ve které se věnuje prototypu, jehož výklad je součástí teorie prototypů, jako východisku v procesu kategorizace. \nKategorizací, která je podmíněna dvěma hlavními principy – strukturou vnímaného světa („perceived world structure“) a kognitivní ekonomií („cognitive economy“)- se rozumí proces přiřazování objektu k pojmu. Na základě kategorizace vznikají kategorie, což je „… a number objects that are considered equivalent. Categories are generally designated by names (e.g., dog, animal), [...]“ (určitý počet objektů, které jsou považovány za ekvivalentní. Kategorie jsou obecně označovány jmény (např. pes, zvíře),[...]) Hranice mezi jednotlivými kategoriemi jsou neostré a kritériem přináležitosti ke kategorii je rodinná podobnost, která je založena na rysech společných s ostatními členy kategorie.\nKaždá z kategorií je vymezena na základě prototypu. „By prototypes of categories we have generally meant the clearest cases of category membership defined operationally by people's judgments of goodness of membership in the category“ (Prototypy kategorií jsme obecně mínili nejjasnější případy kategoriální příslušnosti definované operativně lidským hodnocením míry, do které je daný případ dobrým reprezentantem příslušnosti ke kategorii.). Jak výše zmiňovaná kognitivní ekonomie určuje, jednotlivé kategorie mají tendenci být od sebe odlišeny, co nejvíce je to možné, k čemuž slouží právě prototyp: čím je člen v kategorii prototypičtější („more prototypical“), tím má více rysů společných se členy celé kategorie a zároveň méně rysů se členy protikladné kategorie, jak píše Rosch. „In short, prototypes appear to be just those members of a category that most reflect the redundancy structure of the category as a whole“ (Stručně řečeno, prototypy se zdají být takové členy kategorie, které nejvíce odrážejí strukturu redundance v kategorii jako celku.)\nDodejme, že Rosch se dále na základě řady experimentů domnívá, že prototypy pravděpodobně hrají jistou roli také v „cognitive processing, representation, and learning (v kognitivním zpracování, reprezentaci a učení)“.\n\nPro kognitivní lingvistiku je zásadní vymezení stereotypu tak, jak jej definoval Hilary Putnam v přednášce publikované pod názvem „Is Semantics Possible?“ (1970), jejíž závěry poté znovu představil v článku „The Meaning of ‚Meaningʻ“ (1975b). \nV kapitole „What Stereotypes Are?“ Putnam přichází s definicí stereotypu, kterou upravuje pro své účely: „In ordinary parlance a ‚stereotype‘ is a conventional (frequently malicious) idea (which may by wildly inaccurate) of what an X looks like or acts like or is [...] I am concerned with conventional ideas, which may be inaccurate. I am suggesting that just such a conventional idea is associated with ‚tiger‘, with ‚gold‘, etc., and moreover, that this is the sole element of truth in the ‚concept theory‘“. - V běžné mluvě je ‚stereotyp’ konvenční (často zlomyslná) představa (která může být nesmírně nepřesná) o tom, jak X vypadá nebo jedná nebo jaký je [...] Zabývám se konvenčními představami, které mohou být nepřesné. Naznačuji, že právě taková konvenční představa je spojována s tygrem, se zlatem atd., a navíc že toto je jediný pravdivý prvek v „teorii pojmů“. \nPro přiblížení této definice se přidržíme Putnamova příkladu slova \"tygr\". Podle něj, pokud někdo ví, jaký význam má slovo tygr (popř. přisvojil si výraz tygr), pak zároveň s tímto výrazem musí vědět, že typický (resp. stereotypický) tygr má pruhy. Pokud v daném jazykovém společenství existuje stereotyp tygra, pak je pro členy jazykového společenství znalost tohoto stereotypu závazná. Stereotyp tygr je vymezen nějakým rysem, v tomto případě pruhy. Aby přisvojení výrazu bylo úspěšné, je třeba, aby stereotyp obsahoval daný rys. \nPro funkci stereotypu však není rozhodující, zda skutečný objekt – tygr – má vždy, za všech okolností stereotypem vymezený rys: „The fact that feature [...] is included in the stereotype associated with a word X does not mean that it is an analytic truth that all Xs have the feature, nor that most Xs have that feature, nor that all normal X have that feature, nor that some Xs have that feature“ (Skutečnost, že rys [...] je zahrnut ve stereotypu spojeném se slovem X, neznamená, že je analytická pravda, že všechny X mají tento rys, ani že většina X má tento rys, ani že všechny normální X mají tento rys, ani že některá X mají tento rys.).\nDále Putnam upozorňuje na to, že ač je stereotyp závazný (pro jazykové společenství), nemusí být vždy fakticky správný. To dokazuje na příkladu se slovem čarodějnice, se kterým pojí rysy, jako má smlouvu s ďáblem, může přivodit nemoc či smrt. Ač jde o stereotyp starý již více než tři století a přísně vzato – čarodějnice nejsou skutečné, přesto je ve společnosti tento stereotyp stále zakořeněn a pojí se se slovem čarodějnice i nadále. \nTakto vymezený stereotyp je součástí Putnamovy teorie významu. Význam se podle Putnama skládá z několika komponentů, a to: „(1) the syntactic markers that apply to the word, e.g. ‚noun‘; (2) the semantic markers that apply to the word, e.g. ‚animal‘, ‚period of time‘; (3) a description of the additional features of the stereotype if any; (4) a description of the extension“ ((1) syntaktický ukazatel, který se vztahuje na slovo, např. ‚podstatné jméno‘; (2) sémantický ukazatel, který se vztahuje na slovo, např. ‚zvíře‘, ‚období‘; (3) popis dodatečných rysů stereotypu, pokud takové jsou; (4) popis extenze.) (Putnam 1975a, 269).\n\nV polské jazykovědné tradici se problematice stereotypu věnují například lingvisté z Univerzity Marie Curie-Sklodowské v Lublinu, kde se rozvíjí především kognitivní etnolingvistika. Významnými představiteli této školy jsou kupříkladu Ryszard Tokarski, Jerzy Bartmiński či Anna Pajdzińska. \nVymezení pojmu stereotypu se zabýval Bartmiński, který definoval stereotyp jako: „zobrazení předmětu, zformované v jistém společném zkušenostním rámci a vymezující, čím předmět je, jak vypadá, jak působí, jak s ním člověk nakládá; toto vymezení je ustálené v jazyce a patří do společného vědomí o světě“. Barmiński dále definuje, že stereotypy směřují buď: a) ke vzorům (=jaké by věci / osoby / jevy měly být) nebo b) k obrazům (=jaké skutečně jsou). Hranice mezi obrazy a vzory je značně neostrá. Zásadní vlastností takto vymezeného stereotypu je subjektivní generalizace, kterou Vaňková vysvětluje tak, že: „jisté vlastnosti jednotliviny nebo několika exemplářů jsou připsány všem objektům dané kategorie“.\nVe stati Stereotyp jako „przedmiot lingwistyki, Bartmiński vedle definice stereotypu přináší také jeho podrobnější rozdělení na aktualizace, vzorce/fráze a idiomy: „Wychodząc od rozumienia stereotypu jako ustabilizowanego, tzn. reprodukowanego, a nie tworzonego doraźnie połączenia utrwalonego w pamięci zbiorowej na poziomie konkretności odpowiadającej leksemom – i zarazem stwierdzając, że między płaszczyzną semantyczną języka a jego planem formalnym nie ma symetrycznej, pełnej odpowiedniości, możemy wyróżnić trzy odmiany stereotypu różne pod względem sytuacji w płaszczyźnie treści i w płaszczyźnie jej wyrażenia: A. topikę, B. formuły i C. idiomy“ (Vyjdeme-li z chápání stereotypu jako stabilizovaného, tzn. reprodukovaného, nikoliv ad hoc tvořeného, ale trvalého spojení v kolektivní paměti, z hlediska úrovně konkrétnosti odpovídajícího lexémům – a tvrdíme -li zároveň, že mezi sémantickou rovinou jazyka a jeho plánem formálním neexistuje plná, symetrická korespondence, můžeme vytyčit tři druhy stereotypu, rozdílné vzhledem k situaci na rovině obsahu a na rovině jeho výrazu: A. topoi, B. formule a C. idiomy.).. \n\nV kognitivní lingvistice je vedle pojmu stereotyp užíván také pojem prototyp. Oba tyto termíny jsou mnohdy považovány za v zásadě synonymní. Podle Vaňkové (2005) se někdy tyto pojmy (ač synonymní) vyskytují v odlišných kontextech: stereotypy se pojí s lidmi, prototypy pak s věcmi. V pojednání J. Bartmińského a J. Panasiukové (2001) je stereotyp pojat komplexně, jak uvádí Vaňková: „vztahují pojem stereotypu k jakýmkoli denotátům, nikoli pouze k osobám. Otázkou je spíš utváření stereotypu, jeho povaha, jeho součásti a způsoby fungování“. V některých teoriích jsou však oba pojmy odlišeny, jako je tomu např. v Taylorově teorii.\n\n\n\nHammerlidlová, Lucie. 2013. „Stereotyp.“ \"Encyklopedie lingvistiky\", ed. Kateřina Prokopová. Olomouc: Univerzita Palackého v Olomouci. https://web.archive.org/web/20141010205614/http://oltk.upol.cz/encyklopedie/index.php5/Stereotyp\n"}
{"id": "1030769", "url": "https://cs.wikipedia.org/wiki?curid=1030769", "title": "Seznam představitelů Mexika", "text": "Seznam představitelů Mexika\n\nToto je seznam představitelů mexického státu od konce války za nezávislost a vzniku mexického císařství v roce 1821. \n\nPo reformě ústavy v roce 1926 byl prezidentský mandát rozšířen na šest let. Prezidentovi bylo zakázáno opětovně kandidovat. Počínaje volbami v roce 1934 všichni prezidenti dokončili své šestileté funkční období.\n"}
{"id": "1030774", "url": "https://cs.wikipedia.org/wiki?curid=1030774", "title": "Chrást (Východolabská tabule)", "text": "Chrást (Východolabská tabule)\n\nChrást (280 m n. m.) je vrch v okrese Jičín Královéhradeckého kraje. Leží asi 1 km vjv. od obce Vrbice na jejím katastrálním území.\n\nGeomorfologicky vrch náleží do celku Východolabská tabule, podcelku Cidlinská tabule, okrsku Ostroměřská tabule a podokrsku Chomutická tabule.\n"}
{"id": "1030777", "url": "https://cs.wikipedia.org/wiki?curid=1030777", "title": "Partnerství pro mír", "text": "Partnerství pro mír\n\nPartnerství pro mír (\"Partnership for Peace\", zkratka \"PfP\") je program spolupráce Severoatlantické aliance s armádami států, které nejsou jejími členy. Je zaměřen na neutrální země Evropy a bývalého Sovětského svazu, NATO poskytuje účastníkům projektu pomoc s modernizací armády a sestavováním vojenských rozpočtů, pořádají se společná cvičení. Zahájení programu bylo schváleno na summitu aliance 11. ledna 1994 v Bruselu, připojilo se k němu 34 zemí, z toho 12 svoji účast ukončilo poté, co se staly řádnými členy NATO.\n\n\n\nZájem o vstup projevili také Kypr a Kosovo, ale vzhledem k nevyjasněné situaci kolem jejich mezinárodního uznání nebyli zatím přijati.\n\n"}
{"id": "1030782", "url": "https://cs.wikipedia.org/wiki?curid=1030782", "title": "Zoltán Krenický", "text": "Zoltán Krenický\n\nZoltán Krenický (16. listopadu 1925 – 22. června 1976) byl československý basketbalista, účastník Olympijských her 1948 a stříbrný medailista z Mistrovství Evropy 1951.\n\nV československé basketbalové lize hrál za družstva VŠ Bratislava, Dynamo Košice, ATK Praha (1952–1953) a Jednota/VSS Košice, celkem 12 sezón (1945-1958), třikrát byl vicemistrem Československa (1946, 1948, 1953) a má jedno třetí místo (1947).\n\nČeskoslovensko reprezentoval na letních olympijských hrách 1948 v Londýně, kde s národním týmem skončil na 7. místě a na Mistrovství Evropy 1951 v Paříži, kde s reprezentačním družstvem získal stříbrné medaile. Za Československo odehrál celkem 28 utkání. Na Olympijských hrách 1948 v Londýně s atletem Emilem Zátopkem se zúčastnil přijetí u anglické královny Alžběty II.\n\nV Košicích na jeho počest je hrán Memoriál Zoltána Krenického pro družstva minibasketbalu.\n\n\n\n\n"}
{"id": "1030791", "url": "https://cs.wikipedia.org/wiki?curid=1030791", "title": "Angelo Massafra", "text": "Angelo Massafra\n\nMons. Angelo Massafra (* 23. března 1949, San Marzano di San Giuseppe) je italský římskokatolický kněz, arcibiskup skadarsko-pultský a člen Řádu menších bratří.\n\nNarodil se 23. března 1949 v San Marzano di San Giuseppe. Má albánské předky. Studoval ve Vyšším kněžském semináři františkánů v Apulii poté vstoupil do řádu františkánů. Na kněze byl vysvěcen 21. září 1974 biskupem Lecce Francescem Minervou.\n\nV roce 1993 byla jeho cesta směřována do Albánie, kde působil ve františkánském semináři v Lezhë. V roce 1996 začal působit v Rrëshenu kde se dne 7. prosince stejného roku stal biskupem. Biskupské svěcení přijal 6. ledna 1997 z rukou papeže Jana Pavla II. a spolusvětiteli byli arcibiskup Giovanni Battista Re a arcibiskup Miroslav Stefan Marusyn.\n\nDne 28. března 1998 byl jmenován arcibiskupem skadarsko-pultským. V letech 2000 až 2006 byl předsedou Albánské biskupské konference a v září 2012 byl znovu zvolen.\n\n"}
{"id": "1030792", "url": "https://cs.wikipedia.org/wiki?curid=1030792", "title": "Peter Chrenka", "text": "Peter Chrenka\n\nPeter Chrenka (* 12. června 1947) je bývalý československý basketbalista.\n\nV československé basketbalové lize hrál 10 sezón v letech 1970-1980 za klub Lokomotiva / BC Prievidza. Nejlepším umístěním bylo dvakrát páté místo (1973, 1976). V historické střelecké tabulce basketbalové ligy Československa (od sezóny 1962/63 do 1992/93) je na 132. místě s počtem 2177 bodů. \n\nV roce 1974 byl oceněn jako nejlepší basketbalista Slovenska.\n\n\n\n"}
{"id": "1030793", "url": "https://cs.wikipedia.org/wiki?curid=1030793", "title": "John O'Keefe", "text": "John O'Keefe\n\nJohn O'Keefe, FRS (* 18. listopadu 1939 New York) je americko-britský neurovědec a univerzitní profesor na Institutu kognitivní neurovědy a anatomického ústavu University College London. V hipokampu objevil místní neurony.\n\nSpolečně s Edvardem Moserem a May-Britt Moserovou obdržel v roce 2014 Nobelovu cenu za fyziologii nebo lékařství, když ocenění významně přispěli k pochopení systémů, které jsou v mozku zodpovědné za určování polohy.\n\nNarodil se roku 1939 v New Yorku do rodiny irských imigrantů. Po ukončení střední školy Regis High School na Manhattanu získal bakalářský diplom na City College of New York (Bachelor of Arts, B.A.). Magisterský stupeň vzdělání dokončil v roce 1964 na montréalské McGill University (Master of Arts,M.A.).\n\nNa McGillově univerzitě pokračoval v postgraduálním studiu biologické psychologie na oddělení psychologie, které završil pod vedením Ronalda Melzacka v roce 1967 (Ph.D.). Daný rok zahájil postdoktorální pobyt na University College London. Na tomto pracovišti poté prožil celou vědeckou kariéru. V roce 1987 byl na londýnské univerzitě jmenován profesorem.\n\nMá americké i britské občanství.\n\nSpolečně se studentem Jonathanem Dostrovským objevil místní neurony (česky také místopisné, polohové, souřadnicové neurony, angl. \"place cells\"), když systematicky analyzovali vnější faktory ovlivňující aktivaci jednotlivých hipokampálních neuronů. Řada publikací o místních neuronech byla vysoce citována. Vyjma toho napsal s Lynnem Nadelem knihu, v níž navrhli funkční roli hipokampu v tvorbě kognitivní mapy, která je důležitá pro prostorovou paměť – orientaci v prostoru a navigaci jedince v životním prostoru. Místní neurony byly zkoumány ve stovkách prací experimentálně i v simulacích na modelech.\n\n"}
{"id": "1030794", "url": "https://cs.wikipedia.org/wiki?curid=1030794", "title": "Edvard Moser", "text": "Edvard Moser\n\nEdvard Ingjald Moser (* 27. dubna 1962 Ålesund) je norský neurovědec a psycholog, spoluředitel Kavliho institutu pro systémovou neurovědu a Centra pro neurální komputaci na Norské univerzitě vědy a technologie (NTNU) v Trondheimu. K roku 2014 také působil jako hostující výzkumný pracovník v Institutu Maxe Plancka pro neurobiologii u Mnichova.\n\nSpolu s manželkou May-Britt Moserovou se stal průkopníkem ve výzkumu mozkových mechanismů zodpovědných za určování polohy a orientaci v prostoru. V roce 1996 byli oba na NTNU jmenováni docenty v oborech psychologie a neurověda, méně než jeden rok od obhájení disertační práce a zisku titulu Ph.D. \n\nRoku 2002 založili Centrum pro biologii paměti, které se o pět později stalo součástí nově vzniklého Kavliho institutu. Roku 2014 manželé Moserovi obdrželi Nobelovu cenu za fyziologii nebo lékařství za objev mřížkových neuronů (grid cells). Rozdělili si tak poloviční podíl, když druhá půlka připadla americkému neurovědci Johnu O'Keefovi. Všichni laureáti významně přispěli k pochopení systémů, které jsou v mozku zodpovědné za určování polohy.\n\nV roce 2014 se stal zahraničním spolupracovníkem americké Národní akademie věd.\n\nNarodil se roku 1962 v Ålesundu. Rodiče přišli do Norska v 50. letech z Německa. Matka pocházela z Essenu a otec z Kronbergu im Taunus. Rodina nejdříve žila v Haramsøye, kde otec pracoval jako stavitel varhan. Následně se přestěhovala do Hareidu a poté do Ålesundu.\n\nV roce 1990 absolvoval psychologii na osloské univerzitě. Na stejné vysoké škole pokračoval v postgraduálním studiu neurofyziologie, které zakončil v prosinci 1995 obhajobou práce \"Potenciální změny oblastí v gyrus dentatus během prostorového učení u potkana\" (Ph.D.) Studoval také matematiku a statistiku. Na začátku vědecké dráhy pracoval pod vedením profesora Pera Andersena. \n\nMezi lety 1994–1996 strávil postdoktorální pobyt s Richardem Morrisem v Centru neurověd edinburské univerzity. Následně se stal hostujícím postdoktorálním asistentem v laboratoři Johna O'Keefea na londýnské University College. \n\nV roce 1996 se vrátil do Norska, kde byl na Norské univerzitě vědy a technologie (NTNU) v Trondheimu jmenován docentem pro obor biologická psychologie. Roku 1998 se stal řádným profesorem v neurovědách na téže univerzitě. V roce 2002 byl zakládajícím spoluředitelem Centra pro biologii paměti při NTNU a o pět let později vznikl Kavliho institut pro systémovou neurovědu. V roce 2014 s manželkou May-Britt Moserovou obdržel Nobelovu cenu za fyziologii nebo lékařství, když objevili mřížkové neurony (česky také mřížové neurony či buňky trojúhelníkovitých mřížových vzorů, angl. \"grid cells\"), v mozku odpovědné za určování polohy, a mající vztah k orientaci v prostoru. Rozdělili si tak poloviční podíl, když druhá půlka připadla americkému neurovědci a spolulaureátovi Johnu O'Keefovi. \n\nŘadí se ke členům Královské norské společnosti věd a písemnictví, Norské akademie věd a písemnictví a Norské akademie technologických věd.\n\nVšechny ceny obdržel společně s May-Britt Moserovou. \n\n\n"}
{"id": "1030795", "url": "https://cs.wikipedia.org/wiki?curid=1030795", "title": "May-Britt Moserová", "text": "May-Britt Moserová\n\nMay-Britt Moserová (* 4. ledna 1963 Fosnavåg) je norská neurovědkyně a psycholožka, zakládající ředitelka Kavliho institutu pro systémovou neurovědu a Centra pro biologii paměti na Norské univerzitě vědy a technologie (NTNU) v Trondheimu. \n\nSpolu s manželem Edvardem Moserem se stala průkopnicí ve výzkumu mozkových mechanismů zodpovědných za určování polohy a orientaci v prostoru. V roce 1996 byli oba na NTNU jmenováni docenty v oborech psychologie a neurověda, méně než jeden rok od obhájení disertační práce a zisku titulu Ph.D. \n\nRoku 2002 založili Centrum pro biologii paměti, které se o pět později stalo součástí nově vzniklého Kavliho institutu. Roku 2014 manželé Moserovi obdrželi Nobelovu cenu za fyziologii nebo lékařství za objev mřížkových neuronů (grid cells). Rozdělili si tak poloviční podíl, když druhá půlka připadla americkému neurovědci Johnu O'Keefovi. Všichni laureáti významně přispěli k pochopení systémů, které jsou v mozku zodpovědné za určování polohy.\n\nV roce 1990 absolvovala psychologii na osloské univerzitě. Na stejné vysoké škole pokračovala v postgraduálním studiu neurofyziologie, které zakončila roku 1995 obhajobou práce \"Strukturální korelace prostorového učení v hippokampu dospělých potkanů\" (Ph.D.), pod dohledem školitele profesora Pera Andersena. \n\nMezi lety 1994–1996 strávila postdoktorální pobyt s Richardem Morrisem v Centru neurověd edinburské univerzity. Následně se stala hostující postdoktorální asistentkou v laboratoři Johna O'Keefea na londýnské University College.\n\nV roce 1996 se vrátila do Norska, kde byla na Norské univerzitě vědy a technologie (NTNU) v Trondheimu jmenována docentkou pro obor biologická psychologie. Roku 2000 se stala řádnou profesorkou v neurovědách na téže univerzitě. V roce 2002 byla zakládající spoluředitelkou Centra pro biologii paměti při NTNU a o pět let později vznikl Kavliho institut pro systémovou neurovědu. Vědeckým cílem Kavliho institutu je příspěvek k porozumění neuronálních okruhů a systémů. Tým se zaměřuje na prostorovou reprezentaci a paměť. V roce 2014 s manželem Edvardem Moserem obdržela Nobelovu cenu za fyziologii nebo lékařství, když objevili mřížkové neurony (česky také mřížové neurony či buňky trojúhelníkovitých mřížových vzorů, angl. \"grid cells\"), v mozku odpovědné za určování polohy, a mající vztah k orientaci v prostoru. Rozdělili si tak poloviční podíl, když druhá půlka připadla americkému neurovědci a spolulaureátovi Johnu O'Keefovi. \n\nŘadí se ke členům Královské norské společnosti věd a písemnictví, Norské akademie věd a písemnictví a Norské akademie technologických věd.\n\nVšechny ceny obdržela společně s Edvardem Moserem. \n\n\n"}
{"id": "1030802", "url": "https://cs.wikipedia.org/wiki?curid=1030802", "title": "Yo Soy 132", "text": "Yo Soy 132\n\nYo Soy 132 (\"Já jsem číslo 132\") je mexické studentské hnutí, které protestuje proti politickým praktikám vládnoucí Institucionální revoluční strany i prezidenta Enrique Peña Nieta. Cílem hnutí je větší demokratizaci země a nezávislost médií, která podle něj v prezidentských volbách roku 2012 výrazně stranila právě Nietovi.\n\nKdyž byl Nieto v roce 2006 guvernérem státu México, odehrál se v obci Atenco protest pouličních prodejců, kteří odmítali zákaz prodeje svého zboží. Nieto na místo vyslal policisty, kteří však dva vesničany a desítku žen znásilnili. Ačkoli pak násilí odsoudil, zároveň uvedl, že drsný zásah zamezil tomu, aby nepokoje rozrostly do větších rozměrů. Při jedné z diskusí, které Nieto absolvoval před prezidentskými volbami v roce 2012, začali studenti soukromé univerzity s odkazem na tuto událost skandovat \"„vrah, vrah“\". Nieto tvrdil, že incident mají na svědomí placení provokatéři z ulice. V reakci na to 131 studentů zveřejnilo své indexy, aby jeho slova vyvrátili.\n\nNa sociálních sítích se k nim pak pod heslem Yo soy 132 (\"Já jsem číslo 132\") začali připojovat další studenti a podporovatelé.\n\nHnutí organizuje protestní pochody, pouliční akce a koncerty. Kromě metropole Ciudad de México se uskutečnily v řadě dalších mexických měst. Skupiny studentů, které hnutí podporují, se zformovaly v dalších velkých městech i na jiných kontinentech, např. v Mnichově, Madridu, Vídni, Melbourne nebo Calgary a New Yorku.\n\n"}
{"id": "1030806", "url": "https://cs.wikipedia.org/wiki?curid=1030806", "title": "Pocahontas (film)", "text": "Pocahontas (film)\n\nPocahontas (v americkém originále: Pocahontas) je americký animovaný film z roku 1995, inspirovaný příběhem skutečné Pocahontas. Režisérem filmu je duo Mike Gabriel a Eric Goldberg. Hlavní role ve filmu ztvárnili Irene Bedard, Mel Gibson, David Ogden Stiers, John Kassir a Russell Means.\n\nFilm získal dva Oscary a to v kategoriích nejlepší originální píseň a hudbu a Zlatý glóbus v kategorii nejlepší originální píseň. Na Zlatý glóbus byl nominován i v kategorii nejlepší hudba. \n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1030808", "url": "https://cs.wikipedia.org/wiki?curid=1030808", "title": "Tanat Nuserbajev", "text": "Tanat Nuserbajev\n\nTanat Nuserbajev (kazašsky Таңат Әкімжанұлы Нөсербаев, Tanat Jekimžanuly Nuserbajev; * 1. ledna 1987, Šymkent, Kazašská SSR, SSSR) je kazašský fotbalový útočník a reprezentant, momentálně hráč klubu FC Astana.\nV A-mužstvu reprezentace Kazachstánu debutoval 11. 10. 2008 v kvalifikačním zápase ve Wembley proti Anglii (prohra 1:5).\n\n"}
{"id": "1030809", "url": "https://cs.wikipedia.org/wiki?curid=1030809", "title": "Ottavio Vitale", "text": "Ottavio Vitale\n\nMons. Ottavio Vitale (* 5. února 1959, Grottaglie) je italský římskokatolický kněz, biskup Lezhë a člen kongregace Rogacionistů Srdce Ježíšova.\n\nNarodil se 5. února 1959 v Grottaglie. V roce 1983 vstoupil k Rogacionistům Srdce Ježíšova a sliby složil 15. září 1985. Na Lateránské univerzitě získal licentiát z pastorální teologie. Na kněze byl vysvěcen 27. června 1992 arcibiskupem Benignem Luigim Papou.\n\nPo vysvěcení byl vedoucím menšího semináře Rogacionistů v Trani a roku 1993 byl poslán do Albánie jako odpovědný a duchovní otec menšího semináře v Shenkollu (Lezhë). Roku 1998 byl jmenován diecézním administrátorem diecéze Lezhë a dne 5. února 2000 apoštolským administrátorem stejného území.\n\nDne 23. listopadu 2005 byl ustanoven biskupem Lezhë. Biskupské svěcení přijal 6. ledna 2006 z rukou arcibiskupa Angela Massafri a spolusvětiteli byli arcibiskup John Bulaitis a arcibiskup Rrok Mirdita.\n\n"}
{"id": "1030812", "url": "https://cs.wikipedia.org/wiki?curid=1030812", "title": "Portrét dámy", "text": "Portrét dámy\n\nPortrét dámy (v americkém originále: The Portrait of a Lady) je americký dramatický film z roku 1996. Režisérkou filmu je Jane Campion. Hlavní role ve filmu ztvárnili Nicole Kidman, John Malkovich, Barbara Hershey, Mary-Louise Parker a Martin Donovan.\n\nBarbara Hershey byla za svou roli v tomto filmu nominována na Oscara a Zlatý glóbus. Film byl dále nominován na Oscara za nejlepší kostýmy.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1030816", "url": "https://cs.wikipedia.org/wiki?curid=1030816", "title": "Neuvy (Allier)", "text": "Neuvy (Allier)\n\nNeuvy je francouzská obec v departementu Allier v regionu Auvergne. V roce 2011 zde žilo 1 510 obyvatel.\n\nAvermes, Bressolles, Coulandon, Marigny, Montilly, Moulins\n\n\"Počet obyvatel\" \n\n\n"}
{"id": "1030822", "url": "https://cs.wikipedia.org/wiki?curid=1030822", "title": "Metroland", "text": "Metroland\n\nMetroland (v britském originále: Metroland) je britská filmová komedie z roku 1997. Režisérem filmu je Philip Saville. Hlavní role ve filmu ztvárnili Christian Bale, Emily Watson, Lee Ross, Elsa Zylberstein a John Wood.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1030827", "url": "https://cs.wikipedia.org/wiki?curid=1030827", "title": "Neuvy", "text": "Neuvy\n\nNeuvy je název nebo součást názvu více míst ve Francii:\n\n"}
{"id": "1030833", "url": "https://cs.wikipedia.org/wiki?curid=1030833", "title": "Sametová extáze", "text": "Sametová extáze\n\nSametová extáze (v britském originále: Velvet Goldmine) je britsko-americký dramatický film z roku 1998. Režisérem filmu je Todd Haynes. Hlavní role ve filmu ztvárnili Janet McTeer, Jonathan Rhys Meyers, Christian Bale, Ewan McGregor a Toni Collette.\n\nFilm získal cenu BAFTA v kategorii nejlepší kostýmy. Ve stejné kategorii byl nominován i na Oscara a na cenu BAFTA byl také nominován v kategorii nejlepší masky.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1030834", "url": "https://cs.wikipedia.org/wiki?curid=1030834", "title": "Muchtar Muchtarov", "text": "Muchtar Muchtarov\n\nMuchtar Muchtarov (kazašsky Мұхтар Бадірханұлы Мұхтаров, Muchtar Badirchanuly Muchtarov; * 6. ledna 1986, Lenkoran, Ázerbájdžánská SSR, SSSR) je kazašský fotbalový obránce a bývalý reprezentant s tureckými kořeny, momentálně hráč klubu Ordabasy Šymkent.\nV A-mužstvu reprezentace Kazachstánu debutoval 24. 12. 2006 v Bangkoku na turnaji King's Cup proti Singapuru (remíza 0:0).\n\n"}
{"id": "1030835", "url": "https://cs.wikipedia.org/wiki?curid=1030835", "title": "Lucjan Avgustini", "text": "Lucjan Avgustini\n\nMons. Lucjan Avgustini (28. srpna 1963, Ferizaj – 22. května 2016) byl albánský římskokatolický kněz a biskup Sapë.\n\nNarodil se 28. srpna 1963 v Ferizaji. Po studiích v menším semináři v Subotice a vyšším v Záhřebu byl dne 15. srpna 1989 vysvěcen na kněze pro diecézi Skopje-Prizren.\n\nPo vysvěcení působil jako sekretář pomocného biskupa Nikë Preli a od roku 1992 jako farář farnosti Strážních andělů ve Ferizaji. Roku 1994 byl jako kněz přemístěn přes \"fidei donum\" do arcidiecéze Skadar; poté co byl přeinkardinován jinam stal se roku 1996 farářem katedrály a roku 1998 generálním vikářem. V Národním katechetickém ústavě učil Písmo Svaté.\n\nDne 12. prosince 2006 byl papežem Benediktem XVI. ustanoven biskupem diecéze Sapë. Biskupské svěcení přijal 5. ledna 2007 z rukou arcibiskupa Angela Massafri a spolusvětitelé byli arcibiskup Zef Gashi, arcibiskup Rrok Mirdita a biskup Dodë Gjergji.\n\nKromě albánštiny hovořil srbsky, chorvatsky, německy a italsky.\n\n"}
{"id": "1030836", "url": "https://cs.wikipedia.org/wiki?curid=1030836", "title": "Chraň i malá zvířátka", "text": "Chraň i malá zvířátka\n\nChraň i malá zvířátka (v britském originále: All the Little Animals) je britský dramatický film z roku 1998. Režisérem filmu je Jeremy Thomas. Hlavní role ve filmu ztvárnili John Hurt, Christian Bale, John Higgins, Daniel Benzali a James Faulkner.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1030838", "url": "https://cs.wikipedia.org/wiki?curid=1030838", "title": "Attaces", "text": "Attaces\n\nAttaces \"také\" Addac ( – 418) byl král západních Alanů, původem kmenového svazu asijského původu, nástupce krále Respendiala. V roce 409 se Alané usadili v římských provinciích Lusitánie a Carthaginiensis, které se nacházely na Pyrenejském poloostrově na území dnešního Portugalska a Španělska. \n\nByl nástupcem Respendiala, který přivedl Alany, spolu společně s hasdingskými Vandaly a Svéby na Pyrenejský poloostrov při útěku před kočovnými Huny v roce 409, když předtím v 406 v bitvě u Mohuče porazili římské spojence (federáty) Franky. V roce 418 byl Attaces poražen a zabit v boji s vizigótským králem Walliou, který ostatní germánské kmeny napadal ve službách římského císaře Honoria. Zbytek západních Alanů na Pyrenejském poloostrově apelovali na krále Hasdingských Vandalů Gundericha, aby přijal alanskou korunu. Později vandalští králové sebe označovali titulem \"rex Vandalorum et Alanorum\" (král Vandalů a Alanů). Kolem roku 430 byli vandalští králové nucení se svým společenstvím Hasdingů a Alanů, kvůli neustálým útokům Vizigótů, odejít do severní Afriky. \n"}
{"id": "1030839", "url": "https://cs.wikipedia.org/wiki?curid=1030839", "title": "Shuji Nakamura", "text": "Shuji Nakamura\n\nShuji (Shūji) Nakamura, také uváděn Šúdži Nakamura, (japonsky 中村 修二 \"Nakamura Šúdži\", * 22. května 1954, ve vsi Jocuhama-mura (四ツ浜村, nyní centrální čtvrť města Ikata-čó (伊方町), v mezidobí do roku 2005 součástí Seto), prefektura Ehime, Japonsko) je japonsko-americký profesor Kalifornské univerzity v Santa Barbaře (UCSB od roku 1999). Je nositelem Nobelovy ceny za fyziku za rok 2014.\n\nV roce 1977 absolvoval Tokušimskou univerzitu, kde v roce 1994 získal doktorát. Od 70. let do roku 1999 pracoval ve firmě Nichia Corporation (japonsky 日亜化学工業株式会社 [Niči A Kagaku kógjó kabušikigaiša]). Je považován za objevitele první modré elektroluminiscenční diody známé jako LED dioda. Je držitelem asi stovky patentů. V roce 2014 získal spolu s Isamu Akasakim a Hiroši Amanou Nobelovu cenu za fyziku za vývoj modrých světelných diod umožňujících vytvoření nového, ekologického světelného zdroje.\n"}
{"id": "1030840", "url": "https://cs.wikipedia.org/wiki?curid=1030840", "title": "Sklon ke spotřebě", "text": "Sklon ke spotřebě\n\nSklon ke spotřebě rozdělujeme na průměrný sklon ke spotřebě a mezní sklon ke spotřebě. Mezní sklon ke spotřebě (marginal propensity to consume - MPC) je definován jako dodatečný přírůstek spotřeby způsobený jednotkovou změnou disponibilního důchodu. Průměrný sklon ke spotřebě (average propensity to consume - APC) je definován jako podíl spotřeby a disponibilního důchodu. Autorem konceptu sklonu ke spotřebě je John Maynard Keynes.\nMezní sklon ke spotřebě lze exaktně vyjádřit jako formula_1, kde formula_2 označuje spotřebu a formula_3 označuje disponibilní důchod. Platí formula_4.\nPrůměrný sklon ke spotřebě lze exaktně definovat jako formula_5, kde formula_2 označuje spotřebu a formula_3 označuje disponibilní důchod. \n\nV ekonomice je velikost multiplikátoru závislá na sklonu ke spotřebě. Multiplikátor totiž roste s rostoucí hodnotou sklonu ke spotřebě. Vztah mezi velikostí multiplikátoru a velikostí mezního sklonu ke spotřebě budeme ilustrovat na příkladu dvousektorové ekonomiky, kdy se v ekonomice nalézají pouze dva subjekty - domácnosti a firmy. Začneme se vztahem formula_8, kdy je změna důchodu způsobena pouze změnou spotřeby a změnou investic. Nyní označíme formula_9 a pokračujeme v úpravě. Dostáváme vztah formula_10, po kterém přejdeme k finálnímu tvaru formula_11. \nAnalogické odvození by následovalo, pokud bychom použili mezní sklon k úsporám (marginal propensity to save), pro který platí reciproký vztah formula_12. Multiplikátor formula_13 klesá s rostoucí hodnotou mezního sklonu k úsporám. Platí formula_14.\nPokud je hodnota multiplikátoru jednotková, tedy pokud platí formula_15, pak to znamená, že celý přírůstek důchodu je uspořen a nic není spotřebováno. Platí tedy formula_16 a formula_17. Pokud hodnota multiplikátoru roste nade všechny meze, pak tento stav implikuje fakt, že celý přírůstek důchodu je spotřebován a žádná jeho část není uspořena. Platí tedy formula_18 a formula_19. Oba zmíněné scénáře jsou spíše teoretického a hypotetického rázu nežli pozorovaná reality. Hodnoty multiplikátoru se tedy pohybují mezi jedničkou a nekonečnem.\n\n\n"}
{"id": "1030842", "url": "https://cs.wikipedia.org/wiki?curid=1030842", "title": "Sen noci svatojánské (film, 1999)", "text": "Sen noci svatojánské (film, 1999)\n\nSen noci svatojánské (v britském originále: A Midsummer Night´s Dream) je britsko-americko-italská filmová komedie z roku 1999. Režisérem filmu je Michael Hoffman. Hlavní role ve filmu ztvárnili Kevin Kline, Roger Rees, Sam Rockwell, Max Wright a Bill Irwin.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1030843", "url": "https://cs.wikipedia.org/wiki?curid=1030843", "title": "Marie, matka boží", "text": "Marie, matka boží\n\nMarie, matka boží (v anglickém originále Mary, Mother of Jesus) je americký dramatický televizní film z roku 1999. Režisérem filmu je Kevin Connor. Hlavní role ve filmu ztvárnili Christian Bale, Pernilla August, Melinda Kinnaman, David Threlfall a Simone Bendix.\n\n"}
{"id": "1030844", "url": "https://cs.wikipedia.org/wiki?curid=1030844", "title": "Pískovka", "text": "Pískovka\n\nPískovka (294 m n. m.) je vrch na pomezí okresů Hradec Králové a Jičín v Královéhradeckém kraji. Leží asi 2 km jihozápadně od obce Bříšťany, na pomezí katastrálních území vsi Kanice a obce Sukorady.\n\nJe to výrazný vrch krytý štěrky a písky, spočívajícími na svrchnokřídových (coniak) zpevněných sedimentech (vápnité jílovce či slínovce). Vrch pokrývá převážně listnatý les (\"Bříšťanský les\"). Na západním úbočí pramení potok Kanice a jeho přítok s kaskádou rybníčků, jižněji leží přírodní památka Kanice - lesní rybník. Na východě protéká Bašnický potok.\n\nGeomorfologicky vrch náleží do celku Východolabská tabule, podcelku Cidlinská tabule, okrsku Ostroměřská tabule a podokrsku Ohnišťanská tabule.\n"}
{"id": "1030849", "url": "https://cs.wikipedia.org/wiki?curid=1030849", "title": "Chelsea Kane", "text": "Chelsea Kane\n\nChelsea Kane, rodným jménem Chelsea Kane Staub (* 15. září 1988, Phoenix, Arizona, Spojené státy americké) je americká herečka a zpěvačka. Nejvíce se proslavila rolí \"Stelly Malone\" v seriálu Jonas televizní stanice Disney Channel. Od roku 2012 se objevuje v seriálu \"Tři kluci a nemluvně\" jako \"Riley Perrin\".\n\nChelsea se narodila ve Phoenixu v Arizoně. Je jediným dítětem Johna a Becky Staub. Pracovala ve Valley Youth Theatre.\n\nV roce 2001 si zahrála v krátkém filmu nazvaném \"Failure of Pamela Salt\". Hostující role si zahrála v televizních seriálech \"Listen Up\", v pilotní epizodě seriálu Kalifornské léto a v roce 2004 získala roli ve filmu Prázdniny v Arizoně. V roce 2007 získala roli Meredith Baxter Dimly ve filmu \"Bratz\". Pro filmový soundtrack nazpívala dvě písničky.\n\nV roce 2008 jako Stephanie Jameson hrála v původním filmu stanice Disney Channel \"Minuteman\". Také se objevila v jedné epizodě seriálu Kouzelníci z Waverly a v roce 2010 hrála v původním filmu opět televize Disney Channel Rande s hvězdou. Během let 2009–2010 se objevovala jako Stella Malone, stylistka a kamarádka kapely JONAS v seriálu Jonas, televize Disney Channel. Od roku 2010 pro tutéž televizi propůjčuje svůj hlas animovanému seriálu Rybičky.\n\nV roce 2010 natočila webový seriál nazvaný \"The Homes\". Seriál měl premiéru 27. ledna 2011 na lockerz.com. Účastnila se dvanácté sérii americké soutěže Dancing with the Stars. Jejím tanečním partnerem byl dvojnásobný šampion Mark Ballas. Skončila na třetím místě za Hinesem Wardem a Kirstie Alley. V roce 2012 se objevila jako hostující postava ve finální sérii CW seriálu One Tree Hill. Od roku 2012 hraje Riley Perrin v sitcomu \"Tři kluci a nemluvně\" televize Freeform. V roce 2013 si zahrála ve filmu Lovestruck: The Musical po boku Andrewa Seeleye. V roce 2018 si tato dvojice zahrála znovu ve filmu Christmas by the boom. \n"}
{"id": "1030850", "url": "https://cs.wikipedia.org/wiki?curid=1030850", "title": "Danilo Medina", "text": "Danilo Medina\n\nDanilo Medina Sánchez (* 10. listopadu 1951) je dominikánský ekonom a politik, od roku 2012 prezident země. V prezidentských volbách 2012 zvítězil hned v prvním kole ziskem více než 51 % hlasů. Svůj post pak v říjnu 2016 obhájil a stal se prezidentem na další 4 roky.\n\nMedina je ze strany své matky v linii potomků jednoho ze zakladatelů Dominikánské republiky, Francisca del Rosario Sáncheze.\n"}
{"id": "1030851", "url": "https://cs.wikipedia.org/wiki?curid=1030851", "title": "Bauyržan Islamchan", "text": "Bauyržan Islamchan\n\nBauyržan Islamchan (kazašsky Бауыржан Ербосынұлы Исламхан, Bauyržan Jerbosynuly Islamchan; * 23. února 1993, Taraz, Kazachstán) je kazašský fotbalový záložník a reprezentant, momentálně hráč klubu FK Kajrat Almaty.\nV A-mužstvu reprezentace Kazachstánu debutoval 29. 2. 2012 v turecké Antalyi v přátelském zápase proti Lotyšsku (remíza 0:0).\n\n"}
{"id": "1030854", "url": "https://cs.wikipedia.org/wiki?curid=1030854", "title": "Anton Leichtfried", "text": "Anton Leichtfried\n\nAnton Leichtfried (* 30. května 1967, Scheibbs) je rakouský římskokatolický kněz a biskup.\n\nNarodil se 30. května 1967 v Scheibbsu. Roku 1985 na Stiftsgymnasium Seitenstetten maturoval a vstoupil do kněžské semináře v Sankt Pöltenu. V letech 1987 až 1992 byl seminaristou v Pontificium Collegium Germanicum et Hungaricum de Urbe a studoval na Papežské Gregoriánské univerzitě v Římě, kde získal licentiát z dogmatické teologie. Dne 10. října 1991 byl arcibiskupem Johannesem Joachimem Degenhardtem vysvěcen na kněze.\n\nPoté působil jako kaplan ve Wölblingu a ve Waidhofen an der Thaya.\n\nV letech 1996–2000 na Freiburské univerzitě absolvoval doktorská studia Gisberta Greshakea, a ukončil je s disertační prací \"Trinitätstheologie als Geschichtstheologie\" (Trinitární teologie jako teologie dějin).\n\nDne 4. března 2005 byl rektorem semináře.\n\nDne 21. listopadu 2006 jej papež Benedikt XVI. jmenoval pomocným biskupem diecéze Sankt Pölten a titulárním biskupem z Rufiniany. Biskupské svěcení přijal 25. února 2007 z rukou biskupa Klause Künga a spolusvětiteli byli kardinál Christoph Schönborn a biskup Ludwig Schwarz.\n\n"}
{"id": "1030855", "url": "https://cs.wikipedia.org/wiki?curid=1030855", "title": "Ostroměřská tabule", "text": "Ostroměřská tabule\n\nOstroměřská tabule je geomorfologický okrsek ve střední části Cidlinské tabule, ležící v okresech Hradec Králové a Jičín v Královéhradeckém kraji.\n\nÚzemí okrsku se nachází zhruba mezi sídly Konecchlumí (na severu), Hořice (na severovýchodě), Nechanice (na jihovýchodě), Nový Bydžov (na jihozápadě), Smidary a Vysoké Veselí (na západě). Uvnitř okrsku leží titulní obec Ostroměř a větší obec Chomutice, částečně též město Vysoké Veselí.\n\nOkrsek Ostroměřská tabule (dle značení Jaromíra Demka VIC–1A–2) náleží do celku Východolabská tabule a podcelku Cidlinská tabule.]]).\n\nDále se člení na podokrsky Chomutická tabule na severozápadě a Ohnišťanská tabule na zbytku území.\n\nTabule sousedí s dalšími okrsky Východolabské tabule (Novobydžovská tabule na západě, Nechanická tabule na východě, Barchovská plošina na jihu) a s celkem Jičínská pahorkatina na severu.\n\n\nNejvyšším bodem okrsku je vrstevnice (299 m) v Ohnišťanské tabuli, při hranici s Jičínskou pahorkatinou.\n\n"}
{"id": "1030874", "url": "https://cs.wikipedia.org/wiki?curid=1030874", "title": "Královéhradecké pověsti", "text": "Královéhradecké pověsti\n\nToto jsou některé pověsti o Hradci Králové, které se tradovaly či tradují.\n\nToto jsou pověsti, které se váží k samotnému historickému jádru Hradce Králové.\n\nPodle jedné pověsti založil Hradec v 5. století vladyka Dobroslav ze slovanského kmene Charvátů, který v té době panoval v Polabí, v kraji kolem Kouřimi. Dobroslav se i svým lidem usadil uprostřed niv na návrší mezi Labem a Orlicí. Jeho osada byla nazývána Chlumec Dobroslavský či Dobroslavův Chlumec (slovo „chlum“ či „chlumec“ znamená zalesněný kopec či pahorek). V 10. století vládli Charvátům Slavníkovci, kteří panovali na Libici, a když byl tento rod roku 995 vyvražděn, ztratil také Dobroslavův Chlumec své jméno a dále byl nazýván jen Hrad či Hradec.\n\nPodle jiné verze nechal Dobroslav postavit hrad z pálených cihel a podle barvy se mu začalo říkat Červený nebo Cihlový hrádek, z čehož později vznikl název Hradec.\nTato „pověst“ se nachází v Kronice české, kterou v 16. století napsal kronikář a mystifikátor Václav Hájek z Libočan a jejím původním autorem je pravděpodobně právě Hájek. „Dobroslavsk chlemec“ (Dobroslavův chlumec) je pak zmiňován v Rukopisu zelenohorském v básni \"Libušin soud\". Pověst se stala i součástí sporu o Rukopisy.\n\nV Hradci se po dlouhá léta vypráví legendy o údajných podzemních chodbách pod městem, z nichž podle nejdivočejších zvěstí některé snad vedou až na Kunětickou horu, do Josefova, do bývalého Opatovického kláštera, na bývalý novohradecký „Zámeček“ či někam do hradeckých lesů.\n\nTyto pověsti mají snad oporu v tom, že pod domy na starém městě se opravdu nacházejí poměrně rozsáhlé podzemní prostory – tzv. lochy. Jedná se i o několikapatrové cihlami klenuté sklepní místnosti ústící z místních sklepů do hloubky čtyř až deseti metrů. Sloužily zejm. k ukládání potravin a piva v sudech, ale také i jako úkryty v dobách války. Nejrozsáhlejší lochy jsou pod bývalou jezuitskou kolejí a biskupskou rezidencí.\n\nHradecký historik Zdeněk Doubek v knize \"\" píše, že v roce 1965 se účastnil odkrývání chodby, která byla objevena při stavbě automatické sladovny hradeckého pivovaru. Chodba byla z velké části zaplavena vodou, kterou bylo třeba odčerpat. Zahýbala směrem do Rokitanského ulice, ale asi po 30 metrech končila bočním závalem. Další průzkum byl pak ukončen, protože stavba pivovaru dostala přednost.\n\nDodnes se tak pravděpodobně jedná o jedinou doloženou podzemní chodbu v Hradci Králové.\n\nK mytickému hradeckému podzemí se váže několik dalších pověstí:\n\nPodle jedné pověsti skryli kdysi hradečtí měšťané v údajných rozsáhlých chodbách pod městem velký poklad. Říká se však, že kdo se ho dotkne, musí zemřít – padne k zemi zasažen proudem ohně a jisker a zůstane po něm jen zčernalá mrtvola. Již se o to prý pokoušelo několik lidí.\n\nJinou verzi vypráví východočeský kronikář F. L. Sál. Podle něj se v domě u katedrály sv. Ducha nachází velký kříž, který střeží nesmírný poklad. Podle pověsti sem bylo ukryto bohoslužebné náčiní, vzácná roucha a staré kancionály z katedrály sv. Ducha. Kdo se je pokusil vykopat, okamžitě padl mrtev k zemi a zčernal jako mouřenín.\n\nOd jednoho domu u katedrály sv. Ducha měla též vést tajná chodba do Opatovického kláštera. Měla tudy chodit sestra Jana Žižky (který byl v Hradci pochován) do kláštera, kde měla milého.\n\nV domě na Velkém náměstí prý žila žena, která měla nemanželské dítě s vojákem. Styděla se za to a holčičku zavírala do bedny v lochu, kde ji ona i její služka mučili. Jednou, když lidé z ulice slyšeli pláč, přiběhli na pomoc, ale dítě bylo již polomrtvé a nepodařilo se ho zachránit.\n\nV dalším z lochů prý našli lidské kosti. Žena tam prý zavřela svého muže, aby se ho zbavila.\nZa starých časů strašily v Hradci a okolí polednice. Vypadaly jako staré šeredné žebračky, které hleděly do země, nikoho nepozdravily a zdánlivě si nikoho nevšímaly, ale ve skutečnosti své okolí bedlivě pozorovaly. Chodily po městě a když narazily na toulavé osamocené dítě, strčily ho do pytle. Děti pak rdousily a házely do obilí. Proto byly děti nabádány, aby byly v poledne na oběd doma. Když také obilí zrálo, polednice ho cuchaly, aby se nedalo sklízet.\n\nJedna z polednic prý přebývá na Bílé věži a v poledne shazuje lidi z ochozu dolů. Jedna z pověstí vypráví o holčičce, která se na věž vydala sama i přes zákaz svých rodičů. Dole pod věží ji pak našli mrtvou.\n\nTato pověst má prý dokonce reálný základ. V městské kronice je prý zaznamenáno, že 21. května roku 1606 dorazil do města posel Blažej. Usnul v okně Bílé věže a okolo poledne se zřítil dolů a zabil se (údajně přitom dokonce prorazil střechu jednoho z domů).\n\nTento příběh zaznamenal již historik a hradecký rodák Bohuslav Balbín v 17. stol. ve svých \"Miscellaneích\":\n\nV časech, kdy v Hradci stál ještě středověký hrad (z něhož se dodnes dochovala jen část okrouhlé věže a na jehož místě bylo později postaveno renesanční purkrabství), stál zde ženský klášter. Jednoho dne však klášter zmizel a s ním i všechny jeptišky, které ho obývaly. Lidé si vyprávěli, že se klášter propadl do země a mnozí by i přísahali, že z hlubin slyší hlasy.\nJednoho krásného letního dne se pak ke hradu vydala mladá služka paní Zuzany, aby nasbírala nějaké byliny. Vtom se jí zjevila jeptiška v bílých šatech (bílá paní?) a tajnými dveřmi přivedla služku do podzemních komnat plných zlata a stříbra. Jeptiška věděla, že paní Zuzana má potíže s penězi a že zůstala na stáří nezaopatřena, a tak její služku obdarovala hrstí zlaťáků a nabídla jí, že může kdykoli přijít zas. Paní Zuzana se pak až do smrti nezapomněla za duši své ochránkyně každý den pomodlit.\n\nI v Hradci Králové se za doby německé okupace rozšířila „městská legenda“ o Pérákovi. Ve městě prý řádil zejm. v letech 1944–45.\n\nToto jsou pověsti, které se vztahují ke Kuklenám, od roku 1942 součásti Hradce Králové.\n\n\nMezi Kuklenami a Pražským Předměstím býval krásný březový háj. Bylo v něm jako v ráji, přesto byl liduprázdný. Dokonce i pruh pole okolo háje zůstal nedotčen, protože lidé se báli se k lesu byť jen přiblížit. Řádil v něm totiž příšerný černý pes s ohnivýma očima a žhavými zuby, který každého, kdo se tam odvážil vstoupit, rozsápal.\n\nJednoho dne se vrátil domů starý voják, který o sobě tvrdil, že se ani čerta nebojí. Rolníkovi, kterému háj patřil, slíbil, že psa za odměnu zabije. Dvakrát se tam voják vydal ve dne, ale na psa nenarazil. Potřetí tam tedy šel o půlnoci. Sotva vkročil do lesa, něco ho napadlo zezadu. Vojáka ovládl strach, dal se na útěk. Do zad mu šlehaly plameny a připadalo mu, jako by ho pronásledovali snad všichni démoni pekel. Nakonec padl pod tíhou té stvůry, kterou ani neviděl. Ráno ho našli na kraji lesa mrtvého.\n\nJednoho podzimního dne si na kraji háje hrály děti. Byla už zima, a tak si rozdělaly malý ohýnek, aby se zahřály. Jiskra z ohně však zapálila suchou trávu a pak i okolní stromy a celý háj vzplál plamenem. Ze všech stran se seběhli lidé podívat se, jak to dopadne s pekelným psem. Když oheň dohořel, zbyly z háje jen zčernalé ohořelé pahýly stromů, ale po psu nebylo ani památky. Když po čase přišli do místní hospody tři tuláci, majitel háje jim nabídl pár zlatých, když ohořelé stromy pokácí. Oni tak učinili a od té doby už nikdy nikdo o černém psu neslyšel.\n\nSpisovatel a sběratel pověstí Josef Virgil Grohmann zaznamenal tuto pověst:\n\nMezi Kuklenami a Pražským Předměstím býval malý rybník, o kterém se říkalo, že je bezedný a nachází se v něm zakletý zámek. Na Velikonoční neděli byly z rybníka slyšet zvony a z vody vystupovaly ohnivé sloupy. V ten čas se vydávaly dvě zakleté panny v doprovodu draka ze zámku do zámecké kaple.\n\nToto jsou pověsti, které se vztahují k Malšovicím, od roku 1942 součásti Hradce Králové.\n\nV Malšovicích u Čertova mlýnku žil prý vodník, který stahoval lidi pod hladinu a ročně jich několik utopil.\n\nI tato pověst má určitý reálný podtext – pod jezem „Mlejnek“ se skutečně několik lidí ročně utopilo a i to bylo později impulzem k postavení Slezské plovárny.\n\nK názvu mlýna se váže další pověst, kterou zaznamenal Ignát Herrmann a která se objevila ve výboru jeho próz nazvaném \"Blednoucí obrázky\": Pan Pavouk, vlastník mlýna, byl zámožný a vážený muž, ale když mu zemřela žena Anežka, nesl to velice těžce. Jednoho dne se pak stalo něco nepochopitelného – v přestrojení za čerta se vydal loupit do domu jedné zámožné paní. Byl však přistižen a odsouzen do vězení. Žalářníku Kalibánovi pak zaslíbil svou dceru Barušku, které se pak neřeklo jinak než čertova nevěsta. Pavouk se z toho všeho nikdy nevzpamatoval, začal pít a když jednoho dne kráčel přes úzkou lávku u mlýna, aby vytáhnul stavidlo, spadnul do žlabu a utopil se. Od té doby se mlýnu říkalo Čertův mlýn (další názvy byly Na Čertovině nebo Bouda). Mlýn již dnes v těchto místech nestojí – vyhořel roku 1920 a již nebyl obnoven. V letech 1920–21 pak byla v této oblasti postavena malšovická vodní elektrárna, celkem třetí vodní elektrárna ve městě.\n\nToto jsou pověsti, které se váží k Roudničce, od roku 1980 součásti Hradce Králové.\nMezi Roudničkou a Vysokou nad Labem se nachází zalesněný kopec (údajně zvaný „Podzámčí“), kde již roku 1080 stála prý tvrz zvaná Vysoká (nacházela se na kopci „vysoko“ nad nedalekým tokem řeky Labe; tvrz dala jméno i obci Vysoká nad Labem). Podle pověsti měla až k tvrzi vést tajná podzemní chodba z bývalého Opatovického kláštera skýtající cestu k legendárnímu opatovickému pokladu, o kterém vypráví Alois Jirásek ve Starých pověstech českých. Dnes již je vchod do podzemí zasypaný a zarostlý. Podle pověsti ho spatří pouze spravedlivý člověk, a to na Velký pátek. Na kopci se nachází prohlubeň, kde se pevnost mohla nacházet. Dokonce tu byl údajně proveden i archeologický průzkum, ale nic se zde nenašlo. Je možné, že prohlubenina vznikla tím, že zde již lidé vchod či samotný poklad hledali.\n\nHradeckými lesy na levém břehu Orlice po cestě zvané Hradečnice jednoho dne projížděl český král Jiří z Poděbrad se svou družinou. Byl parný den a král byl již unavený, když vtom zahlédl velký pařez a vyzval, aby se u něj zastavili a občerstvili. Pařez posloužil jako stůl a pokrm zapíjeli pramenitou vodou z jedné z mnoha studánek v okolí. Od té doby se v těchto místech (v okolí Sutých Břehů) setkáváme s názvy jako „Králův stůl“, „U Králova stolu“ či „Poděbradka“. Jádro této pověsti je možná pravdivé – Jiří z Poděbrad měl v této oblasti své majetky, a tak je pravděpodobně občas i navštívil.\n\nVe sklepeních bývalého hradeckého pivovaru prý škodil čert. Sládek vyprávěl dětem při školních exkurzích, že když jim vstoupí do díla, tak se nic nedaří.\n\nU kapličky v Třebši byli popraveni dva důstojníci. Jeden z nich prý došel bez hlavy až k Umrlici, kde padl na poli (Umrlice – před regulací hradeckých řek jedno z ramen Orlice vlévající se u Třebše do Labe, dnes slepé rameno Labe, zv. \"Staré rameno\").\n\nV okolí Svinar se dříve nacházela bezedná jezírka, „bezedňáky“. Nikdo v nich nedokázal dosáhnout na dno a když se lidé do nich podívali, přísahali by, že vidí mraky a oblohu na druhé straně Země. Každou chvíli se v nich někdo utopil. Jednoho dne šel čeledín plavit koně a zmizel v jezírku i s nimi. Podle jiných ale pouze využil mlhavého počasí, utekl s koňmi, které pak prodal, a ztratil se ve světě.\n\nExistuje zvěst o potvorách chrlících oheň v podloubí u děkanství u katedrály sv. Ducha. Vše ustalo, až když někdo na tom místě pověsil kříž.\n\n"}
{"id": "1030877", "url": "https://cs.wikipedia.org/wiki?curid=1030877", "title": "Vláda Tadeusze Mazowieckého", "text": "Vláda Tadeusze Mazowieckého\n\nVláda Tadeusze Mazowieckého byla polská vláda během období přechodu k demokracii, od 12. září 1989 do 12. ledna 1991. Jedná se o poslední vládu Polské lidové republiky a první vládu Třetí Polské republiky. Po polosvobodných volbách v červenci 1989 a neúspěšném pokusu Czesława Kiszczaka o sestavení vlády zvolil 24. srpna 1989 Sejm na návrh prezidenta Wojciecha Jaruzelského premiérem Tadeusze Mazowieckého. Ten sestavil širokou koalici ze zástupců Solidarity a dosavadních prorežimních stran Polské sjednocené dělnické strany, Sjednocené lidové strany a Demokratické strany.\n\nVláda podala demisi 25. listopadu 1990 kvůli Mazowieckého porážce v prezidentských volbách. Svoje úkoly plnila až do 12. ledna 1991 (premiér do 4. ledna), kdy byla jmenována nová vláda Jana Krzysztofa Bieleckého.\n"}
{"id": "1030882", "url": "https://cs.wikipedia.org/wiki?curid=1030882", "title": "Fatchullo Fatchullojev", "text": "Fatchullo Fatchullojev\n\nFatchullo Fatchullojev (tádžicky Фатҳулло Фатҳуллоев; * 24. března 1990) je tádžický fotbalový záložník a reprezentant, momentálně hráč tádžického klubu FC Istiklol.\nFatchullojev reprezentoval Tádžikistán v mládežnické kategorii U17. Zúčastnil se Mistrovství světa hráčů do 17 let 2007 v Jižní Koreji, kde tádžičtí mladí fotbalisté vypadli v osmifinále s Peru až v penaltovém rozstřelu.\n\nV A mužstvu reprezentace Tádžikistánu debutoval v roce 2007.\n\n"}
{"id": "1030891", "url": "https://cs.wikipedia.org/wiki?curid=1030891", "title": "Stephan Turnovszky", "text": "Stephan Turnovszky\n\nStephan Turnovszky (* 21. června 1964, Lucern) je švýcarský římskokatolický kněz a biskup.\n\nNarodil se 21. června 1964 v Lucernu. Vyrůstal ve Vídni a navštěvoval gymnázium v Döblingu. Studoval chemii na Technické univerzitě ve Vídni. Roku 1992 vstoupil do Arcibiskupského semináře ve Vídni a dne 23. listopadu 1997 získal jáhenské svěcení. Dne 29. června 1998 byl ve Svatoštěpánském dómě kardinálem Christophrem Schönbornem vysvěcen na kněze. Před tím působil jako jáhen ve Perchtoldsdorfu a později jako kaplan farnosti v Jedlesee (Vídeň-Floridsdorf). Poté působil jako kněz v Großmuglu a Herzogbirbaumu. Od 1. září 2005 byl farářem farnosti Svatého Josefa v Badenu-Leesdorf.\n\nDne 6. března 2008 byl papežem Benediktem XVI. jmenován pomocným biskupem arcidiecéze vídeňské a titulárním biskupem z Ancusi. Biskupské svěcení přijal 12. května 2008 z rukou kardinála Christopha Schönborna a spolusvětiteli byli biskup Helmut Krätzl a biskup Anton Leichtfried.\n\n"}
{"id": "1030894", "url": "https://cs.wikipedia.org/wiki?curid=1030894", "title": "Luděk Eliáš", "text": "Luděk Eliáš\n\nLuděk Eliáš (29. července 1923 Slaný – 10. července 2018 Ostrava ) byl český herec, režisér, divadelní ředitel, scenárista, publicista a moderátor. \n\nBěhem druhé světové války nedokončil studium na reálném gymnáziu ve Slaném, v roce 1942 byl spolu s rodiči z rasových důvodů internován v terezínském ghettu, poté deportován a vězněn v koncentračních táborech Osvětim a Sachsenhausen. Po skončení války bez odborné průpravy nastoupil hereckou dráhu v průběhu vojenské základní služby v AUS VN (1945–1947), následně získal krátkodobá angažmá na scénách tehdejších oblastních divadel ve Slaném (1947–1948) a Písku (1948–1949), v letech 1950–1955 byl hercem a režisérem v Krajském oblastním divadle České Budějovice.\n\nOd roku 1956 patřil ke kmenovým hercům a režisérům Divadla Petra Bezruče v Ostravě\n(1962–1966 stál v jeho čele ve funkci ředitele), \nv ostravském studiu Čs. televize zastával pozici vedoucího umělecké redakce, moderátora, dramaturga a scenáristy (1966–1970). Po 21. srpnu 1968 patřil k protagonistům svobodného necenzurovaného televizního a rozhlasového vysílání realizovaného z improvizovaného studia na vysílači v Ostravě-Hošťálkovicích, které bylo za dramatických okolností 28. srpna ukončeno jeho obsazením okupačními jednotkami. V následném období tzv. normalizace byl z politických důvodů z dosavadního zaměstnání propuštěn, vrátil se k herecké práci na svou mateřskou scénu, kde působil i po svém odchodu do důchodu (1980) až do druhé poloviny osmdesátých let 20. století. Vedle divadelní a televizní činnosti herecky spolupracoval s filmem a ostravským studiem Čs. rozhlasu (zde také činný jako autor rozhlasových her a scénářů dramatických pořadů).\n\nO jeho životních osudech natočil režisér Petr Lokaj televizní dokument \"Osud č. A2026\" (2008), v roce 2012 se stal pátým laureátem Ceny Jaromíra Šavrdy za svědectví o totalitě, kterou uděluje občanské sdružení PANT u příležitosti Dne lidských práv. Portrétní dokument s názvem \"Holocaust v životě Luďka Eliáše\" režisérek Kláry Řezníčkové a Moniky Horsákové (součást cyklu výukových filmů \"Sami proti zlu\" vyrobený studenty Audiovizuální tvorby Filozoficko-přírodovědecké fakulty Slezské univerzity v Opavě) získal spolu s dalším snímkem o Janu Zajícovi 1. cenu v sekci Člověk a společnost na mezinárodním filmovém festivalu Ekofilm (2012). Jeho příběhu se (vedle osudů Michala Salomonoviče a Věry Andrysíkové) věnuje také dokument s názvem \"Holocaust v Čechách a na Moravě\" (režie: Monika Horsáková a Klára Řezníčková).\n\n\n\n\n\n\n\n"}
{"id": "1030897", "url": "https://cs.wikipedia.org/wiki?curid=1030897", "title": "Zpívající břidlice", "text": "Zpívající břidlice\n\nZpívající břidlice (2014) je kompilační album s písničkami o břidlici, hornících, podzemí a podobných tématech.\n\n"}
{"id": "1030899", "url": "https://cs.wikipedia.org/wiki?curid=1030899", "title": "Vladimír Hrubý (rozcestník)", "text": "Vladimír Hrubý (rozcestník)\n\nJméno Vladimír Hrubý nese více různých osob:\n\n"}
{"id": "1030900", "url": "https://cs.wikipedia.org/wiki?curid=1030900", "title": "Benno Elbs", "text": "Benno Elbs\n\nMons. Benno Elbs (* 16. října 1960, Bregenz) je rakouský římskokatolický kněz a biskup Feldkirchu.\n\nNarodil se 16. října 1960 v Bregenzu. Maturoval Bundesgymnasium Gallusstraße a poté studoval na Innsbrucké univerzitě teologii, a navíc také psychologii. Absolvoval s diplomem z logoterapie a je vyškoleným psychoterapeutem. Dne 16. května 1986 byl biskupem Brunem Wechnerem vysvěcen na kněze a stal se kaplanem farnosti Mariahilf v Bregenzi. Roku 1986 získal doktorát z teologie s disertační prací o svátosti smíření. Roku 1989 byl jmenován spirituálem Studieninternats Marianum v Bregenzi a o rok později se stal jeho rektorem. Od roku 1994 začal působit v pastoračním úřadě v diecézi Feldkirch, kde se stal členem sboru poradců a finančním ředitelem. Dne 4. července 2005 jej biskup Elmar Fischer jmenoval generálním vikářem diecéze Feldkirch. Dne 16. srpna 2006 byl papežem Benediktem XVI. jmenován Prelátem Jeho Svatosti. Po rezignaci biskupa Fischera roku 2011 byl zvolen diecézním administrátorem.\n\nDne 8. května 2013 jej papež František ustanovil biskupem Feldkirchu. Biskupské svěcení přijal 30. června 2013 z rukou arcibiskupa Aloise Kothgassera a spolusvětiteli byli kardinál Christoph Schönborn a biskup Elmar Fischer.\n\n"}
{"id": "1030902", "url": "https://cs.wikipedia.org/wiki?curid=1030902", "title": "Česká hokejbalová reprezentace žen", "text": "Česká hokejbalová reprezentace žen\n\nČeská hokejbalová reprezentace žen je výběrem nejlepších českých hráček v hokejbalu. Od roku 2007 se účastní mistrovství světa, kde jejím největším úspěchem je zlatá medaile z roku 2017.\n"}
{"id": "1030903", "url": "https://cs.wikipedia.org/wiki?curid=1030903", "title": "Aglianico del Vulture", "text": "Aglianico del Vulture\n\nAglianico del Vulture DOC a Aglianico del Vulture Superiore DOCG (\"Denominazione di origine controllata\" od roku 1971 resp. \"Denominazione di origine controllata e garantita dei vini\" od roku 2010 pro vína kontrolovaná podle původu, výnosu, doby zrání, technologie a kvality) je červené víno z odrůdy vinné révy Aglianico pěstované v zóně Vulture, nacházející se na severovýchodě provincie Potenza v italském regionu Basilicata.\n\nVíno Aglianico del Vulture produkují vinařské podniky nacházející se v 15 obcích (Rionero in Vulture, Barile, Rapolla, Ripacandida, Ginestra, Maschito, Forenza, Acerenza, Melfi, Atella, Venosa, Lavello, Palazzo San Gervasio, Banzi, Genzano di Lucania). Za rok vyrobí cca 2 500 000 lahví tohoto vína.\nVíno má barvu více či méně intenzivní rubinově červenou až granátovou a charakteristickou delikátní vůni s příchutí citrusového ovoce intenzivnější především u vyzrálého vína; suché, lahodné, svěží, harmonické, s příjemnou tříslovinou, které po vyzrání získává lehce sametovou příchuť.\n\nPojmenování této oblasti je odvozeno z názvu horského masivu Monte Vulture (1326 m), někdejšího, dnes už vyhaslého vulkánu. Sopečný terén je bohatý na minerální prameny a poskytuje také vynikající podmínky pro pěstování oliv a vinné révy. Aglianico del Vulture je jedním z pěti nejlepších italských červených vín a bývá také nazýváno Barolo del Sud díky charakteristice podobné vínu z piemontské odrůdy Nebbiolo.\n"}
{"id": "1030904", "url": "https://cs.wikipedia.org/wiki?curid=1030904", "title": "Paco Alcácer", "text": "Paco Alcácer\n\nFrancisco Alcácer García známý i jako Paco Alcácer [pako alkaser] (* 30. srpna 1993, Torrent, Španělsko) je španělský fotbalový útočník a reprezentant, momentálně působící v klubu Borussia Dortmund.\n\nAlcácer byl členem španělských mládežnických reprezentací. S výběrem do 19 let vyhrál Mistrovství Evropy U19 v letech 2011 (ve finále proti České republice - výhra 3:2 po prodloužení - vstřelil dva góly) i 2012.\n\nV A-mužstvu Španělska debutoval 4. září 2014 v přátelském utkání na Stade de France proti Francii (porážka 0:1).\nPremiérovou branku vstřelil o 4 dny později 8. září v kvalifikaci na EURO 2016 proti Makedonii (výhra 5:1), a byl to rovnou vítězný gól.\nVe svém třetím zápase 9. října 2014 v téže kvalifikaci proti Slovensku jako jediný španělský střelec překonal brankáře Matúše Kozáčika, na bodový zisk to však nestačilo, favorizovaní Španělé prohráli 1:2.\n\n"}
{"id": "1030906", "url": "https://cs.wikipedia.org/wiki?curid=1030906", "title": "Nikolaj Nikolajevič Žukov", "text": "Nikolaj Nikolajevič Žukov\n\nNikolaj Nikolajevič Žukov ( ) (2. prosince 1908, Moskva – 24. září 1973, tamtéž) byl ruský sovětský malíř, grafik a ilustrátor.\nZákladní umělecké vzdělání získal Žukov v letech 1926–1828 na uměleckoprůmyslové škole v Nižním Novgorodu a poté začal studovat na umělecké škole v Saratově, kterou ukončil roku 1930. Od roku 1932 začal pracovat na knižních ilustracích, plakátech a tematických kresbách.\n\nBěhem Velké vlastenecké války byl nejprve vojákem, ale záhy začal působit v redakci vojenských novin u Kalininského frontu a současně jako válečný dopisovatel \"Pravdy\". Od roku 1943 byl uměleckým ředitelem Grekova vojenského výtvarného studia. Roku 1945 se stal členem Komunistické strany sovětského svazu.\n\nPo skončení války poslala \"Pravda\" Žukova jako svého zpravodaje na Norimberský proces, kde se seznámil se spisovatelem Borisem Polevým a posléze vytvořil ilustrace k jeho románu \"Příběh opravdového člověka\".\n\nRoku 1968 a roku 1973 působil v Itálii, kde pracoval na sérii grafických portrétů členů italského odboje za druhé světové války.\n\nŽukov vytvořil cykly portrétních kreseb Marxe, Engelse, Lenina a Stalina, byl tvůrcem knižních ilustrací, plakátů z Velké vlastenecké války a portrétů prostých pracujících lidí i známých osobností sovětské vědy a kultury. Působivé jsou jeho kresby dětí. Zemřel v Moskvě roku 1973 a je pohřben na Novoděvičím hřbitově.\n\n\n"}
{"id": "1030908", "url": "https://cs.wikipedia.org/wiki?curid=1030908", "title": "PDP-7", "text": "PDP-7\n\nPDP-7 je minipočítač řady PDP firmy Digital Equipment Corporation (DEC) uvedený na trh v roce 1965. Byl třetím typem 18bitových počítačů firmy DEC s architekturou instrukční sady obdobnou jako PDP-4 a PDP-9. Vnitřní paměť o kapacitě 4Kslov (9 kB) rozšiřitelná na 64Kslov (144 kB) měla trvání cyklu 1,75 µs; operace sčítání trvala 4 µs. Počítač byl vybaven klávesnicí, tiskárnou, děrnopáskovou jednotku a dvojitou páskovou jednotku DECtape (typ 555). S cenou 72 tisíc dolarů se v té době jednalo o levný ale výkonný počítač. PDP-7 byl prvním počítačem, který používal technologii Flip Chip a prvním počítačem PDP s ovíjenými spoji.\n\nPřestože bylo vyrobeno jen asi 120 počítačů PDP-7, jejich význam pro rozvoj výpočetní techniky je značný. Počítač PDP-7 s výrobním číslem 103 sloužil v letech 1966-7 v Massachusetts General Hospital v Bostonu jako systém pro vývoj operačního systému MUMPS. V roce 1969 napsal Ken Thompson v jazyce symbolických adres pro počítač PDP-7 první verzi operačního systému pro hru cestování vesmírem, která vyžadovala grafické zobrazení pohybu planet. Systém byl nazván Unics, jako žertovný protiklad ke jménu operačního systému Multics, a stal se základem operačního systému UNIX.\n\nExistuje několik dosud funkčních počítačů PDP-7. PDP-7A (s výrobním číslem 115) byl restaurován v norském Oslo, druhý PDP-7A (výr. č. 113) používaný v laboratoři jaderné fyziky na University of Oregon je nyní v Living Computer Museum v Seattle ve státě Washington a je téměř úplně zrestaurován do provozuschopného stavu a je rozebrán pro přepravu. O dalším stroji, PDP-7 (výr. č. 47) je známo, že byl ve sbírce Maxe Burneta poblíž australského Sydney a čtvrtý stroj PDP-7 (výr. č. 33) je ve depozitáři v Computer History Museum v Mountain View ve státě Kalifornie.\n\n\n"}
{"id": "1030909", "url": "https://cs.wikipedia.org/wiki?curid=1030909", "title": "Franz Scharl", "text": "Franz Scharl\n\nMons. Franz Scharl (* 5. března 1958, Oberndorf bei Salzburg) je rakouský římskokatolický kněz a pomocný biskup Vídně.\n\nNarodil se 5. března 1958 v Oberndorf bei Salzburg, jako syn zemědělce. V letech 1972 - 1977 navštěvoval obchodní akademii v Salzburg-Lehen a absolvoval vojenskou službu v Siezenheimu. Roku 1978 začal studovat na Vídeňské univerzitě filosofii a etnologii. Roku 1982 začal studovat teologii a roku 1986 vstoupil do Arcibiskupského semináře ve Vídni. Dne 29. června 1990 byl ve Svatoštěpánském dómě kardinálem Hansem Hermannem Groërem vysvěcen na kněze. Následně byl kaplanem ve farnosti Mödling-St. Othmar a poté ve Vídeňském Novém Městě. Od roku 1997 do roku 1998 byl lektorem filosofického institutu vídeňské univerzity, kde roku 1995 získal doktorát z filosofie. Roku 2000 se stal knězem vídeňské farnosti „Vzkříšení Krista“ v Margaretenu a 1. ledna 2001 byl zvolen děkanem děkanátu Wieden/Margareten.\n\nDne 9. února 2006 byl papežem Benediktem XVI. jmenován pomocným biskupem vídeňské arcidiecéze a titulárním biskupem z Ierafi. Biskupské svěcení přijal 23. dubna 2006 z rukou kardinála Christophra Schönborna a spolusvětiteli byli arcibiskup Alois Kothgasser a biskup Helmut Krätzl.\n\n"}
{"id": "1030911", "url": "https://cs.wikipedia.org/wiki?curid=1030911", "title": "Taylor Schilling", "text": "Taylor Schilling\n\nTaylor Schilling (* 27. července 1984, Boston, Massachusetts, Spojené státy americké) je americká herečka. Nejvíce se proslavila rolí Piper Chapman v Netflix originálním seriálu Orange Is the New Black, za kterou získala cenu Satellite Award v kategorii Nejlepší herečka - muzikál a komedie a byla nominována na Zlatý glóbus v kategorii Nejlepší herečka - drama a na cenu Primetime Emmy Award v kategorii Nejlepší herečka - komedie v roce 2014. V roce 2007 zažila filmový debut s drama filmem Dark Matter, ve kterém hrála Meryl Streep. Také se objevila v lékařském dramatu stanice NBC Mercy (2009–2010), ve filmu Argo (2012) a jako Beth Green ve filmu Talisman (2012)\n\nTaylor se narodila v Bostonu v Massachusetts. Je dcerou Patricie a Roberta J. Schillinga.Vyrostla ve West Roxbury a Waylandu, zatímco se její rodiče rozváděli. Hrát začala na střední škole, kde se objevila se v divadelní produkci Šumař na střeše.\nPo odmaturování na střední škole ve Waylandu v roce 2012 navštěvovala univerzitu Fordham, kde v roce 2006 získal titul v umění. Poté nastoupila na univerzitu v New Yorku, kde chtěla pokračovat ve studiích herectvích, ale ve druhé ročníku odešla. Zatímco se snažila prosadit jako herečka, pracovala jako chůva na Manhattanu.\n\nFilmovým debutem Taylor je role v nezávislém filmu Dark Matter v roce 2007. V roce 2009 získala roli v NBC lékařském dramatu Mercy jako sestra Veronica Flanagan Callahan. V roce 2011 se objevila ve filmu Atlas Shrugged: Part I.V roce 2012 se objevila v romantickém filmu po boku Zaca Efrona Talisman. Od roku 2013 se objevuje jako Piper Chapman v originálním seriálu Netflixu Orange Is the New Black. Seriál měl premiéru 11. července 2013. Za roli v seriálu obdržela nominace na Zlatý Glóbus a Primetime Emmy Award v roce 2014.\n\n  \n"}
{"id": "1030912", "url": "https://cs.wikipedia.org/wiki?curid=1030912", "title": "Nový Žeberk", "text": "Nový Žeberk\n\nZaniklý hrad Nový Žeberk stál asi 900 m severozápadně od vesnice Pyšná na Zámeckém vrchu v nadmořské výšce 680 metrů v Krušných horách v okrese Chomutov. Zachovaly se výrazné terénní pozůstatky tří příkopů a drobné relikty budov porostlé bukovým lesem.\n\nHrad (na historických mapách uváděný také jako ) byl v písemných pramenech často zaměňován s nedalekým Borkem (dnes zámek Červený hrádek), a přestože byl spolehlivě lokalizován J. Čermákem už v roce 1962, uvádí ho Rudolf Anděl jako neznámou tvrz.\n\nZakladatelem hradu byl před rokem 1321 Albert ze Žeberka, nebo v letech 1321–1327 Ota z Bergova. První písemná zmínka pochází z roku 1327, ve které je Nový Žeberk uveden v majetku bratří z Bergova a odlišen od Starého Žeberka. Roku 1382 Ota z Bergova panství s hradem prodal za 3140 kop pražských grošů Těmovi z Koldic spolu se Starým Žeberkem, třetinou města Jirkova a třetinou kostelních platů z Boleboře, Orasína a dalších vesnic. Podle stejné listiny k hradu patřila manství v Kundraticích, Kyjicích, Újezdě, Boleboři a Bernově. Po tomto roce Starý Žeberk pravděpodobně zanikl a oba hrady přestaly být rozlišovány.\n\nKoldicové hrad vlastnili minimálně do roku 1402, ale z dochovaných listin vyplývá, že ho několikrát zastavili. Nejprve ho držel Albrecht ze Schauenforstu, od roku 1395 Albrecht, purkrabí z Leisneku, spolu se synem Vyrtem a od roku 1399 Jindřich z Ervěnic. Majitelů se na hradě po roce 1402 vystřídalo více. Jedním z nich byl zemský komtur řádu německých rytířů Albrecht z Dubé, později ho získal do zástavy Albrecht z Ervěnic (1407) a snad také Dětřich Kraa z Borku. V roce 1418 je jako majitel panství uváděn Vít ze Šumburka, později snad jeho syn Fejt a jako poslední použil predikát \"ze Žeberka\" Albert z Konipas roku 1453. Ten však později vystupuje pouze jako pán z Borku, takže je pravděpodobné, že Nový Žeberk byl někdy po polovině patnáctého století opuštěn.\n\nHrad byl založen na kuželovitém ostrohu, který na třech stranách prudce spadá do údolí Kundratického potoka a jeho bezejmenného pravostranného přítoku. Přístupová cesta vedla ze severu, kde je svah kopce méně prudký. Musela překonat tři do skály tesané příkopy o šířce 4 metry, 4–8 metrů a 9–12 metrů. V prvním příkopu zůstal ponechán nevytesaný pruh skály pro cestu. Kromě příkopů se dochovaly také valy, které jsou patrně pozůstatkem opevnění tvořeného zdí z nasucho kladených kamenů a nějakou dřevěnou konstrukcí. Nad prvním příkopem snad stála kulisová brána. Druhá brána mohla být také kulisová či složitější průjezdnou podobu. Opevnění třetího oddílu zesilovaly tři sypané nárožní bašty. V jihovýchodním nároží bašta chybí a nahrazuje ji vysunuté opevnění parkánu. Brána se nacházela v prostoru severní bašty.\n\nPo překonání třetího příkopu cesta vstoupila do trojúhelníkovitého nádvoří obehnaného hradbou, ale přesnou podobu brány neznáme. Vstup do hradu se nacházel v severním nároží a v první polovině patnáctého století jej zesílila pětiboká zděná bašta. Podél východní hradby nádvoří východní hradby stávala budova s rozměry 37 × 9,5 metru s pěti až šesti místnostmi v přízemí, které se dochovaly v podobě terénních reliktů. Další budova s rozměry 25 × 9 metrů se čtyřmi místnostmi stávala podél jižní hradby. Některé prostory v obou budovách byly podsklepené.\n\nNad nádvořím stálo malé jádro s palácem obdélníkového půdorysu o rozměrech 22 × 9 metrů. Zdivo paláce se téměř nedochovalo a celá plocha je pokryta spletí výkopů a pahorků vykopaného materiálu. Palác ze tří stran obíhal parkán, z jehož hradby se dochovalo jen několik nepatrných zbytků zdiva. \n\nRozsáhlé vnější opevnění pochází pravděpodobně z první poloviny patnáctého století. Zatímco Tomáš Durdík ho, vzhledem k ponechání neprokopané části příkopu, považoval za nedokončené, podle Milana Sýkory tvoří zemní opevnění spolu s pětibokou baštou promyšlený systém aktivní obrany.\n\nPod severním svahem vrchu se dochoval malý rybníček, který je pozůstatkem osady tvořící pravděpodobně hospodářské zázemí hradu.\n\nZ Pyšné vede směrem k hradu zeleně značená cesta, která se však na severním okraji vesnice za posledními domy větví. K hradu odtud pokračuje neznačená cesta nejvíce vpravo. Nejprve po vrstevnici překoná sjezdovku, za kterou se stočí k severozápadu. V místech, kde míjí malý rybník, z ní vlevo odbočuje pěšina, která návštěvníka po sto metrech zavede na vrchol Zámeckého vrchu se zbytky hradu.\n\n\n\n"}
{"id": "1030913", "url": "https://cs.wikipedia.org/wiki?curid=1030913", "title": "Ander Iturraspe", "text": "Ander Iturraspe\n\nAnder Iturraspe Derteano (* 8. března 1989, Abadiño, Španělsko) je španělský fotbalový záložník a reprezentant baskického původu, momentálně hráč klubu Athletic Bilbao.\nV A-mužstvu Španělska debutoval 30. května 2014 v přátelském utkání v Madridu proti Bolívii (výhra 2:0).\n\n"}
{"id": "1030914", "url": "https://cs.wikipedia.org/wiki?curid=1030914", "title": "Australopithecus anamensis", "text": "Australopithecus anamensis\n\nAustralopithecus anamensis (česky též \"Australopiték turkanský\") je druh vyhynulého hominida, žijící ve starším pliocénu (před 3,9 – 4,2 miliony let) na území dnešní Etiopie a Keni ve východní Africe. Je nejstarším známým zástupcem rodu Australopithecus a zároveň jedním z prvních zástupců lidské vývojové linie po oddělení od předků šimpanzů. Starší jsou pouze málo známé rody \"Sahelanthropus\", \"Orrorin\" a \"Ardipithecus\".\n\nOstatky druhu\" Australopithecus anamensis\" poprvé zachytil Bryan Patterson při expedici Harvardovy univerzity v roce 1965. Na lokalitě Kanapoi na západním břehu jezera Turkana v severní Keni objevil distální část levé pažní kosti, odborníci se však vzhledem k tehdejšímu stavu poznání dlouho nemohli shodnout na správném taxonomickém zařazení. Nález tak byl nejčastěji popisován jako blíže neurčený australopiték.\n\nAž v roce 1994 nalezli Meave Leakeyová, Alan C. Walker a jejich tým na téže lokalitě dalších devět pozůstatků pliocénních hominidů, u nichž bylo možné pozorovat nápadné odlišnosti oproti již známému druhu \"Australopithecus afarensis\" (navíc byly výrazně starší). Objevitelé k nim přiřadili ještě třináct obtížně zařaditelných, ale podobně starých vzorků, zachycených již v letech 1982 a 1988 na lokalitách Allia Bay a Sibilot Hill na východním břehu jezera Turkana. Celý soubor v roce 1995 přisoudili novému druhu \"Australopithecus anamensis\". Druhový přívlastek byl přitom odvozen z turkanského výrazu pro jezero (\"„anam“\"), aby připomínal blízkost lokalit k jezeru Turkana.\n\nV letech 1995 – 1997 a 2003 – 2008 byly v \"Kanapoi\" i \"Allia Bay\" zachyceny další ostatky, takže v současnosti je z Keni k dispozici 87 vzorků, většinou se však jedná o zlomky čelistí a izolované zuby. Z postkraniální kostry byly nalezeny pouze fragmenty holenní kosti, pažní kosti, vřetenní kosti, kost hlavatá a část článku prstu z ruky.\n\nTéměř současně jako v Keni byly zjištěny podobně staré ostatky také v Etiopii v oblasti středního toku řeky Awaš. První nález (horní čelist) byl zachycen 13. listopadu 1994 na lokalitě Aramis a v letech 2000 – 2005 pak přibyly další zlomky kostí z nedalekých lokalit Asa Issie a Hana Hari. Celkem je z Etiopie známo 32 nálezů, řazených k druhu \"Australopithecus anamensis\". Pochází nejméně z osmi jedinců, i v tomto případě však velkou část tvoří izolované zuby nebo jejich skupiny. Kromě nich byly ale zachyceny také zlomky lebky, krčních a hrudních obratlů, nártní kosti a po jednom článku prstu z ruky a z nohy. Objevena byla také část stehenní kosti, která představuje nejstarší známou stehenní kost rodu \"Australopithecus\".\n\nObjevy poblíž řeky Awaš navíc významně rozšířily oblast výskytu druhu \"Australopithecus anamensis\", protože keňská a etiopská naleziště jsou od sebe vzdálena zhruba 1000 km.\n\nNalezené ostatky jsou značně zlomkovité a pochází z různorodých, navzájem velmi vzdálených lokalit. Kromě morfologických podobností je tak pojí pouze podobná datace. Nálezy z \"Kanapoi\" byly zachyceny mezi dvěma vrstvami tefry, jejichž stáří bylo pomocí metody Argon/Argon určeno na 4,1 a 4,2 milionů let. Ostatky tedy pochází z tohoto časového období. Pouze jedna dolní čelist byla v \"Kanapoi\" nalezena v mladších sedimentech, starých jen asi 3,9 milionů let. Stejné stáří, tedy 3,9 milionů let bylo stanoveno i pro nálezy z \"Allia Bay\" a \"Sibilot Hill\", zatímco etiopské lokality jsou datovány do intervalu 4,1 – 4,2 milionů let.\n\n\"Australopithecus anamensis\" mohl dosahovat zhruba velikosti moderního šimpanze. Podle nalezených zlomků holenní kosti byla jeho hmotnost odhadnuta na 47 – 55 kg, ačkoliv samice mohly být výrazně menší. I přesto váhový odhad převyšuje hodnoty, udávané pro druh \"Australopithecus afarensis\" a ukazuje na poměrně velký vzrůst druhu \"Australopithecus anamensis\". Na výrazný pohlavní dimorfismus v tělesných rozměrech ukazují značné rozdíly ve velikosti nalezených ostatků. V délce špičáků však není mezi samci a samicemi velký rozdíl. To znamená, že tyto zuby již neměly v bojích o samice nebo teritorium velký význam.\n\nZ mozkovny byly zachyceny jen nepatrné fragmenty, takže není možné odhadnout velikost ani utváření mozku. Předpokládá se ovšem, že stejně jako u ostatních australopitéků jeho objem výrazně nepřesahoval dimenze současných lidoopů.\n\nZnaky lebky:\n\nZnaky horní končetiny:\n\nZnaky dolní končetiny:\n\nPodle nalezených kosterních ostatků lze s jistotou předpokládat, že \"Australopithecus anamensis\" běžně využíval dvounohou vzpřímenou chůzi. Dlouhé, silné paže i svalnaté a prohnuté články prstů však zároveň dovolovaly obratné šplhání v korunách stromů.\n\nSpolečně s ostatky hominidů bylo při výzkumech zachyceno i velké množství jiných zvířat, což umožnilo poměrně přesně rekonstruovat životní prostředí časných australopitéků. Například ryby a někteří plazi ukazují na blízkost vodního zdroje. Sedimenty, z nichž byly ostatky vyzvednuty napovídají, že keňský \"Australopithecus anamensis\" žil před 4 miliony let u břehů paleojezera \"Lonyumun\", které předcházelo dnešnímu jezeru Turkana. V době před 3,9 miliony let jezero \"Lonyumun\" již neexistovalo, ale stále zde protékala řeka Omo.\n\nAnalýza fauny z keňských nalezišť, v níž z větších savců dominují antilopy rodu Tragelaphus, pravé antilopy a buvolci, ukazuje na pestrou mozaikovitou krajinu. Poměrně velkou plochu (zhruba 60 – 80%) patrně zabíraly sušší, otevřené travnaté ekosystémy, pouze s občasnými lesíky a křovinami. Ty snad jen v okolí vodních ploch a toků mohly tvořit souvislejší porosty. Přesto v časném pliocénu rostlo v okolí jezera Turkana více stromů a keřů než v mladších obdobích.\n\nNaproti tomu prostředí v Etiopii bylo dle všeho více zalesněné a vlhčí, protože se zde nalezlo větší množství úzkonosých opic a další zvěře, typické pro prosvětlené i hustší lesy. Ve srovnání s životním prostředím ardipitéka, který žil ve stejném prostoru asi o 200 000 let dříve, přibylo otevřených travnatých ploch.\n\nPředpokládá se tudíž, že časní australopitéci se neomezovali na jediné, úzce vymezené prostředí, ale že naopak mohli s úspěchem využívat širší spektrum ekosystémů. Ačkoliv stromy, poskytující potravu i vhodný úkryt před dravci, pro ně byly nezbytné, mohli již alespoň zčásti pronikat do otevřené krajiny.\n\nO stravě druhu \"Australopithecus anamensis\" bylo vysloveno větší množství názorů, aniž by došlo ke shodě. Situaci komplikuje i fakt, že všechny analýzy mohly být vzhledem ke stupni dochování prováděny jen na velmi malém vzorku ze všech nalezených zubů.\n\nJiž u tohoto nejstaršího zástupce australopitéků se (na rozdíl od ardipitéka) projevují adaptace, typické pro celý rod – silnější zubní sklovina, velké stoličky a masivnější dolní čelist. Tyto znaky se obecně pokládají za známku častější konzumace tvrdé a abrazivní potravy (ořechy, semena, kořínky, hlízy). Důvodem, proč australopitékové rozšířili spektrum přijímané potravy i o tyto zdroje, mohla být rostoucí sezónnost prostředí, krátkodobé i dlouhodobé klimatické změny a ústup hustého lesa s hojností měkkých plodů. Hlízy, kořínky a semena tak mohly být důležitými záložními zdroji, využívanými v méně příznivých částech roku, kdy nebyl dostatek měkčí, na zpracování méně náročné potravy.\n\nMorfologii zubů a čelistí druhu \"Australopithecus anamensis\" ale neodpovídají mikroskopické stopy opotřebení skloviny, především na skusové ploše stoliček. Zde se svou strukturou nejvíce podobají stopám na zubech moderních goril, živících se ovocem a především listy, nepodporují ale představu konzumace tvrdých křehkých objektů (ořechů, semen). Také vnitřní stavba skloviny odpovídá pojídání většího množství listů nebo travin. Analýza stop na vnější straně stoliček však naznačuje alespoň sezónní příjem tvrdého jídla, vyžadujícího drcení – stopy jsou podobné moderním úzkonosým opicím (pavián anubi, kočkodan obecný), které stravu, složenou převážně z plodů a listů, sezónně doplňují podzemními zásobními orgány, kořeny nebo semeny.\n\n\"Australopithecus anamensis\" se tak asi více než ardipiték spoléhal na zdroje otevřených prostor – traviny, jejich semena nebo hlízy. Patrně již rozšířil spektrum využívaných zdrojů o tuto tvrdší potravu, ale rozdíl proti starším homininům ještě nebyl nijak závratný a měkké plody mohly tvořit podstatnou část jídelníčku. Rovněž nelze vyloučit, že rostlinná strava byla doplňována hmyzem, drobnými obratlovci a nebo ptačími vejci.\n\nV současnosti neexistují žádné doklady toho, že by \"Australopithecus anamensis\" vytvářel nějakou specifickou kulturu a záměrně vyráběl nástroje, jako tomu zřejmě bylo u některých mladších druhů. Je ale pravděpodobné, že využíval větve a klacíky nebo neupravené valouny podobně jako dnešní gorily, orangutani i šimpanzi.\n\n\"Australopithecus anamensis\" je v současnosti nejstarším známým zástupcem rodu \"Australopithecus\", v porovnání s některými mladšími druhy (\"Australopithecus afarensis\", \"Australopithecus africanus\") je však zatím jen málo poznaný. Většinou morfologických znaků se podobá zástupcům druhu \"Australopithecus afarensis\", podržel si ale ještě množství archaických detailů. Hlavní rozdíly jsou patrné v utváření chrupu a čelistí, zatímco postkraniální kostra obou druhů se až na velikost příliš neliší. Většina odborníků proto předpokládá, že \"A. anamensis\" byl přímým předkem \"A. afarensis\" a že se jedná o jedinou anagenetickou linii. Odlišné druhy se tudíž rozeznávají spíše formálně, především na základě časové odlišnosti. Přesto nelze zcela vyloučit, že se jedná o dvě oddělené linie. Nálezy z Kanapoi a Asa Issie také dobře vyplňují mezeru mezi ardipitéky a australopitéky, a to nejen časově, ale i morfologicky.\n\n\nEvoluce člověka\nArdipithecus\nAustralopithecus\n\n"}
{"id": "1030915", "url": "https://cs.wikipedia.org/wiki?curid=1030915", "title": "Rolls-Royce Pegasus", "text": "Rolls-Royce Pegasus\n\nRolls-Royce Pegasus, dříve Bristol Siddeley Pegasus, je dvouproudový motor navržený společností Bristol Siddeley a vyráběný společností Rolls-Royce. Motor byl schopen měnit směr tahu motoru pomocí otočných trysek, což mu umožňovalo jak pohon letounu vpřed, tak i natočením trysek směrem dolů manévrovat lehce naloženým letounem podobně jako s vrtulníkem, včetně vertikálního vzletu a přistání. Ve Spojených státech nesl motor označení F402.\n\nUnikátní motory Pegasus poháněly všechny verze víceúčelových letounů Harrier. Společnost Rolls-Royce poskytla licenci k výrobě motorů Pegasus ve Spojených státech společnosti Pratt & Whitney. Nicméně tato společnost nevyrobila ani jediný nový motor, všechny motory byly postaveny společností Rolls-Royce v Bristolu v Anglii. Motory Pegasus měly být montovány i do dalších letounů, mezi které patřil například německý transportní V/STOL letoun Dornier Do 31.\n\nFrancouzský letecký konstruktér Michel Wibault měl nápad použít usměrňování tahu motoru pro svisle vzlétající letouny. Tah vycházel z čtveřice odstředivých kompresorů poháněných turbovrtulovým motorem Bristol Orion, přičemž výstup z každého z nich byl otočný a umožňovat tak řízení.\n\nSpolečnost Bristol Engine Company zahájila práce na motoru BE.53 Pegasus v roce 1957. Zatímco předchozí typ BE.52 byl soběstačný a lehčí motor než původní návrh Wibaulta, byl stále příliš komplikovaný a těžký. Na novém motoru BE.53 byly využity určité části předchozích motorů Olympus a Orpheus, tak aby jejich kombinací bylo dosaženo nejlepších výsledků.\n\nMotor byl po dobu jednoho ruku konstruován odděleně a významně pomohl pochopit, jaký typ letounu by měl vlastně pohánět. V květnu 1957 tým obdržel dopis o podpoře od Sydney Camma ze společnosti Hawker. Společnost Hawker hledala náhradu za letouny Hawker Hunter. Letecký konstruktér Ralph Hooper uvažoval o pohonu pomocí čtyř trysek, přičemž horké plyny vycházely jen ze zadních trysek a z předních trysek vycházel studený vzduch od kompresoru motoru. V roce 1957 však britská vláda vydala prohlášení, že bude podporovat spíše řízené střely než letadla, což nebyla pro letoun dobrá zpráva.\n\nDalší vývoj motoru již pokračoval společně s letounem Hawker P.1127, který poprvé vzlétnul v roce 1960. Následujícím stupněm vývoje byly letouny Kestrel a později i Harrier.\n\nLetové zkoušky a vývoj motoru nebyl nijak financován vládou. Celkové financování letounu pocházelo od společnosti Hawker. Tah prvních motorů však stačil sotva k tomu, aby odlepil letoun od země. Problém byl také v neustálém nárůstu hmotnosti letounu. Letové zkoušky byly zpočátku prováděny na upoutaném letounu. Prvního volného letu bylo dosaženo 19. listopadu 1960. První a obtížný přechod ze statického visení v konvenční let byl proveden 8. září 1961. RAF nebylo příliš nakloněno myšlence VTOL létání a celý projekt nazývalo „hračkou“ nebo „obveselením davu“. První prototyp letounu P.1127 prodělal na pařížském aerosalónu 1963 velmi těžké přistání.\n\nVýkon a spolehlivost motoru byly neustále vylepšovány a to i poté, co byla v roce 1966 společnost Bristol prodána společnosti Rolls-Royce.\n\nDvouproudový motor Pegasus s měnitelným vektorem tahu je dvojhřídelový motor s třístupňovým nízkotlakým a osmistupňovým vysokotlakým kompresorem, které jsou poháněny dvoustupňovou nízkotlakou a dvoustupňovou vysokotlakou turbínou. Neobvyklé bylo, že nízkotlaké a vysokotlaké lopatky se otáčely opačným směrem, čímž byl podstatně redukován gyroskopický efekt, který by jinak působil značné potíže při nízkých rychlostech. Motor používal pro změnu směru tahu motoru čtyři otočné trysky, které umožňovaly letounu jak svislé vznášení, tak i pohon vpřed, čím umožňoval STOVL létání.\n\nPřední dvojice trysek byla napájena vzduchem od nízkotlakého kompresoru, zadní dvojice horkými plyny (650 °C) z proudového motoru. Rozvážení tahu předních/zadních trysek bylo zhruba 60/40. Důležité bylo, aby se všechny trysky otáčely společně. Toho bylo dosaženo použitím dvojice pneumatických motorů, které byly napájeny vzduchem z vysokotlakého kompresoru. V případě selhání tohoto uspořádání, byly vždy páry trysek spojeny motocyklovým řetězem.\n\nMotor byl namontován přesně ve středu letounu Harrier. Při výměně motoru byla tedy nutná demontáž křídla. Celá výměna trvala obvykle 8 hodin, ačkoliv použitím vhodných nástrojů a zvedáků se dala zkrátit na méně než 4 hodiny. \nMaximální tah motoru při startu byl, obzvlášť v horkých klimatických podmínkách, omezen teplotou lopatek turbíny. Jelikož tuto teplota není možné spolehlivě změřit, byly operační limity dány stanovením maximální teploty výfukových plynů. Aby bylo možné zvýšit při vzletu ještě více otáčky motoru a tím i jeho tah, byla do spalovací komory a turbíny vstřikována voda, což umožnilo snížit jejich teplotu na přijatelnou úroveň.\n\nVoda pro vstřikování byla přepravována v nádrži, která byla umístěna v zadní části motoru mezi rozvětvením potrubí k zadním tryskám. Nádrž obsahovala 227 litrů destilované vody. Průtok vody potřebných pro snížení teploty motoru byl přibližně 159 l za minutu. Zásoba vody tedy vystačila přibližně na 90 sekund. Toto množství vody bylo považováno za dostatečné.\n\nPo vypotřebování zásoby vody motor automaticky přešel do „suchého“ režimu se sníženým výkonem. Pilot byl o této skutečnosti informován varovným světlem.\n\n\nMotory Pegasus jsou veřejně vystaveny v následujících muzeích:\n\n\n\"Data pocházejí z „Aviation Week & Space Technology Source Book 2009“.\"\n\n\n\n\n\n\n"}
{"id": "1030916", "url": "https://cs.wikipedia.org/wiki?curid=1030916", "title": "Franz Lackner", "text": "Franz Lackner\n\nMons. Franz Lackner (* 14. července 1956, Feldbach) je rakouský římskokatolický kněz, arcibiskup salcburský a člen Řádu menších bratří.\n\nNarodil se 14. července 1956 ve Feldbachu, jako Anton Lackner. Zde vyrůstal a vyučil se elektrikářem. Dvakrát 1978/1979 byl vojákem OSN umístěným na Kypru. V letech 1979 až 1984 navštěvoval Humanistische Aufbaugymnasium v Hornu.\n\nDne 16. září 1984 vstoupil do noviciátu františkánů. Dočasné sliby složil 16. září 1985 a věčné 2. září 1989. Dne 23. června 1991 byl vysvěcen na kněze. Na Papežské univerzitě Antonianum v Římě získal titul magistra teologie. Studoval také filosofii kterou obhájil disertační prací „Einheit und Vielheit bei Duns Scotus“ („Jednota a mnohost Dunse Scotuse“). Následně byl na Antonianum profesorem metafyziky.\n\nDne 7. dubna 1999 se stal provinciálem františkánů ve Vídni. V Heiligenkreuzu byl profesorem filosofie na Filosoficko-teologické vysoké škole Benedikta XVI.\n\nDne 23. října 2002 byl papežem Janem Pavlem II. jmenován pomocným biskupem diecéze Graz-Seckau a titulárním biskupem z Baleciumu. Biskupské svěcení přijal 8. prosince 2002 z rukou biskupa Egona Kapellariho a spolusvětiteli byli biskup Johann Weber a arcibiskup Alois Kothgasser.\n\nDne 18. listopadu 2013 jej papež František ustanovil metropolitním arcibiskupem salcburským.\n\nDne 29. června 2014 získal od papeže Františka pallium.\n\n"}
{"id": "1030918", "url": "https://cs.wikipedia.org/wiki?curid=1030918", "title": "Světovina", "text": "Světovina\n\nLesnatý vrch Světovina vysoký 560 m n. m. v Křivoklátské vrchovině se nachází zhruba 2 km západně od města Zbiroh a si 12 km od Hořovic. Z vrcholu je výhled na okolní krajinu. Kdysi se na Světovině nacházelo pohanské pohřebiště.\n\nNa vrchol se lze dostat po zelené turistické značce vedoucí ze Zbiroha respektive Drahoňova Újezda.\n"}
{"id": "1030919", "url": "https://cs.wikipedia.org/wiki?curid=1030919", "title": "Ondřej Fibich", "text": "Ondřej Fibich\n\nOndřej Fibich (* 27. ledna 1954, Praha - Karlín) je český básník, prozaik a badatel.\n\nVystudoval ,undergroundové\" gymnázium v Praze-Vysočanech (1973) a knihovnickou nástavbu, přes nejrůznější londonovská povolání se stal rezidentem u hory Antýgl. Byl zakladatelem samizdatového časopisu DRU (1971) a edic Cor cordium (1976) a Setba samot (1982). V samizdatu vydával a editoval autory např. Demla, Reynka, Snydera, Kerouaka, židovské básníky. Je editorem samizdatových encyklopedii básníků a textařů ve stínu – Konec obelisku (1978) a antologii české poezie Básníci a samotáři (1982). Dnes působí jako dobrodruh, trhovec a léčitel.\n\n\n"}
{"id": "1030921", "url": "https://cs.wikipedia.org/wiki?curid=1030921", "title": "Diskografie Dino Merlina", "text": "Diskografie Dino Merlina\n\nDiskografie Dino Merlina, předního bosenskohercegovského zpěváka, skladatele, hudebníka a producenta, se skládá z 11 studiových alb, 2 koncertních alb, 7 kompilačních alb, 6 singlů a 2 DVD.\n\n\n\n\n\n"}
{"id": "1030922", "url": "https://cs.wikipedia.org/wiki?curid=1030922", "title": "Friedrich von Attems", "text": "Friedrich von Attems\n\nHrabě Friedrich von Attems, celým jménem \"Friedrich Maria Ferdinand Ignaz Franz Alois Veit Felix Athanasius von Attems\" (8. srpna 1818 Štýrský Hradec – 21. září 1901 Štýrský Hradec), byl rakouský šlechtic a politik ze Štýrska, v 2. polovině 19. století poslanec Říšské rady.\n\nJeho bratrem byl hrabě a dědičný člen Panské sněmovny (horní komora Říšské rady) Ferdinand von Attems. Friedrichovi patřila panství Oberkindberg, Hart, Lichtenegg, Wurmberg a Pettau ve Štýrsku (zčásti na území dnešního Slovinska). Po delší dobu působil ve státních službách, od roku 1845 byl c. k. komorníkem. Byl členem johanitského řádu coby čestný rytíř.\n\nPo obnovení ústavního života v Rakousku byl aktivní i politicky. V roce 1861 a opět 31. ledna 1867 byl zvolen na Štýrský zemský sněm za kurii velkostatkářskou. Zemský sněm ho následně 23. února 1867 zvolil do Říšské rady (tehdy ještě volené nepřímo) za Štýrsko.\n\nOd roku 1862 byl správcem Attemsova panství Kindberg hudební skladatel Jakob Eduard Schmölzer\n"}
{"id": "1030924", "url": "https://cs.wikipedia.org/wiki?curid=1030924", "title": "Vladimír Kavčiak", "text": "Vladimír Kavčiak\n\nMgA. Vladimír Kavčiak (* 13. května 1948, Žilina) je československý režisér, scenárista a český spisovatel.\n\nV roce 1972 absolvoval na FAMU obor filmové a televizní režie. Ve stejném roce  se stal zaměstnancem České televize jako režisér dramatických pořadů, a to až do roku 1977. Po neshodách s vedením redakce (měl jít na stáž do továrny) odešel na Slovensko do Slovenské filmové tvorby, kde kromě krátkých a kreslených filmů režíroval čtyři celovečerní filmy. V roce 1983 se vrátil do České televize na původní místo v dramatické tvorbě na pozici režiséra, kde působil až do r. 1990.\n\nBěhem těchto let režíroval i na několika divadelních scénách (např. v Činoherním klubu, v divadle Semafor, v Hudebním divadle Karlín). Od roku 1991 až do roku 2007 vedl producentskou společnost, kde společně se svým týmem vytvořil na 2500 publicistických, dokumentárních, reklamních a zábavných pořadů, mimo jiné pro TV Prima a Českou televizi.\n\nV roce 2012 působil jako externí dramaturg TV Nova. Od roku 2013 pracuje jako externí dramaturg pro Českou televizi. Kromě audio-vizuálních děl napsal i sedm románů, jednu monografii a dvě divadelní hry. Je držitelem řady domácích i zahraničních ocenění.\n\nOsmnáct let byl manželem herečky Národního divadla Blanky Bohdanové.\n\n\n1977 – Bílá stužka ve tvých vlasech\n\n1980 – Karlina manželství\n\n1981 – Soudím tě láskou\n\n1983 – Sbohem, sladké dřímoty\n\n1972 – Portrét\n\n1974 – Lekce z přítomnosti\n\n1977 – Americké humoresky I-IV\n\n1977 – Tři sladké třešně\n\n1979 – Jako listy jednoho stromu\n\n1985 – Angolský deník lékařky\n\n1989 – Letící delfín I-VII (seriál)\n\n1971 – Zloději\n\n1972 – Porážka\n\n1973 – Cesta do Pristolu\n\n1973 – Záhady v Alleghe\n\n1974 – Kurs manželského dialogu\n\n1974 – Mat třetím tahem\n\n1974 – Docela malý zlepšovák\n\n1975 – Únos\n\n1978 – Chobotnice\n\n1980 – Poslední vlak\n\n1983 – Chlapec s houslemi\n\n1983 – K. H. Mácha\n\n1983 – Salvador, 17. března krátce po páté\n\n1983 – Hodina před ránem\n\n1984 – Čas zrání\n\n1985 – Pátá stanice (minisérie)\n\n1985 – Čarodějky z Greenham Common\n\n1986 – Bar Nevada\n\n1986 – Někdo musí z kola ven\n\n1986 – Robotóza\n\n1986 – Případ z kavárny Sport\n\n1986 – Flotila\n\n1986 – Přezůvky Štěstěny\n\n1987 – Exkluzivní modifikace\n\n1987 – Duše a dušičky\n\n1987 – Vyjdi ze stínu\n\n1987 – Poslední kapitulace\n\n1987 – Karanténa\n\n1988 – Dva na houpačce\n\n1988 – Temná aréna\n\n1989 – Popel a hvězdy\n\n1971 – Zloději\n\n1972 – Porážka\n\n1978 – Chobotnice\n\n1980 – Poslední vlak\n\n1983 – Chlapec s houslemi\n\n1983 – Salvador, 17. března krátce po páté\n\n1985 – Pátá stanice\n\n1985 – Angolský deník lékařky\n\n1986 – Bar Nevada\n\n1986 – Přezůvky Štěstěny\n\n1987 – Poslední kapitulace\n\n1987 – Karanténa\n\n1988 – Temná aréna\n\n2000, 2010 – Jiří z Poděbrad – tlustý král\n\n2001 – Nejbohatší žena světa\n\n2002 – Životopis letícího ptáka\n\n2003 – Tělo nad její duší\n\n2008 – Tu rybu jsem nechytil\n\n2009 – Angolský pochod smrti\n\n2009 – Golem a Sára\n\n2011 – Podvod Karla IV\n"}
{"id": "1030925", "url": "https://cs.wikipedia.org/wiki?curid=1030925", "title": "Juan Bernat", "text": "Juan Bernat\n\nJuan Bernat Velasco (* 1. března 1993, Cullera, Španělsko) je španělský fotbalista a reprezentant, momentálně působící v klubu PSG.\nHraje na postu levého obránce nebo krajního záložníka.\n\nBernat je odchovancem španělského klubu Valencia CF.\n7. července 2014 přestoupil do německého topklubu FC Bayern Mnichov, kde podepsal pětiletou smlouvu. V Bundeslize debutoval 21. srpna 2014 proti VfL Wolfsburg (výhra 2:1).\n\nBernat byl členem španělských mládežnických reprezentací. S výběrem do 19 let vyhrál Mistrovství Evropy U19 v roce 2012.\n\n3. října 2014 byl nominován do španělské seniorské reprezentace pro kvalifikační dvojutkání na EURO 2016 proti Slovensku a Lucembursku. Proti Slovensku (porážka 1:2) ještě nenastoupil, debutoval až o 3 dny později 12. října 2014 proti Lucembursku, kde gólem přispěl k výhře 4:0.\n\n"}
{"id": "1030932", "url": "https://cs.wikipedia.org/wiki?curid=1030932", "title": "Manfred Scheuer", "text": "Manfred Scheuer\n\nMons. Manfred Scheuer (* 10. srpna 1955, Haibach ob der Donau) je rakouský římskokatolický kněz a současně biskup Lince.\n\nNarodil se 10. srpna 1955 v Haibach ob der Donau. Roku 1974 maturoval na Bischöfliches Gymnasium Petrinum a začal studovat teologii v Linci. V letech 1976 až 1981 na Papežské Gregoriánské univerzitě v Římě pokračoval ve studiu. Dne 10. října 1980 byl kardinálem Josephem Schröfferem vysvěcen na kněze. Následně do roku 1985 působil jako kaplan diecéze Linec. Od roku 1985 do roku 1988 byl na Freiburské univerzitě asistentem Institutu dogmatiky a ekumenismu. Roku 1989 zde dokončil svou disertaci.\n\nUčil v různých městech např. v Linci, Freiburgu, Salzburgu, a Sankt Pöltenu. Byl postulátorem diecézního procesu blahořečení Franze Jägerstättera.\n\nDne 21. října 2003 jej papež Jan Pavel II. ustanovil diecézním biskupem Innsbrucku. Stal se nástupcem Aloise Kothgassera, který se dne 27. listopadu 2002 stal arcibiskupem salcburským. Biskupské svěcení přijal 14. prosince 2003 z rukou arcibiskupa Aloise Kothgassera a spolusvětiteli byli biskup Maximilian Aichern a biskup Reinhold Stecher.\n\n2016 se stal nástupcem Ludwiga Schwarze v Linci.\n\n"}
{"id": "1030933", "url": "https://cs.wikipedia.org/wiki?curid=1030933", "title": "Antonio Bajamonti", "text": "Antonio Bajamonti\n\nAntonio Bajamonti (19. února 1822 Split – 13. ledna 1891 Split), byl rakouský politik italské národnosti z Dalmácie, v 2. polovině 19. století poslanec Říšské rady a dlouholetý starosta Splitu.\n\nPocházel z rozvětvené dalmatské rodiny Bajamontiů. Měl titul doktora. Vystudoval seminář ve Splitu (jako mnoho příslušníků jeho rodiny) a od roku 1841 navštěvoval Padovskou univerzitu, kde studoval lékařství. Větší roli ale v jeho profesním životě hrála politika.\n\nPo obnovení ústavního života v Rakousku byl aktivní politicky. V roce 1861 zvolen na Dalmatský zemský sněm za kurii měst a obchodních komor. Po jistou dobu byl pak náměstkem předsedy Dalmatského zemského sněmu Spiridiona Petroviće (Petroviche). Zemský sněm ho 1. března 1867 zvolil i do Říšské rady (tehdy ještě volené nepřímo) za kurii městskou a obchodních a živnostenských komor v Dalmácii. 3. června 1867 složil slib. Do Říšské rady se vrátil ještě v roce 1874, kdy byl zvolen opět za kurii městskou a obchodních a živnostenských komor v Dalmácii. Slib složil 23. března 1874.\n\nV období let 1860–1864 a 1865–1882 zastával funkci starosty Splitu. Patřil do politického proudu dalmatských autonomistů, tzv. \"autonomaši\", nazývaní někdy pejorativně i \"talijanaši\"), kteří prosazovali multietnickou dalmatskou identitu a zůstávali napojení na italský kulturní okruh. Používal heslo \"Slaveni sutra – Hrvati nikada\" (Slovany zítra, Chorvaty nikdy). Chorvatské národní hnutí v Dalmácii ho považovalo v kulturních a školských otázkách za protivníka. V roce 1861 při státoprávních poradách ve Vídni odmítal sloučení Dalmácie s Chorvatským královstvím a Slavonským královstvím a požadoval ponechání této země ve svazku s německo-slovanskými zeměmi (Předlitavsko). Krátká přestávka v jeho starostenském působení v roce 1864 byla způsobena akcí vídeňské vlády, která nechala v červnu 1864 rozpustit městskou radu ve Splitu a dosadila sem císařského komisaře. Dobový tisk zpočátku nedokázal vysvětlit příčinu tohoto kroku, spekulovalo se o drobných rozporech mezi vládou a městskou samosprávou v otázce železniční.\n\nPo volební porážce roku 1882, kdy skončil na postu starosty, zveřejnil prohlášení, ve kterém oznámil rezignaci na mandát zemského poslance a odchod z vrcholné politiky autonomistické strany.\n"}
{"id": "1030935", "url": "https://cs.wikipedia.org/wiki?curid=1030935", "title": "Leo Kalda", "text": "Leo Kalda\n\nLeo Kalda \"rozený\" Leo Friedrich Katz, Lav Kalda, též Leon či Lavoslav, (10. dubna 1880 Bílovec ( Wagstadt) – 10. října 1956 Záhřeb) byl chorvatský architekt původem ze Slezska.\n\nNarodil se v židovské rodině Katzů v Bílovci. Po konverzi k evangelické víře změnila rodina příjmení na \"Kalda\". Mládí prožil na Valašsku a Slovácku.\n\nAbsolvoval Německou stavební průmyslovou školu v Brně. Krátce nato v roce 1898 jej pozval do Záhřebu stavitel Martin Pilar, rovněž původem z Čech. Kalda tak začal praovat pro významnou záhřebskou stavební firmu \"Pilar, Mally & Bauda\". Zaměstavatelé rozpozali Kaldův talent a poslali jej v roce 1903 studovat na Akademii výtvarných umění ve Vídni. Kalda studoval u profesorů Victora Luntze a Alfreda Castellitze. V roce 1904 byl oceněn medailí Heinricha Friedricha Fügera. Studia dokončil pod vedením profesora Friedricha Ohmanna. V roce 1906 obdržel zvláštní cenu Akademie.\n\nV roce 1908 založil s kolegou Ivanem Štefanem samostatný projekční ateliér \"Kalda i Štefan, arhitekti i graditelji\". V roce 1922 Štefan odešel a Kalda pokračoval ve vlastním projekčním ateliéru \"Lav Kalda – autorizovaný architekt\" (\"Arhitekt Lav Kalda, gradjevno poduzetništvo\"). V Chorvatsku realizoval asi 150 staveb.\n\nMěl dva syny, Radovana a Lva.\n\n\n"}
{"id": "1030936", "url": "https://cs.wikipedia.org/wiki?curid=1030936", "title": "Projekt 1259", "text": "Projekt 1259\n\nProjekt 1259 (v kódu NATO třída Olya) je třída malých pobřežních minolovek sovětského námořnictva z doby studené války. Celkem bylo postaveno 11 jednotek této třídy: sedm jako základní projekt 1259 Malachit a zbývající čtyři jako projekt 1259.2 Malachit 2. Jediným zahraničním uživatelem třídy je Bulharsko, které v letech 1988–1996 získalo šest jednotek (dvě 1259 a čtyři 1259.2).\n\nMinolovky této třídy byly pro sovětské námořnictvo stavěny v letech 1975–1976.\n\nVýzbroj projektu 1259 tvoří jeden 25mm dvojkanón 2M-3M, zatímco u projektu 1259.2 to je jeden 12,7mm dvojkulomet Utes-M. Pohonný systém tvoří dva diesely 3D6SN-235. Nejvyšší rychlost dosahuje 12 uzlů.\n\n\n"}
{"id": "1030939", "url": "https://cs.wikipedia.org/wiki?curid=1030939", "title": "Rechila", "text": "Rechila\n\nRechila (410 - 448) byl od roku 438 až do své smrti svébský král Galicie a také syn a nástupce svébského krále Hermericha. Jeho bratrem byl Hunimund. Nejvíce zdrojů z jeho života pochází od jeho současníka biskupa Hydatiuse, kronikáře Galicie.\n\nJeho otec Hermerich se své vlády kvůli nemoci vzdal ve prospěch svého syna v roce 438, na to v roce 441 zemřel. Rechila se snažil rozšířit království Svébů. V roce 438 porazil vandalského vůdce Andevotuse na řece Singillio (dnes Genil) a zmocnil se jeho kořisti. Rechila vedl na jihu Pyrenejského poloostrova úspěšnou válku proti vládcům Západořímské říše. Po jeho smrti se vlády ujal Rechiar\n\n \n"}
{"id": "1030941", "url": "https://cs.wikipedia.org/wiki?curid=1030941", "title": "Azízíja", "text": "Azízíja\n\nAzízíja (arabsky العزيزية) je město v Libyi, ležící přes 40 km jihozápadně od Tripolisu. Žijí v něm přes čtyři tisíce obyvatel (uvádí se však také víc, až 280 000) a je hlavním městem distriktu Džafara.\n\nMěsto je známé tím, že zde byla 13. září 1922 naměřena teplota 57,8 °C ve stínu, která byla dlouho uváděna jako oficiální světový teplotní rekord. V září 2013 však Světová meteorologická organizace oznámila, že tehdejší metoda měření byla neprůkazná (Italové, kterým tehdy Libye patřila, se o primát nejteplejšího místa na světě přetahovali s Francouzi, kteří naměřili v tuniském Kebili rovných 55 stupňů) a že skutečné teploty dosažené v Azízíji v poslední době se této hodnotě ani nepřibližují. Proto byl rekord prohlášen za neplatný a nadále je za nejvyšší teplotu, která byla kdy na Zemi změřena, uznáván údaj 56,7 °C z roku 1913 z kalifornského Údolí smrti.\n"}
{"id": "1030945", "url": "https://cs.wikipedia.org/wiki?curid=1030945", "title": "Valdovské duby", "text": "Valdovské duby\n\nValdovské duby jsou 3 památné stromy duby letní (\"Quercus robur\"), které rostou nad osadou Lesná na rozhraní lesíku a pole, asi 120 m ssv. od bývalého, dnes už neexistujícího zámku Valdov, pánů Multzů z Wallhofu (Valdova), v mapách též jako hradiště Lesná (v současnosti, roce 2014, na soukromém pozemku). Některé údaje v registru památných stromů na AOPK ČR jsou chybné (například obec - je chybně uvedena obec „Třebeň“ místo správné obce „Nový Kostel“, katastr - je uveden chybně katastr „Lesina“ místo správného katastru „Lesná u Nového Kostela“). Zákresy v mapě AOPK jsou však v pořádku.\nKoruny stromů sahají do výšky 25 m, 24 m, 24 m, obvody kmenů měří 368 cm, 504 cm, 508 cm (měření 2003). Duby jsou chráněny od roku 1996 jako krajinná dominanta, historicky důležité stromy s významným vzrůstem.\n\n\n"}
{"id": "1030946", "url": "https://cs.wikipedia.org/wiki?curid=1030946", "title": "Familiář", "text": "Familiář\n\nFamiliář je asociovaný člen – terciář Německého řádu (dříve známého jako Řád německých rytířů). Jedná se o muže – laiky, kteří žijí v civilním životě (manželé, svobodní, ovdovělí), ale jsou přidruženi k Německému řádu a v podmínkách svého života se snaží naplňovat ideály, kterými tento řád žije.\n\nTento institut vznikl dle pravidel z roku 1244 a vytrval až do změny řehole v roce 1606. Nicméně v souvislosti s reformou Německého řádu po první světové válce došlo k obnovení toho druhu členství v roce 1936.\n\nFamiliáři se člení územně na baillivy a komendy. Dnes jich je asi 700 po celém světě.\n\n"}
{"id": "1030948", "url": "https://cs.wikipedia.org/wiki?curid=1030948", "title": "Jožef Emanuel Barbo Waxenstein", "text": "Jožef Emanuel Barbo Waxenstein\n\nJožef Emanuel Barbo Waxenstein, též \"Josip\", \"Josef\" (26. října 1825 Rakovnik pri Šentrupertu – 23. listopadu 1879 Vídeň), byl rakouský šlechtic a politik slovinské národnosti z Kraňska, v 2. polovině 19. století poslanec Říšské rady.\n\nPocházel z šlechtického rodu, původem z Benátska, od konce 15. století usazeného v Kraňsku. Patřila mu panství Rakovnik pri Šentrupertu a Watzenberg v Kraňsku. V roce 1854 získal titul c. k. komorníka. 5. srpna 1856 se oženil s hraběnkou Valescou von Arco.\n\nJako jeden z mála příslušníků kraňské šlechty se přiklonil k slovinskému národnímu hnutí. Podporoval slovinské kulturní organizace, včetně Matice slovinské, byl členem Kraňské zemědělské společnosti.\n\nByl aktivní i politicky. V lednu 1867 byl zvolen jako kandidát Slovinské národní strany na Kraňský zemský sněm za kurii venkovských obcí, obvod Trebnje, Litija, Žužemberk, Stična, Mokronog, Radeče. Sněm byl ovšem brzy nato rozpuštěn. Uspěl opětovně i v nových volbách v březnu 1867. Zemský sněm ho následně 6. dubna 1867 zvolil i do Říšské rady (tehdy ještě volené nepřímo) za kurii venkovských obcí v Kraňsku. Jako ostatní Slovinci v roce 1867 podpořil rakousko-uherské vyrovnání, ale následně odmítl prosincovou ústavu. Rezignoval počátkem roku 1870 v rámci hromadných rezignací slovanských poslanců jako výraz nesouhlasu s ústavním směřováním státu. V roce 1870 byl zemským sněmem do Říšské rady delegován znovu, stejně jako roku 1872. Složil slib 13. ledna 1872. Odmítal ale v parlamentu působit. Jeho mandát byl na základě absence 15. února 1873 prohlášen za zaniklý. Uspěl i v prvních přímých volbách do Říšské rady roku 1873, za kurii venkovských obcí, obvod Lublaň, Litija, Ribnica atd. Mandát obhájil i ve volbách do Říšské rady roku 1879, v stejné kurii, nyní za obvod Kočevje, Trebnje, Radeče atd. Téhož roku ale zemřel. Politicky byl orientován konzervativně a na Říšské radě zasedl do Hohenwartova klubu.\n\nJeho synem byl politik Josef Anton Barbo-Waxenstein.\n"}
{"id": "1030971", "url": "https://cs.wikipedia.org/wiki?curid=1030971", "title": "Kostel svatého Jana Křtitele (Biescas)", "text": "Kostel svatého Jana Křtitele (Biescas)\n\nKostel svatého Jana Křtitele, španělsky San Juan de Busa nebo San Juan Bautista de Busa (aragonsky Sant Chuan de Busa) je církevní stavba v comarca Serrablo, na území města Biescas, při silnici z Olivánu do Lárrede.\n\nByl to pravděpodobně farní kostel středověké vesnice, která zmizela. Nechal ho postavit Ramón Guillen mezi lety 1060 a 1070 v mozárabském nebo lombardskorománském stylu, stejně jako další kostely v Serrablo.\n\nNemá zvonici a apsida není dokončena. Jeho obdélníková loď je kryta dřevěnou sedlovou střechou.\n\nVe středu jižní zdi je hlavní vchod. Je tvořen dvěma archivolty a jeho exteriér je zdoben nápisem v kúfském písmu: «\"není jiného boha kromě Boha\"».\n\nV letech 1973 až 1977 byl obnoven z trosek. Mezi španělské památky byl zařazen v roce 1982 .\n"}
{"id": "1030975", "url": "https://cs.wikipedia.org/wiki?curid=1030975", "title": "Tomasz Barewicz", "text": "Tomasz Barewicz\n\nTomasz Barewicz (17. října 1836 Bazar v Haliči, dnes Ternopilská oblast – 4. července 1894 Sambir) byl rakouský pedagog a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nV roce 1859 absolvoval teologická studia na řeckokatolickém ústředním semináři a na Vídeňské univerzitě. Působil pak jako pedagog. Po složení zkoušek z klasické filologie byl v září 1862 jmenován řádným profesorem na vyšším gymnáziu ve Slanislavově, kde se uvádí v této funkci ještě koncem 60. let. Kromě toho byl knězem řeckokatolické církve. V letech 1874–1889 zastával funkci ředitele gymnázia v Sambiru.\n\nByl aktivní i politicky. 6. února 1867 byl zvolen na Haličský zemský sněm za kurii velkostatkářskou. Zemský sněm ho následně 2. března 1867 zvolil i do Říšské rady (tehdy ještě volené nepřímo) za kurii velkostatkářskou v Haliči.\n\nZemřel v červenci 1894.\n\nJeho syn byl gymnaziálním pedagogem ve Lvově.\n"}
{"id": "1030982", "url": "https://cs.wikipedia.org/wiki?curid=1030982", "title": "Kenzan", "text": "Kenzan\n\nKenzan je název pomůcky používané při aranžování rostlin, především květin, do estetických celků, ve stylu ikebana. V češtině se také používá název ježek. Patří mezi nástroje a materiály používané k aranžování květin. Kenzan je japonský tradiční prostředek umožňující zachycení konce rostlin nabodnutím řapíků, lodyh, větviček k hustě otrněné podložce. Tím dojde k upevnění aranžovacího materiálu. Nicméně kenzan není jediný používaný tradiční prostředek v aranžování ikebany a přes snadnost použití není vždy nejvhodnější. Byl zaveden ve stylu ikebany moribana. \n\nPojmenování kenzan (剣山) znamená \"hora mečů\". Sami Japonci používají termín 花留め ([hanadome]) – aretování květin.\n\nKenzan svým vzhledem připomíná hustý kartáč s mosaznými nerezovými nebo jinými ostny. Vzhledem k faktu, že kenzan se vkládá do vody, jenž slouží pro asimilaci rostlin, neměl by obsahovat železo, rozpustné a rozkkládající se nebo zabarvující kovy. Spodní část kenzanu je relativně velmi těžká, obsahuje olovo, nebo je olověná, vytváří tak protiváhu aranžovaným květům.\n\nNa počátku 21. století kenzan s ohledem na malé použití ikebany není používán, vytlačily aranžovací hmoty florex a oasis. Tvarově může být kenzan jakéhokoliv tvaru, často je kulatý, nebo byla distribuována kombinace kulatého a srpkovitého tvaru, které se daly přiložit a vytvořit tak snadno jeden větší. Kenzan není vhodný pro práci s vysokými vázami jako jsou používány při úpravách nageire nebo heika.\n\nReference\n"}
{"id": "1030983", "url": "https://cs.wikipedia.org/wiki?curid=1030983", "title": "Włodzimierz Baworowski", "text": "Włodzimierz Baworowski\n\nWłodzimierz hr. Baworowski z Baworowa h. Prus (1823 – 7. července 1901 Ternopil) byl rakouský politik polské národnosti z Haliče, v 2. polovině 19. století poslanec Říšské rady.\n\nPatřilo mu panství Strusiv ve východní Haliči.\n\nByl aktivní i politicky. Roku 1861 byl zvolen na Haličský zemský sněm za kurii velkostatkářskou v ternopilském regionu. 1. února 1867 mandát ve sněmu obhájil, nyní za kurii venkovských obcí, obvod Terebovlja a Zolotnyky. Zemský sněm ho následně 2. března 1867 zvolil i do Říšské rady (tehdy ještě volené nepřímo) za kurii venkovských obcí v Haliči. 3. června 1867 složil slib. Dopisem z 31. března 1870 rezignoval na mandát v rámci hromadné rezignace slovanských poslanců coby výrazu nesouhlasu s ústavním směřováním státu. Znovu byl delegován sněmem do Říšské rady roku 1871. 3. března 1871 složil slib. Opětovně pak roku 1872. Složil slib 13. ledna 1872, mandát ale nevykonával a proto byl na základě absence 21. dubna 1873 prohlášen za zaniklý.\n\nZa loajalitu během prusko-rakouské války mu byl 16. prosince 1866 udělen Řád železné koruny.\n"}
{"id": "1030986", "url": "https://cs.wikipedia.org/wiki?curid=1030986", "title": "Brokerpool", "text": "Brokerpool\n\nBrokerpool či broker pool je v oblasti finančního poradenství označení pro servisní společnost, která zastřešuje finanční poradce. S broker pooly mohou spolupracovat nezávislí jednotlivci i celé poradenské firmy.\n\nServisní společnost sdružuje finanční poradce a poskytuje jim služby usnadňující výkon jejich profese. Díky brokerpoolu získávají poradci zázemí jako produktový a administrativní servis, informační systém, školení, metodické pokyny, legislativní servis a další podporu, což jim snižuje provozní náklady a umožňuje více se věnovat práci s klienty. \n\nBrokerpool vyjednává podmínky s finančními institucemi a za sjednávání jejich produktů (například hypotéky, spořicí účty, pojištění) s klienty inkasuje provizi, kterou rozděluje podle dohodnutých podmínek s poradci. Díky vysokému objemu uzavřených smluv vyjednávají broker poolové organizace vyšší provize, než by od finančních institucí dostali samostatně jednotliví poradci. Ti mají také v broker poolu možnost svobodně volit z produktového portfolia smluvních partnerů, na které služby se budou specializovat.\n\nCharakter broker poolové společnosti se vyznačuje vysokou mírou svobody rozhodování v tom, jakým způsobem a s jakými podmínkami si poradci budují síť svých spolupracovníků a kmen klientů. Poradce si tak může se servisní záštitou broker poolu vytvářet vlastní firmu či značku, jejíž vnitřní fungování si nastaví podle svých potřeb a preferencí. \n\nNa rozdíl od tzv. síťového (multilevelového) modelu nad sebou nemá jednotlivec v rámci broker poolu strukturu nadřazených poradců, s nimiž se automaticky dělí o část svých provizí. \n\nZa posledních několik let lze v České republice sledovat značný úbytek poradců registrovaných v multilevelových (síťových) firmách a naopak růst počtu poradců v broker poolech (měřeno podle počtu registrací PPZ u ČNB). Přesto lze jak mezi MLM společnostmi, tak broker pooly najít značné rozdíly. I některým poolům klesl v období leden 2017 až duben 2018 počet registrovaných poradců.\n"}
{"id": "1030987", "url": "https://cs.wikipedia.org/wiki?curid=1030987", "title": "Planetárium Praha", "text": "Planetárium Praha\n\nPlanetárium Praha (\"Hvězdárna a planetárium hlavního města Prahy\") je planetárium stojící v pražském Bubenči u Stromovky a Výstaviště. Jeho zřizovatelem je Hlavní město Praha. Planetárium bylo postaveno dle návrhu architekta Jaroslava Fragnera a otevřeno 20. listopadu 1960. Jeho kopule je jedna z největších na světě, v průměru má 23,5 m. Je vybavena jak optomechanickou, tak digitální promítačkou. V letech 1960–1999 byl ředitelem pražského Planetária astronom a kartograf Antonín Rükl.\n\nBudova byla navržena ve stalinské éře, a proto se její autor nevyhnul některým atributům stylu, pro nějž se vžil název sorela, jako jsou římsy nebo vstupní portikus. Stavbu měla dokonce zdobit mozaika, která však v době výstavby na sklonku padesátých let působila poněkud anachronicky a nebyla nakonec provedena.\n\nOptomechanický projektor \"Cosmorama\", nainstalovaný v roce 1991, byl vyroben firmou Carl Zeiss AG a je poslední stále pracující zařízení tohoto typu. V současnosti (rok 2019) je umístěný na pohyblivých ramenech, aby mohl být skryt a nestínil tak při moderním digitálním promítání.\n\nDigitalní promítací systém \"SkySkan Definiti\", nainstalovaný v roce 2009 a modernizovaný v roce 2014, má nejvyšší rozlišení v Evropě. Jeho šest projektorů Sony SRX T-615 je schopno vytvořit obraz v rozlišení 8K.\nPlanetárium uvádí desítky připravených programů. Je otevřeno každý den.\n\nOd roku 1979 je planetárium součástí příspěvkové organizace Hvězdárna a planetárium hlavního města Prahy. Kromě tohoto planetária patří do této organizace i Štefánikova hvězdárna na Petříně, Hvězdárna Ďáblice, které vystupují pod společnou značkou Planetum, a společné pracoviště s Hvězdárnou a planetáriem České Budějovice – Koperníkova kopule na Hvězdárně Kleť.\n"}
{"id": "1030989", "url": "https://cs.wikipedia.org/wiki?curid=1030989", "title": "Johann Weber", "text": "Johann Weber\n\nJohann Weber (* 26. dubna 1927, Štýrský Hradec) je rakouský římskokatolický kněz a emeritní biskup Graz–Seckau.\n\nNarodil se 26. dubna 1927 ve Štýrském Hradci. Jeho otec byl četník. Studoval na Akademisches Gymnasium ve svém rodném městě. Jako každý, když byl v 6 .třídě roku 1943 sloužil ve Wehrmachtu, tato služba byla roku 1945 ukončena vyhláškou. V roce 1945 začal studovat na Karl-Franzens-Universität Graz germanistiku, historii a zeměpis. O rok později začal studovat také teologii. Dne 2. července 1950 byl vysvěcen na kněze a působil jako kaplan v Kapfenbergu a také v Köflachu. Roku 1956 byl kaplanem Katolických pracovníků s mládeží a roku 1962 působil ve Štýrském Hradci.\n\nDne 10. června 1969 byl papežem Pavlem VI. ustanoven diecézním biskupem Graz–Seckau. Biskupské svěcení přijal 28. září 1969 z rukou arcibiskupa Andrease Rohrachera a spolusvětiteli byli arcibiskup Josef Schoiswohl a biskup Josef Köstner.\n\nZačal velmi rychle realizovat rozhodnutí Druhého vatikánského koncilu. Již v roce 1969 založil pastorační radu. O rok později postavil laické teology jako pastorační asistenty, a roku 1975 nechal oženit trvalé jáhny, atd.\n\nRoku 1995 byl zvolen předsedou Rakouské biskupské konference, tuto funkci ukončil roku 1998.\n\nDne 14. března 2001 papež Jan Pavel II. přijal jeho rezignaci na post biskupa Graz–Seckau.\n\n"}
{"id": "1030991", "url": "https://cs.wikipedia.org/wiki?curid=1030991", "title": "Místní Agenda 21", "text": "Místní Agenda 21\n\nMístní Agenda 21 vychází z mezinárodního dokumentu OSN, nazvaného Agenda 21, který byl přijat na summitu OSN v Rio de Janeiru v roce 1992. Jedná se o globální strategický a akční plán světového společenství, který stanovuje konkrétní kroky směrem k udržitelnému rozvoji. Kapitola 28 Agendy 21 říká: \"„Velké množství problémů a řešení obsažených v Agendě 21 má své kořeny na úrovni místních aktivit; participace a spolupráce místních úřadů bude proto faktorem určujícím úspěšnost realizace jejich cílů. Místní úřady vytvářejí, řídí a udržují ekonomickou, sociální a environmentální infrastrukturu, dohlížejí na plánování, formují místní politiku životního prostředí a předpisy a pomáhají při implementaci národní a subnárodní environmentální politiky. Protože jsou úrovní správy nejbližší lidem, sehrávají důležitou roli ve výchově, mobilizaci i při reakci na podněty veřejnosti a napomáhají tak dosažení udržitelného rozvoje.“\"\n\n\"„Místní Agenda 21 (MA21) je nástroj ke zlepšování kvality veřejné správy, strategického řízení, zapojování veřejnosti a budování místního partnerství, s cílem podpořit systematický postup k udržitelnému rozvoji na místní či regionální úrovni.“\"\n\nMA21 zapadá do širšího proudu snahy o kvalitní veřejnou správu, která je zahrnuta pod pojem „good governance“ („řádná správa věcí veřejných“ či „dobré vládnutí“). Kvalitní správa věcí veřejných, musí být (z pohledu OSN i EU) otevřená, transparentní a odpovědná veřejnosti, efektivní, umožňující účast veřejnosti na rozhodování a plánování a založená na partnerské spolupráci s ostatními společenskými sektory a respektující odborný pohled na věc. Jedině taková veřejná správa může vést k dlouhodobě udržitelnému rozvoji obce či regionu. A právě MA21 je procesem, jehož je udržitelný rozvoj základním cílem. Nezbytnou součástí fungující MA21 jsou:\n\nMA 21 sleduje a popisuje nastavení klíčových procesů veřejné správy, které jsou nezbytné pro realizaci Agendy 21 v místních či regionálních podmínkách a zároveň počítá s dalším nezbytným aspektem – sledováním reálných dopadů různých aspektů rozvoje lokality pomocí indikátorů udržitelného rozvoje. Indikátory neboli ukazatele udržitelného rozvoje jsou praktickým nástrojem pro měření postupu práce na MA21. Je to určitá množina informací, která ukazuje, zda se proces stanoveným cílům přibližuje nebo se od nich vzdaluje. Slouží k tomu, aby bylo zřejmé, zda vyvíjené aktivity mají žádoucí dopad na vybrané oblasti. \n\n\"Existuje značné povědomí o MA21 a o udržitelném rozvoji na místní úrovni jak mezi obyvateli, tak mezi politickou reprezentací – MA21 je vnímána jako prestižní celospolečenská záležitost a respektovaný stabilní nástroj zlepšování kvality veřejné správy. Do roku 2020 dojde ke zvýšení počtu dobře fungujících MA21 v ČR – obce a další subjekty aktivně usilují o zavedení MA21 a politická reprezentace poskytuje procesům MA21 dostatečnou morální a finanční podporu. Stále širší a kvalitnější realizace MA21 v obcích a regionech České republice bude mít podpůrný vliv na další demokratický vývoj občanské společnosti a na transparentnost a efektivitu veřejné správy.\" Je ovšem potřeba si také uvědomit, že tato strategická vize podléhá politickým vlivům a není jakkoliv závazná, takže zde hrozí určitá míra idealismu a se skutečným rozvojem MA21 v ČR může mít společného málo.\n\nKritéria místních Agend 21 jsou oficiálním nástrojem, který umožňuje všem aktivním municipalitám dle jasně definovaných parametrů prokázat, zda a na jaké úrovni realizují místní Agendu 21. Sada Kritérií MA21 je přizpůsobena pro všechny typy municipalit a je oficiálně zastřešena Radou vlády pro udržitelný rozvoj. Kritéria MA21 jsou přehledně evidována v internetové \"Databázi MA21 – oficiální evidenci místních Agend 21 v ČR\", do níž se mohou zájemci o mapování Kritérií MA21 registrovat. \n\nSada jedenadvaceti Kritérií MA21 je rozdělena do 4 základních kategorií „A“ – „D“, součástí je též startovací kategorie „Zájemci“. Každá z těchto kategorií představuje určitou kvalitativní úroveň realizované MA21. Každé Kritérium MA21 má stanoveny svoje ukazatele zahrnující aktivity/úkony, jejichž realizace vede k jeho splnění. Nedílnou součástí ukazatele je jeho limit neboli konkrétní hodnota, kterou musí každé město, obec či region naplnit a doložit prostřednictvím přesně specifikované dokumentace. Aby mohla municipalita postoupit z jedné kategorie do druhé, je nutné splnit všechna kritéria příslušející té které kategorii.\n\n\nPrvním městem, kterému se podařilo obhájit nejobtížnější Kategorii A Kritérií MA21 se v roce 2013 stalo Zdravé město Chrudim. Kategorii B se v roce 2013 se podařilo obhájit pěti Zdravým municipalitám: Litoměřice, Vsetín, Kopřivnice, Křižánky, Drahanská Vrchovina.\n\nK 1. lednu 2010 došlo k aktualizaci sady kritérií MA21 tak, aby lépe vyhovovaly rozdílným typům municipalit. K 1.1.2013 došlo k přeřazení MAS z typu ostatní do samostatného typu místní akční skupina, která může v rámci procesu MA21 soutěžit o získání kategorií.\n\n\n\n\n\n\n\n"}
{"id": "1030993", "url": "https://cs.wikipedia.org/wiki?curid=1030993", "title": "Georg Eder", "text": "Georg Eder\n\nMons. Georg Eder (6. března 1928 Mattsee – 19. září 2015) byl rakouský římskokatolický kněz a emeritní arcibiskup Salzburgu.\n\nNarodil se 6. března 1928 v Mattsee. Po základní škole nastoupil roku 1946 na arcibiskupské gymnázium Borromäum v Salzburgu, kde po pěti letech studia odmaturoval. Poté vstoupil do kněžského semináře salzburské arcidiecéze.\n\nDne 15. července 1956 byl arcibiskupem Andreasem Rohracherem vysvěcen na kněze. Po první pastorační zkušenosti v Zell am See, byl roku 1960 jmenován biskupským sekretářem. V nadcházejících letech pokračoval ve studiu teologie a roku 1964 absolvoval s disertací Duch Svatý v Janovi 14.\n\nRoku 1965 byl knězem v Loferu a ve stejném roce i kaplanem ministrantem arcidiecéze. Od roku 1968 do roku 1970 byl generálním sekretářem tyrolského podílu arcidiecézních věřících. Roku 1970 byl farářem v Altenmarkt im Pongau a roku 1981 se stal děkanem děkanství Altenmarkt.\n\nDne 21. prosince 1988 byl vybrán kapitulou jako jednoho ze tří kandidátů na post arcibiskupa Salzburgu. Dne 17. ledna 1989 byl papežem Janem Pavlem II. ustanoven arcibiskupem Salzburgu.\n\nBiskupské svěcení přijal 26. února 1989 z rukou arcibiskupa Karla Berga a spolusvětiteli byli biskup Johann Weber a biskup Jakob Mayr.\n\nDne 23. listopadu 2002 papež Jan Pavel II. přijal jeho rezignaci na post arcibiskupa Salzburgu, z důvodu dosažení věku 75 let.\n\n"}
{"id": "1030996", "url": "https://cs.wikipedia.org/wiki?curid=1030996", "title": "Diecéze assavská", "text": "Diecéze assavská\n\nDiecéze Assava je titulární diecéze římskokatolické církve. \n\nAssava, identifikovatelná s \"Hammam-Guergour\" v dnešním Alžírsku, je starobylé biskupské sídlo nacházející se v římské provincii Mauretania Sitifensis.\n\nJsou známý tři biskupové této diecéze: na koncilu v Kartágu roku 411, se shromáždili katoličtí biskupové a donatisté římské Afriky, zúčastnil se Sestilius a donatista Marcianus; Vitalius se zúčastnil synodu vandalského krále Hunericha v Kartágu roku 484.\n\nDnes je využívána jako titulární biskupské sídlo; současným titulárním biskupem je Piotr Greger, pomocný biskup Bielsko-Żywiecké diecéze.\n\n\n\n"}
{"id": "1030997", "url": "https://cs.wikipedia.org/wiki?curid=1030997", "title": "Nález pokladu", "text": "Nález pokladu\n\nNález pokladu je historický způsob originárního nabytí vlastnictví věci, která je pokladem. Jakožto soukromoprávní institut byl postupně nahrazen především institutem archeologického nálezu, u kterého se už jednoznačně projevuje veřejnoprávní zájem státu na ochraně kulturního dědictví.\n\nV římském právu nález pokladu definoval právník Paulus pomocí dvou podmínek: muselo jít o ukryté peníze, a zároveň už muselo zaniknout vědomí o tom, kdo je jejich vlastníkem. V praxi však kromě peněz šlo patrně i o jiné cennosti. Poklad připadal jeho nálezci, určitá práva měl ale i vlastník pozemku, kde byl nalezen. Od doby císaře Hadriána bylo již pevně stanoveno, že vlastníkovi pozemku patří vždy alespoň polovina pokladu, jestliže jej nálezce hledal bez jeho dovolení, pak poklad celý. Obdobně nález pokladu upravoval i obecný zákoník občanský (§ 398–401), který poklad stanovil jako peníze, šperky nebo jiné drahocennosti, které byly tak dlouho ukryty, že jejich vlastníka už nelze zjistit. O nálezu pokladu bylo zapotřebí vždy učinit oznámení zemské správě a poté byl rozdělen na třetiny. Jednu získal stát, druhou náhodný nálezce a třetí vlastník pozemku. Jestliže by ale nálezce poklad zatajil nebo jej hledal záměrně a bez vědomí vlastníka pozemku, jeho třetina by připadla tomu, kdo by o tom učinil oznámení, případně státu. \n\nPo roce 1950 se však pojem \"nález pokladu\" z českého práva vytratil a tak jde vždy buď o obecný nález věci věci skryté nebo o archeologický nález, ke kterým nálezce vlastnictví nezískává.\n"}
{"id": "1030998", "url": "https://cs.wikipedia.org/wiki?curid=1030998", "title": "Daniel Klimeš", "text": "Daniel Klimeš\n\nDaniel Klimeš (* 21. května 1967) byl český fotbalový brankář.\n\nV československé lize chytal za Dynamo České Budějovice. Nastoupil v 1 ligovém utkání.\n\n"}
{"id": "1030999", "url": "https://cs.wikipedia.org/wiki?curid=1030999", "title": "Diecéze assidonská", "text": "Diecéze assidonská\n\nDiecéze Assidona je zrušená titulární diecéze římskokatolické církve.\n\nAssidona, což odpovídá dnes španělskému městu Medina-Sidonia, bylo starověké biskupské sídlo vizigótského království, které přetrvalo během okupace Umajjoců a Córdobského chalífátu, a poté zmizelo s příchodem Almohadů v letech 1146/1147.\n\nJsou známý sedm biskupů této diecéze.\n\nBěhem 20. století se diecéze stala titulárním biskupský sídlem, toto sídlo bylo zrušeno roku 1980, kdy byla vytvořena diecéze Asidonia-Jerez.\n\n\n\n"}
{"id": "1031001", "url": "https://cs.wikipedia.org/wiki?curid=1031001", "title": "Antonín Holeček", "text": "Antonín Holeček\n\nAntonín Holeček (* 31. října 1941) je bývalý československý fotbalista, obránce.\n\nV československé lize hrál za Bohemians Praha. Nastoupil v 72 ligových utkáních a dal 2 góly. Dorostenecký mistr Československa 1959.\n\n\n"}
{"id": "1031002", "url": "https://cs.wikipedia.org/wiki?curid=1031002", "title": "Václav Horák (1942)", "text": "Václav Horák (1942)\n\nVáclav Horák (* 3. června 1942) je bývalý československý fotbalista, záložník.\n\nV československé lize hrál za Bohemians Praha. Dorostenecký mistr Československa 1959. V lize odehrál 95 zápasů, vstřelil 5 branek.\n\n\n"}
{"id": "1031004", "url": "https://cs.wikipedia.org/wiki?curid=1031004", "title": "Zdeněk Bohatý", "text": "Zdeněk Bohatý\n\nZdeněk Bohatý (* 2. června 1942) je bývalý československý fotbalista, útočník.\n\nV československé lize hrál za Bohemians Praha. Ve druhé nejvyšší soutěži hrál za Škodu Plzeň. Technický elegantní hráč, pohotový střelec.\n\n\n"}
{"id": "1031006", "url": "https://cs.wikipedia.org/wiki?curid=1031006", "title": "María de Villota", "text": "María de Villota\n\nMaría de Villota Comba (13. ledna 1980 – 11. října 2013) byla španělská automobilová závodnice, dcera bývalého soutěžního jezdce Formule 1 Emilia de Villoty a sestra Emilia de Villoty mladšího, který podobně jako ona soutěžil ve Formuli Palmer Audi. Před smrtí se zotavovala z vážných zranění hlavy a obličeje, která utrpěla během jako testovací jezdec F1 týmu Marussia.\n\nNarodila se v Madridu. Soutěžila v nejrůznějších závodních sériích včetně World Touring Car Championship a ADAC Procar Series. V srpnu 2009 podepsala smlouvu s Atlético Madrid pro zbytek sezóny ve Superleague Formula open wheel racing. V týmu zůstala až do roku 2011, kdy série zanikla. V roce 2005 absolvovala vytrvalostní závod 24 hodin Daytona.\n\nTým Lotus Renault GP 18. srpna 2011 oznámil, že de Villota absolvuje na okruhu Paul Ricard Circuit testovací debut v Renaultu R29 a že její manažeři usilují o zajištění pozice testovacího jezdce v budoucnu.\nPřibližně v 09:30 3. července 2012 de Villota havarovala při vůbec první testovací jízdě ve voze Marussia na letišti v Duxfordu. Po nehodě měla proraženou lebku, podstoupila dvě operace a přišla o pravé oko.\n\nDe Villota se provdala za Rodrig Garcíu Millána, osobního trenéra a vlastníka Oxigeno Training 28. července 2013 v Seville, necelé tři měsíce před smrtí.\n\nRáno 11. října 2013, právě jeden rok od prvního veřejného vystoupení po těžké nehodě, přinesla španělská média zprávu, že de Villota byla nalezena mrtvá v hotelovém pokoji v Seville. Eurosport oznámil, že rodina její smrt potvrdila.\nPitva potvrdila, že de Villota utrpěla zástavu srdce pravděpodobně způsobenou vmetkem mozkové hmoty v důsledku nehody v roce 2012.\n\n\n"}
{"id": "1031009", "url": "https://cs.wikipedia.org/wiki?curid=1031009", "title": "Uffo", "text": "Uffo\n\nUffo, celým názvem Společenské centrum Trutnovska pro kulturu a volný čas, je multifunkční kulturní zařízení v Trutnově. \n\nJméno získalo podle trutnovského rodáka, básníka Uffo Horna. Výstavba započala v říjnu 2008 a byla slavnostně otevřena 24. září 2010. Součástí budovy je i kavárna Kaffé Horn, Galerie Uffo a podzemní parkoviště pro 81 automobilů. Celková kapacita sálu činí 640 osob. Stavba získala v roce 2011 prestižní ocenění 19. ročníku architektonické soutěže o českou stavbu roku, kde vyhrála nad 42 přihlášenými projekty. Dále byla oceněna jako krajská stavba roku 2011 a dostala se i do top 168 světových kulturních staveb roku 2011.\n\nDíky modernímu technickému řešení se může sál snadno proměnit na následující varianty uspořádání:\n\n\n"}
{"id": "1031021", "url": "https://cs.wikipedia.org/wiki?curid=1031021", "title": "Kazatelna (Východolabská tabule)", "text": "Kazatelna (Východolabská tabule)\n\nKazatelna (305 m n. m.) je vrch na pomezí okresů Jičín a Hradec Králové v Královéhradeckém kraji. Leží asi 1,5 km jjv. od obce Třebnouševes, přesně na pomezí katastrálních území vsí Ostrov a Klenice.\n\nVrchol Kazatelna (na mapách není značen) leží v západní části zalesněného hřbetu, jenž je součástí přírodní památky Kazatelna (habrová doubrava s cennou květenou). Ve východní části leží na mapách značený vrchol \"Bílý kopec\" (302 m n. m.) na katastru obce Rašín.\n\nGeomorfologicky vrch náleží do celku Východolabská tabule, podcelku Cidlinská tabule a okrsku Nechanická tabule.\n"}
{"id": "1031023", "url": "https://cs.wikipedia.org/wiki?curid=1031023", "title": "Helmut Krätzl", "text": "Helmut Krätzl\n\nMons. Helmut Krätzl (* 23. října 1931, Vídeň) je rakouský římskokatolický kněz a emeritní pomocný biskup Vídně.\n\nNarodil se 23. října 1931 v Vídni. Na kněze byl vysvěcen 29. června 1954 kardinálem Theodorem Innitzerem a stal se kaplanem v Badenu. Roku 1956 se stal ceremoniářem arcibiskupa Franze Königa. Roku 1959 získal na Vídeňské univerzitě doktorát z teologie.\n\nPo nehodě na výletě v Jugoslávii dlouho nemohl chodit, tak začal studovat na Papežské Gregoriánské univerzitě v Římě, kde roku 1964 získal doktorát z kanonického práva. Během této doby pracoval jako těsnopisec logování Druhého vatikánského koncilu.\n\nOd roku 1964 do roku 1969 byů farářem v Laa an der Thaya. Dne 1. září 1969 se stal kancléřem ordinariátu vídeňské arcidiecéze.\n\nDne 30. září 1977 byl papežem Pavlem VI. jmenován pomocným biskupem Vídně a titulárním biskupem z Heraclei pontici. Biskupské svěcení přijal 20. listopadu 1977 spolu s Florianem Kuntnerem v Katedrále Svatého Štěpána z rukou kardinála Franze Königa a spolusvětiteli byli arcibiskup Franz Jáchym a biskup Reinhard Lettmann. Jako heslo si zvolil \"In der Kraft Gottes\". V letech 1981 až 1985 byl generálním vikářem arcidiecéze.\n\nDne 6. března 2008 papež Benedikt XVI. přijal jeho rezignaci na post pomocného biskupa z důvodu dosažení kanonického věku.\n\nU příležitosti jeho diamantového jubilea mluvil roku 2014 o otázkách celibátu a o mezispolečenství evangelických křesťanů.\n\n"}
{"id": "1031027", "url": "https://cs.wikipedia.org/wiki?curid=1031027", "title": "Gilad Atzmon", "text": "Gilad Atzmon\n\nGilad Atzmon (* 9. června 1963) je izraelský jazzový saxofonista. Narodil se do sekulární židovské rodiny v Tel Aviv a studoval na akademii hudby a tance v Jeruzalémě. Roku 1994 emigroval do Spojeného království a studoval na Essexské universitě. Roku 1998 se stal členem skupiny The Blockheads a s vystupováním v ní pokračoval i po smrti jejího frontmana Iana Duryho o dva roky později. Roku 2007 hrál na albu \"Comicopera\" hudebníka Roberta Wyatta a rovněž spolupracoval se skupinou Pink Floyd na jejím patnáctém albu \"The Endless River\" (2014).\n\n"}
{"id": "1031028", "url": "https://cs.wikipedia.org/wiki?curid=1031028", "title": "Loubí (architektura)", "text": "Loubí (architektura)\n\nLoubí je název pro prvek zahradní architektury používaný při sadovnické tvorbě. Loubí je konstrukce, obvykle nad cestou, popnutá nebo tvořená rostlinami, rostliny jsou vedeny ze stran a kryjí prostor loubí nahoře, tvoří strop. Mohou popínat i některé strany, ale nejméně jedna strana loubí je volná. Loubí přirozeně, i bez konstrukce může vytvářet klenba stromoví nebo vysokých keřů vysazených se záměrem vytvořit loubí, nebo i vysazených zcela nahodile, či nacházejících se v přírodě. \nLoubí v italských zahradách tvořilo dlouhé kryté uličky, Keře či udržované stromy mohly být vedeny po kovové konstrukci nebo bez konstrukce, jako je tomu u loubí v Květné zahradě. To je v podstatě tvořeno vysokými živými ploty, jenž se nad cestou spojují.\n\nLoubí bývá ztotožňováno také s trelážemi a pergolou, od které se poněkud liší, a také s lodžií, která je výhradně stavebním prvkem kde nejsou rostliny součástí konstrukce. Stavebním prvkem je rovněž podloubí. \n\nLoubí je konstrukce umístěná u budovy nebo i zcela osamoceně nebo jako prvek umožňující průchod z jedné části prostoru do jiné, či dovolující nerušené a zcela soukromé jednání. Loubí je z některé strany, nebo více stran otevřeno do zahrady, stěna či stěny jsou volné a dá se loubím projít. Také se do loubí dá umístit zahradní nábytek a loubí tak funguje jako zahradní altán.\n"}
{"id": "1031030", "url": "https://cs.wikipedia.org/wiki?curid=1031030", "title": "Lillian Gishová", "text": "Lillian Gishová\n\nLillian Gishová (14. října 1893, Springfield – 27. února 1993, New York) byla americká herečka. Americký filmový institut ji v roce 1999 vyhlásil sedmnáctou největší ženskou hereckou hvězdou 20. století.\n\nNarodila se v roce 1893, ale celý život uváděla rok narození 1896, který lze najít v mnoha publikacích (viz \"Encyklopédia filmu\", Obzor, Bratislava 1993). Od dětství hrála v divadle, aby uživila rodinu poté, co od nich otec odešel. V roce 1912 ji pro film objevil David Wark Griffith, když ji obsadil do krátkometrážního detektivního snímku \"Neviditelný nepřítel\". Stala se hvězdou dalších Griffithových filmů: \"Princezna z Betulie\" (1913), \"Zrození národa\" (1915), \"Intolerance\" (1916), \"Zlomený květ\" (1919), \"Cesta na východ\" (1920). Později hrála i ve filmech jiných režisérů: \"Šarlatové písmeno\" (Victor Sjöström, 1926), \"La bohème\" (King Vidor, 1926) nebo \"Nepřítel\" (Fred Niblo, 1928). Po zavedení zvukového filmu dostávala méně rolí: objevila se např. ve westernu \"Co se nepromíjí\" (John Huston, 1960), hrála babičku v satiře Roberta Altmana \"Svatba\" (1978), s filmem se rozloučila hlavní rolí v psychologickém filmu Lindsay Andersona \"Srpnové velryby\" (1987).\n\nByla také režisérkou, natočila film \"Remodeling her Husband\" (1920). Zemřela ve věku nedožitých sto let ve spánku na selhání srdce.\n\nJejí sestrou byla herečka Dorothy Gishová, její vzdálenou příbuznou je současná herečka Annabeth Gishová. Nikdy se neprovdala a neměla děti, spekulace o svém milostném vztahu s Griffithem odmítala a zásadně o něm mluvila jako o „panu Griffithovi“. Její blízkou přítelkyní byla herečka Helen Hayesová, šla za kmotru jejímu synovi, pozdějšímu herci Jamesi Gordonu MacArthurovi. Byla známa svými krajně pravicovými názory, angažovala se v hnutí America First Committee, které odmítalo vstup USA do 2. světové války.\n\nV roce 1971 obdržela Academy Honorary Award za celoživotní dílo, v roce 1984 jí byla udělena AFI Life Achievement Award. Jako rodačka ze státu Ohio byla v roce 1980 uvedena do Ohio Women's Hall of Fame. V závěti odkázala svůj majetek na udělování ceny pro „lidi, kteří dělají svět krásnější“, nazvané The Dorothy and Lillian Gish Prize. Vydala vzpomínkovou knihu \"The Movies, Mr. Griffith, and Me\" (Prentice-Hall, 1969).\n\n"}
{"id": "1031031", "url": "https://cs.wikipedia.org/wiki?curid=1031031", "title": "Cena Evropské unie za literaturu", "text": "Cena Evropské unie za literaturu\n\nCena Evropské unie za literaturu (\"European Union Prize for Literature\") je literární ocenění udělované Evropskou unií od roku 2009. Cenu založil a financuje Culture Programme of the European Union a je koordinována s konzorciem a uděluje ji komise. Konzorcium se skládá z Evropské federace knihkupců, European Writers' Council a Federace evropských vydavatelů. Konzorcium rovněž sestavuje národní poroty a udělování cen organizuje.\n\nKaždý rok je vybráno 11 nebo 12 zemí, které se soutěže účastní, poté jsou vybrány komise pro každou zemi. Ty pak vybírají vítěze. Každé tři roky se všechny země střídají.\n\nÚčastníci:\n\nVítěz obdrží finanční ocenění ve výši 5 000 eur a organizace podporuje překlad jeho knih a propaguje je.\n\nVítězové za rok 2009 byli oznámeni v listopadu 2009.\n\n\nVítězové za rok 2009 byli oznámeni 18. listopadu 2010.\n\n\nVítězové za rok 2009 byli oznámeni 11. října 2011.\n\nCeremoniál udílení cen se odehrál v Bruselu 22. října 2012.\n\n\nJména vítězů byla oznámena 26. září 2013. Ceremoniál se odehrál v Bruselu 26. listopadu 2013.\n\n\nOcenění byli vyhlášeni 8. října 2014.\n\n\nVítězové byli vyhlášeni v dubnu 2015 na londýnském knižním festivalu.\n\n\n\n\n"}
{"id": "1031033", "url": "https://cs.wikipedia.org/wiki?curid=1031033", "title": "Buky v Kopanině", "text": "Buky v Kopanině\n\nBuky v Kopanině je dvojice památných stromů buků lesních (\"Fagus sylvatica\"), která roste na severním okraji obce Kopanina, nad úvozovou cestou nad posledním stavením. Stromy rostou těsně vedle sebe a tvoří společnou korunu. Mezi nimi se nachází křížek na kamenném podstavci. Mohutné koruny stromů sahají do výšky 24 m a 23 m, obvody kmenů měří 381 cm a 364 cm (měření 2003). Buky jsou chráněny od roku 1986 jako krajinná dominanta, součást kulturní památky a stromy s významným vzrůstem.\n\n\n"}
{"id": "1031036", "url": "https://cs.wikipedia.org/wiki?curid=1031036", "title": "Stračovský bor", "text": "Stračovský bor\n\nStračovský bor (296 m n. m.) je vrch v okrese Hradec Králové Královéhradeckého kraje. Leží asi 1,5 km jižně od obce Stračov, na pomezí katastrálních území obce Stračov a vsi Stračovská Lhota.\n\nGeomorfologicky vrch náleží do celku Východolabská tabule, podcelku Cidlinská tabule a okrsku Nechanická tabule.\n"}
{"id": "1031038", "url": "https://cs.wikipedia.org/wiki?curid=1031038", "title": "Midrešet Ruppin", "text": "Midrešet Ruppin\n\nMidrešet Ruppin ( מדרשת רופין, Midreshet Ruppin, též ha-Merkaz ha-akademi Ruppin, המרכז האקדמי רופין, \"Ruppinovo akademické centrum\") je vzdělávací komplex a obec v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 29 metrů v izraelské pobřežní planině, respektive Šaronské planině v regionu Emek Chefer (Cheferské údolí).\n\nNachází se na jižním okraji vesnice Kfar Monaš, cca 6 kilometrů od břehu Středozemního moře, cca 30 kilometrů severovýchodně od centra Tel Avivu, cca 50 kilometrů jižně od centra Haify a 10 kilometrů jižně od města Chadera. Midrešet Ruppin obývají Židé, přičemž osídlení v tomto regionu je etnicky převážně židovské.\n\nNa dopravní síť se obec napojena pomocí lokální silnice číslo 5711, jež západně odtud ústí do dálnice číslo 4.\n\nMidrešet Ruppin byl založen v roce 1948. Podle jiného zdroje došlo k založení roku 1949. Cílem nové instituce bylo poskytnout administrativní vzdělání obyvatelům izraelských vesnických sídel. V roce 1975 získala škola licenci pro akademický program. V roce 1981 potvrdili izraelský prezident Jicchak Navon a ministr Zevulun Hammer, že absolventi školy mají nárok na titul bakaláře zpětně od roku 1979. V roce 1993 vzniklo oddělení ekonomie a účetnictví a získalo licenci v následujícím roce. V roce 1997 přibyl bakalářský program Business Administration pro manažery. V období let 1992–1995 vedení školy změnilo její zaměření, z původní orientace na venkovské obyvatelstvo na celou izraelskou populaci. V roce 1995 bylo založeno oddělení behaviorálních věd. V roce 1996 vznikla Škola sociálních věd a managementu, do které byla začleněna všechna výše uvedená oddělení. Téhož roku zde vznikla i strojírenská škola ve spolupráci s Coventry University, nabízející kurzy v angličtině. Roku 1997 zde Rani Idan založil i školu námořních studií. Počátkem 21. století se v Midrešet Ruppin uvádí celkem cca 2500 studentů ve čtyřech oborech. V roce 2007 získal ústav i licenci pro dva magisterské obory, MBA – Business Administration a MA – imigrace a sociální integrace.\n\nKoncem 90. let škola čelila ekonomickým potížím, které vrcholily v roce 2001. Došlo pak ke změně organizační struktury a financování. Od roku 2002 funguje tato instituce v novém modelu. V lednu 2004 získala škola licenci na udělování titulů B. Tech, od roku 2005 i B. Sc.\n\nŠkola je pojmenována podle Arthura Ruppina.\n\nMidrešet Ruppin má v Izraeli, jako některé další vzdělávací komplexy, charakter administrativně samostatné obce. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo. K 31. prosinci 2014 zde žilo 481 lidí.\n\n\n"}
{"id": "1031052", "url": "https://cs.wikipedia.org/wiki?curid=1031052", "title": "Ludvík z Casorie", "text": "Ludvík z Casorie\n\nLudvík z Casorie (11. března 1814, Casoria - 30. března 1885, Neapol) byl italský římskokatolický kněz, člen Řádu menších bratří a zakladatel řeholních kongregací Františkánských sester alžbětinek a Šedých bratrů lásky.\n\nNarodil se 11. března 1814 v Casorii, jako Arcangelo Palmentieri, a vyučil se truhlářem. Dne 1. července 1832 vstoupil do noviciátu františkánů a přijal jméno Ludvík. Krátce po jeho svěcení učil mladší členy františkánského řádu v klášteře Svatého Petra v Neapoli filosofii a matematiku.\n\nPoté se brzy pustil do práce o chudé a potřebné, založení výdejen a sirotčinců. Roku 1852 otevřel školu pro africké chlapce a dívky vykoupené z otroctví. Také pracoval na zajištění péče o starší členy svého řádu.\n\nNa základě doporučení svých nadřízených najít dalších osoby, jimž by mohl svěřit tuto práci, roku 1859 zavedl společenství mužů jako řeholní kongregaci Třetího řádu Svatého Františka v San Pietro. Staly se známý jako Šedí bratři lásky (Italsky \"Frati Bigi della Carità\") z důvodu tradiční šedavé nebo popelavé barvě františkánského hábitu. O tři roky později zavedl též sbor žen, jako Františkánské sestry alžbětinky (\"Suore Elisabettiane Bigie\"), které patří pod ochranu Svaté Alžběty Durynské, jedné z prvních členů Třetího řádu Svatého Františka.\n\nBratři byli formálně schváleny Svatým stolcem roku 1877, a od té doby se jejich práce rozšířila do Spojených států amerických, kde sloužily italsko-amerických komunitám v New Jersey. Bratři byla rozpuštěni roku 1971 z důvodu malého počtu členů. Nová skupina mužů a žen jsou v současnosti v procesu formování.\n\nFrantiškánské sestry alžbětinky v současné době působí v Itálii, USA, Etiopii, Indii, Panamě a na Filipínách.\n\nDevět let před jeho smrtí, byl napadem vážným a bolestivým onemocněním, z kterého se nikdy nezotavil. Zemřel 30. března 1885 v Neapoli.\n\nProces svatořečení byl představen v Římě za několik měsíců od jeho smrti. Blahořečen byl 18. dubna 1993 papežem Janem Pavlem II.\n\nDne 15. dubna 2014 byl vydán dekret o zázraku na jeho přímluvu. Svatořečen byl 23. listopadu 2014.\n\n"}
{"id": "1031054", "url": "https://cs.wikipedia.org/wiki?curid=1031054", "title": "Dějiny světla", "text": "Dějiny světla\n\nDějiny světla je kniha spisovatele Jana Němce. Dílo pojednává o českém fotografovi Františku Drtikolovi. Vyšlo roku 2013 v nakladatelství Host a v druhém vydání v roce 2014. Knihy se v Česku prodalo více než 7000 výtisků.\n\nRománová freska spojená s bildungsrománem je psaná v netypické du-formě. Chronologický děj zahrnuje víc než půl století života Františka Drtikola. Odehrává se v příbramských stříbrných dolech, secesním Mnichově a předválečné i prvorepublikové Praze. Drtikolovy osudy popisuje od jeho dětství, přes učednická a studijní léta až k budování kariéry. Kromě všech zásadních životních událostí se věnuje i fotografovu příklonu k duchovním naukám Východu a mystice. Postavy mají reálné předobrazy a popisované události jsou historicky doložitelné. Autor tak zachoval skutečnost a fabuluje pouze v oblastech vnitřního života umělce. \n\nSvětlo v původním i přeneseném významu hraje důležitou roli. Tento motiv odkazuje na Drtikolovu uměleckou tvorbu založenou na světelné kompozici a práci s kontrasty, světlem, stínem i tmou. Němec v románu líčí okolnosti vzniku nejslavnějších Drtikolových děl. Světlo je v knize popisováno též v duchovním smyslu.\n\nDo románu autor začlenil i autentický materiál – kapitola Intermezzo založená na Drtikolových válečných denících a dopisech a přepis stručné autobiografie, kterou Drtikol napsal pro úřady v souvislosti s přijetím do Svazu československých výtvarných umělců.\n\nPodle románu by měl vzniknout i film, práva má společnost Negativ, režisérem filmu by mohl být Tomáš Luňák. Rozhlasovou podobu románu nastudoval v režii Lukáše Kopeckého Michal Bumbálek.\n\n\n"}
{"id": "1031055", "url": "https://cs.wikipedia.org/wiki?curid=1031055", "title": "Pánevní orgány", "text": "Pánevní orgány\n\nPánevní orgány je souhrnné označení pro orgány nacházející se v oblasti pánve člověka. Jedná se o močový měchýř, pohlavní orgány (prostata, varlata, děloha, vaječníky, vejcovody) a konečník.\n"}
{"id": "1031060", "url": "https://cs.wikipedia.org/wiki?curid=1031060", "title": "Ylli Sallahi", "text": "Ylli Sallahi\n\nYlli Sallahi (* 6. duben 1994, Skenderaj, Srbsko a Černá Hora) je rakouský fotbalový obránce momentálně působící v německém klubu Karlsruher SC. Hraje na postu levého obránce.\n\nYlli Sallahi se narodil v Skenderaji v kosovsko-albánské rodině. Když mu bylo 8 měsíců, rodiče se s ním odstěhovali do Rakouska. Zde hrál za místní klub Kapfenberger SV.\n\nV roce 2011 podepsal smlouvu s Bayernem Mnichov. V A-týmu FC Bayern Mnichov debutoval 5. dubna 2014 proti FC Augsburg (výhra 1:0). Díky tomuto startu na konci sezony 2013/14 německé Bundesligy se mohl radovat ze zisku titulu.\n\nV prosinci 2014 podepsal kontrakt s klubem Karlsruher SC, který nabyl platnoti od 1. ledna 2015 a měl platnost do června 2018.\n"}
{"id": "1031061", "url": "https://cs.wikipedia.org/wiki?curid=1031061", "title": "Juanmi", "text": "Juanmi\n\nLuismi může znamenat:\n\n"}
{"id": "1031062", "url": "https://cs.wikipedia.org/wiki?curid=1031062", "title": "Juanmi (1993)", "text": "Juanmi (1993)\n\nJuan Miguel Jiménez López známý i jako Juanmi (* 20. května 1993, Coín, Španělsko) je španělský fotbalový útočník a reprezentant, od července 2016 hráč klubu Real Sociedad.\n\nJuanmi byl členem španělských mládežnických reprezentací. S výběrem do 19 let vyhrál Mistrovství Evropy U19 v letech 2011 i 2012.\n\nV A-mužstvu Španělska přezdívaném \"La Furia Roja\" debutoval 31. 3. 2015 v Amsterdamu v přátelském zápase proti týmu Nizozemska (prohra 0:2).\n\n"}
{"id": "1031073", "url": "https://cs.wikipedia.org/wiki?curid=1031073", "title": "Gomer (Jáfetův syn)", "text": "Gomer (Jáfetův syn)\n\nGomer byl jedním ze sedmi synů biblického praotce Jáfeta. Protože se ve výčtu uvádí jako první, je považován za nejstaršího syna. Jeho dědečkem byl Noe, praotec starověkých národů.\nVýznam jména je nejspíš \"dokončený\" (kompletní). Je považován za praotce Cimbrů a ostatních větví národů příbuzných s pozdějšími Kelty.\n\nV Ezechieli 38 je Gomer spojen s domem Togarmy ve vojsku Góga, předního knížete Mešeku a Túbalu. Gógem je myšlen mocný nepřítel ze severu, který v \"posledních dnech\" napadne Izrael, ale bude zničen.\n"}
{"id": "1031074", "url": "https://cs.wikipedia.org/wiki?curid=1031074", "title": "Natallia Sudlianková", "text": "Natallia Sudlianková\n\nNatallia Sudlianková-Ševková (: \"Наталья Судленкова-Шевко\"; *9. června 1964, Bělorusko) je česká novinářka běloruského původu. V prosinci roku 1999 jí byl udělen azyl v České republice z politických důvodů. Píše rusky a v češtině. Působila na rádiu Svobodná Evropa, přispívá do časopisu Týden a do Lidových novin. \nJe také pražskou dopisovatelkou ruského deníku „Izvestija”, šéfredaktorkou české verze časopisu „Rusko v globální politice” ( Russia in Global Affairs, Россия в глобальной политике) a ruskojazyčných novin Pražský Telegraf. Angažovala se i v politice.\n\n"}
{"id": "1031092", "url": "https://cs.wikipedia.org/wiki?curid=1031092", "title": "Suso (fotbalista)", "text": "Suso (fotbalista)\n\nJesús Joaquín Fernández Sáez de la Torre zkráceně Suso (* 19. listopadu 1993, Cádiz, Španělsko) je španělský fotbalový záložník i fotbalový útočník v současnosti hrající za španělský klub Sevilla FC, kde je na hostování z klubu AC Milán též hraje za španělskou reprezentaci.\n\n\n\n\n\nSuso byl členem španělských mládežnických reprezentací. S výběrem do 19 let vyhrál Mistrovství Evropy hráčů do 19 let 2012 v Estonsku (finálová výhra 1:0 nad Řeckem).\n\n"}
{"id": "1031093", "url": "https://cs.wikipedia.org/wiki?curid=1031093", "title": "Ana Milenković", "text": "Ana Milenković\n\nAna Milenković (srbskou cyrilicí \"Ана Миленковић\"; * 19. dubna 1980 Bělehrad, SR Srbsko, Socialistická federativní republika Jugoslávie, dnes Srbsko) je srbská zpěvačka a členka dívčí hudební skupiny Beauty Queens.\n\nNarodila v Bělehradě 19. dubna 1980. Objevila se jako sólista na mnoha festivalech Bělehradské jaro (2000), festival Budva (2001), Eurosong (2004) a festival Zrenjanin (2004). V roce 2005 nastoupila do kapely \"Blah Blah Band\". Úspěšně se účastnili soutěží \"Beovizija 2006\" a \"2007\". V roce 2006 vyhrála ocenění \"Nejlepší nováček\". Pracovala také s předními hudebníky ze Srbska a Černé Hory. Pracovala jako náhradní vokalistka pro velkou popovou hvězdu Zdravka Colica a velmi populárního zpěváka Vlada Georgieva.\n\n\n\n"}
{"id": "1031099", "url": "https://cs.wikipedia.org/wiki?curid=1031099", "title": "Assassin's Creed: Lineage", "text": "Assassin's Creed: Lineage\n\nAssassin's Creed: Lineage je série třích krátkometrážních filmů založených na motivy videohry \"Assassin's Creed II\". Vytvořila je společnost Ubisoft a první díl byl vydán 26. října 2008 na YouTube. Cílem filmu je propagace hry, avšak i první pokus Ubisoftu o vytvoření filmu ve filmovém průmyslu.\n\nFilmy režíroval kanadský režisér Yves Simoneau.\n\nDějově se jedná o prequel k videohře \"Assassin's Creed II\". Soustředuje se na Giovanniho Auditore, otce herní hlavní postavy Ezia Auditore da Firenze.\n\nGiovanni je zabiják žijící v 15. století v Itálii během renesance. Jedna z rodin chce zničit sjednocenou Itálii zničením rodu Medici. Jako zabiják musí čelit této hrozbě a předvést vinné strany před spravedlnost. Příběh představuje situaci před \"Assassin's Creed II\", nepřátele, Giovanniho, tak jeho syna Ezia.\n\nFilmy a hry mají stejné obsazení. Všichni herci (s výjimkou Devona Bostika) byli zachyceni, jejich tváře oskenovány a hlasy zaznamenány pro použití do videoher.\n\n"}
{"id": "1031101", "url": "https://cs.wikipedia.org/wiki?curid=1031101", "title": "Assassin's Creed Chronicles: China", "text": "Assassin's Creed Chronicles: China\n\nAssassin's Creed Chronicles: China vyšla 21. dubna 2015 na Xbox One, PlayStation 4 a PC jako singleplayer. Hra je tzv. 2,5D, tedy kombinací bočního 2D a částečně i 3D pohledu do hloubky. K dispozici jsou nové kostýmy, vybavení a zbraně jako třeba meč Fleur de Lys.\n\nDěj se odehrává v roce 1526 v Číně a sleduje hlavní protagonistku hry Shao Jun, která je posledním členem čínského bratrstva asasínů. Hra se odehrává po smrti Ezia Auditore, potom co vycvičil Shao Jun, která ho ve Florencii navštívila (film ), a bude sledovat její touhu po pomstě.\n\nAssassin's Creed Chronicles: China je jednou ze tří her z . Dále tu jsou hry a , které vyšly později.\n"}
{"id": "1031103", "url": "https://cs.wikipedia.org/wiki?curid=1031103", "title": "Umut Bulut", "text": "Umut Bulut\n\nUmut Bulut (* 15. března 1983, Yeşilhisar, Turecko) je turecký fotbalový útočník a reprezentant. Od roku 2016 hraje v tureckém klubu Kayserispor.\nMimo Turecko působil na klubové úrovni ve Francii.\nUmut Bulut nastupoval za turecké mládežnické výběry od kategorie do 19 let.\n\nV A-týmu Turecka debutoval 5. 6. 2007 v přátelském utkání s Brazílií (remíza 0:0), nastoupil v základní sestavě.\n\n"}
{"id": "1031107", "url": "https://cs.wikipedia.org/wiki?curid=1031107", "title": "Mehmet Topal", "text": "Mehmet Topal\n\nMehmet Topal (* 3. března 1986, Malatya, Turecko) je turecký fotbalový záložník a reprezentant. Od roku 2012 hraje v tureckém klubu Fenerbahçe SK. Účastník EURA 2008 v Rakousku a Švýcarsku.\nMimo Turecko působil na klubové úrovni ve Španělsku.\n\n4. dubna 2015 jel se spoluhráči autobusem večer z utkání na hřišti Çaykuru Rizespor (výhra Fenerbahçe 5:1) na letiště, klubový autobus byl napaden střelbou z lovecké pušky neznámého útočníka. Zraněn byl řidič, ostatní vyvázli bez zranění. Začalo vyšetřování, v Turecku se také odložilo jedno celé ligové kolo (a pohárové zápasy).\n\nMehmet Topal nastupoval za turecké mládežnické výběry od kategorie do 19 let.\n\nV A-týmu Turecka debutoval 6. 2. 2008 v přátelském utkání se Švédskem (remíza 0:0).\n\n"}
{"id": "1031110", "url": "https://cs.wikipedia.org/wiki?curid=1031110", "title": "Bohuslav Mikeš", "text": "Bohuslav Mikeš\n\nBohuslav Mikeš (17. ledna 1934, Praha – 1. listopadu 2003) byl český výtvarný umělec.\n\nMikeš se narodil v Praze v rodině českolipského legionáře. Po skončení druhé světové války se v roce 1945 přestěhoval s rodiči do obce Sosnová. Po ukončení základní školy začal studovat Uměleckou průmyslovou školu sklářskou v Kamenickém Šenově a pak pokračoval ve studiu na Vysoké škole uměleckoprůmyslové v Praze, kterou ukončil roku 1954. Ve svém výtvarném projevu byl částečně ovlivněn grafickým projevem akademického malíře Františka Tichého.\n\nK jeho nejznámějším dílům patří kromě portrétní tvorby dvě nástěnné fresky v kavárně Split v České lípě s motivem jadranských přístavů Split a Brač, dále plakáty k divadelní hře Karla Čapka \"Matka\" a k Shakespearově hře \"Richard III.\", za které získal prestižní ocenění Akademie výtvarných umění, ilustrace k románu Roberta Louise Stevensona \"Poklad na ostrově\", stylová úprava interiéru restaurace U Zlaté konvice na Staroměstském náměstí s nástěnnými malbami s erby a historickými podobami sedmadvaceti popravených českých pánů, vůdců Stavovského povstání, nebo doplnění interiéru hotelu Imperial v Karlových Varech rozměrným triptychem s výjevem pověsti o založení města Karlem IV.\n\n \n"}
{"id": "1031112", "url": "https://cs.wikipedia.org/wiki?curid=1031112", "title": "Maximilian Aichern", "text": "Maximilian Aichern\n\nMons. Maximilian Aichern (* 26. prosince 1932, Vídeň) je rakouský římskokatolický kněz, emeritní biskup Lince a člen Řádu svatého Benedikta.\n\nNarodil se 26. prosince 1932 ve Vídni, jako syn Maxe a Franzisky Aichernových. Navštěvoval gymnázium a roku 1951 odmaturoval. Původně měl převzít podnikání svých rodičů, ale jeho sestra ho převzala za něj. Roku 1954 vstoupil do benediktinského kláštera svatého Lamberta ve Štýrsku. Poté studoval v Salzburgu a na Papežském ateneum sv. Anselma v Římě.\n\nDne 9. července 1959 byl vysvěcen na kněze. Na začátku byl kaplanem ve St. Lambrechtu a učitelem náboženství na odborné škole v Murau. Roku 1964 se stal opatem koadjutorem a v letech 1977 až 1982 byl opatem kláštera.\n\nV květnu 1981 mu bylo oznámeno že by se mohl stát biskupem Lince, ale on odmítl. Souhlasil až v prosinci téhož roku a dne 15. prosince 1981 jej papež Jan Pavel II. oficiálně jmenoval biskupem Lince. Biskupské svěcení přijal 17. ledna 1982 z rukou kardinála Franze Königa a spolusvětiteli byli biskup Franz Sales Zauner a biskup Alois Wagner.\n\nDne 18. května 2005 byla papežem Benediktem XVI. přijata jeho rezignace na post biskupa Lince; šlo o předčasnou rezignaci, tři roky před dosažením kanonického věku.\n\n"}
{"id": "1031115", "url": "https://cs.wikipedia.org/wiki?curid=1031115", "title": "Güray Vural", "text": "Güray Vural\n\nGüray Vural (* 11. června 1988, Afyonkarahisar, Turecko) je turecký fotbalový záložník. Od roku 2012 hraje v tureckém klubu Akhisar Belediyespor.\n\nV roce 2012 přestoupil po vypršení smlouvy jako volný hráč z Denizlisporu do jiného tureckého klubu Akhisar Belediyespor.\n\nGüray Vural nastupoval za turecký mládežnický výběr do 21 let.\n\n"}
{"id": "1031118", "url": "https://cs.wikipedia.org/wiki?curid=1031118", "title": "Jan Herink", "text": "Jan Herink\n\nJan Herink (18. března 1918, Praha – 27. července 2012, tamtéž) byl český malíř, grafik a ilustrátor.\n\nAkademický malíř Jan Herink byl žákem Cyrila Boudy s Oldřicha Blažíčka. V letech 1939–1940 vedl Topičovu knižní edici a zároveň pro toto nakladatelství vytvářel reklamy, prospekty a plakáty. Roku 1941 začal spolupracovat s nakladatelstvím Vyšehrad a navrhoval obálky a knižní úpravy, ilustroval kalendáře, dětské knížky a dětské časopisy (například \"Dětská neděle\" nebo \"Radostné mládí\"). V letech 1954-1960 pracoval jako výtvarný redaktor hudebního nakladatelství Supraphon, vytvářel obálky a ilustrace pro řadu učebnic hudební teorie. a roku 1956 vypravil balet Jana Hanuše \"Sůl nad zlato\" v Národním divadle. \n\nPůsobil také jako učitel výtvarné výchovy a deskriptivní geometrie (1947-1949 na pražském Arcibiskupském gymnáziu a 1964-1978 v Lidové škole umění).\n\nZ knižních ilustrací jsou nejznámější:\n\n"}
{"id": "1031119", "url": "https://cs.wikipedia.org/wiki?curid=1031119", "title": "Himlštejn", "text": "Himlštejn\n\nHimlštejn je zřícenina hradu na výrazném vrcholu Nebesa asi jeden kilometr severozápadně od obce Stráž nad Ohří v nadmořské výšce 638 metrů v Doupovských horách v okrese Karlovy Vary. Dochovaly se z něj zejména portály dvou bran, část obytné věže, fragmenty paláců a opevnění. Od roku 1964 je chráněn jako kulturní památka.\n\nOkolí hradu spravované proboštstvím v Boči patřilo do roku 1357 benediktinskému klášteru v Postoloprtech a potom se stalo součástí panství hradu Hauenštejn. Část tohoto panství získal Vilém z Ilburka a před rokem 1434 na něm nechal postavit hrad, který nazval \"Himmelstein \"(Nebeská skála) jako protiklad k sousední osadě Peklo. Vilém získal ještě před rokem 1437 i zbývající část hornohradského panství, přesídlil na tamější hrad a na Himlštejně poté sídlil jen purkrabí. Pravděpodobně v letech 1448–1449 Vilém oba hrady prodal rytíři Jindřichu z Weidenu, ale už v roce 1470 se uvádí jako jejich majitel Hylprant Satanéř z Drahovic.\n\nJeho syn Oldřich zdědil Himlštejn a před rokem 1497 ho nechal přestavět. Oldřich zemřel po roce 1507 a jeho sedm synů hrad roku 1528 prodalo Jindřichu Šlikovi z Holejče. Ten téhož roku zemřel a hrad později získal jeho starší syn Kašpar. Na hradě pravděpodobně nebydlel, neudržoval ho a za účast na v odboji českých stavů proti Ferdinandovi I. musel svobodné panství se zpustlým hradem převést v manství a pod léno králi. Až král Maxmilián na žádost Kašparova syna Bedřicha hrad z manství roku 1574 propustil a hrad byl opraven. Bedřich hrad prodal roku 1588 Šimonu Ungnadovi ze Sonneku a ten roku 1592 Kryštofu z Fictumu a na Klášterci. Hrad přestal být po připojení ke kláštereckému panství obýván a roku 1653 je již zmiňován pouze hradní vrch.\n\nPřístupová cesta hluboko pod hradním jádrem překonala příkop a prošla bránou postavenou při přestavbě na konci patnáctého století. Vlastní brána se nedochovala, ale zůstaly fragmenty části zdiva k ní přistavěné strážnice. Cesta potom vystoupila k další bráně, jejíž oblouk se dochoval dosud. Brána se uzavírala vraty se závorou, po které zůstala kapsa ve zdi. Z jedné strany bránu chránila mělká bašta a z druhé strany k ní byla přistavěna obytná věž, která je dnes nejvýraznějším zbytkem hradu. Dochoval se z ní suterén, většina přízemního zdiva a fragment zdiva prvního patra.\n\nV těsné blízkosti druhé brány hradbu prolomila menší dochovaná brána, která zpřístupňovala parkán a umožňovala do něj zavážet děla. Parkán vznikl stavbou zdi z nasucho kladených kamenů. V prostoru nad první bránou hradba vybíhala v mohutnou lichoběžníkovou baštu. Zeď podobné konstrukce spojovala obytnou věž s první bránou a chránila tak přístupovou cestu od jihu.\n\nTeprve za věží začíná stavba původního hradu z první poloviny patnáctého století. Za částečně dochovaným příkopem se nacházelo protáhlé předhradí bez dochovaných staveb. Terén za předhradím stoupá k vrcholu kopce s hradním jádrem, ve kterém se dochovaly pouze drobné zbytky dvou obdélných budov.\n\nPoloha hradu je reakcí na rozvoj účinného dělostřelectva během husitských válek, kdy stavitel zareagoval upřednostněním obranné složky před obytnou funkcí umístěním hradu na vrchol neohrozitelný palbou děl.\n\nZřícenina hradu je přístupná po cestě značené zelenou turistickou značkou. Ze Stráže nad Ohří cesta stoupá úbočím Nebeského vrchu k rozcestníku Nebesa. Odtud vede na vrchol se zříceninou významová odbočka. Celková délka cesty je od nádraží ve Stráži 2,5 km.\n\n\n"}
{"id": "1031122", "url": "https://cs.wikipedia.org/wiki?curid=1031122", "title": "Miroslav Váša", "text": "Miroslav Váša\n\nMiroslav Váša (16. května 1920, České Budějovice – 14. srpna 1996, Praha) byl český malíř, grafik a ilustrátor. Věnoval se především knižním ilustracím a návrhům knižních obálek a také užité a propagační grafice.\n\n\n"}
{"id": "1031124", "url": "https://cs.wikipedia.org/wiki?curid=1031124", "title": "Julieta Bukuvalaová", "text": "Julieta Bukuvalaová\n\nJulieta Bukuvalaová, (* 28. srpen 1983 Ioánnina, Řecko) je reprezentantka Řecka v judu.\n\nS judem začala v 8 letech v Ioánnině. V roce 1999 se přesunula do Athén, kde začala spolupracovat s Ioanem Petrovem. Její výkonnost šla nahoru s blížícími se olympijskými hrami v Athénách, kde startovala jako domácí reprezentantka, ale vypadla v prvním kole.\n\nPrakticky celou svojí kariéru zápasila s vahou. Úspěšnější byla v lehké váze kam však složitě shazovala. Po neúspěšné kvalifikaci na olympijské hry v Pekingu začala spolupracovat s Jorgosem Buntakisem a v roce 2012 se kvalifikovala na olympijské hry v Londýně. Do druhého kola se však neprobojovala.\n\n"}
{"id": "1031125", "url": "https://cs.wikipedia.org/wiki?curid=1031125", "title": "Brazilský proud", "text": "Brazilský proud\n\nBrazilský proud ( Brazil Current) je teplý oceánský proud který se odděluje z Jižního rovníkového proudu a teče podél brazilského pobřeží jižním směrem asi od 9° po 38° jižní zeměpisné šířky. Je poměrně slabý a jen povrchový, je omezený na vodní sloupec o hloubce cca 100 až 200 m; na živiny je chudý. Přepravuje za sekundu asi 10 000 000 m³ vody která mívá průměrnou salinitu 36 ‰ a její teplota směrem k jihu klesá z 27 na 19 °C.\n\nJeho počátek je kladen k nejvýchodnějšímu místu jihoamerického kontinentu, k mysu sv. Rocha ( Cape São Roque), kde se přitékající Jižní rovníkový proud dělí na dvě větve. Jedna směřuje severozápadním směrem kolem Guyan, Surinamu a Venezuely do Karibského moře. Druhá větev, Brazilský proud, se stáčí jižním směrem. Teče podél brazilského poběží, v místech s dlouhým kontinentálním šelfem se od něho vzdaluje. Přibližně u rozlehlého ústí toku Río de la Plata se setkává s protisměrným studeným Falklandským proudem. Brazilský proud se v tom místě štěpí do dvou větví, ta menší se otáčí k severu a vytváří recirkulaci, druhá pokračuje k jihu a spojuje se s Falklandským proudem. Přibližně na 40° jižní šířky se Brazilský i Falklandský proud spojují, stáčejí se k východu a pokračují jako Jihoatlantský spojovací proud který ústí u jihu Afriky do Benguelského proudu. \n\nPřibližně ve dvanáctiměsíčním intervalu soutok Brazilského a Falklandského proudu osciluje od 45° po 54° jižní šířky a dochází tak k silnému ovlivňování subarktické oblastí. Tyto změny mají na svědomí vznik tlakových výší a níží jakož i teplých a studených front které jsou také dávány do souvislosti s výskytem El Niño a jižní oscilace a podstatně ovlivňují počasí v jižním Atlantiku.\n"}
{"id": "1031126", "url": "https://cs.wikipedia.org/wiki?curid=1031126", "title": "Homelský rajón", "text": "Homelský rajón\n\nHomelský rajón (bělorusky \"Гомельскі район\", ukrajinsky \"Гомельський район\", rusky \"Гомельский район\") je územně-správní jednotkou na východě Homelské oblasti v Bělorusku. Administrativním centrem rajónu je město Homel (bělorusky \"Гомель\", rusky \"Гомель\").\n\nDnes v rajónu existuje 20 obecních rad a 1 městská rada — Boľšjevikskij\n\nRozloha rajónu je necelých 1 956 km². Území rajónu převážně pokrývají nížiny, většina se nachází na hranicích Homelského Polesí jako Dněprská nížina, v severo-západní části se rozkládá Čačerská rovina. Celkem 93 % území rajónu se nachází v průměrné nadmořské výšce 120-140 metry nad mořem. Nejvyšší bod měří 160 m (bod na východě od vesnice Zjabrovka), nejnižší měří 111 m (řeka Sož).\n\nNa území rajónu se nachází 52 rašelinišť s celkovými zásobami 9 520 000 tun rašeliny, největšími bažinami jsou Vodopoj, Kobyljanskaje, Žjerjebno-Pošadinoje. Dále jsou zde 2 naleziště hlíny — Budisčanskoje a Jerjominskoje a 4 ložiska písku — Budisčanskoje, Osovcovskoje, Gadičjevskoje a Jerjominskoje.\n\nHlavní řekou je Sož, která protéká od severo-východu k jihu, levými přítoky jsou Ipuť, Horopuť, Těrjucha, Uť, Němyľnja, Bykovka a pravými přítoky řeky Uzu a Ivoľku. Hustota říční sítě je 0,35 km/km². Délka odvodňovací sítě je 6 500 kilometrů.\n"}
{"id": "1031128", "url": "https://cs.wikipedia.org/wiki?curid=1031128", "title": "Projekt 10750", "text": "Projekt 10750\n\nProjekt 10750 Sapfir (v kódu NATO třída Lida) je třída malých pobřežních minolovek sovětského námořnictva z doby studené války. Po rozpadu SSSR plavidla převzalo ruské námořnictvo, přičemž bylo postaveno devět lodí a další nebyly dokončeny. Dvě jednotky hluboce modernizované verze projekt 10750E objednalo námořnictvo Kazachstánu.\n\nTřídu vyvinula konstrukční kancelář CMKB Almaz a stavbu zajišťuje loděnice Sredně-Něvskij v Petrohradu. V letech 1986–1996 bylo pro sovětské a ruské námořnictvo postaveno devět minolovek této třídy. Dalších šest nebylo dokončeno.\n\nV roce 2013 byly na výstavě IMDEX 2013 v Petrohradě objednány dvě minolovky vylepšené verze projekt 10750E pro námořnictvo Kazachstánu. Plavidla se mimo jiné liší použitými západními systémy. Kýl prototypu \"Alatau\" byl založen 31. července 2014 a minolovka byla na vodu spuštěna 30. října 2015. Do služby vstoupila v červnu 2017.\n\nMinolovka jsou vyrobeny ze skelných laminátů a plastických hmot. Výzbroj tvoří jeden 30mm kanón AK-306 a osm přenosných protiletadlových řízených střel 9K310 Igla. Pohonný systém tvoří dva diesely 3KD6SN o výkonu 300 hp. Lodní šrouby jsou dva. Nejvyšší rychlost dosahuje 12 uzlů.\n\nTrup byl postaven z plastových kompozitů. Jsou vybavena bojovým řídícím systémem Diez-1750E, navigačním radarem a sonarem Teledyne Reson SeaBat. K vyhledávání a likvidaci min slouží bezposádkové systémy Allister 9, K-Ster Inspektor a K-Ster Mine Killer. Výzbroj tvoří 30mm kanón АК-306, jeden 12,7mm kulomet a čtyři přenosné protiletadlové řízené střely 9K38 Igla. Minolovky pohánějí dva diesely MAN D2866 LXE20, každý o výkonu 190 kW, pohánějící dva lodní šrouby. Manévrovací schopnosti zlepšuje příďové dokormidlovací zařízení. Nejvyšší rychlost dosahuje 12 uzlů. Dosah je 650 námořních mil.\n\n\n"}
{"id": "1031129", "url": "https://cs.wikipedia.org/wiki?curid=1031129", "title": "Jizerka (Lázně Libverda)", "text": "Jizerka (Lázně Libverda)\n\nJizerka je bývalá turistická chata vybudovaná v nadmořské výšce 515 metrů východně od obce Lázně Libverda ve Frýdlantském výběžku na severu Libereckého kraje České republiky. Stojí osamoceně na okraji lesa při červeně značené turistické trase z Lázní Libverdy na Hubertku a dále přes Tišinu až na Smrk. Vlastníky chaty Jizerka byli před druhou světovou válkou manželé Ella a Otto Riedelovi. Podle nich se objekt nazýval též \"Riedlova bouda\" () či zkráceně \"Riedlovka\". Po roce 1945 se z objektu po nákladné přestavbě stala podniková chata firmy Sepap Štětí. Po sametové revoluci sice areál několikrát změnil majitele, ale byl neustále v provozu. Stala se cílem výletů lázeňských hostů a v nočních hodinách díky svému tanečnímu sálu též místem vyhledávaným mládeží z oblasti Frýdlantska. Vlivem finančních machinací byl ovšem podnik uzavřen a od té doby chátrá.\n\nSoučástí areálu jsou dvě budovy, a sice samotná patrová chata Jizerka a jihozápadně od ní v devadesátých letech 20. století vybudovaný objekt vinárny. Západně od chaty se nachází asfaltový volejbalový kurt a chátrající brouzdaliště (o rozměrech 8 × 4 metry) spolu s bazénem majícím rozměry 8 × 13 metrů a prolézačkami. V objektu chaty se nacházel taneční sál, sauna či tenisový kurt.\n\nPro příznivce geocachingu se u objektu nachází cache označená „GC29R40“.\n"}
{"id": "1031130", "url": "https://cs.wikipedia.org/wiki?curid=1031130", "title": "Nashville (seriál)", "text": "Nashville (seriál)\n\nNashville je americký hudební televizní seriál. Tvůrcem seriálu je držitelka Oscara Callie Khouri. Seriál produkují R.J. Cutler, Callie Khouri, Dee Johnson, Steve Buchanan a Connie Britton. V seriálu hraje Connie Britton postavu Raynu Jaymes, legendární superstar country hudby. Na její paty však šlape Hayden Panettiere jako Juliette Barnes. Seriál měl premiéru na ABC 10. října 2012 a první epizodu sledovala přes 8,93 milionů diváků. Před premiérou byl pilotní díl dostupný na Hulu, iTunes a ABC.com.\n\nPilotní epizoda obdržela pozitivní ohlas u kritiků, zejména bylo chváleno psaní Callie Khouri, obsazení a vystoupení Connie Britton a Hayden Panettiere. Connie Britton byla nominovaná v kategorii Nejlepší herečka a Hayden Panettiere v kategorii Nejlepší vedlejší herečka na ceny na 70. ročníků udílení Zlatých glóbů, zatímco seriál byl nominovaný na cenu People's Choice a Writers Guild of America Awards. Connie Britton obdržela nominaci na Primetime Emmy Awards. Na 71. ročníku udílení Zlatých Glóbu obdržela Hayden Panettiere svojí druhou nominaci v kateogrii Nejlepší vedlejší herečka.\n\n9. května 2014 ABC obnovilo seriál pro 3. sérii, ta měla premiéru 24. září 2014. Po čtvrté řadě ABC seriál v květnu 2016 zrušila, autoři se však dohodli s countryovou televizní stanicí CMT, která objednala pátou řadu. Pátá řada měla premiéru 5. ledna 2017. Šestá a poslední řada se vysílala od 7. června do 26. července 2018. \n\nTvůrcem seriálu je Callie Khouri, držitelka Oscara za film Thelma a Louise v roce 1991 a v Nashvillu žila od roku 1978 do roku 1982.\n\n11. října 2011 odkoupilo ABC od Callie originální koncept seriálu. Filmař R. J. Cutler se připojil k projektu jako exkluzivní producent. Nashville je produkován Lionsgate Television a ABC Studios. ABC objednalo pilotní epizodu 27. ledna 2012. Ta bylo natočená v březnu 2012 a režíroval ji R. J. Cutler. 11. května 2012 zařadilo ABC seriál do svého programu.10. října 2012 měl seriál na stanici premiéru. Od čtvrté epizody se namísto Jima Parriotta připojila jako exkluzivní producentka Dee Johnson. 12. listopadu 2012 byla seriálu doobjednaná celá řada, která byla zkrácená o jednu epizodu samotnými producenty (problémy v produkci).\n\nPrvním oficiálním členem obsazení se stal 14. února 2012 britský herec Sam Palladio, 17. února australská herečka a zpěvačka Clare Bowen, 22. února herec Jonathan Jackson, 23. února držitel ceny Emmy Powers Boothe. 29. února bylo oznámeno, že k seriálu se připojuje Hayden Panettiere, která získala roli Juliette Barnes. Robert Widsom byl obsazen do role Colemana Carlise 1. března, 5. března Eric Close získal roli Teddyho Conrada. 6. března bylo oznámeno, že Connie Britton získal hlavní roli Rayny James, 40leté country superstar. 13. března 2012 se k obsazení připojil Charles Esten jako Deacon Claybourne.\n\nBěhem první sérii se k obsazení připojilo několik dalších herců. Judith Hoag se objevuje jako Tandy Hampton, sestra Rayny. Sylvia Jefferies hrála roli Juliette matky během první sérii. 29. srpna 2012 bylo oznámeno, že Kimberly Williams-Paisley se připojila k obsazení jako Margaret \"Peggy\" Kenter.\n\nPro druhou sérii bylo povýšeno na hlavní postavu hned několik rolí. Chris Carmack, který se objevil v šesti epizodách první série jako Will Lexington, který tají svojí homusexualitu. Lennon Stella a Maisy Stella, které hrají dcery Rayny. Aubrey Peeples a Chaley Rose se připojili k obsazení jako vedlejší role. Aubrey hraje Laylu Grant, novou zpěvačku v Nashvillu a Chaley Zoey, Scarlett kamarádku z dětství. Oliver Hudson byl obsazen do role výkonného ředitele nahrávacího studia Edgehill. Christina Chang získala roli Megan Vannoy, Will Chase roli Luka Wheelera a Charlie Bewley roli Charlese Wentwortha.\n\nPro třetí sérii, Will Chase a Oliver Hudson byli povýšení na hlavní postavy. Do role Sadie Stone byla obsazena držitelka ceny Tony Laura Benanti. Zpěvačka Brette Taylor byla obsazena do role Pam York a Alexa Pena-Vega jako Kiley, Gunnarova první láska. Tanečník Derek Hough se k obsazení připojil jako Noah West. Po přesunutí na stanici CMT bylo potvrzeno, že se Aubrey Peeples a Will Chase v seriálu neobjeví. Na druhou stranu bylo potvrzeno, že v páté řadě si zahraje Bridgit Mendler a to v roli Ashley Wilkenson, která je popisovaná jako sexy talentovaná internetová celebrita.\n\nExkluzivním hudebním producentem a skladatelem pro první sérii byl T-Bone Burnett manžel exkluzivní producentky a tvůrkyně seriálu Callie Khouri.Kvůli dalším projektům nebyl schopný pokračovat na seriálu a tal jeho práci převztal Buddy Miller.\n\n2. října 2012 bylo oznámeno, že Big Machine Recods vydá všechny cover a originální písničky, které v seriálu zazněly. Písničky jsou napsány Johnem Paulem Whitem z The Civil Wars, Hillary Lindsey a Elvisem Costello. 13. listopadu 2012 Big Machine oznámilo uveřejnění \"The Music of Nashville: Season 1 Volume 1\".\n\n\"The Music of Nashville: Season 1 Volume 2\" bylo vydáno 7. května 2013.Ve Velké Británii se vydal 23. září 2013 čtyř-diskový set \"The Music of Nashville, Season 1: The Complete Collection\". \"The Music of Nashville: Season 2, Volume 1\" se vydalo 10. prosince 2013.\n\nK digitálnímu stažení bylo vydáno 22. dubna 2014 album hudebních vystoupení v televizním speciálu \"Nashville: On the Record\". Další alba, která byla zveřejněna\n\n\"The Music of Nashville: Season 2, Volume 2\" bylo vydáno 6. května 2014.\n\n\"Christmas with Nashvilleː Season 2, Volume 2\" bylo vydáno 4. listopadu 2014. Na rozdíl od ostatních alb, písničky na vánočním albu nebyly slyšeny v seriálu (kromě „Baby, It's Cold Outside). Album \"The Music of Nashvilleː Season 3, Volume 1\" bylo vydáno 9. prosince 2014. \"The Music of Nashvilleː Season 3, Volume 2\" bylo vydáno 12. května 2015 a \"The Music of Nashvilleː Season 4, Volume 1\" byl vydáno 4. prosince 2015. Album \"Nashvilleː On the Record 3 (Live)\" byo vydáno 16. prosince 2015. Album \"The Music of Nashvilleː Season 4, Volume 2\" bylo vydáno 13. května 2016. Album \"Nashville: On the Record 3 (Live\") bylo vydáno dne 16. prosince 2015. Album \"The Music of Nashville: Season 4, Volume 2\" bylo vydáno 13. května 2016. Album \"The Music of Nashville: Season 5, Volume 1\" bylo vydáno 10. března 2017. Album \"The Music of Nashville: Season 5, Volume 2\" bylo vydáno 1. června 2017. Album \"The Music of Nashville: Season 5, Volume 3\" bylo vydáno 10. srpna 2017. Od šesté řady bylo vydáváno EP každý týden, které obsahovalo skladby z jednotlivého dílu. Album \"The Music of Nashville: Season 6, Volume 1\" bylo vydáno dne 23. února 2018. A poslední album \"The Music of Nashville: Season 6, Volume 2\" bylo vydáno dne 27. července 2018.\n\nV prvních epizodách seriálu soupeří Rayna Jaymes s Juliette Barnes. Rayna je \"Královna Country\", její poslední album se neprodává zrovna dobře a na její tour se hraje pro polovinu prázdných sedaček. Její nahrávací společnost navrhuje, aby vystupovala jako předzpěvačka na tour Juliette Barnes, mladé a sexy zpěvačky, která je nejlépe prodávanou zpěvačkou country-popu. Rayna, která nemá ráda Juliette hudbu odmítne a vezme svou do vlastních rukou. Konflikt nastává, když obě ženy chtějí jako kytaristu na svojí tour Deacona Claybourna, Rayny bývalou lásku. Rayny život se začne více komplikovat, když její otec, milionář a obchodník Lamar Wyatt přesvědčí jejího manžela, aby kandidoval na starostu Nashvillu.\n\nDalší epizody následují životy zpěvaček country hudby, především tří žen: country superstar Rayny Jaymes, problematické hvězdy Juliette Barnes a nováčka zpěvačky-skladatelky Scarlett O'Connor.\n\n\n"}
{"id": "1031132", "url": "https://cs.wikipedia.org/wiki?curid=1031132", "title": "Elmar Fischer", "text": "Elmar Fischer\n\nMons. Elmar Fischer (6. října 1936, Feldkirch) je rakouský římskokatolický kněz a emeritní biskup Feldkirchu.\n\nNarodil se 6. října 1936 ve Feldkirchu. V letech 1950/1955 studoval na odborné škole učitelů v rodném městě. Od roku 1962 začal studovat na Leopold-Franzens-Universität Innsbruck teologii. Roku 1969 získal doktorát z teologie.\n\nDne 29. června 1961 byl biskupem Brunem Wechnerem vysvěcen na kněze. Působil jako kaplan v Lustenau/Rheindorf a farní administrátor ve Sibratsgfällu. V letech 1970/1982 byl rektorem Studieninternates Marianum v Bregenzi a od roku 1974 do roku 1990 ředitelem diecézního institutu pro manželství, rodinu a život.\n\nDne 6. března 1989 byl biskupem Klausem Küngem jmenován generálním vikářem diecéze Feldkirch. Dne 27. února 1990 ho papež Jan Pavel II. jmenoval Prelátem Jeho Svatosti. Od 7. října 2004 byl stálým zástupcem biskupa Klause Künga, který byl apoštolským vizitátorem a později biskupem diecéze Sankt Pölten.\n\nDne 24. května 2005 byl zvolen biskupem Feldkirchu. Biskupské svěcení přijal 3. července 2005 z rukou biskupa Klause Künga a spolusvětiteli byli arcibiskup Alois Kothgasser a biskup Alfredo Schäffler.\n\nDne 15. listopadu 2011 papež Benedikt XVI. přijal jeho rezignaci na post biskupa Feldkirchu, z důvodu dosažení kanonického věku.\n\nZastává názor že homosexualita je duševní nemoc která jde vyléčit.\n\n"}
{"id": "1031133", "url": "https://cs.wikipedia.org/wiki?curid=1031133", "title": "Nechanická tabule", "text": "Nechanická tabule\n\nNechanická tabule je geomorfologický okrsek ve východní části Cidlinské tabule, ležící v okresech Hradec Králové a Jičín v Královéhradeckém kraji.\n\nÚzemí okrsku se nachází zhruba mezi sídly Holovousy (na severozápadě), Hořice (na severu), Cerekvice nad Bystřicí (na severovýchodě) a Dolní Přím (na jihovýchodě). V jižním cípu leží titulní město Nechanice, dále uvnitř leží větší obce Dobrá Voda u Hořic a Mžany, částečně též město Hořice.\nOkrsek Nechanická tabule (dle značení Jaromíra Demka VIC–1A–3) náleží do celku Východolabská tabule a podcelku Cidlinská tabule.\n\nDále se již nečlení.\n\nTabule sousedí s dalšími okrsky Východolabské tabule: Ostroměřská tabule na západě, Barchovská plošina na jihozápadě, Libčanská plošina na jihu a východě, Velichovecká tabule na východě. Dále sousedí s celkem Jičínská pahorkatina na severu.\n\n\nNejvyšším bodem okrsku je vrstevnice (323 m n. m.) při severní hranici s Jičínskou pahorkatinou.\n\n"}
{"id": "1031135", "url": "https://cs.wikipedia.org/wiki?curid=1031135", "title": "Opština Mali Iđoš", "text": "Opština Mali Iđoš\n\nOpština Mali Iđoš ( ) je srbská základní jednotka územní samosprávy v autonomní oblasti Vojvodina. V roce 2002 zde žilo 13 494 obyvatel Sídlem správy opštiny je město Mali Iđoš.\n\nV opštině se nachází celkem 3 sídla.\n\n\n"}
{"id": "1031138", "url": "https://cs.wikipedia.org/wiki?curid=1031138", "title": "Jupí", "text": "Jupí\n\nJupí (2014) je hudební album, na kterém se objevují nahrávky písní, jejichž text sepsal Zdeněk Svěrák a hudbu k nim vytvořil Jaroslav Uhlíř. Součástí alba je též píseň „Když si tě dívko představím“, jež pro film \"Tři bratři\" nazpíval Tomáš Klus, a skladba „Zlatý voči“ nazpívaná do pohádky \"Láska Rohatá\" Vojtěchem Dykem.\n\nAlbum obsahuje tyto písně:\n"}
{"id": "1031140", "url": "https://cs.wikipedia.org/wiki?curid=1031140", "title": "Vladimír Hrubý (novinář)", "text": "Vladimír Hrubý (novinář)\n\nVladimír Hrubý (26. března 1961 Rokycany – 6. října 2014 Praha) byl český novinář, občanský aktivista, tanečník a pedagog.\n\nNarodil se v Rokycanech a od narození žil v Nezvěsticích u Plzně. Na Pedagogické fakultě v Plzni studoval obor český jazyk a dějepis a k tomu dálkově i společenský tanec a choreografii. Po absolvování s titulem Mgr. působil pět let ve školství. Byl zakladatelem i choreografem taneční skupiny Spin – několikanásobných mistrů ČR ve formacích Disco Show. Po Sametové revoluci 1989 se skupinou odešel do Prahy a pět let působil ve Varieté Praga, také v Německu a na Sicílii.\n\nS žurnalistikou začínal ve svých 34 letech v pražské soukromé stanici Radio R.I.O. a poté nastoupil do Českého rozhlasu 1 - Radiožurnálu. Zde se od roku 1995 stal na sedm let parlamentním zpravodajem, moderátorem pořadu \"Zápisník domácích zpravodajů\" a také tvůrcem a moderátorem pořadu \"Ring Mikrofóra\". Inicioval a spolu s Kateřinou Veselou dlouhodobě moderoval rozhlasový pořad \"Bona Dea\" s podtitulem „100% magazín o 4% světě“, který byl vysílán od září 1998 každé pondělí od 20.05 hodin s trváním 25 minut. S moderováním pořadu skončil v roce 2002, samotný pořad byl pak vysílán ještě do konce roku 2006. \n\nNa 7. ročníku přehlídky publicistické tvorby Report v roce 1998 získal Hlavní cenu generálního ředitele ČRo za pořad \"Ring Mikrofóra\". Za reportáž o životě HIV pozitivního prostituta z pražského Hlavního nádraží získal rozhlasovou cenu Prix Bohemia Radio.\n\nPříběhy posluchačů a posluchaček \"Bony Dei\" se mu staly inspirací k sepsání knihy \"Tak trochu jiné namlouvání\", kterou vydala společnost Yonathan Bax v roce 2002 a o rok později nakladatelství Hart v rozšířeném vydání pod názvem \"Holky s holkama, kluci s klukama\". \n\nV 90. letech se Hrubý podílel na činnosti Sdružení organizací homosexuálních občanů (SOHO). V roce 2000 byl členem jeho prezidia jako vedoucí sekce kultury a sportu a ve stejné době mimo jiné moderoval finálový večer soutěže Gay Man ČR v brněnském Boby centru.\n\nV polovině května 2015 obdržel in memoriam Cenu bePROUD za celoživotní přínos LGBT komunitě.\n\nV době svých studií se oženil a z manželství vzešel syn Filip. Následoval rozvod a osmiletý partnerský vztah s akademickým malířem Lukášem Příčinou. S ním Hrubý v roce 1992 uspořádal symbolický svatební obřad v pražském kostele sv. Voršily, který získal širokou publicitu a stal se patrně nejznámějším podobným obřadem z té doby. Po sedmi letech vzájemný slib zopakovali 16. prosince 1999, opět jen při symbolickém obřadu. Po rozchodu s Příčinou byl jeho životním partnerem mladší Martin Karlík. \n\nVe svých 43 letech Hrubý prodělal cévní mozkovou příhodu s částečným ochrnutím. Dne 6. října 2014 zemřel ve Vinohradské nemocnici v Praze, kde byl hospitalizován se zhoubnou rakovinou.\n"}
{"id": "1031141", "url": "https://cs.wikipedia.org/wiki?curid=1031141", "title": "Jiří IV. Bees z Chrostiny", "text": "Jiří IV. Bees z Chrostiny\n\nKřtěný celým jménem Georg svobodný pán von Bees und Chrostin, psán tak jen Georg Beeß, česky Jiří IV. baron Bees z Chrostiny (7. února 1824 Hnojník – 14. března 1905 Hnojník), byl rakouský šlechtic a politik německé národnosti ze Slezska, v 2. polovině 19. století poslanec Říšské rady.\n\nPocházel z šlechtického rodu českého původu (původně \"Bezové\"), který byl rozšířen v Čechách, na Moravě i ve Slezsku a který měl hraběcí a baronskou větev.\nGeorgovi patřila panství Ráj a Hnojník a také panství Horní Třanovice, Otrubkov, Horní a Dolní Kačice v Rakouském Slezsku. Dále vlastnil alodiální statek Lešná na Moravě sestávající z pěti lokalit se zámkem v Lešné. V roce 1866 byl jmenován c. k. komorníkem.\n\nByl aktivní i politicky. V roce 1866 byl zvolen na Slezský zemský sněm. Zemský sněm ho 22. února 1867 zvolil i do Říšské rady (tehdy ještě volené nepřímo) za kurii velkostatkářskou ve Slezsku. Opětovně ho sem zemský sněm delegoval i roku 1870 a 1871. Uspěl i v prvních přímých volbách do Říšské rady roku 1873, za kurii velkostatkářskou ve Slezsku. Mandát zde obhájil i ve volbách roku 1879, volbách roku 1885 a volbách roku 1891. Na zemském sněmu zasedal do roku 1893, na Říšské radě byl poslancem do roku 1897.\n\nPoliticky byl orientován proněmecky a centralisticky (Strana ústavověrného velkostatku). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Po volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Ve volbách roku 1891 byl na Říšskou radu zvolen opět za Sjednocenou německou levici.\n\nNekrolog v českém \"Opavském týdenníku\" ho popisuje jako člověka, který \"byl osobně oblíben na všech stranách a českým poslancům zemského sněmu prokázal mnohou dobrou službu\". Uměl dobře česky. Zasloužil se o vznik lázní Darkov, které vznikly po objevu pramenů jodové vody na jeho panství. V roce 1897 provedl velkou rekonstrukci a přístavbu zámku v Hnojníku.\n\nByl ženat se Stefanií roz. Wachtler (1830–1921); společně měli 5 synů a 2 dcery. \n\nZemřel v březnu 1905.\n"}
{"id": "1031148", "url": "https://cs.wikipedia.org/wiki?curid=1031148", "title": "Hans Ernst Berchem-Haimhausen", "text": "Hans Ernst Berchem-Haimhausen\n\nHans Ernst Berchem-Haimhausen, česky Jan Arnošt Berchem-Haimhausen (20. září 1823 Chodová Planá – 13. června 1896 Mnichov) byl rakouský šlechtic a politik německé národnosti z Čech, v 2. polovině 19. století poslanec Říšské rady.\n\nJeho otcem byl hrabě Kajetan Berchem-Haimhausen. Hans Ernst vlastnil panství Chodová Planá. V roce 1861 byl jmenován c. k. komorníkem. Rozšířil školské nadace podporované otcem. V Chodové Plané a dalších obcích v regionu západních Čech nechal postavit nové školské budovy. V parku zřídil meteorologickou stanici a nechal provést rekonstrukci kostela.\n\nByl aktivní i politicky. V zemských volbách v březnu 1867 byl zvolen na Český zemský sněm za kurii velkostatkářskou, nesvěřenecké velkostatky. Zemský sněm ho 13. dubna 1867 zvolil i do Říšské rady (tehdy ještě volené nepřímo) za kurii velkostatkářskou v Čechách. Roku 1868 na mandát v Říšské radě rezignoval. Na zemském sněmu zasedal rovněž jen krátce, rezignoval někdy před zářím 1869. Politicky byl orientován proněmecky a centralisticky (Strana ústavověrného velkostatku).\n\nZemřel 13. března 1896 v Mnichově. Po dvou dnech byl pohřben po boku svých rodičů v kostele v Chodové Plané.\n\n"}
{"id": "1031150", "url": "https://cs.wikipedia.org/wiki?curid=1031150", "title": "Ivan Bodnar", "text": "Ivan Bodnar\n\nIvan Bodnar (7. prosince 1821 Torhiv – ???) byl rakouský politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nPůsobil jako zemědělec v rodné obci na východní Haliči. Po 15 let zde působil jako obecní rychtář. Od roku 1849 byl rovněž výběrčím daní pro Torhiv a nedaleké Machnivci.\n\nByl aktivní i politicky. 1. února 1867 byl zvolen na Haličský zemský sněm za kurii venkovských obcí v obvodu Zalizci, Zborov. Zemský sněm ho následně 2. března 1867 zvolil i do Říšské rady (tehdy ještě volené nepřímo) za kurii venkovských obcí v Haliči. Na mandát v Říšské radě rezignoval 31. března 1870 v rámci hromadné rezignace haličských poslanců na protest proti ústavnímu směřování státu.\n\nNárodnostně byl Rusín a hlásil se k řeckokatolické církvi.\n"}
{"id": "1031152", "url": "https://cs.wikipedia.org/wiki?curid=1031152", "title": "Coulandon", "text": "Coulandon\n\nCoulandon je francouzská obec v departementu Allier v regionu Auvergne. V roce 2011 zde žilo 700 obyvatel.\n\nBressolles, Marigny, Neuvy, Souvigny\n\n\"Počet obyvatel\" \n\n"}
{"id": "1031154", "url": "https://cs.wikipedia.org/wiki?curid=1031154", "title": "Souvigny", "text": "Souvigny\n\nSouvigny [\"súviňy\"] je francouzská obec v departementu Allier v regionu Auvergne. V roce 2011 zde žilo 1 991 obyvatel. Je centrem kantonu Souvigny.\n\nAutry-Issards, Besson, Bressolles, Coulandon, Cressanges, Marigny, Meillers, Noyant-d'Allier, Saint-Menoux\n\n\n\"Počet obyvatel\" \n\n"}
{"id": "1031157", "url": "https://cs.wikipedia.org/wiki?curid=1031157", "title": "Václav Korelus", "text": "Václav Korelus\n\nVáclav Korelus (* 27. října 1921) je bývalý československý fotbalový rozhodčí. \n\nV československé lize působil v letech 1954-1966. Řídil celkem 87 ligových utkání. Jako mezinárodní rozhodčí řídil v letech 1961–1965 sedm mezistátních utkání. V evropských pohárech řídil v letech 1957–1965 celkem 7 utkání (v PMEZ 5 utkáních, v Poháru vítězů pohárů 1 utkání a v Poháru UEFA 1 utkání). Rozhodoval na olympiádě v Tokiu v roce 1964.\n\n\n"}
{"id": "1031158", "url": "https://cs.wikipedia.org/wiki?curid=1031158", "title": "Meillers", "text": "Meillers\n\nMeillers [\"mejjér\"] je francouzská obec v departementu Allier v regionu Auvergne. V roce 2011 zde žilo 151 obyvatel.\n\nAutry-Issards, Bourbon-l'Archambault, Gipcy, Noyant-d'Allier, Souvigny\n\n\"Počet obyvatel\" \n\n"}
{"id": "1031159", "url": "https://cs.wikipedia.org/wiki?curid=1031159", "title": "Noyant-d'Allier", "text": "Noyant-d'Allier\n\nNoyant-d'Allier [\"noaja~d'alié\"] je francouzská obec v departementu Allier v regionu Auvergne. V roce 2011 zde žilo 684 obyvatel.\n\nCressanges, Gipcy, Châtillon, Meillers, Souvigny, Tronget\n\n\"Počet obyvatel\" \n\n\n"}
{"id": "1031161", "url": "https://cs.wikipedia.org/wiki?curid=1031161", "title": "Alojz Obtulovič", "text": "Alojz Obtulovič\n\nAlojz Obtulovič (21. prosince 1921) byl československý fotbalový rozhodčí. \n\nV československé lize působil v letech 1952-1967. Řídil celkem 94 ligových utkání. Jako mezinárodní rozhodčí řídil v letech 1957-1965 pět mezistátních utkání. V evropských pohárech řídil v letech 1960-1966 celkem 11 utkání (v PMEZ 2 utkáních, v Poháru vítězů pohárů 4 utkání a v Poháru UEFA 5 utkání).\n\n\n"}
{"id": "1031162", "url": "https://cs.wikipedia.org/wiki?curid=1031162", "title": "Noyant (rozcestník)", "text": "Noyant (rozcestník)\n\nNoyant je název nebo součást názvu více míst ve Francii:\n\n"}
{"id": "1031163", "url": "https://cs.wikipedia.org/wiki?curid=1031163", "title": "Leon Chrzanowski", "text": "Leon Chrzanowski\n\nLeon Chrzanowski (1828 – 17. března 1899 Kongresové Polsko) byl rakouský politik polské národnosti z Haliče, v 2. polovině 19. století poslanec Říšské rady.\n\nNarodil se roku 1828. Nekrolog v \"Národních listech\" ovšem uvádí, že oficiálně udával rok narození 1829, ale ve skutečnosti byl mnohem starší, měl zemřít minimálně ve věku 83 let. Prý z marnivosti se snažil vypadat mladší, barvil si vlasy i vousy.\n\nPodílel se na krakovském povstání roku 1846, po jehož potlačení byl vězněn v pruské pevnosti Koźle, pak utekl do Francie a tam sloužil v armádě. Působil jako spisovatel. Od roku 1853 byl členem redakce krakovského listu \"Czas\". V Czasu působil jako vídeňský dopisovatel. Podílel se i na polském lednovém povstání roku 1863. Byl členem Výboru západní Haliče a podporoval instalaci Mariana Langiewicze coby diktátora povstání. Pak měl být delší dobu vězněn.\n\nByl aktivní i politicky. 6. února 1867 byl zvolen na Haličský zemský sněm za kurii velkostatkářskou v obvodu Krakov. Zemský sněm ho následně 1. března 1867 zvolil i do Říšské rady (tehdy ještě volené nepřímo) za kurii velkostatkářskou v Haliči. Rezignoval roce 1869 v přestávce mezi IV. a V. zasedáním sněmovny. Do Říšské rady se vrátil v prvních přímých volbách roku 1873 za velkostatkářskou kurii v Haliči. Mandát zde obhájil i ve volbách roku 1879. Ve volbách roku 1885 byl do parlamentu zvolen za městskou kurii, obvod Krakov, ve volbách roku 1891 opět za velkostatkářskou kurii, stejně jako ve volbách roku 1897. V Říšské radě zasedal do své smrti roku 1899.\n\nNa Říšské radě patřil do poslanecké frakce Polský klub. Měl blízko k poslaneckému kolegovi Stanisławovi Kluckému Za celé dlouhé období své poslanecké činnosti se nenaučil německy. Sám příliš často nevystupoval na plénu sněmovny, protože mu v tom bránila jazyková vada. Od roku 1890 zasedal ve správní radě Severní dráhy císaře Ferdinanda.\n\nOd října 1898 se v Říšské radě objevují informace o jeho onemocnění. Na podzim 1898 se mu stala v budově parlamentu nešťastná událost. Při jedné ze sněmovních obstrukcí se totiž pro únahu odebral do místností jeho klubu, kde usnul. Když se probudil, byla noc. V místnosti byl zamčený v chladu a tmě. Následkem toho se u něj objevily nervové potíže. Byl potom poslán na léčení na jih. Zemřel 17. března 1899. Zesnul v Kongresovém Polsku (tedy v části polského území spadajícího do Ruské říše), kde byl na návštěvě svého bratra.\n"}
{"id": "1031164", "url": "https://cs.wikipedia.org/wiki?curid=1031164", "title": "Pavel Kábrt", "text": "Pavel Kábrt\n\nPavel Kábrt (6. listopadu 1978 – 16. září 2003, Stéblová) byl český lední hokejista, který hrál na pozici levého křídelního útočníka. V době smrti byl hráčem klubu HC Bílí Tygři Liberec.\n\nS hokejem začal v HC Pardubice, kde hrál až do roku 2001. V 17 letech během sezóny 1995/96 debutoval v české extralize. V roce 1998 hostoval v HC Rebel Havlíčkův Brod, kde hrál první ligu. Krátce působil i v klubu Orli Znojmo, který tehdy hrál druhou ligu. Od roku 2001 byl stabilním členem klubu HC Bílí Tygři Liberec, kde již od sezóny 1999/2000 hrál na střídavý start.\n\n\"(Pozn.: Zápasy za Bílé Tygry jsou dohromady i s play-off, baráží a Tipsport Cupem.)\"\n\n16. září 2003 spáchal sebevraždu oběšením v lese u Stéblové nedaleko svého bydliště.\n\nNa jeho poctu bylo odloženo utkání 3. kola české extraligy 2003/04 mezi Znojmem a Libercem. Následující zápas se Zlínem začal minutou ticha a výtěžek ze zápasu věnoval liberecký klub pozůstalé rodině.\n\n"}
{"id": "1031165", "url": "https://cs.wikipedia.org/wiki?curid=1031165", "title": "Noyant", "text": "Noyant\n\nNoyant [\"noaja\"~] je francouzská obec v departementu Maine-et-Loire v regionu Pays de la Loire. V roce 2011 zde žilo 1 907 obyvatel. Je centrem kantonu Noyant.\n\nAuverse, Breil, Dénezé-sous-le-Lude, Genneteil, Linières-Bouton, Meigné-le-Vicomte, Méon\n\n\"Počet obyvatel\" \n\n\n"}
{"id": "1031167", "url": "https://cs.wikipedia.org/wiki?curid=1031167", "title": "Vláda Jana Krzysztofa Bieleckého", "text": "Vláda Jana Krzysztofa Bieleckého\n\nVláda Jana Krzysztofa Bieleckého byla od 12. ledna 1991 do 23. prosince 1991 vládou Polské republiky pod vedením Jana Krzysztofa Bieleckého, na jejíž činnosti se podílely strany Liberálně-demokratický kongres, Křesťansko-národní sjednocení, Dohoda středu a Demokratická strana. Vláda podala demisi po parlamentních volbách v roce 1991.\n"}
{"id": "1031168", "url": "https://cs.wikipedia.org/wiki?curid=1031168", "title": "Ludomir Cieński", "text": "Ludomir Cieński\n\nLudomir Cieński (25. srpna 1822 Vikno – 21. února 1917) byl rakouský šlechtic a politik polské národnosti z Haliče, v 2. polovině 19. století poslanec Říšské rady.\n\nByl velkostatkářem v rodné obci Vikno (polsky Okno) v dnešním Horodenském rajónu západní Ukrajiny. Patřil do starobylého a vlivného polského šlechtického rodu. Jeho otcem byl Mikołaj Cieński, matkou Julia Dzierzkowska. Již jako mladý člověk se ujal správy rodového majetku. Zažil listopadové povstání roku 1831, krakovské povstání v roce 1846 i lednové povstání roku 1863. Během revolučního roku 1848 byl členem Národní gardy. Téhož roku se ve Lvově oženil s Magdalenou Jordanovou. Jedním z jejich dětí byl Spytek Stanisław Cieński, který později rovněž zasedal v rakouském parlamentu. Další syn Leszek Cieński zasedal na Haličském zemském sněmu a zemřel předčasně roku 1913. V politice byl aktivní i Tadeusz Cieński a Adolf Cieński.\n\nV roce 1866 byl lvovskou komisí pro výjimečný stav jmenován komisařem v horodenském okrese. 16. prosince 1866 mu byl udělen Řád Františka Josefa.\n\nByl aktivní i v zákonodárných sborech. 1. února 1867 byl zvolen na Haličský zemský sněm za kurii venkovských obcí v obvodu Horodenka a Obertyn. Zemský sněm ho následně 2. března 1867 zvolil i do Říšské rady (tehdy ještě volené nepřímo) za kurii venkovských obcí v Haliči. Dopisem z 31. března 1870 pak rezignoval na mandát v rámci hromadné rezignace polských poslanců na protest proti ústavnímu směřování státu. Do Říšské rady se vrátil po doplňovacích volbách v roce 1878 za kurii velkostatkářskou v Haliči. Slib složil 10. prosince 1878.\n"}
{"id": "1031171", "url": "https://cs.wikipedia.org/wiki?curid=1031171", "title": "Suter", "text": "Suter\n\nExistuje více nositelů příjmení Suter:\n\n\n"}
{"id": "1031173", "url": "https://cs.wikipedia.org/wiki?curid=1031173", "title": "Orazio Colombani", "text": "Orazio Colombani\n\nOrazio Colombani (14. ledna 1820 Piran – 6. dubna 1873 Piran) byl rakouský politik italské národnosti z Istrie, v 2. polovině 19. století poslanec Říšské rady.\n\nProfesí byl lékařem. Začal studoval medicínu na Padovské univerzitě, pak pokračoval na Karlo-Ferdinandově univerzitě v Praze. Koncem roku 1845 byl ve Vídni promován na doktora lékařství a roku 1846 v Praze na doktora chirurgie. Následně si otevřel lékařskou praxi v rodném Piranu, kde působil i jako městský lékař. V letech 1861–1865 byl prezidentem piranského spolku pro výrobu soli. Koncem 60. let se uvádí jako předseda místního dobročinného spolku, ředitel chudobince a člen městské samosprávy. Zabýval se též literární činností. Psal básně v lokálním italském dialektu. Po delší dobu zastával post starosty rodného Piranu.\n\nByl aktivní i v zákonodárných sborech. 31. ledna 1867 byl zvolen na Istrijský zemský sněm za kurii městskou v obvodu Pirano. Zemský sněm ho následně 22. února 1867 zvolil i do Říšské rady (tehdy ještě volené nepřímo) za kurii měst, tržních osad a průmyslových míst v Istrii. Na jaře 1870 rezignoval na mandát v rámci hromadné rezignace některých poslanců na protest proti ústavnímu směřování státu. Do Říšské rady byl delegován zemským sněmem opět roku 1870 a 1872. Složil poslanecký slib 13. ledna 1872. V parlamentu zasedal do své smrti roku 1873.\n"}
{"id": "1031176", "url": "https://cs.wikipedia.org/wiki?curid=1031176", "title": "Hokejová liga mistrů 2014/2015 – skupinová fáze", "text": "Hokejová liga mistrů 2014/2015 – skupinová fáze\n\nSkupinová fáze Hokejové ligy mistrů 2014/2015 byla první fází nově obnovené evropské soutěže. Začala 21. srpna 2014 zápasem mezi Vítkovicemi a Ingolstadtem a skončila 8. října 2014 utkáním mezi Vålerengou a Färjestadem. Celkem 44 týmů bylo rozděleno do jedenácti skupin po čtyřech týmech.\n\nLos se uskutečnil 21. května 2014 na mistrovství světa v Minsku v Bělorusku. Ještě před začátkem losování, bylo 44 týmů rozděleno do čtyř výkonnostních košů po 11 týmech. Po losování byla každá skupina složena z jednoho týmu z každého koše. Žádné dva týmy z jedné země nemohli být umístěny do stejné skupiny. Pokud by se ale tak stalo, byl tým přiřazen k následující vylosované skupině. Výjimku tvořil tým Bolzano-Bozen Foxes, mistr rakouské soutěže EBEL, jenž byl považovaný za italský klub, takže mohl být ve skupině s rakouským klubem. To se však nakonec nestalo.\n\nNásledující kritéria byla použita k hodnocení týmů a lepší tak pozici pro los:\n\nNíže je uvedeno 44 týmů vylosovaných do základních skupin. Mužstva jsou seskupena podle jejich nasazení v koši, které vzniklo na základě jejich pořadí v světovém žebříčku lig IIHF. Pokud některé týmy skončily na stejném místě ve své lize, byly rovněž seřazeny podle světového žebříčku lig IIHF.\n\nKromě jedenácti týmů, které ovládly své skupiny, se do vyřazovacích bojů probojovalo i pět nejlepších mužstev na druhých místech.\n\nNásledující kritéria rozhodla o pěti nejlepších týmech na druhých pozicích:\n\n"}
{"id": "1031177", "url": "https://cs.wikipedia.org/wiki?curid=1031177", "title": "Jevdokija Mekšilová", "text": "Jevdokija Mekšilová\n\nJevdokija Mekšilová ( Евдокия Пантелеевна Мекшило; 23. března 1931, Gorno-Altajsk, Sovětský svaz – 16. ledna 2013, Petrohrad, Rusko) byla sovětská běžkyně na lyžích. Na Zimních olympijských hrách 1964 v Innsbrucku získala zlatou medaili ve štafetě na 3 × 5 km a stříbrnou v individuálním závodě na 10 km.\n\n"}
{"id": "1031184", "url": "https://cs.wikipedia.org/wiki?curid=1031184", "title": "Hokejová liga mistrů 2014/2015 – vyřazovací fáze", "text": "Hokejová liga mistrů 2014/2015 – vyřazovací fáze\n\nVyřazovací fáze hokejové ligy mistrů 2014/2015 byla druhou a závěrečnou fází v lize mistrů po skupinové části. Začala 4. listopadu 2014 třemi osmifinálovými zápasy v 17:30 a skončila 3. února 2015 finálovým zápasem. Los vyřazovacího pavouku se uskutečnil 10. října 2014 ve finských Helsinkách.\n\n\"Všechny časy zápasů jsou v SEČ.\"\n\nVyřazovací fáze byla rozlosována 10. října 2014 v Helsinkách ve Finsku.\n\nPlayoff se hrálo vyřazovacím systémem, což znamená, že poražené týmy v každém kole jsou z turnaje vyřazeny. Vždy dvě mužstva hrají proti sobě dva zápasy, domácí a venkovní. Týmy, které byly určeny jako nasazené a měly tak lepší postavení po fázi skupiny, hrály svůj první zápas venku a druhý doma. Výjimku tvoří finálový zápas, který hrál v aréně týmu, který měl až do finále v soutěži nejlepší výsledky.\n\nBylo-li celkové skóre po dvou zápasech stejné, zápas rozhodovalo desetiminutové prodloužení. Pokud o vítězi nerozhodlo ani prodloužení, následovaly by samostatné nájezdy. Pokud by ve finále, které se hrálo pouze na jeden zápas, zůstalo skóre stejné i po konci normální hrací doby, následovalo by nejprve dvacetiminutové prodloužení a popřípadě pak trestná střílení, k čemuž ovšem nedošlo.\n\nSystém losování pro playoff byl následující:\n\nJedenáct vítězů jednotlivých skupin a pět nejlepších mužstev na druhých pozicích se kvalifikovalo do vyřazovací fáze. Osmi nejlepším týmům byl při losu osmifinále udán status nasazeného, zbývajících osm mužstev bylo pak určeno jako nenasazené. Od čtvrtfinále výš se pak nasazení neudávalo.\n\nPři nasazení rozhodovali tato kritétia: Počet celkových bodů a rozdíl vstřelených a inkasovaných gólů.\n\nPoznámky:\n\nLosování kompletní vyřazovací fáze (osmifinále, čtvrtfinále, semifinále a finále) se konalo 10. října 2014. První zápasy se hrály 4. listopadu, následné odvety se pak hrály 11. listopadu 2014.\n\nPoznámka:\n\nPrvní zápasy se odehrály 2. prosince, následné odvety pak 9. prosince 2014.\n\nPrvní zápasy se odehrály 13. ledna, následné odvety pak 20. ledna 2015.\n\nFinále se uskutečnilo 3. února 2015 v Coop Norrbotten aréně ve městě Luleå, tedy na ledě mužstva s nejlepšími výsledky v soutěži až do finále.\n\n\n"}
{"id": "1031185", "url": "https://cs.wikipedia.org/wiki?curid=1031185", "title": "Karl Coronini-Cronberg", "text": "Karl Coronini-Cronberg\n\nKarl Coronini-Cronberg (29. dubna 1818 Paříž – 2. ledna 1910 Gorizia) byl rakouský politik, v 2. polovině 19. století poslanec Říšské rady a zemský prezident Salcburska.\n\nJeho otec hrabě Michael Coronini-Cronberg byl členem Panské sněmovny. Karl vystudoval medicínu, byl promován na doktora lékařství, ale pak nastoupil do státní služby. Působil jako místodržitelský rada a krajský hejtman v Trentu v Tyrolsku, kde byl jmenován čestným občanem. Roku 1856 získal titul komořího. Během války v roce 1859 byl delegátem Benátek. 30. listopadu 1859 byl jmenován dvorním radou na místodržitelství v provincii Rakouské přímoří. 11. července 1861 se pak stal viceprezidentem místodržitelství pro Tyrolsko a Vorarlbersko. V této funkci setrval do 8. ledna 1867, kdy byl jmenován zemským prezidentem (místodržícím) Salcburska. Zároveň získal titul tajného rady. V květnu 1866 obdržel Řád železné koruny.\n\nByl aktivní i v zákonodárných sborech. V březnu 1867 byl zvolen na Kraňský zemský sněm za kurii velkostatkářkou. Zemský sněm ho následně 6. dubna 1867 zvolil i do Říšské rady (tehdy ještě volené nepřímo) za kurii velkostatkářskou v Kraňsku. Rezignoval v roce 1869 během přestávky mezi IV. a V. zasedáním sněmovny.\n"}
{"id": "1031189", "url": "https://cs.wikipedia.org/wiki?curid=1031189", "title": "Jiří Balaštík", "text": "Jiří Balaštík\n\nJiří Balaštík (* 31. května 1951) je bývalý československý basketbalista, účastník Olympijských her 1972 a Mistrovství Evropy 1973. Je absolventem Právnické fakulty Masarykovy univerzity v Brně (1974). Je zařazen na čestné listině mistrů sportu.\n\nV československé basketbalové lize hrál 7 sezón v letech 1969-1976 za kluby Zbrojovka Brno, Dukla Olomouc a Technika Brno. Byl mistrem Československa 1975, dvakrát vicemistrem (1971, 1972) a má dvě třetí místa (1970, 1973). Podle historické střelecké tabulky basketbalové ligy Československa (od sezóny 1962/63 do 1992/93) zaznamenal 1294 bodů. \n\nZúčastnil se čtyř ročníků evropských klubových pohárů v basketbale a to Poháru vítězů pohárů, s týmem Zbrojovka Brno třikrát (1971-1974), s týmem Dukla Olomouc jednoho ročníku. S týmem Brna získal druhé místo v Poháru vítězů pohárů 1974, když podlehli ve finále KK Crvena Zvezda Bělehrad, Jugoslávie 75-86.\n\nJako hráč reprezentačního družstva Československa byl účastníkem 3 světových a evropských basketbalových soutěží. Za reprezentační družstvo Československa mužů v letech 1971-1973 odehrál 89 zápasů, z toho na Olympijských hrách – včetně kvalifikace na OH a Mistrovství Evropy celkem 25 zápasů, v nichž zaznamenal 109 bodů. Zúčastnil se Olympijských her 1972 v Mnichově (8. místo), když předtím s týmem Československa v kvalifikaci si vybojoval účast na Olympijských hrách. Startoval na Mistrovství Evropy mužů – 1973 v Barceloně (4. místo). Hrál dvakrát na Mistrovství Evropy juniorů – 1968 (10. místo) a 1970 (8. místo).\n\nV roce 1990 byl náměstkem ministra spravedlnosti České republiky a v letech 1989-1992 členem legislativní komise vlády ČR. Je partnerem advokátní kanceláře Kocián, Šolc, Balaštík. V roce 2005 byl vyhlášen Právníkem roku v oboru nemovitosti.\n\n\n\n\n\n"}
{"id": "1031190", "url": "https://cs.wikipedia.org/wiki?curid=1031190", "title": "Chou I-fan", "text": "Chou I-fan\n\nChou I-fan (, * 27. února 1994, Sing-chua, Ťiang-su) je čínská šachistka, mistryně světa v šachu z let 2010 až 2012, 2013 až 2015 a 2016 až 2017. Po Bykovové a Sie Ťün byla třetí ženou, která dokázala titul znovu získat poté, co jej ztratila.\n\nV roce 2007 získala titul WGM a v roce 2009 mužský titul GM.\n\nČtyřikrát vyhrála Mistrovství světa v šachu žen 2010, 2011, 2013 a 2016.\n\nJe trojnásobná stříbrná medailistka ze šachové olympiády žen s družstvem ČLR z let 2010, 2012 a 2014 a navíc držitelka bronzu z roku 2006.\n\nNa pěti šachových olympiádách žen získala celkem 40 bodů ze 53 partií.\n\n"}
{"id": "1031192", "url": "https://cs.wikipedia.org/wiki?curid=1031192", "title": "Wincenty Urban", "text": "Wincenty Urban\n\nWincenty Urban (13. února 1911 – 13. prosince 1983) byl polský římskokatolický biskup, profesor dějin církve, patrologie a dějin umění, archivář, pomocný biskup hnězdenský (1960–1967) a vratislavský kapitulní vikář (1967–1983).\n\nPo kněžském svěcení, které přijal dne 28. června 1936 z rukou Bolesława Twardowského ve Lvově se věnoval katechetické, pastorační a akademické činnosti. V letech 1940–1945 byl farářem v ukrajinské obci Biłka Szlachecka a po vystěhování Poláků z východních kresů odešel do Opolska. V roce 1953 dokončil svá studia na Jagellonské univerzitě a získal titul habilitovaný doktor Po studiích stál v čele archivu, arcidiecézního muzea a kapitulní knihovny ve Vratislavi.\n\nTitulárním biskupem Abitinæ a pomocným hnězdenským biskupem byl jmenován 21. října 1959. Biskupské svěcení přijal z rukou kardinála Stefana Wyszyńského 7. února 1960. Mezi lety 1974 a 1976 působil jako kapitulní vikář vratislavské arcidiecéze. Působil jako profesor na teologické fakultě Vratislavské univerzity a na Univerzitě kardinála Stefana Wyszyńského ve Varšavě.\n\nBiskup Wincenty Urban zemřel 13. prosince 1983 a jeho ostatky jsou uloženy v kryptě katedrále svatého Jana Křtitele ve Vratislavi.\n\n\n"}
{"id": "1031194", "url": "https://cs.wikipedia.org/wiki?curid=1031194", "title": "Cina (rozcestník)", "text": "Cina (rozcestník)\n\nCina může být:\n\n\n\n"}
{"id": "1031197", "url": "https://cs.wikipedia.org/wiki?curid=1031197", "title": "Pavol Bojanovský", "text": "Pavol Bojanovský\n\nPavol Bojanovský (* 6. září 1953) v Bratislavě je bývalý československý basketbalista, účastník Olympijských her 1980, Mistrovství světa 1978 a Mistrovství Evropy 1977, kde získal bronzovou medaili. Je zařazen na čestné listině mistrů sportu.\n\nV československé basketbalové lize v letech 1972-1984 za kluby Inter Bratislava a Dukla Olomouc odehrál celkem 12 sezón a je na 49. místě tabulky střelců československé ligy s celkovým počtem 3915 bodů. Byl čtyřikrát mistrem Československa (1975, 1979, 1980, 1983), třikrát vicemistrem (1978, 1981, 1982) a jedenkrát na třetím místě (1974).\n\nHrál v 7 ročnících evropských klubových pohárů v basketbale. S týmem Dukla Olomouc v Poháru evropských mistrů 1973-74 s účastí v osmifinále a 1975-76 (2. kolo) a v FIBA Poháru vítězů národních pohárů 1974-75 s účastí v osmifinále. S týmem Inter Bratislava hrál pět ročníků, v Poháru evropských mistrů dvakrát s účastí ve čtvrtfinálové skupině (1979-80, 1980-81), dva ročníky FIBA Poháru vítězů národních pohárů s účastí ve čtvrtfinálové skupině (1981-82, 1982-83) a Koračova poháru (1978-79) rovněž s účastí ve čtvrtfinálové skupině. \n\nZa reprezentační družstvo Československa v letech 1974-80 odehrál 103 zápasů, z toho na Olympijských hrách, Mistrovství světa a Mistrovství Evropy celkem 9 zápasů, v nichž zaznamenal 26 bodů. Jako hráč Československa byl účastníkem Olympijských her 1980 v Moskvě (9. místo). Dále hrál na Mistrovství světa v roce 1978 v Manile, Filipíny (9. místo) a na Mistrovství Evropy – 1977 Lutych, Belgie (3. místo, bronzová medaile). Dále hrál na Mistrovství Evropy v basketbale juniorů 1972 (5. místo). V roce 1977 na světové Univerziádě v Sofii s týmem Československa skončil na třetím místě.\n\n\n\n\n\n\n"}
{"id": "1031198", "url": "https://cs.wikipedia.org/wiki?curid=1031198", "title": "Casa de les Punxes", "text": "Casa de les Punxes\n\nCasa de les Punxes nebo Casa Terrades je modernistická budova v Barceloně postavená podle návrhu architekta Josepa Puiga v roce 1905. Nachází se na avenida Diagonal.\n\nDům byl postaven v roce 1905 na zakázku sester Terradesových (dcery Bartomea Terradese - Rosa, Pepeta a Agata), které chtěly sjednotit tři své nemovitosti. Puig navrhl budovu středověkého rázu, s prvky připomínající gotické evropské stavby. Pro každou sestru byl určen samostatný vchod.\n\nCharakteristickým znakem objektu je jeho šesti věží, korunovaných kuželovými střechami, které daly domu lidový název \"casa de les punxes\" (v katalánštině \"punxes\" znamená \"jehly\").\n\nNa fasádu byly použity červené cihly. Na štítech jsou barevné keramické panely s různými výjevy. Kamenná dekorace s květinovými motivy na galeriích a balkonech je plně modernistická.\n\nV roce 1980 proběhla kompletní rekonstrukce budovy. Je v soukromém vlastnictví, interiér domu není možné navštívit.\n\nRoku 1976 byl dům prohlášen španělskou kulturní památkou.\n"}
{"id": "1031201", "url": "https://cs.wikipedia.org/wiki?curid=1031201", "title": "Anastasija Davydovová", "text": "Anastasija Davydovová\n\nAnastasija Davydovová, \"Анастасия Семёновна Давыдова\" (* 2. února 1983 Moskva, Sovětský svaz) je bývalá ruská synchronizovaná plavkyně. Je pětinásobnou olympijskou vítězkou.\n\n"}
{"id": "1031205", "url": "https://cs.wikipedia.org/wiki?curid=1031205", "title": "Josef Nečas", "text": "Josef Nečas\n\nJosef Nečas (* 8. března 1952) je bývalý československý basketbalista, účastník Mistrovství Evropy 1975 a 1977. Je zařazen na čestné listině mistrů sportu.\n\nV československé basketbalové lize hrál 14 sezón v letech 1972-1987 za kluby RH Pardubice, Zbrojovka Brno a Baník Priwevidza. Třikrát byl mistrem Československa, čtyřikrát vicemistrem a má jedno třetí místo. V historické střelecké tabulce basketbalové ligy Československa (od sezóny 1962/63 do 1992/93) je na 22. místě s počtem 5213 bodů.\n\nS týmem Brna se zúčastnil 7 ročníků evropských klubových pohárů v basketbale, z toho třikrát Poháru evropských mistrů 1977 (6. místo v semifinálové skupině), 1978 a 1979 (oba ročníky 2. místo ve čtvrtfinálové skupině) a dvakrát FIBA Poháru Korač 1981 (2. místo ve čtvrtfinálové skupině)) a 1982 (2. kolo). \n\nZúčastnil se dvou Mistrovství Evropy mužů – 1975 v Bělehradě (5. místo) a 1977 v Lutychu, Belgie (3. místo), kde získal bronzovou medaili. Za reprezentační družstvo Československa v letech 1975-1978 odehrál 72 zápasů. V roce 1977 na světové Univerziádě v Sofii s týmem Československa skončil na třetím místě.\n\n\n\n\n"}
{"id": "1031210", "url": "https://cs.wikipedia.org/wiki?curid=1031210", "title": "Církevní kánon", "text": "Církevní kánon\n\nCírkevní kánon ( \"церковный кано́н\", z řeckého κανών - \"pravidlo, norma\") je v Pravoslavné církvi církevní nařízení apoštolů, světových, některých místních společenství a církevních otců, týkající se církevního uspořádání a pravidel. Je třeba rozlišovat jej od dogmatických ustanovení (orosů).\n\nKniha pravidel (nomokánon) obsahuje kánony, přijaté Ruskou pravoslavnou církví od Konstantinopolské pravoslavné církve.\n\nZákladní kanonický soupis pravoslavné církve je obsažen ve sborníku s názvem Kniha pravidel (její celý název zní: \" Kniha pravidel svatých apoštolů, svatých shromáždění světových i místních, a svatých otců\"). Ta byla vydána Svatým synodem roku 1839 v ruském překladu, poněkud stylizovaném do církevní slovanštiny.\n\n"}
{"id": "1031212", "url": "https://cs.wikipedia.org/wiki?curid=1031212", "title": "Patrick Modiano", "text": "Patrick Modiano\n\nPatrick Modiano (* 30. července 1945, Boulogne-Billancourt) je francouzský spisovatel a nositel Nobelovy ceny za literaturu v roce 2014. V roce 1978 získal Goncourtovu cenu za román \"Ulice temných krámků\" a roku 2012 Rakouskou státní cenu za evropskou literaturu.\n\nModiano se narodil na pařížském předměstí. Jeho otec Albert Modiano (1912–1977) byl obchodník a sefardský Žid. Významná rabínská rodina původně pocházela z řecké Soluně. Během okupace se musel v Paříži skrývat pod falešnou identitou a kvůli přežití obchodoval s nacisty. Jeho osudy přiměly Patricka Modianiho věnovat se ve svém díle osudu své rodiny a francouzských Židů. Matka Louisa Colpijn (* 1918) je herečka a pochází z belgických Antverp. Rodiče se seznámili v říjnu 1942 v okupované Paříži a v listopadu 1944 měli svatbu. Kromě Patricka se jim v roce 1947 narodil ještě syn Rudy, který zemřel v deseti letech na leukémii. Patrick mu pak věnoval svá raná díla. Na počátku 60. let se rodiče rozešli, otec se znovu oženil a roku 1977 zemřel ve Švýcarsku. Patrick maturoval v Annecy a v dalším vzdělávání nepokračoval.\n\nV dospívání jej významně ovlivnil jeho středoškolský učitel geometrie a matčin přítel Raymond Queneau se svým románem \"Zazie v metru\". Díky němu se seznámil s nakladateli Gallimard, kteří mu začali vydávat první knihy. V roce 1968 tak vydal svůj první román \"La Place de l'Étoile\" o židovském kolaborantovi během války. Kvůli tomuto kontroverznímu románu s antisemitskými narážkami se nepohodl se svým otcem. V roce 2010 byl přeložen do němčiny a v Německu byl oceněn jako jedno z klíčových děl o holokaustu. V angličtině román dosud nevyšel. Roku 1973 napsal scénář k filmu \"Lacombe, Lucien\". Film vypráví o osmnáctiletém Lucienu Lacombeovi, který za války spolupracuje s proněmeckými úřady a přitom se zamiluje do židovské dívky. Příběh, odehrávající se v jihozápadní Francii má nabourávat tradiční pohled na francouzské dějiny během 2. světové války, získal několik ocenění a byl nominován na Oscara. V roce 2002 napsal scénář k filmu \"Bon Voyage\", opět z prostředí válečné Francie.\n\nV roce 1970 se oženil se spisovatelkou a ilustrátorkou dětských knih Dominique Zehrfussovou s níž má dcery Zinu (*1974) a Marii (*1978). Vyhýbá se publicitě a jen zřídka poskytuje rozhovory.\n\nV říjnu 2014 získal jako 15. Francouz Nobelovu cenu za literaturu. Při udělení vyjádřil překvapení, když pomyslel na všechny oceněné před ním. Byl zvědav na zdůvodnění, proč byla cena věnována právě jemu. Tajemník švédské akademie Peter Englund při jejím předávání ocenil \"\"umění paměti, s jejíž pomocí dokázal vylíčit nepochopitelné lidské osudy a popsat život v okupaci\"\". Modianiho také přirovnal k Marcelu Proustovi současné doby. Oba se narodili těsně po válce, začali psát v mladém věku a jejich osudy jsou v mnohém podobné. Finanční částku 8 milionů švédských korun, která je s cenou spojena, se Modiani rozhodl věnovat svému vnukovi, který žije ve Švédsku.\n\nVe svých knihách se Modiano zabývá především životem v okupované Francii a antisemitismem, ale také obdobím 50. a 60. let či událostmi během Alžírské války. Napsal více než 30 knih a kromě románů a filmových scénářů se věnoval i dětské literatuře a písňovým textům. Knihy často nebývají dlouhé a ve Francii je čtenáři někdy přezdívají jako \"petite musique\". Ve Francii patří mezi nejčtenější autory, ovšem do angličtiny bylo přeloženo jen šest jeho románů. Sám řekl, že anglicky čte poměrně dobře, ale hovořit v angličtině je pro něj velmi obtížné. V češtině vyšly čtyři knihy.\n\n\n"}
{"id": "1031215", "url": "https://cs.wikipedia.org/wiki?curid=1031215", "title": "Cidlinská tabule", "text": "Cidlinská tabule\n\nCidlinská tabule je geomorfologický podcelek v severozápadní části Východolabské tabule, ležící v okresech Hradec Králové a Jičín v Královéhradeckém kraji a okrese Nymburk ve Středočeském kraji\n\nÚzemí podcelku se rozkládá zhruba mezi sídly Jičíněves (na severozápadě), Hořice (na severu), Cerekvice nad Bystřicí (na severovýchodě), Všestary (na východě) a Chlumec nad Cidlinou (na jihu). Zcela uvnitř podcelku leží města Nový Bydžov, Nechanice, Vysoké Veselí a větší obec Ostroměř.\n\nPodcelek Cidlinská tabule (dle značení Jaromíra Demka VIC–1A) náleží do celku Východolabská tabule. Dále se člení na pět okrsků: Novobydžovská tabule (VIC–1A–1) na západě, Ostroměřská tabule (VIC–1A–2) uprostřed a Nechanická tabule (VIC–1A–3) na východě.\n\nTabule sousedí s dalším podcelkem Východolabské tabule, Chlumeckou tabulí na jihu a východě, a s celky Středolabská tabule na západě a Jičínská pahorkatina na severu.\n\nKompletní geomorfologické členění celé Východolabské tabule uvádí následující tabulka:\nNejvyšším bodem Cidlinské tabule je vrch \"Holý\" (323 m n. m.).\n\n"}
{"id": "1031217", "url": "https://cs.wikipedia.org/wiki?curid=1031217", "title": "Rikka", "text": "Rikka\n\nRikka (japonsky: 立花 doslova „stojící květiny“) je termín označující jeden ze směrů aranžování ve stylu ikebana. Rikka se jako japonské umění aranžování květin snaží vytvořit harmonii lineární konstrukce, rytmu a barvy, zdůrazňuje linie díla. Ikebana věnuje pozornost váze, stonkům, listům a větvím stejnou měrou jako květům. Celá struktura japonského aranžování květin je založena na liniích alegorizujících nebe, zemi a lidstvo. Ikebana tyto linie používá jako tři rozměry.\n\nStyl rikka se vyvinul z tatebana (立て花) a aranžování květin pro buddhistické obřady, které byly prováděny v 15. století. Až kolem roku 1700 se vydělilo sedm hlavních linií a zhruba od roku 1800 se skládá z devíti hlavních směrů, z nichž každý podporuje jiné vedlejší linie. Byla vytvořena důležitá pravidla, které se týkají charakteru linií, jejich délky a kombinace materiálů, použití kenzanu nebo Komiwara (svazky slámy), atd. Úprava v uvedeném stylu může být zvládnuta pouze prostřednictvím pravidelné a dlouholeté praxe. Úpravy ve stylu rikka jsou určeny pro slavnostní akce a výstavy. Jsou obvykle dosti velké (až 1,5m) a jejich výstavba vyžaduje nejvyšší technické a umělecké dovednosti. Rikka je praktikována některými menšími školami ikebany, zejména školou Ikenobó. Nejnovější podoba stylu je \"rikka šimpútai\" (představena v roce 1999).\n\nPři stylu rikka směřuje hlavní osa (často větev) převážně kolmo, často je osa tvořena větvemi borovic a je nejvýraznějším prvkem aranžmá. Obě další linie jsou ve spodní části aranžmá. Střed úpravy je vyplněn jako kytice květin. Styl rikka se v Evropě nepoužívá.\n\nJedním z mistrů rikka stylu byl Senkei Ikenobó (池坊 専慶). Podstatu směru rikka objasnil Sen'ó Ikenobó (池坊 専応, 1482 - 1543) v rukopisu \"Ikenobó Sen'ó kuden\" (池坊専応口伝)\n\nSměr Rikka šimpútai (japonsky: 立花新風体) spočívá aranžování linií, které vytváří 9-11 větví nebo stonků a podstata spočívá především v rovnováze, harmonii, perspektivy a pohybu, ačkoliv navazuje na na styl rikka. Není důležité dodržet pravidlo pouze tří rostlinných materiálů. Je používán exotický rostlinný materiál stejně jako klasické rostliny (slivoň, borovice).\n\nDalším oživením směru je rikka šófútai (立花正風体). Více navazuje na základy tradiční estetiky směru rikka. Je používáno sedm nebo devět linií při vytváření vzoru. Úprava má být rozmanitá a vyjadřuje pestrost přírody, což je pro tento směr velmi charakteristické.\n\n"}
{"id": "1031218", "url": "https://cs.wikipedia.org/wiki?curid=1031218", "title": "Vláda Jana Olszewského", "text": "Vláda Jana Olszewského\n\nVláda Jana Olszewského byla od 23. prosince 1991 do 10. července 1992 vládou Polské republiky pod vedením Jana Olszewského. Jedná se o první vládu Třetí Polské republiky, která vznikla po prvních zcela svobodných volbách v roce 1991. Součástí vlády byly strany Dohoda středu, Křesťansko-národní sjednocení a Polská lidová strana – Lidová dohoda. Sejm jí 5. června 1992 vyslovil nedůvěru a vláda byla nahrazena prvním kabinetem Waldemara Pawlaka.\n\nPrezident Lech Wałęsa designoval Jana Olszewského premiérem 5. prosince 1991 po neúspěchu jeho předchozí nominace Bronisława Geremka ani pokus o sestavení vlády stávajícího premiéra Jana Krzysztofa Bieleckého. Sejm Olszewského nominaci schválil o den později. Kvůli nemožnosti sestavit programovou koalici se Olszewski nominace v polovině prosince vzdal, ale Sejm to nepřijal. Olszewského zachránila Polská lidová strana (výměnou za několik míst náměstků ministrů), jíž po hlasování poděkoval i Jarosław Kaczyński. Po dlouhých vyjednáváních se nakonec povedlo 23. prosince 1991 jmenovat s podporou Solidarity a PSL kabinet, v němž zasedli zástupci 4 politických stran (PC, ZChN, PL, PChD), které dohromady disponovaly 114 hlasy v Sejmu. V následujícím období ale vládu oslabovalo narůstající napětí mezi premiérem a Jarosławem Kaczyńským, šéfem nejsilnější vládní strany PC, kvůli personálním otázkám a nedostatku důvěry.\n\nOlszewského kabinet se musel vyrovnat s novým mezinárodním uspořádáním - krátce před jeho jmenováním došlo k rozpadu Sovětského svazu. Vláda tak zahájila kroky, které měly vést k integraci Polska mezi do západních struktur (NATO a Evropská společenství). Poprvé se tak v oficiálních dokumentech Ministerstva národní obrany objevilo, že členství v NATO je součástí obranné strategie země. Několik dní před jmenováním kompletní vlády podepsal vicepremiér předchozí vlády Leszek Balcerowicz dohodu o přidružení s Evropskými společenstvími.\n\nVláda zahájila proces dekomunizace armády a Ministerstva vnitra. V čele Vojenské informační služby do té doby stál bývalý člen komunistického generálního štábu Czesław Wawrzyniak. Kabinet rovněž změnil koncept privatizace státních podniků. Úplné zastavení procesu pak vyvolalo konflikt vlády s liberálními stranami v Sejmu.\n\nPremiér Olszewski odmítl 22. května 1992 podepsat polsko-ruskou smlouvu přátelství a spolupráci, která měla předat základnu, již předtím opustila ruská vojska odcházející z Polska, pod společnou polsko-ruskou kontrolu. Prezident Wałęsa pak vyjednal s ruským prezidentem Jelcinem změnu kontroverzního článku smlouvy. Následoval otevřený konflikt vlády s prezidentem.\n\nKabinet nedisponoval parlamentní většinou. Olszewski se neúspěšně pokoušel svou vládu rozšířit o další politické strany. Demokratická unie pak 24. května 1992 přijala usnesení vyzývající vládu k demisi. O dva dny později pak prezident odeslal maršálkovi Sejmu dopis, v němž ho informoval o tom, že ztratil důvěru ve vládu a již ji nadále nepodporuje. Další den se opoziční strany Demokratická unie, Liberálně-demokratický kongres a Polský hospodářský program rozhodly vyvolat hlasování o nedůvěře vládě. Sejm pak 28. května schválil na návrh poslance Janusze Korwina-Mikkeho usnesení, v němž vyzval ministra vnitra Antoniho Macierewicze, aby do 6. června podal zprávu o státních úřednících od úrovně vojvody výš a také senátorech a poslancích, kteří v letech 1945-1990 spolupracovali s komunistickými tajnými službami. V téže době probíhaly rozhovory o rozšíření vlády o Konfederaci nezávislého Polska. Ministr Macierewicz pak informoval místopředsedu Sejmu za tuto stranu Dariusze Wójcika, že předseda strany Leszek Moczulski se nachází na seznamu spolupracovníků, který hodlá Sejmu předložit.\n\nSejm nočním hlasováním vládu odvolal krátce po půlnoci 5. června 1992, několik hodin poté, co ministr vnitra Macierewicz zveřejnil požadovaný seznam spolupracovníků, na němž se mj. nacházeli 3 ministři a 8 náměstků ministrů Olszewského vlády. Premiér, který Macierewicze podporoval, navrhl po dohodě s předsedou Nejvyššího soudu Adamem Strzemboszem vznik nezávislé komise, která by posoudila pravdivost zveřejněných údajů.\n\nDen po odvolání Olszewského vlády prezident navrhl na premiéra předsedu PSL Waldemara Pawlaka, kterého Sejm zvolil novým premiérem. Až do sestavení nové vlády (tou byla až 10. července 1992 vláda Hanny Suchocké, protože Pawlakovi se nepodařilo vládu sestavit) ale své úřady vykonávali Olszewského ministři. Výjimkami byli ministři vnitra (Macierewicz), národní obrany (Szeremietiew) a šéf Úřadu vlády (Włodarczyk), kteří byli Sejmem 20. června odvoláni.\n"}
{"id": "1031222", "url": "https://cs.wikipedia.org/wiki?curid=1031222", "title": "Pavol Daučík", "text": "Pavol Daučík\n\nPavol Daučík (* 24. října 1944) je bývalý československý fotbalista, obránce a fotbalový trenér. Po skončení fotbalové kariéry působí jako pedagog na Slovenské technické univerzitě v Bratislavě.\n\nV československé lize hrál v letech 1966-1968 a 1969-1971 za Inter Bratislava a v sezóně 1968-1969 za Duklu Banská Bystrica. Gól v lize nedal.\n\n\n"}
{"id": "1031228", "url": "https://cs.wikipedia.org/wiki?curid=1031228", "title": "Toblerone", "text": "Toblerone\n\nToblerone je švýcarská značka čokolády. Charakteristický je pro ni tvar tyčinky s trojúhelníkovým průřezem, jednotlivé kousky jsou odděleny a dají se odlamovat. Čokoláda obsahuje drobné křupavé kousky medovo-mandlového nugátu. Vyrábějí se různé varianty: mléčná, hořká, bílá nebo \"Fruit and Nut\" s ovocem a oříšky. Prodává se v krabičkách z tuhého papíru barevně odlišených podle druhu čokolády.\n\nToblerone začali vyrábět v Bernu v roce 1908 Theodor Tobler a Emil Baumann a o rok později si ji zaregistrovali jako ochrannou známku. Název vznikl spojením Toblerova příjmení, města Bernu a italského výrazu \"torrone\" (turecký med). Trojúhelníkový tvar čokolády je inspirován švýcarskými horami, logo firmy nese obraz Matterhornu a medvěda, který je v bernském městském znaku. Tobler byl vizionářským podnikatelem, propagoval používání umělého jazyka ido a zavedl pro své zaměstnance řadu pokrokových sociálních opatření. V roce 1970 se firma spojila s rakouským koncernem Suchard, od roku 1990 je majetkem americké společnosti Kraft Foods (od roku 2012 pod oficiálním názvem Mondelēz International). Je to jediná tradiční švýcarská čokoláda, která se ještě vyrábí na švýcarském území. V původní tovární budově sídlí Bernská univerzita a výroba byla přestěhována na předměstí Brünnen.\nOd roku 2008 pořádá firma na oslavu svého výročí \"Toblerone-Schoggifest\", na kterém se konzumuje tyčinka čokolády vážící tolik kilogramů, kolik je Toblerone let. \n\nV roce 1995 zahýbala švédskou politikou takzvaná \"Aféra Toblerone\": místopředsedkyně vlády Mona Sahlinová byla obviněna, že použila služební kreditní kartu k nákupu luxusního zboží pro vlastní potřebu, mimo jiné právě čokolády Toblerone. \n\n"}
{"id": "1031231", "url": "https://cs.wikipedia.org/wiki?curid=1031231", "title": "Rasso", "text": "Rasso\n\nRasso z Andechsu (také Ratt, Rath, Ratho, Grafrath) byl bavorský hrabě, vojevůdce a poutník. Byl prohlášen za svatého a je považován za jednoho z předků hrabat z Andechsu a hrabat z Dießenu.\n\nRasso žil přibližně v letech 900–954. Byl hrabětem z Dießen-Andechsu v Bavorsku mezi řekou Amper a jezery Ammersee a Starnberger See, jihozápadně od Mnichova. Vedl Bavory proti uherským nájezdníkům po roce 950. V pozdějším věku putoval do Svaté země a Říma. Po návratu založil kolem roku 954 klášter ve Wörthu, který byl po něm později pojmenován Grafrath. Klášter byl později přemístěn do Dießenu, ostatky byly přeneseny do Andechsu, hrob zůstal ve Wörthu. \n\nRasso byl velmi vysoký muž. Když byly roku 1468 zkoumány jeho ostatky, bylo zjištěno, že byl vysoký kolem 2 metrů. Dříve se předpokládalo, že byl dokonce vyšší, protože délka jeho hrobu byla přibližně 2,5 metru.\n\n"}
{"id": "1031234", "url": "https://cs.wikipedia.org/wiki?curid=1031234", "title": "Clare Bowen", "text": "Clare Bowen\n\nClare Maree Bowen (* 12. května 1984, South Coast, Nový Jižní Wales, Austrálie) je australská herečka a zpěvačka.\nNejvíce se proslavila rolí Scarlett O'Connor v seriálu stanice ABC Nashville.\n\nNarodila se v Austrálii. Jejími rodiči jsou Tony, vedoucí první třídy u aerolinky Qantas a Kathleen, designérka. Má mladšího bratra muzikanta Timothyho. Ve 4 letech začala bojovat s rakovinou a v 7 letech nad ní vyhrála. Studovala na škole v Dulwich Hill, na předměstí Sydney a poté na University of Wollongong v Novém Jižním Walesu, kde v roce 2006 získala titul.\n\nV roce 2006 se objevila v australském dramatu The Combination a získala hostující role v seriálech The Cut, Gangs of Oz, Chandon Pictures a Home and Away. V roce 2010 byla obsazena do hlavní role Wendly Bergam v australské produkci muzikálu Spring Awakening. V roce 2011 byla obsazena do hlavní role Marty ve filmu Dead Man's Burden.\n\nV roce 2012 získala roli v televizním seriálu stanice ABC Nashville. Seriál byl vybrán stanicí pro svou sezonu 11. května 2012.\n\n"}
{"id": "1031235", "url": "https://cs.wikipedia.org/wiki?curid=1031235", "title": "Danny O'Shea", "text": "Danny O'Shea\n\nDanny O'Shea (* 15. června 1945, Ajax, Ontario) je bývalý kanadský hokejový útočník. Kanadu reprezentoval na Zimních olympijských hrách 1968 v Grenoblu, kde získal bronzovou medaili.\n\nV NHL odehrál za týmy Minnesota North Stars, Chicago Blackhawks a St. Louis Blues celkem 370 zápasů v základní části, ve kterých vstřelil 64 gólů a zaznamenal 115 asistencí. V play-off ve 39 zápasech přidal 3 góly a 7 asistencí.\n\nJeho bratr Kevin byl též lední hokejista a hrál NHL.\n\n"}
{"id": "1031236", "url": "https://cs.wikipedia.org/wiki?curid=1031236", "title": "Matěj Němeček", "text": "Matěj Němeček\n\nMatěj Němeček (1. května 1981 Opava – 15. srpna 2009 Planá) byl český scénograf a komiksový autor, mladší bratr novináře Tomáše Němečka.\n\nVystudoval loutkovou scénografii na Katedře alternativního a loutkového divadla pražské DAMU. V letech 2005 – 2008 byl v angažmá Loutkohry Jihočeského divadla v Českých Budějovicích, kde vytvořil scénu a loutky k představením \"Malá čarodějnice\", \"Kuba Kubula a Kuba Kubikula\", \"Fimfárum\", \"Ten náš Betlém\", \"Královna hadů\" a \"Dr. Jekyll a Mr. Hyde\". Byl rovněž u vzniku představení (dnes divadelně hudební skupiny) Kašpárek v rohlíku, na jejímž vizuálním stylu se zásadním způsobem autorsky podílel. Spolu s Danielou Klimešovou byl autorem řady průvodových představení pouličního divadla.\n\n\nJeho nejznámějším komiksem je John Doe, který vyšel jako samostatný sešit. Kromě toho byl autorem několika menších prací, zveřejněných v antologiích CZekomiks a Kontraband. Ilustroval alba \"Kašpárek v rohlíku\" a \"Kašpárek navždy\". Ilustroval rovněž knihu Zdeňka Jecelína \"Blíženci z ledové pouště\".\n"}
{"id": "1031239", "url": "https://cs.wikipedia.org/wiki?curid=1031239", "title": "Salobreña (hrad)", "text": "Salobreña (hrad)\n\nHrad Salobreña je stavba v andaluském městě Salobreña. Existence opevnění v Salobreñě je potvrzena z 10. století. Současná podoba hradu je směsí arabské a křesťanské architektury.\n\nPůdorys má lichoběžníkovitý tvar a dělí se na tři části: interiér odpovídá původnímu alcázaru se čtyřmi věžemi: \"Torre del Homenaje\", \"Torre Nueva\", \"Torre del Polvorín\" a \"Torre Vieja\"; další dvě, s obrannou funkci jsou rozšířením z konce 15. století. Je zde přístupová věž a obvodové zdi se dvěma věžemi, \"El Cubo\" (eliptická) a \"La Batería\" (pětiúhelníková). Třetí částí je Coracha, obranný systém, který chrání přívod vody s věžemi \"Torre del Agua\" a \"Torre de la Coracha\" nebo \"Baluarte\". Zahrady obklopují vnitřní architektonické prvky. Během maurského období sloužil královský palác jako vězení pro granadské panovníky. Z věží je možno dohlédnout až na pohoří Sierra Nevada.\n\nZa španělskou kulturní památku byl prohlášen v roce 1949.\n"}
{"id": "1031242", "url": "https://cs.wikipedia.org/wiki?curid=1031242", "title": "Sam Palladio", "text": "Sam Palladio\n\nSam Palladio (* 21. listopadu 1986, Pembury, Kent, Velká Británie) je anglický muzikant a herec. Nejvíce se proslavil rolí Gunnara Scott v televizním seriálu stanice ABC \"Nashville\". Také si zahrál vedlejší roli v seriálu \"Epizody\" (2012–2015) a ve sci-fi seriálu \"Humans\" (2016–2018).\n\nPalladio se narodil v Pembury v Kentu, ale s rodiči se přestěhoval do Cornwallu v Anglii. Oba jeho rodiče jsou muzikanti. Studoval hudbu na Rose Bruford College v Sidcupu v Kentu, kde odmaturoval v roce 2008. \n\nSvojí kariéru zahájil v hostujících rolích v seriálech jako \"Little Crackers\", \"Doctors\", \"The Hour\" a \"Cardinal Burns\". V roce 2011 se jako Calvin objevil ve filmu \"7lives.\" V roce 2012 se proslavil rolí Gunnara Scotta v seriálu stanice ABC. Seriál byl zrušen po odvysílání šesti řad. Vedlejší roli Stoka hrál během let 2012 až 2015 v seriálu \"Epizody\". V roce 2013 získal roli Sheckyho ve filmu \"Hra na hraně\". V roce 2015 propůjčil svůj hlas do animovaného fantasy filmu \"Zázračné kouzlo\"\".\" Během let 2016 až 2018 hrál vedlejší roli Eda v seriálu \"Humans\".\n\nByl zpěvákem kapely Salt Water Thief.\n"}
{"id": "1031245", "url": "https://cs.wikipedia.org/wiki?curid=1031245", "title": "O'Shea", "text": "O'Shea\n\nExistuje více nositelů příjmení O'Shea:\n\n"}
{"id": "1031250", "url": "https://cs.wikipedia.org/wiki?curid=1031250", "title": "Balaštík", "text": "Balaštík\n\nExistuje více nositelů příjmení Balaštík/Balaštíková:\n\n"}
{"id": "1031253", "url": "https://cs.wikipedia.org/wiki?curid=1031253", "title": "Tronget", "text": "Tronget\n\nTronget je francouzská obec v departementu Allier v regionu Auvergne. V roce 2011 zde žilo 929 obyvatel.\n\nCressanges, Deux-Chaises, Gipcy, Châtillon, Le Montet, Noyant-d'Allier, Rocles, Le Theil, Treban\n\n\"Počet obyvatel\" \n"}
{"id": "1031254", "url": "https://cs.wikipedia.org/wiki?curid=1031254", "title": "Raúl García Escudero", "text": "Raúl García Escudero\n\nRaúl García Escudero (* 11. července 1986, Pamplona, Španělsko) je španělský fotbalový záložník a reprezentant, momentálně působí v klubu Athletic Bilbao.\nRaúl García Escudero byl členem španělských mládežnických reprezentací.\n\nV A-mužstvu Španělska debutoval 4. září 2014 v přátelském utkání na Stade de France proti Francii (porážka 0:1).\n\n"}
{"id": "1031255", "url": "https://cs.wikipedia.org/wiki?curid=1031255", "title": "Dombra", "text": "Dombra\n\nDombra (домбыра nebo \"dombyra\" v kazašštině, \"dambura\" v Uzbekistánu, \"dumbyra\" v Tatarstánu a Baškirstánu, \"tumbyra\" u Sibiřských Tatarů, \"danbura\" v perském nářečí Hazaragi) je ve Střední Asii strunný drnkací hudební nástroj s dlouhým krkem, obvykle dvěma strunami a hruškovitým nebo lichoběžníkovitým tělem. Podobá se loutně a sdílí některé charakteristické vlastnosti s \"komuzou\" a \"dutarem\". Mezi obyvateli Kazachstánu je tento nástroj tak oblíbený, jako kytara mezi většinou Evropanů, Američanů apod. Je snadno ovladatelná a technika hraní není komplikovaná. Slouží často k doprovázení zpěvu a k tanci, hrají se na ní většinou folkové skladby.\n\n\"Dombra\" je 100 až 130 cm dlouhá, hruškovité resonanční tělo je z cedrového dřeva, vrchní deska z borového nebo smrkového dřeva. Má nejčastěji dvě struny, laděné s odstupem kvarty (d - g), řidčeji kvinty nebo sekundy. Melodie se hraje obvykle na vyšší struně. Nástroje se liší podle regionu. \n\n\"Dombra\" je pro Kazachy, Uzbeky, Turkmény, Tádžiky a Kirgizy tradiční nástroj, který užívali a užívají i pocestní pěvci jako doprovod svých epických zpěvů. Také proto platí za jakýsi národní symbol a básníci se často zobrazují s \"dombrou\" v ruce. \n"}
{"id": "1031257", "url": "https://cs.wikipedia.org/wiki?curid=1031257", "title": "Hans Christoff Königsmarck", "text": "Hans Christoff Königsmarck\n\nHans Christoff Königsmarck, vévoda Tjustský (12. prosince 1605 – 20. února 1663) byl generál švédských vojsk za třicetileté války. V Čechách proslul především obléháním Prahy na samotném konci války (31. 7. - 1. 11. 1648).\n\nNarodil se v Kötzlinu (nyní Kyritz), Altmark na území Braniborska jako syn Conrada von Königsmarcka a Beatrix von Blumenthal. Za třicetileté války proslul rychlými výpady a drancováním. Roku 1640 dosáhl hodnosti generála, v roce 1645 se stal guvernérem Brém, v roce 1645 pak člen Švédské státní rady a roku 1655 dosáhl hodnosti polního maršála. V roce 1655 nechal postavit hrad v Lieth a pojmenoval ho po své ženě Agathenburg. Jméno hradu pak nahradilo původní název obce.\n\nVojenskou kariéru zahájil v císařské armádě, ze které v roce 1629 odešel v hodnosti kapitána.\n\nPo vylodění krále Gustava II. Adolfa v Německu roku 1630 vstoupil do švédských služeb. Pod velením generálů Lennarta Torstensona a Carla Gustava Wrangela mu bývalo svěřováno velení samostatně operujícího sboru. S ním pak v Německu drancoval a verboval posily.\n\nVe službách generála Torstenssona byl neocenitelný pomocník, který mimo jiné hrál hlavní roli ve vítězství v bitvě u Jüterbogu a dobytí arcibiskupství v Brémách. Byl ustaven do role guvernéra Brém, kterou zastával až do své smrti. V roce 1641 spolu s Wrangelem v bitvě u Wolfenbüttelu porazili Rakušany vedené Leopoldem Habsburským.\nKönigsmarck také přinutil v roce 1645 Jana Jiřího I. Saského, významného císařského spojence, k půlročnímu příměří. V témže roce ale vystřídal Wrangel ve velení nemocného Torstenssona. Königsmarck měl problémy podřídit se velení mladšího Wrangela a jednal nezávisle na jeho rozkazech.\n\nV roce 1648 se jeho vojska rychle přemístila k Praze. Díky znalosti slabiny v opevnění, kterou Königsmarck získal od císařského zběha podplukovníka Arnošta Ottowalského, obsadila Malou Stranu a Pražský hrad a vyrabovala jej. Na přímou žádost královny Kristýny nechal Königsmarck zabavit velmi cenné sbírky císaře Rudolfa II. na Pražském hradě a nechal je převézt do Švédska. Následovalo dlouhé ostřelovaní opevněného zbytku Prahy, přičemž obránci podnikali protiútoky, ale z důvodu nedostatku střelného prachu začali obránci Prahy vyjednávat o příměří. Švédské požadavky byly však natolik potupné, že je obránci odmítli. Mezi 10. a 11. říjnem 1648 byl podepsán Vestfálský mír, ale Švédové v nevědomí dále podnikali útoky na Prahu. Dne 1. listopadu dostal následník švédského trůnu Karel X. Gustav zprávu o podepsání míru. Königsmarck byl donucen ukončit obléhání a stáhnout se. Tato bitva byla poslední velkou bitvou třicetileté války.\n\n\n"}
{"id": "1031260", "url": "https://cs.wikipedia.org/wiki?curid=1031260", "title": "Václav Křístek (režisér)", "text": "Václav Křístek (režisér)\n\nVáclav Křístek (* 26. září 1954, Olomouc) je český filmový režisér, scenárista, textař a spisovatel.\n\nVystudoval režii na FAMU (1981), natáčí celovečerní a televizní filmy, dokumentární cykly a píše historické romány.\n\n\n\n\n"}
{"id": "1031261", "url": "https://cs.wikipedia.org/wiki?curid=1031261", "title": "Václav Křístek (jazykovědec)", "text": "Václav Křístek (jazykovědec)\n\nVáclav Křístek (30. srpna 1918, Slezská Ostrava – 9. září 1979, Praha) byl český diplomat a profesor českého jazyka.\n\n\n"}
{"id": "1031262", "url": "https://cs.wikipedia.org/wiki?curid=1031262", "title": "Hakan Balta", "text": "Hakan Balta\n\nHakan Kadir Balta (* 23. března 1983, Západní Berlín, Západní Německo) je turecký fotbalový obránce a reprezentant. Od roku 2007 hraje v tureckém klubu Galatasaray SK. Účastník EURA 2008 v Rakousku a Švýcarsku.\nMimo Turecka působil v Německu.\nV A-týmu Turecka debutoval 12. 4. 2006 v přátelském utkání s Ázerbájdžánem (remíza 1:1).\n\n"}
{"id": "1031264", "url": "https://cs.wikipedia.org/wiki?curid=1031264", "title": "Václav Křístek", "text": "Václav Křístek\n\nJméno Václav Křístek se může týkat\n\n"}
{"id": "1031267", "url": "https://cs.wikipedia.org/wiki?curid=1031267", "title": "Juanfran (1985)", "text": "Juanfran (1985)\n\nJuan Francisco Torres Belén známý i jako Juanfran [chuanfran] (* 9. ledna 1985, Crevillent, Španělsko) je španělský fotbalový obránce a reprezentant, momentálně působí v klubu São Paulo FC.\nVítěz EURA 2012 v Polsku a na Ukrajině a účastník Mistrovství světa ve fotbale 2014 v Brazílii a EURA 2016 ve Francii.\nJuanfran byl členem španělských mládežnických reprezentací od kategorie U17.\n\nV A-mužstvu Španělska debutoval 26. 5. 2012 v přátelském utkání proti Srbsku (výhra 2:0).\nZúčastnil se EURA 2012 v Polsku a na Ukrajině, kde se španělským týmem získal zlatou medaili.\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2. Juanfran nastoupil ve všech čtyřech zápasech svého mužstva na šampionátu.\n\n"}
{"id": "1031270", "url": "https://cs.wikipedia.org/wiki?curid=1031270", "title": "Juanfran", "text": "Juanfran\n\nJuanfran může znamenat:\n\n"}
{"id": "1031272", "url": "https://cs.wikipedia.org/wiki?curid=1031272", "title": "Motiv (hudba)", "text": "Motiv (hudba)\n\nMotiv (z francouzského slova \"motif\") v hudbě představuje krátký, ucelený a poměrně výrazný hudební úryvek, či myšlenku, dlouhý obvykle 1 - 2 takty. \n\nHlavní složkou motivu je melodie, to jest melodická linka a rytmus. Výjimečně je motiv tvořen jen hudebním fragmentem, nebo sledem not, mající zvláštní význam, nebo který je charakteristický pro nějakou konkrétní skladbu. Lze tedy říci, že \"motiv je nejmenší strukturální jednotka nesoucí tematickou hudební myšlenku\".\n\nSkladatelé někdy dělí delší motivy do drobnějších \"motivků\", které v další průběhu skladby mohou používat též samostatně.\n\nHugo Riemann definuje motiv jako„„konkrétní obsah základní rytmické časové jednotky.“\n\nAnton Webern definuje motiv jako„„nejmenší samostatnou částečku v rámci hudební myšlenky“, kterou lze rozpoznat díky svému opakování.\n\nArnold Schönberg definuje motiv jako„„jednotku obsahující jednu či více intervalových a rytmických prvků, jejichž přítomnost je neměnná v použití v průběhu skladby“.\n"}
{"id": "1031274", "url": "https://cs.wikipedia.org/wiki?curid=1031274", "title": "Ta naše písnička česká", "text": "Ta naše písnička česká\n\nTa naše písnička česká je film z roku 1967 natočený režisérem Zdeňkem Podskalským. Hlavní role ztvárnili Jiřina Bohdalová, Miloš Kopecký a Waldemar Matuška.\nDěj se odehrává v Praze a film je prokládaný spoustou Hašlerových písniček. Film je o jedné ženě, která se jmenuje Stázi a rozešla se se svým klukem Tadeášem. Pak se však zamilovala rovnou do 3 chlapů, ale nakonec si nevybrala ani jednoho a všichni 3 chlapi z toho byli hodně špatní. Ale všichni 3 chlapi se nakonec šťastně oženili a měli spoustu dětí a jeden z nich právě se Stázi, protože ta zdrhla od toho, komu dala před nimi všemi přednost a vrátila se k jednomu z nich.\n"}
{"id": "1031275", "url": "https://cs.wikipedia.org/wiki?curid=1031275", "title": "Kazimierz Lagosz", "text": "Kazimierz Lagosz\n\nKazimierz Lagosz (29. února 1888, Krosno – 20. září 1961, Varšava) byl polský římskokatolický hodnostář. V letech 1951–1956 stál v čele vratislavské arcidiecéze jako kapitulní vikář.\n\nPo absolvování gymnaziálních studií v Tarnově a Jasłe studoval teologii na Lvovské univerzitě a následně působil jako farář ve Lvově. Po první světové válce organizoval pastorační péči o katolíky, kteří uprchli z Haliče.\n\nOd roku 1940 žil a pracoval v krakovské diecézi a po skončení druhé světové války odešel do Vratislavi, kde se měl starat o obnovu řeholního života a zničených kostelů. S jeho pomocí byl roku 1946 opraven kostel svaté Doroty.\n\nKdyž 26. ledna 1951 dosadila tehdejší komunistická vláda na místa stávajících kněží v „německých diecézích“ své „vlastenecké kněží“ jako kapitulní vikáře, stal se Kazimerz Lagosz hlavou vratislavské arcidiecéze. Tito duchovní však nikdy nebyli uznáni Svatým Stolcem. V čele arcidiecéze zůstal do roku 1956, kdy došlo v Polsku k politické liberalizaci a na jeho místo nastoupil Bolesław Kominek. Kazimierz Lagosz pak odešel do Varšavy, kde roku 1961 zemřel. Jeho ostatky jsou uloženy v kostele svatého Vojtěcha ve Vratislavi.\n\n"}
{"id": "1031276", "url": "https://cs.wikipedia.org/wiki?curid=1031276", "title": "Lesní pastva", "text": "Lesní pastva\n\nLesní pastva je způsob kombinující oboustranně prospěšné lesnictví a pastvu domácích zvířat.\n\nJedná se zřejmě o nejstarší agrolesnický systém používaný v mírném pásmu po celém světě. Lesopastevní systémy se vyznačují tím, že integrují pěstování stromů, píci a živočišnou výrobu. Tyto systémy mají v dlouhodobém horizontu potenciál zvýšit zemědělskou produkci. Výhodami správně zvládnutého fungování lesní pastvy jsou v dlouhodobém horizontu zlepšená ochranu půdy a zvýšení dlouhodobých příjmů za současné produkce stromů a pastvy zvěře. \n\nLesopastevní systémy jsou nejvýznamnější agrolesnickou praxí ve Spojených státech, a to zejména na jihovýchodě.\n\nVe Velké Británii v současnosti probíhá u lesopastevních systémů celostátní experiment, ve kterém jsou na řadě míst zkoumány množství dřevin a hustota výsadby. Nazývá se \"Experiment v lesopastevní národní síti\" (\"The Silvopastoral National Network Experiment\"). Podle ní ovce využívají stromy jako kryt před větrem; tráví tak delší dobu v okolí stromů. Je-li hustota stromů nízká, dochází ke zhutnění a výraznému stlační půdy u stromů. Při obnově je proto doporučeno, aby stromy nebyly sázeny v počtu větším, než 400 kusů na hektar.\n\nV České republice je lesní pastva podle lesního zákona zakázána (zákon č. 289/1995 Sb., § 20 odst. 1 písm. n). Podobná zákonná opatření má i Slovensko, Polsko a Německo. Ministerstvo životního prostředí ČR však vydalo vyjádření týkající se území národních parků, podle kterého „pastva dobytka (ovcí) prováděná v lese na území národního parku výhradně za účelem hospodaření v lese (tj. pokud přispěje k obnově nebo udržení žádoucího stavu lesního ekosystému)“ zakázána není .“\n\nV Podkarpatské Rusi probíhá dodnes toulavá lesní pastva na některých místech v Karpatech.\n\n\n"}
{"id": "1031279", "url": "https://cs.wikipedia.org/wiki?curid=1031279", "title": "Kóhei Učimura", "text": "Kóhei Učimura\n\nKóhei Učimura (, * 3. ledna 1989 Kitakjúšú) je japonský gymnasta, olympijský vítěz ve víceboji a šestinásobný absolutní mistr světa.\n\nGymnastiku, které se věnovali i oba jeho rodiče, začal trénovat ve třech letech. Jako první ho trénovali právě jeho rodiče, později se přesunul za kvalitnější přípravou do klubu Japonské sportovní univerzity, kde ho trénoval Jošiaki Hatakeda a kde se připravoval i jeho velký vzor Naoja Cukahara. Do seniorské reprezentace se dostal v roce 2007 a o rok později se stal oporou olympijského týmu na olympijských hrách v Pekingu. Družstvo skončilo za vítěznými Číňany druhé a další stříbro si Učimura připsal ve víceboji jednotlivců, kde skončil druhý pouze za suverénním domácím Jang Wejem. Přitom dvakrát spadl z koně našíř. Ten poté ukončil kariéru a tím v roce 2009 začala série Učimurových velkých vítězství.\n\nV průběhu celého jednoho olympijského cyklu nebyl na vrcholných soutěžích ve víceboji ani jednou poražen a stal se třikrát mistrem světa a olympijským vítězem na olympijských hrách v roce 2012 v Londýně. Po zisku prvního titulu v roce 2009 ale něco takového sám odmítl jako nepravděpodobné. Jeho vítězství navíc byla pokaždé suverénní, na MS 2009 jako dvacetiletý vyhrál před Danielem Keatingsem z Velké Británie i s jednou drobnou chybou o 2,575 b., následující šampionát před Philippem Boyem z Německa o 2,251 b. a v roce 2011 se stal mistrem světa s náskokem 3,101 b. Je prvním gymnastou historie, který vyhrál tři tituly mistra světa v šestiboji. V minulosti se nicméně nekonaly šampionáty tak často, do roku 1978 jen jednou za čtyři roky a do roku 1993 jednou za dva roky.\n\nNa olympijských hrách v Londýně ale prošel kvalifikací s několika zaváháními a postupoval až z devátého místa, což dokonce znamenalo, že se nevešel do nejsilnější skupiny gymnastů. Ve finále družstev měl potíže při seskoku z koně našíř. Původně mu rozhodčí závěr sestavy kvůli pádu neuznali a Japonsko bylo ve výsledcích až čtvrté. Japonci ale podali protest a požadovali, aby byl Učimura potrestán pouze srážkou za pád, nikoli za absenci závěru, jelikož sestavu ukončil navzdory hrubé chybě vstoje. Protest byl uznán a Japonsko se posunulo na druhé místo.\n\nTyto potíže ale nijak nepoznamenaly jeho výkon ve finále víceboje. Tam opět s převahou zvítězil před Marcelem Nguyenem z Německa a Američanem Danellem Leyvou. Po pěti suverénních sestavách mírně zaváhal v posledním cvičení v prostných, ale bez problémů udržel velký náskok 1,6 bodu. V bloku finále na nářadích pak ještě přidal právě v prostných stříbro.\n\nI v dalším olympijském cyklu Učimurova suverenita pokračovala. Na Mistrovství světa 2013 v Antverpách znovu získal titul skoro dva body před nejbližším soupeřem. Připsal si i další tři medaile v individuálních finále a celkem se čtyřmi cennými kovy zažil nejúspěšnější šampionát v kariéře.\n\nV čínském Nan-ningu na MS 2014 získal už pátý světový titul ve víceboji, když ve finále o 1,5 bodu porazil Brita Maxe Whitlocka. Znovu potvrdil vysoký standard na všech nářadích, vedle dvou nejvyšších známek nebyl na žádném z nich horší než devátý. Na čtvrtém mistrovství světa v řadě získal ve finále víceboje znovu všech šest známek vyšších 15 bodů.\n\nZvítězil také ve víceboji na mistrovství světa v Glasgow v roce 2015, kde navíc díky titulům ze soutěží družstev a na hrazdě zaokrouhlil počet svých zlatých medailí z mistrovství světa na deset.\n\nUčimura je velmi vysoce hodnocen i svými soupeři a jejich trenéry. Fabian Hambüchen už v roce 2010 označil Učimuru za nástupce Jang Weje. Philipp Boy, kterého Učimura porazil ve finále mistrovství světa 2011, o něm řekl, že je mimořádný gymnasta, na kterého nikdo nemá. O rok později, když Učimura vyhrál olympijské zlato, shrnul jeho kvality německý trenér Andreas Hirsch slovy: „Je v jiném světě“.\n\nUčimura bývá označován za jednoho z nejlepších gymnastů historie, zpravidla je přitom srovnáván s desetinásobným olympijským medailistou Vitalijem Ščerbem. Toho on sám označuje za nejlepšího gymnastu všech dob.\n"}
{"id": "1031281", "url": "https://cs.wikipedia.org/wiki?curid=1031281", "title": "Lovćenac", "text": "Lovćenac\n\nLovćenac (v srbské cyrilici Ловћенац; dříve Sekić/Секић, maďarsky Szeghegy) je vesnice, součást opštiny Mali Iđoš na severu srbské Vojvodiny.\n\nVesnice se nachází na staré silnici spojující Subotici a Novi Sad (přesněji Bačku Topolu a Srbobran). Lovćenac má rovněž i železniční spojení (trať Budapešť - Subotica - Novi Sad). Nachází se na řece Krivaji, která se vlévá do kanálu DTD.\n\nObec je poprvé zmíněna v roce 1476. Název Sekić je poprvé doložen pro tuto původně jihouherskou obec až k roku 1543. V roce 1652 je připomínán jako obec se srbským (rackým) obyvatelstvem. V 18. století se do Sekiće dosídlili němečtí kolonisté. Vznikla na místě, které bylo v minulosti souvisle osídleno; v roce 1901 zde byla odkryto staré avarské pohřebiště. Za Rakousko-Uherska byla obec administrativně součástí Csongrádské župy. V letech 1912 a 1948 byla do obce postupně zaváděna elektřina.\n\nDříve především Němci a Maďary obydlená obec byla v roce 1945 po skončení druhé světové války vysídlena. Do té doby v ní žilo okolo šesti tisíc lidí. V roce 1944 bylo některé německé obyvatelstvo internováno v blízkém táboře.\n\nNoví kolonisté přišli z Černé Hory z okolí měst Cetinje a Bar. Na jejich počest byla obec přejmenována podle legendárního vrchu Černé Hory, Lovćenu dne 4. prosince 1946. V roce 1948 zde v souvislosti kolektivizací (nakonec neúspěšnou) vzniklo zemědělské družstvo \"Njegoš\". V roce 1999 zde žilo 4049 obyvatel. V roce 2002 žilo v Lovćenaci 3 693 obyvatel, z nichž více než 50 % se hlásí k černohorské národnosti.\n\nMístní fotbalový tým nese název černohorského krále, Petra II. Petroviće-Njegoše (FK Njegoš Lovćenac).\n"}
{"id": "1031283", "url": "https://cs.wikipedia.org/wiki?curid=1031283", "title": "Dún Laoghaire", "text": "Dún Laoghaire\n\nDún Laoghaire (, v letech 1821–1920 \"Kingstown\") je přístavní město v Irsku, ležící 12 km jižně od Dublinu. Je hlavním městem okrsku Dún Laoghaire – Rathdown v hrabství Dublin.\n\nNázev města znamená \"Lóegairova pevnost\" (Lóegaire byl irský král v 5. století). Dún Laoghaire bylo bezvýznamnou vesnicí do roku 1817, kdy zde bylo rozhodnuto vybudovat velký přístav pro Dublin. V roce 1821 dostalo jméno \"Kingstown\" (\"Královo město\") na počest návštěvy panovníka Jiřího IV.. Po odtržení Irska od Británie byl městu navrácen původní název.\n\nV roce 1834 začala jezdit z Dún Laoghaire do Dublinu první železnice v Irsku. Z místního přístavu je zavedena pravidelná lodní linka do Holyheadu na ostrově Anglesey. Přístavní molo dlouhé půldruhého kilometru je oblíbeným místem procházek. Město je také střediskem sportovního jachtingu.\n\nSídlí zde vysoká škola Dun Laoghaire Institute of Art, Design and Technology. Odsvěcený kostel pro vojenské námořnictvo slouží od roku 1978 jako námořní muzeum. James Joyce pobýval na předměstí Sandycove a do místní věže situoval úvodní scénu slavného románu \"Odysseus\".\n\nMístními rodáky jsou operní pěvec Frederick Ranalow, spisovatel Henry De Vere Stacpoole (autor románu \"Modrá laguna\" a předlohy stejnojmenného filmu) a hudebník a organizátor dobročinných akcí Bob Geldof.\n\n"}
{"id": "1031286", "url": "https://cs.wikipedia.org/wiki?curid=1031286", "title": "Na Šancích (Východolabská tabule)", "text": "Na Šancích (Východolabská tabule)\n\nNa Šancích (353 m n. m.) je vrch v okrese Náchod Královéhradeckého kraje. Leží asi 1 km jižně od vsi Slotov, na pomezí katastrálních území Slotova a obce Zaloňov. Je to nejvyšší bod Chlumecké tabule.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Velichovecká tabule.\n"}
{"id": "1031287", "url": "https://cs.wikipedia.org/wiki?curid=1031287", "title": "Geomorfologické členění Českomoravské vrchoviny", "text": "Geomorfologické členění Českomoravské vrchoviny\n\nČeskomoravská vrchovina je rozsáhlá geomorfologická oblast na pomezí Čech a Moravy. Rozkládá se na ploše 11 742 km, nejvyšším vrcholem je Javořice (837 m). Náleží do provincie Česká vysočina a soustavy Česko-moravská subprovincie. Dělí se na 7 celků, 21 podcelků a 110 okrsků. Níže je uvedeno geomorfologické členění Českomoravské vrchoviny až po úroveň okrsků. Rozdělení na nižší jednotky, tedy podokrsky a části, zatím chybí.\n\nGeomorfologická oblast\n\n\n"}
{"id": "1031288", "url": "https://cs.wikipedia.org/wiki?curid=1031288", "title": "Falklandský proud", "text": "Falklandský proud\n\nFalklandský proud ( Falkland Current nebo Malvinas Current) je studený oceánský proud, který u mysu Horn odbočuje ze Západního příhonu (z Antarktického cirkumpolárního proudu) severním směrem a teče podél východního břehu jihoamerického kontinentu. Přepraví asi 50 000 000 m³ vody za sekundu (asi 500krát více než Amazonka). Jeho teplota se pohybuje od 5 do 19 °C a má průměrnou salinitu 33,5 ‰.\n\nFalklandský proud je dlouhý asi 1800 km a široký průměrně 100 km, začíná zhruba na 55° jižní zeměpisné šířky a při své cestě okolo pobřeží Argentiny obtéká Falklandské ostrovy. Přibližně u ústí řeky Río de la Plata se mísí s protiběžným Brazilským proudem. Proudí poměrně velkou rychlostí podél kontinentálního šelfu hlubokého 200 až 4000 m, u dna teče rychleji než na povrchu. Na styku s teplým povrchovým Brazilským proudem dochází k ostrému míšení a vyrovnávání gradientů teploty i salinity. Po smísení se oba proudy stáčejí na východ a pokračují jako Jihoatlantský spojovací proud který ústí do Benguelského proudu při jihu Afriky.\n\nProud značně ochlazuje jih Patagonie a hlavně Falklandské ostrovy, někdy zanáší utržené ledovce z Weddellova moře až po 40 rovnoběžku. Není trvale stejně intenzivní a hlavně při jeho míšení s taktéž kolísavým Brazilským proudem vznikají mnohé tlakové výše i níže, jakož i řady teplých a studených front.\n\nPři proudění vody okolo pevninského šelfu dochází k silnému víření a dobrému promísení spodní a horní vrstvy vody které je dále podporováno vanoucími větry a Coriolisovou sílou. Protože i horní vrstvy proudu jsou poměrně studené, termoklina je jen mělce pod hladinou, nic nebrání spodním vodám zvedat se vzhůru. Vznikají tak silné výstupné proudy – upwelling, které vynášejí do povrchových vrstev živiny a do spodních zanášejí okysličenou vodu. Proto jsou vody Falklandského proudu oproti vodám Brazilského proudu úživnější a tím mnohem bohatší na různorodé ekosystémy. U pobřeží Jižní Ameriky, u Falklandských ostrovů, Argentiny i Uruguaye je komerční rybolov důležitým průmyslovým odvětvím.\n"}
{"id": "1031292", "url": "https://cs.wikipedia.org/wiki?curid=1031292", "title": "Karel Vohralík", "text": "Karel Vohralík\n\nKarel Vohralík (22. února 1945 Pardubice – 17. října 1998 Pardubice) byl československý hokejový obránce.\n\nV nejvyšší československé soutěži hrál za Teslu Pardubice, se kterou získal v sezóně 1972/1973 mistrovský titul.\n\nZa československou reprezentaci odehrál celkem 40 zápasů, ve kterých nevstřelil žádný gól. Ze Zimních olympijských her 1972 si přivezl bronzovou medaili, stejný cenný kov pomohl národnímu týmu vybojovat na Mistrovství světa 1973.\n"}
{"id": "1031293", "url": "https://cs.wikipedia.org/wiki?curid=1031293", "title": "Miroslav Daněk", "text": "Miroslav Daněk\n\nMiroslav Daněk (* 12. října 1948) je bývalý československý hokejový obránce.\n\nOd 60. let hrál v domovském Litvínově, s výjimkou let 1967–1969, kdy byl na vojně v Liberci. Jeho největším úspěchem s litvínovským týmem je druhé místo v nejvyšší československé soutěži v sezóně 1977/1978. V letech 1979–1981 působil v Chomutově v 1. národní lize, poté ukončil aktivní sportovní kariéru.\n\nNa začátku 70. let byl členem širšího kádru československé reprezentace, za kterou odehrál jediný zápas. Na Zimních olympijských hrách 1972, kam se dostal jako náhradník za zraněného Jiřího Bublu a kde s národním týmem získal bronzovou medaili, do hry nezasáhl.\n"}
{"id": "1031294", "url": "https://cs.wikipedia.org/wiki?curid=1031294", "title": "Karel Toman (malíř)", "text": "Karel Toman (malíř)\n\nKarel Toman (27. února 1931, Studená, okres Jindřichův Hradec – 2. října 2000, Praha) byl český malíř, grafik a ilustrátor.\n\nDětství prožil Karel Toman ve Vranětíně, kde byl jeho otec velitelem četnické stanice. Maturoval na gymnáziu v Jihlavě a roku 1949 začal studovat na Akademii výtvarných umění v Praze u profesorů Vladimíra Sychry (1956–1962) a Vladimíra Pukla (1896-1970). Akademii ukončil roku 1954 a na sklonku tohoto roku se oženil se svou spolužačkou, také grafičkou Emilií Matoškovou. Roku 1956 se stal členem SČUG Hollar.\n\nPři tvorbě volné grafiky se Toman zpočátku věnoval dřevorytu a později především barevné litografii v níž kreslil scénky z italské Commedia dell'arte v duchu ilustrací ke starým kramářským písním. Stal se také skutečným odborníkem v oblasti militarií, o čemž svědčí jeho publikace \"Vojenské stejnokroje\" nebo série vojáků armád tří císařů pro muzeum ve Slavkově. O vojenské výzbroji a výstroji publikoval také mnoho článků v různých časopisech. Samostatnou kapitolu jeho tvorby tvoří pohádková témata a také vystřihovánky papírových vojáčků.\n\nBrzy se stal také vyhledávaným knižním ilustrátorem. Na jeho kresbách je patrný vliv Zdeňka Buriana a Gustava Kruna. Vedle klasické literatury a pohádek ilustroval také knihy odborné a historické. Pro časopis \"Junák\" vytvořil v letech 1969-1970 obrázkové seriály s vlastním textem \"Statečný kapitán Korkorán\" podle románu Alfreda Assollanta a \"Quentin Durward\" podle románu Waltra Scotta.\n\nKarel Toman zemřel nečekaně počátkem října roku 2000 při výstupu z letadla na ruzyňském letišti v Praze, když se vracel ze své návštěvy křižáckého hradu Krak des Chevaliers v jižní Sýrii.\n\n\n\n"}
{"id": "1031295", "url": "https://cs.wikipedia.org/wiki?curid=1031295", "title": "Jan Euzebiusz Czaykowski", "text": "Jan Euzebiusz Czaykowski\n\nJan Euzebiusz Czaykowski, též Czajkowski (15. prosince 1811 Stanislavov – 23. února 1897 Lvov), byl rakouský právník a politik polské národnosti z Haliče, v 2. polovině 19. století poslanec Říšské rady.\n\nV roce 1833 absolvoval práva na Lvovské univerzitě a získal zde titul doktora práv. V letech 1833–1839 pracoval na haličské komorní prokuratuře jako úředník, koncipista. V roce 1840 byl jmenován zemským a soudním advokátem ve Lvově. V této profesi působil ještě v 60. letech 19. století. Působil také jako právní zkušební komisař pro státní úředníky a náměstek ředitele haličské spořitelny. Jako významný právník byl opakovaně účasten v státních poradních komisích. V dubnu 1848 byl povolán do Vídně a podílel se na činnosti dolnorakouského stavovského kolegia pro přípravu ústavy. V březnu 1850 pak opětovně odešel do Vídně, tentokrát pro poradenství na ministerstvu vnitra pro otázku budoucího obecního statutu města Lvov. V roce 1858 byl členem komise pro vypracování reformy občanského soudního řízení. V období let 1859–1860 zasedal v zemské komisi pro přípravu některých zákonů. V roce 1850 získal Zlatý záslužný kříž a roku 1860 Řád železné koruny.\n\nByl aktivní i politicky. V roce 1861 byl zvolen na Haličský zemský sněm za kurii velkostatkářskou v obvodu Žovkva. V roce 1867 zde mandát obhájil. Zemský sněm ho následně roku 1867 zvolil i do Říšské rady (tehdy ještě volené nepřímo) za kurii venkovských obcí v Haliči. 31. března 1870 rezignoval v rámci hromadné rezignace polských poslanců na protest proti ústavnímu směřování státu. Znovu ho zemský sněm do vídeňského parlamentu delegoval roku 1872, za kurii velkostatkářskou. Složil slib 13. ledna 1872, práce Říšské rady se ovšem neúčastnil a jeho mandát byl 21. dubna 1873 prohlášen pro absenci za zaniklý. Uspěl i v přímých volbách roku 1874, znovu za kurii velkostatkářskou v Haliči. Slib složil 2. prosince 1874.\n\nV roce 1895 se stal členem Panské sněmovny (horní, jmenovaná komora Říšské rady). Tehdy je uváděn jako prezident advokátní komory ve Lvově.\n"}
{"id": "1031299", "url": "https://cs.wikipedia.org/wiki?curid=1031299", "title": "Chloumek (Východolabská tabule)", "text": "Chloumek (Východolabská tabule)\n\nChloumek (337 m n. m.) je vrch v okrese Trutnov Královéhradeckého kraje u hranice s okresem Náchod. Leží asi 0,5 km severozápadně od obce Velichovky, na katastrálním území obce Litíč.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Velichovecká tabule.\n"}
{"id": "1031300", "url": "https://cs.wikipedia.org/wiki?curid=1031300", "title": "Eliodoro Degara", "text": "Eliodoro Degara\n\nEliodoro Degara, též Eliodoro Degara da Tiarno di Sotto (14. února 1818 Tiarno di Sotto – 31. října 1888) byl rakouský římskokatolický duchovní a politik italské národnosti z Tyrolska, v 2. polovině 19. století poslanec Říšské rady.\n\nStudoval v Innsbrucku a byl vysvěcen na kněze. Působil pak na různých farnostech, v 60. letech v obci Lizzana nedaleko Rovereda. 4. dubna 1866 ho arcibiskup tridentský jmenoval proboštem kolegiátní kapituly v Arcu. V této obci působil jako farář a školský inspektor.\n\nByl aktivní i v politice. Roku 1867 usedl na Tyrolský zemský sněm jako jeden ze čtyř virilistů z řad katolické hierarchie. Zemský sněm ho následně roku 1867 vybral i do Říšské rady (tehdy ještě volené nepřímo) za Tyrolsko. Opětovně byl sněmem do Říšské rady delegován v roce 1871, za kurii biskupové, preláti, univerzity, šlechta a velkostatkáři v Tyrolsku. Rezignace na mandát byla oznámena na schůzi 1. dubna 1873 (stenografické záznamy přitom neříkají, zda předtím vůbec složil slib).\n"}
{"id": "1031302", "url": "https://cs.wikipedia.org/wiki?curid=1031302", "title": "Kaple Panny Marie (Brzice)", "text": "Kaple Panny Marie (Brzice)\n\nHřbitovní Kaple Panny Marie je římskokatolická kaple v obci Brzice. Patří do farnosti Chvalkovice.\n\nHřbitov i kaple byly postaveny roku 1898.\n\nPravidelné bohoslužby se nekonají.\n\n"}
{"id": "1031304", "url": "https://cs.wikipedia.org/wiki?curid=1031304", "title": "Jozef Marko (fotbalový rozhodčí)", "text": "Jozef Marko (fotbalový rozhodčí)\n\nJozef Marko (* 19. května 1946, Bzenica) je bývalý československý fotbalový rozhodčí. \n\nV československé lize působil v letech 1977-1993. Řídil celkem 182 ligových utkání a také finále Československého poháru 1987 a 1993. Jako mezinárodní rozhodčí řídil v letech 1980-1992 deset mezistátních utkání. V evropských pohárech řídil v letech 1980-1992 celkem 12 utkání (v PMEZ 3 utkáních, v Poháru vítězů pohárů 3 utkáních a v Poháru UEFA 6 utkáních). Od roku 1993 pokračoval v rámci Slovenského futbalového zväzu. Později byl členem a místopředsedou komise rozhodčích UEFA.\n\n\n"}
{"id": "1031313", "url": "https://cs.wikipedia.org/wiki?curid=1031313", "title": "První vláda Waldemara Pawlaka", "text": "První vláda Waldemara Pawlaka\n\nPrvní vláda Waldemara Pawlaka byla neúspěšně sestavovaná polská vláda pod vedením předsedy Polské lidové strany Waldemara Pawlaka od 5. června do 10. července 1992. Pawlak byl jmenován Sejmem premiérem na návrh prezidenta Lecha Wałęsy po dramatickém vyslovení nedůvěry vládě Jana Olszewského. Pawlak se potom asi měsíc pokoušel neúspěšně sestavit vládu a 7. července 1992 podal demisi. Prezident potom navrhl Sejmu na místo premiéra Hannu Suchockou. Ta byla 10. července jmenována a již den na to byla jmenována i celá její vláda.\n\nVzhledem ke kontroverzím, které vzbudili v předchozí vládě, premiér Pawlak během svého úřadování vyměnil 20. června 1992 3 ministry předchozího kabinetu. Vedením Ministerstva národní obrany pověřil místo Romualda Szeremietiewa Janusze Onyszkiewicze, v čele Ministerstva vnitra vystřídal Antoniho Macierewicze Andrzej Milczanowski a vedením Úřadu vlády byl místo Wojciecha Włodarczyka pověřen Aleksander Łuczak. Vzhledem k neúspěšnému sestavování vlády byli všichni tři pouze pověřeni vedením úřadů a nebyli ministry.\n"}
{"id": "1031314", "url": "https://cs.wikipedia.org/wiki?curid=1031314", "title": "Vláda Waldemara Pawlaka", "text": "Vláda Waldemara Pawlaka\n\nWaldemar Pawlak byl premiérem Polska celkem dvakrát:\n\n"}
{"id": "1031317", "url": "https://cs.wikipedia.org/wiki?curid=1031317", "title": "Džijúka", "text": "Džijúka\n\nDžijúka (japonsky 自由花; jiné používané čtení je \"džijúbana\") je termín označující jeden ze směrů aranžování ve stylu ikebana. Džijúka znamená v překladu „volná vazba“. V Japonsku je termín používán také ve smyslu liberalizace ve školství a výuce.\n\nJako směr japonského umění aranžování květin ikebana snaží vytvořit harmonii lineární konstrukce, rytmu a barvy, zdůrazňuje linie díla. Ikebana věnuje pozornost váze, stonkům, listům a větvím stejnou měrou jako květům. Celá struktura japonského aranžování květin je založena na liniích alegorizujících nebe, zemi a lidstvo. Ikebana tyto linie používá jako tři osy aranžování. Ve stylu džijúka tyto osy nemusí být respektovány jako nezbytné linie a způsob výrazu.\n\nDžijúka je styl zcela volných úprav na určité téma. Nedodržuje tradiční pravidla. Může být použít libovolný rostlinný materiál, ale také výrazně upravený. Neživé dřevo a nekvetoucí, nerostlinný materiál může být použit také, a všechny druhy upevnění jsou povoleny. Zvláštní význam pro styl džijúka má barva a tvar nádoby, což je třeba je třeba zohlednit v aranžmá. Mezi formální pravidla patří jen uspořádání barev, hmot a linií.\n\n"}
{"id": "1031319", "url": "https://cs.wikipedia.org/wiki?curid=1031319", "title": "Liberalizace", "text": "Liberalizace\n\nLiberalizace je termín pocházející z latinského výrazu \"liberare\", označující proces uvolňování pevných pravidel. Je používán jak ve vztahu k společnosti, zejména politice, tak také v ekonomice. I příznivci liberalizace preferují stát jako instituci zabraňující chování, které překračuje míru jejich tolerance.\n\nLiberalizace v politice je rozšířením svobod a práv, především svobody projevu, práva ovlivňovat politický život nebo se zúčastnit rozhodovacího procesu řízení. V souvislosti s rozšiřováním svobod je zdůrazňována potřeba vnímat i povinnosti a zodpovědnost. Při požadavcích na liberalizaci bývá opakován fakt, že práva jednoho končí tam, kde začínají práva jiného, takže je třeba pevných hranic nebo omezení a pečlivého dozoru právě na ochranu práv a pořádku. Souvisejícím politickým hnutím je liberalismus. K liberalizaci v politickém životě často dochází pod tlakem ovládané většiny na vládnoucí menšinu. Liberalizace bývá spojována i s výrazem demokracie, avšak některé formy demokracie lze jen obtížně odlišit od diktatury. Jako příznivci liberalizace jsou označováni zástupci politických směrů označených výrazy liberalismus a libertarianismus. Za příznivce liberalizace v politice jsou obvykle považováni především mladí lidé, studenti, vysokoškolsky vzdělané osoby a idealisté. V některých případech může být liberalizace omezena nízkou tolerancí společnosti k jevům, které jsou obecně považovány za nežádoucí, například rasově smíšené třídy ve školách.\n\nPříkladem liberalizace jsou přiznaná práva, které se nejúžeji týkají dekriminalizace ryze soukromého, ba intimního života obyvatel. Takovou situací jsou například ošetření povoleného způsobu sexuálního styku. Při vaginálním styku dvou osob vleže při poloze tváří v tvář, v soukromí, u sezdaných osob různého pohlaví nad 20 let věku, ze stejné sociální třídy a náboženského vyznání či stejné barvy pleti, je sexuální akt obvykle povolen. Liberalizací je pak povolení chování odchylného od tohoto stavu.\n\nV českých zemích je výraznou liberalizací v oblasti občanských práv dekriminailizace homosexuality po roce 1960 nebo po roce omezení kriminalizace 1989 šíření pornografie pouze na situace kdy pornografické dílo pachatel zpřístupňuje dítěti, nebo pornografii ponechává na místě, které je dětem přístupné. \n\nLiberalizace v ekonomii znamená uvolnění platných norem a právních omezení. Uvolnění klade důraz na osobní svobodu jednotlivce zajištěnou především minimálními státními zásahy do ekonomické sféry. Omezení, které jsou uvolňovány se týkají často cenového rozpětí, definovaného způsobu soutěže na trhu, počtu soutěžících v oboru, zahraničních a místních subjektů, způsobu reklamy nebo i regulace chování zákazníka. Jde tedy o uvolnění práv, práva účastnit se trhu a nabízet služby či komodity za méně regulovaných podmínek a svobodněji měnit jejich ceny, kvalitu, dobu dodání, poctivost prodeje či další podmínky u nabízeného zboží a služby na trhu, nebo práv zákazníka vybrat si zboží či služby stejně jako jejich prodejce či poskytovatele.\nLiberalizace trhu s poskytovateli komunikačních a hlasových služeb, internetové připojení uvolnila trh konkurenci firmy SPT Telecom, která držela monopol v tomto oboru. Ve svém důsledku, zejména s ohledem na vysoké ceny SPT Telecom, nepružnost a nevstřícnost, znamenalo zánik firmy a pokles cen. Liberalizace na trhu s energiemi od roku 2006 umožnila zákazníkům výběr mezi poskytovateli energií. \nLiberalizaci v ekonomii brání někdy zavedené tržní subjekty, které mohou ovlivňovat politické procesy ve vlastní prospěch, jak činila například Východoindická společnost v Británii 18. století.\n\nLiberalizace v drážní přepravě obvykle vede k zlepšení komfortu pro cestující a snížení cen přepravy vlivem konkurence. České dráhy byly monopolním přepravcem ještě po roce 2003.\n\n"}
{"id": "1031332", "url": "https://cs.wikipedia.org/wiki?curid=1031332", "title": "Kirkwall", "text": "Kirkwall\n\nKirkwall je největší a zároveň hlavní město Orknejí, ostrovů na severu Skotska. Každý rok se tu pořádá St Magnus International festival, týdenní festival umění.\n\nPrvá zmínka o městě je z roku 1046. V roce 1486 byl povýšen na královské město a zároveň v témže roce Orkneje připadly Skotsku (do roku 1486 Norsko), stejně jako Shetlandy. Název města pochází z původního norského (dříve se tu mluvilo norsky) názvu \"Kirkjuvagr\", který byl postupně komolen na \"Kirkvoe\", \"Kirkwaa\" až \"Kirkwall\".\n\nVe městě je významný přístav, z kterého pravidelně plují trajekty do Lerwicku a Aberdeenu. Přibližně 4 km jihovýchodně od města je také letiště. Hlavní letecká společnost, která létá z Kirkwallského letiště je FlyBe. Létají odsud letadla do Edinburghu, Inverness, Aberdeenu, na Shetlandy (letiště Sumburgh), Glasgow. Létají také různé lety jen mezi ostrovy Orknejí.. Hlavní autobusový dopravce je Stagecoaches.\n\nV centru Kirkwallu stojí katedrála svatého Magnuse, která byla postavena v letech 1108 až 1117 a vedle ní je zřícenina biskupského paláce Earl. V jednom z nejzachovalejších měšťanských domů, postaveném v 16. století je dnes muzeum různých historických věcí, až z pravěku. Další je Wireless museum, věnované historii nahrávání zvuku. Kromě těchto budov je tu také mnoho historických domů z 17.-18. století. V Kirkwallu stál také hrad, který byl zničen v 17. století. Na západním okraji Kirkwallu stojí také prehistorický dům (vlastně sklep), vchází se do něj chodbou a místnost je až pod zemí, podobně jako u dalších domů, které se stavěly v pravěku na Orknejích a Shetlandách (Jarlshof). K této podzemní místnosti patřila i nadzemní budova, už dávno zbořená.\n\nV Kirkwallu se narodila například filmařka Margaret Tait a řada jejich filmů se odehrává v Kirkwallu. Z postav Simpsonů zase školník Willie řekl, že pochází z Kirkwallu. Ve videohře Dragon Age 2 se zase hraje ve městě zvaném Kirkwall.\n\nPodnebí je velmi mírné, oceánské. Nejvíce deštivých dnů je v zimě, v lednu je 20 dnů se srážkami nad 1 mm. Naopak nejméně deštivý měsíc je květen a červen, kdy prší v průměru 10-11 dní (nad 1 mm srážek za den). Průměrná roční rychlost větru je 25 km/h a počet dnů s mrazem je 27 za rok. Počet hodin slunečního svitu je 1172 za rok, ale je výrazný rozdíl mezi zimou a létem.Zatímco v prosinci svítí slunce průměrně jen 24,5 hodiny, v květnu je to až 190 hodin. Dnů se sněhovou pokrývkou je ročně 10-20.\n"}
{"id": "1031336", "url": "https://cs.wikipedia.org/wiki?curid=1031336", "title": "František Přidálek", "text": "František Přidálek\n\nMsgre. František Přidálek (23. ledna 1871, Kralice na Hané – 22. července 1942, Přerov) byl český římskokatolický kněz, dlouholetý farář v Přerově a tajný papežský komoří.\n\nKněžské svěcení přijal v roce 1893, od roku 1902 působil v Přerově jako katecheta. Když po první světové válce přešlo patronátní právo k přerovskému farnímu kostelu na město, zvolilo jej městské zastupitelstvo dne 6. prosince 1918 novým farářem, jímž se Přidálek stal na počátku roku 1919. Po několika letech byl jmenován rovněž místoděkanem a posléze děkanem přerovského děkanátu. Pro přerovský kostel sv. Vavřince nechal v roce 1924 pořídit nové zvony, kostel samotný dal nově omítnout, uvnitř vymalovat a jeho střechu pokrýt taškami (opravy byly dokončeny roku 1928). Dne 14. února 1935 jej papež Pius XI. jmenoval tajným komořím Jeho Svatosti. Ve farářském i děkanském úřadě setrval František Přidálek až do své smrti.\n\n"}
{"id": "1031344", "url": "https://cs.wikipedia.org/wiki?curid=1031344", "title": "Friedrich Adler (politik)", "text": "Friedrich Adler (politik)\n\nFriedrich Wolfgang Adler (* 9. červenec 1879, Vídeň – † 2. leden 1960, Curych) byl rakouský sociálně-demokratický politik, syn Victora Adlera, spoluzakladatele rakouské sociální demokracie. Známý je především jako kritik patriotismu sociální demokracie a vrah ministerského předsedy Předlitavska Karla von Stürgkha (21. říjen 1916). Za tento čin byl odsouzen k trestu smrti, ale později dostal milost a dokonce byl amnestován.\n\nPo 1. světové válce byl členem vedení rakouské sociální demokracie a generálním tajemníkem Socialistické dělnické internacionály. Během 2. světové války emigroval do USA, po jejím skončení se vrátil do Evropy a žil ve Švýcarsku.\n"}
{"id": "1031345", "url": "https://cs.wikipedia.org/wiki?curid=1031345", "title": "Karol Milik", "text": "Karol Milik\n\nKarol Milik (24. června 1892, Renardowice (Čechovice-Dědice) – 10. května 1976, Gorzów Wielkopolski) byl polský římskokatolický duchovní a první polský apoštolský administrátor vratislavské arcidiecéze.\n\nNavštěvoval střední školu v Těšíně a poté studoval teologii na semináři ve Vidnavě. V roce 1928 získal titul doktora práv na Jagellonské univerzitě.\n\n26. července 1915 byl Adolfem Bertramem vysvěcen na kněze a během první světové války vykonával činnost vojenského kaplana (dosáhl hodnosti majora). Po válce působil jako ředitel \"Společnosti lidové četby\" v Poznani. Během nacistické okupace Polska byl členem podzemní organizace \"Vlast\" a zúčastnil se také Varšavského povstání.\n\nPo skončení druhé světové války – 15. srpna 1945 – jej primas polský, kardinál August Hlond jmenoval apoštolským administrátorem vratislavské diecéze. V poválečném období působil jako rektor kostela svatého Jana v Poznani. Úřadu apoštolského administrátora se ujal 1. září 1945 a slavnostní uvedení se konalo 14. října v bazilice v Třebnici (vratislavská katedrála byla těžce poškozena). 21. ledna 1951 byl z rozhodnutí státní správy ze své funkce odvolán a na jeho místo nastoupil Kazimierz Lagosz.\n\nKarol Milik zemřel 10. května 1976 ve Velkopolském Hořově a jeho ostatky jsou uloženy v kryptě katedrály svatého Jana Křtitele ve Vratislavi vedle kardinála Bolesława Kominka a Wincenta Urbana.\n"}
{"id": "1031349", "url": "https://cs.wikipedia.org/wiki?curid=1031349", "title": "Ferdinand Piontek", "text": "Ferdinand Piontek\n\nFerdinand Piontek (5. listopadu 1878, Hlubčice – 2. listopadu 1963, Zhořelec) byl německý římskokatolický duchovní a kapitulní vikář vratislavské arcidiecéze.\n\nPo smrti arcibiskupa Adolfa Bertrama byl roku 1945 vybrán jako kapitulní vikář vratislavské arcidiecéze. V roce 1946 odešel z Polska do západního Německa a o rok později do Zhořelce ve východním Německu. V roce 1956 byl jmenován titulárním biskupem arcidiecéze Barca a roku 1963 asistentem papežského trůnu.\n\nPochován je v kostele svatého Jakuba ve Zhořelci.\n\n"}
{"id": "1031350", "url": "https://cs.wikipedia.org/wiki?curid=1031350", "title": "Kajláš Satjárthí", "text": "Kajláš Satjárthí\n\nKajláš Satjárthí (* 11. ledna 1954, Vidiša, Madhjapradéš, Indie) je indický bojovník za práva dětí. V indickém hnutí proti dětské práci se angažuje od 90. let 20. století. Jeho organizace, Bachpan Bachao Andolan (Hnutí za záchranu dětství), doposud vysvobodila podle odhadů více než 80 000 dětí z různých forem otroctví a zasloužila se o  jejich úspěšnou reintrodukci, rehabilitaci a vzdělání. Za svou činnost získal (spolu s Malálou Júsufzajovou) v roce 2014 Nobelovu cenu za mír.\n\n"}
{"id": "1031351", "url": "https://cs.wikipedia.org/wiki?curid=1031351", "title": "Vláda Hanny Suchocké", "text": "Vláda Hanny Suchocké\n\nVláda Hanny Suchocké byla od 11. července 1992 do 25. října 1993 polská vláda pod vedením Hanny Suchocké utvořená po vyslovení nedůvěry konzervativní vládě Jana Olszewského a neúspěšném pokusu o sestavení vlády Waldemara Pawlaka. Vzhledem k roztříštěnosti tehdejšího Sejmu se jednalo o koalici složenou z celkem 8 politických stran, při čemž vláda musela hledat podporu i u dalších. Jedná se o poslední polskou vládu, na jejímž jmenování se podílel Sejm podle Ústavy Polské lidové republiky. Následujícím vládám již Sejm pouze vyslovoval důvěru.\n\nJiž 28. května 1993 Sejm vyslovil kabinetu nedůvěru. Vzhledem k tomu, že při tom zároveň nenavrhl nového premiéra, prezident Lech Wałęsa využil své pravomoci plynoucí z tzv. malé ústavy, demisi vlády nepřijal a rozpustil Sejm. Kabinet Suchocké tak vládl až do složení nové Pawlakovy vlády po podzimních parlamentních volbách v podstatě bez kontroly parlamentu. Nový Sejm pak pro přezkoumání činnosti vlády zřídil speciální komisi. Kabinet v tomto období přijal mj. konkordát s Vatikánem. Kvůli ztrátě parlamentní kontroly vlády po rozpuštění Sejmu bylo pak v nové ústavě zakotveno pouze zkrácení volebního období obou komor, nikoli jejich rozpuštění.\n"}
{"id": "1031352", "url": "https://cs.wikipedia.org/wiki?curid=1031352", "title": "Architektury procesorů", "text": "Architektury procesorů\n\n\"Tento článek pojednává o realizovaných architekturách procesorů. Pro obecné informace se podívejte do článku Procesor nebo Mikroarchitektura.\"\n\nIntel Corporation je největší mezinárodní výrobce procesorů a polovodičových součástek se sídlem v kalifornském Křemíkovém údolí ve Spojených státech. Intel založili Robert Noyce a Gordon Moore roku 1968 jako Integrated Electronics Corporation. Společnost Intel vyvinula architekturu x86, která se v současné době používá ve většině osobních počítačů. Až do roku 1981 se Intel zaměřoval především na vývoj paměťových čipů SRAM a DRAM, ale souběžně vyvíjel i procesory. Po úspěchu osobních počítačů v 90. letech Intel investoval velké prostředky do jejich vývoje, a stal se tak dominantním dodavatelem pro osobní počítače. V současné době se Intel věnuje především vývoji procesorů řad x86 a x86-64, čipových sad nebo grafických karet.\n\nARM je architektura procesorů vyvinutá v Británii firmou ARM Limited. Starší obchodní název architektury ARM je Advanced RISC Machine, původní název je Acorn RISC Machine. Tato architektura způsobila v několika směrech revoluci v informačních technologiích. Její návrh se řídil filosofií RISC, neméně pozoruhodné je, že první procesory ARM byly založeny na GaAs polovodičích, které dovolily na tehdejší dobu velmi vysoké taktovací frekvence. Rovněž použitá 32bitová\nšířka slova nebyla v době vzniku ARMu samozřejmostí. První mikroprocesor s architekturou ARM byl navržen firmou ARM Limited v roce 1984.\n\nAdvanced Micro Devices (zkráceně AMD) je mezinárodní výrobce procesorů se sídlem v kalifornském Sunnyvale ve Spojených státech. V únoru roku 1982 podepsala firma AMD kontrakt se společností Intel a stala se licencovaným výrobcem procesorů řad 8086 a 8088, později i Am286. Později však firma Intel odmítla poskytnout technické specifikace procesoru i386, což vedlo k vleklým soudním sporům, které později AMD vyhrálo. V roce 2006 společnost AMD ohlásila akvizici společnosti ATI Technologies a stala se tak předním světovým výrobcem grafických čipů. Firma AMD se v současné době věnuje hlavně vývoji procesorů (zejména x86 kompatibilních), grafických karet a čipsetů.\n\nVIA Technologies je tchajwanský výrobce integrovaných obvodů, procesorů, pamětí a největší nezávislý výrobce čipsetů na světě. Společnosti založil v roce 1983 zaměstnanec Intelu Wen Chi Chen a zabývá především integrací čipů na základní desce, snižováním spotřeby a vývojem čipů pro práci se zvukem, obrazem nebo čipů pro optické mechaniky, síťové karty, grafické karty a počítačové periferie. V únoru 2005 firma oslavila výrobu 100 milionů čipsetu VIA AMD.\n\nInternational Business Machines Corporation (IBM) se řadí mezi největší společnosti na světě a mezi její hlavní činnosti patří v současnosti výroba a prodej počítačového hardwaru a softwaru. Společnost má sídlo v New Yorku, USA. Firma vznikla již roku 1880 jako Computing-Tabulating-Recording Company a zabývala se vývojem prostředků ke čtení dat z děrných štítků, zpracování dat, ale například i výrobou kráječů masa, kuchyňských vah nebo minutek. Firma dodávala prostředky ke zpracování velkých objemů dat vládě Spojených států nebo Třetí říši. IBM v roce 1957 vyvinula jazyk FORTRAN. Počítače IBM také pomáhaly NASA počítat údaje při letech do vesmíru. V roce 1981 začalo IBM prodávat počítač IBM PC, který se stal jedním z nejúspěšnějších počítačů tehdejší doby. V roce 2005 firma IBM odprodala divizi výroby počítačů společnosti Lenovo a zabývá se už pouze výrobou serverů a superpočítačů jako Blue Gene nebo IBM Watson, který dokázal porazit člověka ve hře Jeopardy!\n\nMotorola, Inc. je americký výrobce mobilních technologií a telefonů. Firma je ale známa i svými procesory. Firma byla založena roku 1928 a zabývala se vývojem elektronických součástek především z oblasti radiové elektroniky. Počínaje rokem 1958 a letem Exploreru 1 do vesmíru se Motorola stala dodavatelem radiové techniky pro většinu letů do vesmíru. V 80. letech byla Motorola významným dodavatelem integrovaných obvodů a mikročipů řad 6800 a 68000, které používaly firmy jako Atari ST, Amiga nebo Apple. Firma vyvinula princip sítě GSM a souvisejících technologií (jako například GPRS ve spolupráci s firmou Cisco)\n\n\n\n\n\n\n\n\n"}
{"id": "1031353", "url": "https://cs.wikipedia.org/wiki?curid=1031353", "title": "Jaroslav Kantůrek", "text": "Jaroslav Kantůrek\n\nJaroslav Kantůrek (* 17. srpna 1953 Poděbrady), je bývalý československý basketbalista a trenér, účastník Olympijských her 1976 a Mistrovství Evropy 1975. Je zařazen na čestné listině mistrů sportu.\n\nPrvní ligovou sezónu 1971-1972 hrál za Slavii VŠ Praha, s níž získal titul mistra Československa. Další jeho basketbalová ligová kariéra je spojena s klubem RH Pardubice, kde byl kapitánem týmu a hrál čtrnáct sezón až do roku 1987. V československé basketbalové lize odehrál celkem 15 sezón (1971-1987), dvakrát byl mistrem Československa, dvakrát vicemistrem a má jedno třetí místo. V historické střelecké tabulce basketbalové ligy Československa (od sezóny 1962/63 do 1992/93) je na 37. místě s počtem 4376 bodů. \n\nS týmem klubu se zúčastnil 3 ročníků evropských klubových pohárů v basketbale, se Slavia VŠ Praha Poháru evropských mistrů 1972 s účastí ve čtvrtfinálové skupině, s RH Pardubice FIBA Poháru vítězů národních pohárů 1984 s účastí ve čtvrtfinálové skupině a Poháru evropských mistrů 1985, kde byli vyřazeni v 1.kole od tureckého Efes Pilsen SK Istanbul.\n\nS reprezentačním družstvem Československa se zúčastnil Olympijských her 1976 v Montrealu (6. místo), když před OH v kvalifikaci v Hamiltonu, Kanada s reprezentačním týmem si vybojoval účast na Olympijských hrách. Startoval na Mistrovství Evropy mužů - 1975 v Bělehradě (6. místo). Za reprezentační družstvo Československa v letech 1973-1976 odehrál 83 zápasů.\n\nPo skončení hráčské kariéry tři roky byl asistentem trenéra ligového týmu Jana Skokana a v následných dvou sezónách trenérem ligového týmu RH Pardubice. V dalších sezónách působil jako trenér v Chomutově, Žďáru nad Sázavou a BK Sadská. V roce 2008 hrál na ME veteránů do 60 let v Itálii, kde česká reprezentace získala stříbrné medaile.\n\n\n\n\n\n"}
{"id": "1031356", "url": "https://cs.wikipedia.org/wiki?curid=1031356", "title": "Jaroslav Chocholáč", "text": "Jaroslav Chocholáč\n\nJaroslav Chocholáč (* 1934) je bývalý československý basketbalista,  bronzový medailista z Mistrovství Evropy 1957.\n\nV československé basketbalové lize hrál 11 sezón (1954-1965) za týmy Slavia VŠ Praha a Tatran / NH Ostrava, s nímž získal jedno třetí místo. \n\nZa československou basketbalovou reprezentaci hrál na Mistrovství Evropy 1957 v Sofii, Bulharsko (3. místo), kde získal bronzovou medaili. Za reprezentaci Československa v letech 1956 až 1958 hrál celkem 16 zápasů.\n\n\n\n\n"}
{"id": "1031358", "url": "https://cs.wikipedia.org/wiki?curid=1031358", "title": "Procesor", "text": "Procesor\n\nProcesor označuje různé věci v různých oborech:\n\n\n\n\n"}
{"id": "1031362", "url": "https://cs.wikipedia.org/wiki?curid=1031362", "title": "Robert Lucas", "text": "Robert Lucas\n\nJméno a příjmení Robert Lucas nosí více různých osob:\n\n"}
{"id": "1031364", "url": "https://cs.wikipedia.org/wiki?curid=1031364", "title": "Hořička (Východolabská tabule)", "text": "Hořička (Východolabská tabule)\n\nHořička (312 m n. m.) je vrch v okrese Hradec Králové Královéhradeckého kraje. Leží asi 1,5 km vsv. od obce Račice nad Trotinou, vrcholem na katastrálním území Račic a východním svahem na území obce Habřina.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Velichovecká tabule.\n"}
{"id": "1031367", "url": "https://cs.wikipedia.org/wiki?curid=1031367", "title": "August Dehne (politik)", "text": "August Dehne (politik)\n\nAugust Dehne (25. října 1830 Vídeň – 13. května 1917 Vídeň) byl rakouský politik, v 2. polovině 19. století poslanec Říšské rady z Horních Rakous.\n\nV letech 1840–1846 navštěvoval Schottengymnasium ve Vídni, pak absolvoval dvouletý kurz filozofie na Vídeňské univerzitě. Během revolučního roku 1848 byl členem studentské Akademické legie. V listopadu 1848 začal studium práv na Univerzitě Štýrský Hradec. V březnu 1849 se podílel na vzpomínkové akci k prvnímu výročí revoluce a byl proto ze školy vyloučen. Následně proto přešel na Lipskou univerzitu, kde se zapojil do činnosti studentského burschenschaftu \"Marcomannia\" a podílel se na májovém povstání v Drážďanech. Od jara 1850 studoval Heidelberské univerzitě, kde byl v prosinci 1851 promován na doktora práv. Vrátil se do Vídně, po tři roky působil jako advokátní koncipient u právníka Eduarda Wiedenfelda. V období let 1854–1857 měl pronajatý statek ve Štýrsku. V roce 1858 získal i na Vídeňské univerzitě titul doktora práv. V srpnu toho roku nastoupil k finanční prokuratuře ve Vídni. Už v říjnu 1858 ale přešel na finanční prokuraturu v Linci. V roce 1861 opustil státní službu a vedl pak svůj statek Puchberg u Welsu v Horních Rakousích. V Puchbergu zastával od roku 1864 funkci starosty.\n\nByl aktivní i v zákonodárných sborech. V roce 1867 byl zvolen na Hornorakouský zemský sněm za kurii venkovských obcí, obvod Wels. Zemský sněm ho následně 23. února 1867 zvolil i do Říšské rady (tehdy ještě volené nepřímo) za kurii venkovských obcí v Horních Rakousech. Do parlamentu se vrátil po doplňovací volbě roku 1878 (poté, co rezignoval poslanec Rudolf Handel), nyní za kurii velkostatkářskou v Horních Rakousích. Slib složil 22. října 1878. Mandát zde obhájil v řádných volbách do Říšské rady roku 1879. Mandát mu ale byl odepřen na schůzi 10. května 1880. Jeho volba byla totiž napadnuta a roku 1880 anulována.\n\nPatřil k německým liberálům (tzv. Ústavní strana). Na Říšské radě se v říjnu 1879 uvádí jako člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nZemským poslancem byl až do roku 1883. V letech 1870–1874 kromě toho byl i členem zemského výboru. Zodpovídal zde mj. za referát správy zemských budov a silnic. Opakovaně byl na sněmu zpravodajem u finančních zákonných předloh. V letech 1867–1869 byl členem ústředního výboru Hornorakouské zemědělské společnosti. V letech 1874–1875 zastával funkci člena zemské školní rady a v letech 1875–1879 zemské komise pro reformu pozemkové daně.\n\nPo odchodu z Říšské rady a zemského sněmu se stáhl z politiky. Žil jako soukromník ve Vídni, kde měl od roku 1874 bydliště. Po delší dobu působil jako správní rada firmy \"Niederösterreichische Eskomptegesellschaft\" a až do své smrti byl předsedou správní rady společnosti \"Neugedeiner Streich- und Kammgarnspinnerei-Aktiengesellschaft\".\n\nByl synem vídeňského cukráře Augusta Dehneho staršího. V roce 1858 se oženil s Angelikou Herzfeld. Měli tři syny a dvě dcery.\n"}
{"id": "1031368", "url": "https://cs.wikipedia.org/wiki?curid=1031368", "title": "Molice (rostlina)", "text": "Molice (rostlina)\n\n\"Plectranthus,\" česky nazývaný molice, moud či rýmovník, je rod teplomilných rostlin z čeledi hluchavkovitých. V aktuálním pojetí zahrnuje přes tři sta padesát druhů a na základě molekulárních studií do něj byly vřazeny další rody, mj. rod \"Coleus\" (pochvatec).\n\nRod zahrnuje zpravidla aromatické, jednoleté i vytrvalé byliny nebo polokeře, často se sukulentními nebo geoxylickými rysy. Listy jsou obvykle vstřícné, jednoduché či vzácně zpeřené, často zdužnatělé; lodyhy jsou na průřezu čtverhranné nebo okrouhlé, často pokryté žláznatými trichomy. Květy jsou oboupohlavné, uspořádané do dlouhého koncového hroznu či laty lichopřeslenů podepřených listeny. Kalich je nálevkovitý nebo trubkovitý, zakončený pěti zuby, koruna výrazně dvoupyská, obvykle modravé, bílé, fialové či žluté barvy. Tyčinky jsou čtyři, přisedlé k hornímu pysku koruny, čnělka pestíku obvykle dvouklaná. Plodem jsou vejčité tvrdky, ploidie 2n = 24–48(–84).\n\nOblastí výskytu jsou především tropy Starého světa včetně Austrálie; vyskytuje se prakticky v celé Africe vyjma nejsevernějších států okolo Středozemního moře, na Arabském poloostrově, v Přední a Zadní Indii, v jižní Číně, na ostrovech Indonésie a Papuasie. Introdukovaně rostou někteří jeho zástupci na Novém Zélandu, v Makaronézii nebo ve Střední a Jižní Americe.\n\nObývá různé biotopy: světlé okraje lesů a křovin, suché travnaté svahy až do horských poloh, degradované okraje komunikací a polních kultur, nebo naopak zalesněná říční údolí v blízkosti moře.\n\nRod je řazen do podčeledi \"Nepetoideae\" a tribu \"Ocimeae\", typovým druhem je \"Plectranthus fruticosus\". Fylogeneticky se skládá ze dvou hlavních, morfologicky mírně odlišných větví, z nichž jedna zahrnuje zástupce někdejšího rodu \"Coleus\", druhá rod \"Plectranthus\" sensu stricto. Ucelená systematická analýza rodu dosud nebyla provedena a je předmětem diskusí.\n\n\n\n\nV afrických zemích se některé druhy sklízí pro jedlé dužnaté podzemní oddenky a hlízy, mnoho aromatických druhů je lokálně využíváno jako léčivky a koření. Značný význam mají jako okrasné rostliny, pěstované především pro dekorativní listy (tzv. africké kopřivy), méně často pro květy.\n\nV českých podmínkách není žádný z druhů mrazuvzdorný, venku je lze pěstovat pouze jako letničky, celoročně pak jako pokojové nebo kbelíkové rostliny. Existuje nepřeberné množství kultivarů s nápadně vybarvenými listy. Na pěstování jsou nenáročné, vyžadují jen dostatek světla a vláhy, rostliny je vhodné tvarovat zaštipováním a odstraňováním květenství.\n\n"}
{"id": "1031369", "url": "https://cs.wikipedia.org/wiki?curid=1031369", "title": "Robert Lucas (hudebník)", "text": "Robert Lucas (hudebník)\n\nRobert Lucas (25. července 1962 − 23. listopadu 2008) byl americký bluesový hudebník. Narodil se v kalifornském Long Beach, na foukací harmoniku začal hrát ve třinácti letech a o dva roky k ní přidal ještě slide kytaru. V roce 1994 se stal členem skupiny Canned Heat, ve které působil následujících šest let; v roce 2005 se opět stal členem skupiny a vystupoval s ní až do své smrti. Zemřel v roce 2008 na předávkování drogami ve věku 46 let. Během své kariéry spolupracoval i s dalšími hudebníky, mezi které patří například Big Joe Turner nebo Percy Mayfield. Rovněž vydal několik sólových alb.\n\n\n"}
{"id": "1031381", "url": "https://cs.wikipedia.org/wiki?curid=1031381", "title": "Storytone", "text": "Storytone\n\nStorytone je pětatřicáté sólové studiové album kanadského hudebníka Neila Younga, které vyšl o dne 3. listopadu roku 2014. Album vyšlo ve dvou kompletně odlišných verzích: V jedné Younga doprovází 92členný orchestr a druhou nahrál on sám. Po albu \"A Letter Home\" jde o jeho druhé album z roku 2014. Album produkoval Young se svým dlouholetým spolupracovníkem Nikem Bolasem.\n"}
{"id": "1031382", "url": "https://cs.wikipedia.org/wiki?curid=1031382", "title": "Franz Desfours-Walderode", "text": "Franz Desfours-Walderode\n\nFranz Desfours-Walderode, česky též František Vincenc hrabě Desfours-Walderode (4. června 1806 Vídeň – 9. října 1869 Horní Beřkovice) ,byl rakouský a český šlechtic a politik, v 2. polovině 19. století poslanec Říšské rady.\n\nByl syn Josefa Desfours-Walderode, po kterém zdědil rodinné statky ve hospodářsky špatném stavu.\n\nByl aktivní i politicky. V zemských volbách roku 1861 byl zvolen na Český zemský sněm za kurii velkostatkářskou, svěřenecké velkostatky. Zemský sněm ho 21. března 1863 zvolil i do Říšské rady (tehdy ještě volené nepřímo) za kurii velkostatkářskou v Čechách. 17. června 1863 složil slib. Mandát v zemském sněmu získal znovu v zemských volbách v březnu 1867, opět za velkostatkářskou kurii. Sněm ho pak v dubnu 1867 opět delegoval i do Říšské rady. Rezignoval 1869 po povolání do Panské sněmovny (horní, jmenovaná komora Říšské rady). Složil tehdy i mandát v zemském sněmu.\n\nZemřel v říjnu 1869 na mrtvici na svém panství v Horních Beřkovicích.\n\nByl členem provídeňsky orientované Strany ústavověrného velkostatku. Jeho syn Theodor Gabriel Desfours-Walderode naopak patřil k obhájcům českého historického státního práva.\n"}
{"id": "1031386", "url": "https://cs.wikipedia.org/wiki?curid=1031386", "title": "Boje v Českém Krumlově", "text": "Boje v Českém Krumlově\n\nBoje v Českém Krumlově se udály v tomto jihočeském městě mezi 30. zářím a 3. říjnem 1938, kdy byli českoslovenští občané, úřady a vojáci napadáni nacistickými ozbrojenci, kteří se snažili převzít moc nad městem před oficiálním datem vyklizení města československou brannou mocí.\n\nČeský Krumlov byl čelním městem v blízkosti československého systému opevnění proti Německu na jihu Čech.\n\nV roce 1937 dokonce navštívil město a zámek prezident Dr. Edvard Beneš, který zde slavnostně převzal od tehdejší hlavy krumlovsko-hlubocké větve a vlastníka zámku JUDr. Adolfa Schwarzenberga 1 000 000 Kčs na dokončení obrany před vzrůstající nacistickou hrozbou. Město mělo být jedním z důležitých center v případě vypuknutí války s Německem.\n\n30. září vstoupil v platnost Mnichovský diktát, načež měla Československá republika během následujícího týdne nacistickému Německu podstoupit všechna svá území s převažujícím německy mluvícím obyvatelstvem.\n\nPo oznámení Mnichovské dohody ve sdělovacích prostředcích, začali nacističtí ozbrojenci obsazovat město. Již 30. září zaútočili na městský úřad, československé jednotky však získaly Vnitřní město zpět pod kontrolu. Následně byl však proveden ústup a několik československých vojáků bylo zajato.\n\n1. října pak byla v Českých Budějovicích zformována úderná jednotka z tamního pluku a ženistů, kteří k večeru dorazili ke Krumlovu za účelem osvobození zajatých vojáků a obyvatelstva. Útok na město byl podporován třemi lehkými tanky vz. 35 a obrněným vlakem.\n\nNejtěžší boje proběhly u Budějovické brány, která byla ostřelována československými tanky. Přestože se ofenzíva proti nacistickým ozbrojencům vyvíjela pozitivně, v momentě, kdy bylo zajištěno osvobození vojáků a kdy byl umožněn průchod československých občanů, byl vydán příkaz ke stažení.\n\n8. října 1938 město obsadila německá armáda a Český Krumlov se stal součástí Německa, přičemž přídomek \"Český \"byl odstraněn z názvu. Mnoho česky mluvících obyvatel opustilo s odstupujícími vojáky město, nicméně mnoho dalších ze smíšených manželství zůstalo. Je nutné podotknout, že po dobu okupace nejsou ve městě zdokumentovány útoky na české obyvatelstvo.\n\n20. října pak do města dorazil Adolf Hitler. Jeho pobyt však příliš triumfální nebyl – i přes usilovné naléhání nacistů se s ním JUDr. Adolf Schwarzenberg odmítl setkat a zakázal mu vstup na krumlovský zámek.\n\nČeský Krumlov zůstal pod okupací nacistického Německa až do roku 1945, kdy jej osvobodila americká armáda.\n\n"}
{"id": "1031387", "url": "https://cs.wikipedia.org/wiki?curid=1031387", "title": "Prašivka (Východolabská tabule)", "text": "Prašivka (Východolabská tabule)\n\nPrašivka (301 m n. m.) je vrch v okrese Hradec Králové Královéhradeckého kraje. Leží asi 1 km východně od obce Habřina na jejím katastrálním území.\n\nPouhých 400 m jihovýchodně leží vrch \"Chloumek\" (300 m n. m.) s kostelem svatého Václava.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Velichovecká tabule.\n"}
{"id": "1031389", "url": "https://cs.wikipedia.org/wiki?curid=1031389", "title": "Libiny", "text": "Libiny\n\nLibiny (309 m n. m.) je vrch v okrese Náchod Královéhradeckého kraje. Leží asi 3 km západně od města Jaroměř, vrcholem na katastrálním území vsi Semonice a západním svahem na území obce Rožnov.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Velichovecká tabule.\n"}
{"id": "1031390", "url": "https://cs.wikipedia.org/wiki?curid=1031390", "title": "Poutní kaple Soledad", "text": "Poutní kaple Soledad\n\nPoutní kaple Soledad je církevní stavba na území obce Fuente el Saz de Jarama v Madridském autonomním společenství. Jedná se o velmi malou kapli o téměř čtvercovém půdorysu s valbovou střechou. Celá stavba kaple odpovídá tzv. \"aparejo toledano\", tj. zdi jsou tvořeny pásy cihel a kamenného zdiva. Byla postavena v 16. století.\n\nMá jednoduchou fasádu, která se skládá z kulatého přístupového vchodu, po stranách se dvěma malými otvory s mřížovím. Na jedné z bočních stěn je zazděný oblouk, který, jak se zdá, byl v minulosti dalším přístupem.\n\nVe své jednoduchosti připomíná kaple muslimskou poustevnu marabuta a její hlavní hodnota spočívá v kazetovém stropu – interiér je zastřešen dřevěným osmihranným dekorativním krovem.\n\nRoku 1995 byla zařazena mezi španělské kulturní památky.\n"}
{"id": "1031395", "url": "https://cs.wikipedia.org/wiki?curid=1031395", "title": "Symi", "text": "Symi\n\nSymi (druhý pád \"Symis\") ( ) je řecký ostrov v souostroví Dodekany ve skupině jižních Sporad. Leží na východě Egejského moře nedaleko pobřeží Malé Asie. Spolu se sedmi neobydlenými ostrůvky tvoří stejnojmennou obec. Ostrov Symi má rozlohu 57,865 km² a obec 65,754 km². Nachází se 9 km západně od turecké pevniny, 23 km severně od ostrova Rhodos a asi 400 km jihovýchodně od Athén. Obec je součástí regionální jednotky Rhodos v kraji Jižní Egeis.\n\nV roce 2011 žilo v obci 2590 obyvatel, přičemž většina obývala hlavní město Symi. Celý ostrov tvoří jednu obec, která se nečlení na obecní jednotky a komunity a skládá se přímo ze 8 sídel. V závorkách je uveden počet obyvatel jednotlivých sídel.\n\nJméno ostrova je uvedeno ve 2. zpěvu (verše 671–675) Homérovy Iliady jako místo, kde vládl král Nireus, jenž se se třemi loďmi zúčastnil Trojské války. Podle Hérodota poskytl Symi během řecko-perské války v roce 480 př. n. l. perskému vládci Xerxesovi 30 lodí. Po Xerxesově porážce v bitvě u Salamíny se Symi připojil k athénskému námořnímu spolku. Za peloponéské války, v roce 411 př. n. l., bylo podle Thukydida moře mezi ostrovy Knidos a Symi místem bitvy mezi athéňany pod admirálem Charminosem a spartskou flotilou, v níž zvítězilo loďstvo Sparty. V roce 378 př. n. l. přistoupil Symi ke druhému athénskému námořnímu spolku.\n\nAž do 14. století je o Symi minimálně písemných zpráv. Je ale známo, že už v antice byli obyvatelé Symi vyhledávanými staviteli lodí. Po rozdělení říše římské v roce 395 připadl Symi byzantské říši. Když v roce 1309 ovládli sousední Rhodos johanité, obsadili také Symi a postavili zde pevnost. Johanité však byli v důsledku invaze Sulejmana I. nuceni roku 1522 Rhodos opustit a Symi se stalo až do roku 1912 součástí osmanské říše.\n\nV roce 1912 se v rámci balkánské války Dodekan zmocnila Itálie. Ostrov v té době začal hospodářsky upadat, zejména s nástupem parníků. Rovněž používání skafandrů narušilo dominanci Symi na výlov mořských hub. Přesto měl ještě na počátku 20. století ostrov 22 500 obyvatel a stavělo se zde na 500 lodí ročně.\n\nOd roku 1943 okupovali ostrov Němci. V klášteře Panormitis odhalili informační středisko, které podávalo spojencům zprávy o pohybu německé armády. Opat kláštera a dva jeho zaměstnanci byli v říjnu 1944 popraveni. Kapitulace německých jednotek na Dodekanech byla podepsána 8. května 1945 ve městě Symi. Ostrov však nebyl bezprostředně poté připojen k řeckému státu, nýbrž zůstal pod britskou správou. Britové ho Řekům slavnostně předali až 7. března 1948.\n\n Na ostrově jsou tři větší obydlené lokality: město Symi, rybářské vesnice Pedi a Marathoúnda a klášter Panormitis. Ekonomika ostrova je založena takřka výhradně na turistickém ruchu, zejména na jednodenních návštěvách turistů z Rhodu a Kósu. Jsou zde však rovněž omezené ubytovací možnosti, autem se lze dostat na několik odlehlých pláží. Město Symi je složeno ze dvou částí: Přístav se nazývá Gialós, který je čtyřsetstupňovým schodištěm spojený s náhorní starou čtvrtí Chorió s mnoha kostely, větrnými mlýny bez lopatek a pozůstatky křižáckého hradu. V Chóriu jsou rovněž dvě muzea: Námořní muzeum a Muzeum Symi s archeologickými a národopisnými exponáty. V letních měsících se na Symi koná festival s koncerty etnické, klasické a populární hudby. Dominující církev je zde pravoslavná.\n\n\n\n"}
{"id": "1031398", "url": "https://cs.wikipedia.org/wiki?curid=1031398", "title": "Stromořadí princezny Marie", "text": "Stromořadí princezny Marie\n\nStromořadí princezny Marie je ornamentální stromořadí 69 památných stromů lip velkolistých (\"Tilia platyphyllos\") ve tvaru písmene „M“, které roste vpravo nad soutokem tří potoků pod silnicí z Vodné do Hlinek, asi 1,2 km svv. od Vodné. Před středem aleje stojí zbytek pomníčku. Obvody kmenů měří 69 až 185 cm. Všechny lípy jsou chráněny od roku 1999 jako stromy s pověstí, esteticky zajímavé a historicky důležité stromy.\n\nStromořadí je zároveň uvedeno na seznamu významných stromů Lesů České republiky.\n\nAsi 500 m ssv. směrem roste další skupina památných stromů – Křížové stromořadí. O vzniku obou stromořadí existuje několik pověstí. Některé se dostaly do textů informačních tabulí u obou stromořadí. Jedna z těchto lidových povídek tvrdí, že lípy dal vysázet koncem minulého století majitel bečovského panství vévoda Bedřich Beaufort-Spontin, jehož dcera (mělo se jednat o Marii) v těchto místech údajně tragicky zahynula při zimním lovu. Další verze tvrdila, že zde Marie zemřela při převržení kočáru či saní, podle další verze tu během zimní procházky zabloudila a zmrzla. Nejvíce frekventovanou je romantická pohádka, kdy se zde měl převrhnout kočár jakési šlechtičny ze zámku a stromořadí vysázel její truchlící milenec, jehož jméno pohádka raději nezmiňuje. Další, méně známá verze, vypráví, že stromy byly vysázeny na počest Marie Terezie během její návštěvy zdejšího kraje.\nSkutečnost je však jiná. Obě stromořadí nechal vysadit Bedřich Beaufort-Spontin na počest své sestřenice, princezny Maria Spada-Veralli-Potenziani (25. ledna 1853 Boloňa – 2. února 1899 Řím), kterou měl velmi rád a s kterou si byli velmi blízcí. Maria zemřela roku 1899 a na její památku byly obě aleje společně vysázeny v roce 1902. Mezi rameny písmene „M“ stojí uprostřed velký přírodní kámen, na kterém je dodnes upevněna žulová pamětní deska, kterou zde nechal vévoda Bedřich usadit. V ní byla původně zasazená bronzová písmena tvořící nápis: \"IN MEMORIAM MARIA SPADA POTENZIANI MCMII\" .\n\n\n"}
{"id": "1031403", "url": "https://cs.wikipedia.org/wiki?curid=1031403", "title": "Kučevo", "text": "Kučevo\n\nKučevo (v srbské cyrilici Кучево, rumunsky Cuciovă, do roku 1886 Горња Крушевица/Gornja Kruševica) je město v Srbsku. Nachází se přesněji v údolí řeky Pek, na hlavním silničním tahu mezi městy Majdanpek a Požarevac, v podhůří srbských Karpat. Administrativně spadá do Braničevského okruhu. V roce 2011 mělo město 3 950 obyvatel, většinou Srbů, ale s významnou rumunskou menšinou.\n\nMěsto je dopravně napojeno také na železniční síť; prochází jím jediná trať v západo-východním směru (Mala Krsna-Zaječar). V blízkosti Kučeva se nacházejí povrchové doly, které byly otevřeny v roce 1903. Roku 1973 zde byly objeveny stopy starověkého římského města ze 4. století.\n\nZ Kučeva pochází i známý srbský zpěvák Đorđe Marjanović, který byl populární v období socialistické Jugoslávie.\n"}
{"id": "1031404", "url": "https://cs.wikipedia.org/wiki?curid=1031404", "title": "Bitva u Bolie", "text": "Bitva u Bolie\n\nBitva u Bolie se odehrála na severu Panonie u řeky \"Bolia\", snad poblíž dnešní slovenské řeky Ipeľ v roce 469 mezi Ostrogóty a koalicí převážně germánských kmenů Herulů, Rugiů, Skirů a Svébů, které podporoval východořímský císař Leon I..\n\nŘímského císaře od podpory koalice proti Gótům odrazoval jeho magister militum Aspar. Svébský král Hunimund a také jeho syn Alarich sjednotili svá vojska se Skiry pod vedením Edeka otce Odoakera a jeho staršího bratra Hunulfa, se sarmatskými krály Beukou a Babaiem, Heruly, podporováni Gepidy a Rugii se vydali proti Panonii osídlené Ostrogóty. Současně východořímský císař Leon vyslal římskou armádu k útoku na Góty, kteří byli připraveni připojit se ke svému kmeni, proti kmenové koalici Germánů a Sarmatů. Císař Leon, tak učinil proti Asparovi, který odmítl jakoukoliv válku proti Gótům, protože to mohlo poškodit zájmy východořímské říše. Bitva se odehrála na dnes neznámém místě na severu Panonie, sarmatsko-germánská koalice byla Ostrogóty poražena.\n\nInformace o této události se dochovaly zásluhou knihy gótského historika Jordanese, Origo Gothica (Getica), která byla sepsána na základě dochovaných zbytků Cassiodorových dějin Gótů. Podle této knihy se bitva odehrála u řeky Bolia, na pravém břehu Dunaje, poblíž dnešních slovensko-maďarských hranic na dnes neznámém místě. Popisu odpovídá řeka Ipeľ. Origo Gothica však předpokládá, že řeka byla na pravé straně Dunaje v Panonii. Možným místem bitvy tedy může být území naproti soutoku Ipeľu a Dunaje\n\n"}
{"id": "1031405", "url": "https://cs.wikipedia.org/wiki?curid=1031405", "title": "Palác markýze Peralského", "text": "Palác markýze Peralského\n\nPalác markýze Peralského, španělsky Palacio del Marqués de Perales, je madridská budova navržená architektem Pedrem de Ribera v 18. století pro markýze Peralského. Stavba byla dokončena roku 1732. Nachází se v ulici Magdalena. Budova má výrazný barokní portál. Interiér má několik nádvoří. Nyní je sídlem španělské filmotéky a v období mezi lety 1979 až 1983 byla zrestaurovaná pod vedením architektů Manuela Sainze de Vicuña, Garcíi Prieta a Melgareja.\n\nRoku 1995 byla prohlášena španělskou kulturní památkou (č. RI-51-0009080).\n"}
{"id": "1031406", "url": "https://cs.wikipedia.org/wiki?curid=1031406", "title": "Mixin", "text": "Mixin\n\nV objektově orientovaných programovacích jazycích je mixin třída, která obsahuje metody z několika dalších tříd. Implementace je závislá na konkrétním jazyku. Pokud mixin obsahuje všechny metody daných tříd, tak je ekvivalentní s vícenásobnou dědičností.\n\nMixiny podporují znovupoužitelnost kódu a nenesou problémy spjaté s vícenásobnou dědičností.\n\nMůžeme na ně také nahlížet jako na rozhraní s implementovanými metodami.\n\n"}
{"id": "1031407", "url": "https://cs.wikipedia.org/wiki?curid=1031407", "title": "Kondak", "text": "Kondak\n\nKondak, či kontakion, ( \"конда́к\", \"κοντάκιον\") je druh byzantské církevní hymnografie.\n\nZakladatelem tohoto žánru byl zřejmě ctihodný Roman Pěvec (Melodos) (1. polovina 6. století), vynikající autor většiny kondaků.\n\nNejstarší kondaky jsou mnohaslokové básně (okolo 20-30 slok). Sloky byly spojeny jediným refrénem a jednou metrickou stavbou, vystavěném na izosylabismu. První slokа představovala úvod, poslední pak shrnutí poučného charakteru. Sloky četl kanonarcha, refrén zpíval lid (sbor). Od 8. století je kondak jako druh zpěvu vytěsňován kánonem. Počet slok kondaku se poté snižoval.\n\n"}
{"id": "1031408", "url": "https://cs.wikipedia.org/wiki?curid=1031408", "title": "Christopher Hogwood", "text": "Christopher Hogwood\n\nChristopher Jarvis Haley Hogwood CBE (10. září 1941, Nottingham, Anglie – 24. září 2014, Cambridge, Anglie) byl britský dirigent, cembalista a muzikolog. Byl zakladatelem souboru staré hudby \"Academy of Ancient Music\", autoritou v oblasti provádění staré hudby a vedoucí osobností v obnovení zájmu o starou hudbu v druhé polovině 20. století.\n\nNarodil se v Nottinghamu. Studoval hudbu a klasickou literaturu v Cambridgi na Pembroke College. Ve studiu hry na cembalo a dirigování pokračoval u Raymonda Lepparda, Mary Potts a Thurstona Darta. Později také u Rafaela Puyana a Gustava Leonhardta. V 60. letech pobýval také v Praze, kde studoval hru na cembalo u Zuzany Růžičkové.\n\nV roce 1967 společně s Davidem Munrowem založili soubor historické hudby \"Early Music Consort of London\", se kterým vydali řadu vynikajících nahrávek staré hudby. V roce 1973 založil Hogwood v Cambridgi soubor \"Academy of Ancient Music\" zaměřený na barokní hudbu a hudbu období raného klasicismu. Po smrti Munrowa v roce 1976 pak pokračoval v práci pouze s tímto souborem. V letech 1983–1985 byl uměleckým ředitelem mozartovského festivalu \"Mostly Mozart Festival\" konaného v letních měsících v Barbican Centre v Londýně.\n\nPočínaje rokem 1981 dirigoval Hogwood pravidelně ve Spojených státech. V letech 1986–2001 byl uměleckým ředitelem \"Händelovy a Haydnovy společnosti\" v Bostonu a obdržel zde doživotní titul \"Conductor Laureate\". V letech 1988–1992 byl hudebním ředitelem komorního orchestru \"Saint Paul Chamber Orchestra\" v Minnesotě. V roce 2001 natáčel v Praze s Českou filharmonií komplet skladeb pro housle a orchestr Bohuslava Martinů.\n\nJako operní dirigent vystoupil poprvé v roce 1983 v St. Louis, kde řídil představení Mozartovy opery \"Don Giovanni\". Později spolupracoval prakticky se všemi světovými operními domy.\n\n1. září 2006 se stal hudebním ředitelem \"Academy of Ancient Music\" cembalista Richard Egarr a Hogwood obdržel titul Emeritní ředitel s tím, že podle vlastního slibu bude každoročně dirigovat jeden velký projekt Akademie. V letech 2007–2013 pak řídil serii koncertních provedení Händelových oper.\n\nAčkoliv byl Hogwood nejvíce znám jako interpret barokní a raně klasicistní hudby věnoval se i hudbě 20. století, především neobarokní a neoklasické škole reprezentované zejména jmény Igor Fjodorovič Stravinskij, Bohuslav Martinů a Paul Hindemith.\n\nKromě orchestrálních skladeb pořídil během svého života i řadu sólových nahrávek cembalové literatury, zejména díla Couperinova, Bachova, Thomase Arneho a Williama Byrda. Rovněž vytvořil sbírku originálních historických klávesových nástrojů.\n\nV červenci 2010 byl jmenován profesorem hudby na \"Gresham College\" v Londýně. V této funkci uspořádal čtyři serie veřejných přednášek na různá témata (Aspects of Authenticity' (2010-11), \"The Making of a Masterpiece\" (2011-12), \"European Capitals of Music\" (2012-13) a \"Music in Context\" (2013-14)). Pouhých sedm měsíců po poslední přednášce zemřel.\n\nKromě koncertní činnosti se věnoval rovněž editační práci. Editoval vydávání děl tak rozdílných skladatelů jako byli John Dowland a Felix Mendelssohn-Bartholdy. Řídil novou edici souborného díla Carla Philippa Emanuela Bacha a účastnil se i prací na vydání souborného díla českého skladatele Pavla Vranického. Posledním dokončeným edičním počinem byl čtyřsvazkový komplet klavírních sonát českého skladatele a klavíristy Leopolda Koželuha.\n\nV době své smrti byl Hogwood čestným či hostujícím profesorem hudby na \"University of Cambridge\", \"Royal Academy of Music\", \"King's College London\", \"Jesus College Cambridge\" a \"Pembroke College Cambridge\". Byl nositelem čestných doktorátů řady světových univerzit. Mezi jinými obdržel v roce 1999 i \"Medaili Bohuslava Martinů\" od Nadace Bohuslava Martinů v Praze\n\nV roce 1989 byl vyznamenán Řádem britského impéria v hodnosti komandéra.\n\n\n"}
{"id": "1031409", "url": "https://cs.wikipedia.org/wiki?curid=1031409", "title": "Křížové stromořadí", "text": "Křížové stromořadí\n\nKřížové stromořadí je nápadné ornamentální stromořadí památných stromů nepříliš mohutných lip velkolistých (\"Tilia platyphyllos\") ve dvou úzkých řadách ve tvaru kříže, které roste ve svahu Dřevařského vrchu vlevo od silnice z Vodné do Hlinek, asi 1,4 km od Vodné.\n\nObvody kmenů měří 70 až 255 cm. Všechny lípy jsou chráněny od roku 1993 jako stromy s pověstí, esteticky zajímavé a historicky důležité stromy.\n\nAsi 500 m jjz. směrem roste další skupina památných stromů – Stromořadí princezny Marie.\n\nO vzniku obou stromořadí existuje několik pověstí. Některé se dostaly do textů informačních tabulí u obou stromořadí. Nejvíce frekventovanou je romantická pohádka, kdy se zde měl převrhnout kočár jakési šlechtičny ze zámku a stromořadí vysázel její truchlící milenec, jehož jméno pohádka raději nezmiňuje. Skutečnost je však jiná. Obě stromořadí nechal vysadit Bedřich Beaufort-Spontin na počest své sestřenice, princezny Maria Spada-Veralli-Potenziani (25. ledna 1853 Boloňa – 2. února 1899 Řím), kterou měl velmi rád a s kterou si byli velmi blízcí. Maria zemřela roku 1899 a na její památku byly obě aleje společně vysázeny v roce 1902.\n"}
{"id": "1031411", "url": "https://cs.wikipedia.org/wiki?curid=1031411", "title": "Gökhan Gönül", "text": "Gökhan Gönül\n\nGökhan Gönül (* 4. ledna 1985, Samsun, Turecko) je turecký fotbalový obránce a reprezentant. Od roku 2007 hraje v tureckém klubu Fenerbahçe SK.\n\nV obraně Fenerbahçe hraje s českým bekem Michalem Kadlecem.\n\nV A-týmu Turecka debutoval 17. 11. 2007 v kvalifikačním utkání v Oslu proti domácímu Norsku (výhra 2:1). První gól v národním týmu vstřelil 29. března 2011 v kvalifikaci na EURO 2012 proti Rakousku (výhra 2:0).\n\n"}
{"id": "1031416", "url": "https://cs.wikipedia.org/wiki?curid=1031416", "title": "Storm chasing", "text": "Storm chasing\n\nStorm chasing (doslovně přeloženo \"pronásledování bouře\") je obecně definován jako honba za jakýmkoli počasím, které je některými laiky subjektivně vnímáno jako nepříznivé, například bouřky, deště (zejména těžší) apod. Tímto pojmem je uvedená činnost označována bez ohledu na podnět, kterým může být dobrodružství, vědecký výzkum, nebo se tak děje v zájmu zpravodajství anebo médií. Osoba, která pronásleduje bouře, je obvykle známá jako storm chaser nebo jednoduše chaser.\n"}
{"id": "1031418", "url": "https://cs.wikipedia.org/wiki?curid=1031418", "title": "Moribana", "text": "Moribana\n\nMoribana (japonsky 盛り花) je termín označující estetický směr aranžování květin, vzhledově patří ke stylu ikebana a je považována za jednoduchou úpravu. Výraz moribana v překladu z japonštiny znamená navršené květiny. Moribana jako součást směru japonského umění aranžování květin ikebana se snaží vytvořit harmonii použitím linií, rytmu a barev díla. Výhodou úpravy ve stylu moribana je, že jde o aranžmá, které lze vidět ze tří stran. \n\nMoribana je nejjednodušší způsob aranžmá ikebany a používá se proto i pro výuku, jako první pokus o aranžmá ikebany. Tento způsob aranžování věnuje pozornost váze, stonkům, listům a větvím stejnou měrou jako květům. Celá struktura japonského aranžování květin je založena na liniích alegorizujících nebe, zemi a lidstvo. Ikebana tyto prvky používá jako tři hlavní linie, osy aranžování. \n\nMoribana umožňuje použití škály různých tvarů a různorodého rostlinného materiálu, včetně exotických druhů. Mělká miska používaná pro aranžování moribany se nazývá \"suiban\". Pokud je upraveno aranžmá v mělké misce, jsou v tomto stylu stonky obvykle upevněny v kenzanu.\n\nZakladatelem stylu moribana je Unšin Ohara (小原 雲心). Styl byl původně uveden ve škole Ohara (小原流), a později ve škole Sógecu (草月流). Je mnoho způsobů úprav aranžmá ve stylu moribana a každá škola používá osobité prvky. Jsou proto rozlišovány různé typy vazby uvnitř stylu moribana, které preferují různé školy, skupiny aranžérů. Zvláštní formou moribana jsou šimentai a morimono. Morimono je uspořádání aranžmá, známé z školy Ohara, v mělkých miskách nebo koších. Šimentei je jedinou formou ikebany, kterou lze pozorovat ze všech stran. Prvky aranžmá mohou být i ovoce nebo zelenina a je určeno pro umístění na stole. \n\nProf. Sófú Tešigawara (勅使河原 蒼風) uvádí dvě varianty. Způsob kdy nejdelší stonek je vzpřímený a ostatní linie jsou šikmé a další možnost, kdy je nejdelší prvek nakloněn a ostatní linie jsou vzpřímené. Ačkoliv každá škola má jiné pravidla pro výšky linií, začátečník určí výšku šin jako součet šířky a výšky nádoby, linie soe bude o třetinu kratší a hikae bude mít délku poloviny linie šin.\n\nMoribana navazuje na styl šóka. V úpravách ve stylu ikebana jsou používány jsou tři typy směru moribana:\n\nSměřuje li aranžmá podle linie šin doprava, nazývá se typ aranžmá „\"hongatte\"“. Směřuje li aranžmá podle linie šin doleva nazývají jej „\"gjakugatte\"“.\n\nVzpřímený styl školy Ikenobó a školy Sógecu je nazýván čokutai 直体, podle jiného přepisu se používá i nesprávný český název \"šokutai\". \n\nVzpřímený styl je používán nejčastěji a je považován za základní.. Osy jsou podle školy Sógecu (草月流) nazývány \"šin, soe, hikae\". Výšky jednotlivých os jsou pevně dány. První osa \"\"šin\"\" (真) má výšku jeden a půl násobku průměru misky. Tato nejdelší osa je vzpřímená a mírně prohnutá doleva. Druhá osa \"\"soe\"\" (副) má velikost tří čtvrtin první osy (\"šin\"), je nakloněná doleva od první osy (\"šin\") a směrem k pozorovateli. Třetí osa \"\"hikae\"\" (控え) má velikost tří čtvrtin nebo poloviny první osy (\"šin\"). Tato osa (\"hikae\") je nakloněna doprava od nejvyšší osy (\"šin\") a k pozorovateli. Další dvě osy (\"soe\" a \"hikae\") se od nejvyšší (\"šin\") odklánějí v úhlech asi 45°. Všechny osy vycházejí přibližně ze stejného místa. Listy, které se dotýkají okraje vody, nebo převisají přes misku se odstraňují. \n\nJsou uváděny také podpůrné linie nazývané \"džuši\" sloužící pro vytváření prostoru. Mohou také sloužit k optickému zakrytí kenzanu. Aranžování květin má zásadu, že technický materiál má být skryt. Tato zásada není u ikebany vždy dodržena s ohledem na celkový dojem výsledku a záměr autora. \nJako \"juši\" jsou obecně používány části hlavní větve, jiný materiál není doporučen. V evropských zemích je někdy aranžmá v tomto stylu upravováno tak, aby technické materiály byly skryty i při pohledu zezadu. Pozorovatel jinak při pohledu na jednostranně provedenou úpravu zezadu vidí kenzan nebo spodní části listů a větví. Je však třeba vzít v úvahu že další „estetizující“ úpravy mohou významně narušit jednoduchost celku, která je častým výrazovým prostředkem ikebany a rozmělnit celkový dojem.\n\nVelikost květů a výběr rostlin závisí na záměru autora. Květ je nejvyšším bodem linií šin, soe a hikae. K vypichování se používá kenzan. Podkladem je plochá miska. Obvykle jde o jednostranné aranžmá. \n\nV nakloněném stylu školy Ikenobo a školy Sógecu,nazývaném šatai, jsou stonky umístěny v různých úhlech, takže výsledek nepůsobí strnule. Při pohledu shora hlavní tři směry, které tvoří upevněné stonky, tvoří pravoúhlý trojúhelník. \n\nAranžmá by mělo budit dojem velkého objemu. \n\nKaskádovitý styl školy Ikenobo a školy Sógecu nazývaný \"suitai\" má odrážet zvlnění vody. Je považován za méně strohý než vzpříměný styl \"čokutai\". \nPopulární květiny pro \"suitai\" jsou orchideje, růže, africké lilie a chryzantémy. Zejména u kaskádovitého stylu je třeba si uvědomit, že linie vytváří zjevné přímky stvolů, větví, nikoliv bohatství listoví. \n\nV tomto stylu je linie \"šin\" odkloněna od ostatních linií v úhlu 90 -180°. \"Šin\" a \"soe\" jsou umístěny vpravo, \"tai\" je vlevo. Délka \"šin\" oproti \"tai\" nemá přesáhnout šířku aranžovací nádoby. Aširaj bývají umístěny ve středu, zcela v popředí. \n\nVzpřímený styl školy Ohara je nazýván \"čokuricu-kei\", nakloněný styl je nazýván \"kejša-kei\" a nakloněný styl, odrážející se ve vodní hladině \"kansui-kei\". Hlavní linie jsou školou Ohara nazývány \"šu\" (主), \"fuku\" (副), \"kjaku\" (副), neboli \"šuši\" (主枝), \"fukuši\" (副枝), \"kjakuši\" (副枝).\n\nDalším pohledem na moribanu, je rozdělení u aranžmá vytvářející krajinu z aranžovaného materiálu. Zde lze rozlišit tradiční a realistické aranžmá. Tradiční aranžmá je stylizované a používá linie a estetiku tvarů a struktur pomocí omezeného počtu druhů materiálu. Realistické aranžmá využívá malebnou krásu použitého materiálu, romantickou estetiku a přirozené úpravy s ohledem na sezónní vlivy. \n\n\n"}
{"id": "1031419", "url": "https://cs.wikipedia.org/wiki?curid=1031419", "title": "Skywave Forth", "text": "Skywave Forth\n\nSkywave Forth je zásuvný modul k počítačům Sinclair ZX Spectrum umožňující programování v jazyce Forth, konkrétně ve variantě fig-Forth. Modul je produktem Davida Husbanda a jeho společnosti Skywave Software. Modul obsahuje 12 KiB ROM, paralelní port Centronics a sériový port RS-232.\n\nV ROM, která v případě potřeby nahradí původní ROM počítače, obsahuje editor fig-Forthu, editor assembleru, terminálový ovladač modemu, tiskové rutiny a monitor strojového kódu.<ref name=\"zxcomputing 12/83-01/84\"></ref> Je podporován multitasking a uživatelem definované rozdělení obrazovky. Tiskové rutiny pro sériový i paralelní port jsou dostupné nejen z Forthu, ale i z Basicu.<ref name=\"zxcomputing 10-11/83\"></ref>\n\nTechnické informace:\n\nSkywave Forth, v této verzi známější pod označením ZX81-Forth, existuje i pro počítače Sinclair ZX81, pro tyto počítače pouze jako paměť ROM, kterou je potřeba nahradit původní ROM těchto počítačů. Počítač ZX81 je s touto ROM schopen běhu více než 10 úloh současně. Tato verze kvůli omezené kapacitě paměti ROM neobsahuje všechny příkazy fig-Forthu. Počítač ZX81 s touto ROM je emulován emulátorem MESS.\n\nJako podpora programování ve Skywave Forthu/ZX-81 Forthu vydalo Skywave publikaci \"ZX81-FORTH ROM with Multi-Tasking\".\n\n"}
{"id": "1031421", "url": "https://cs.wikipedia.org/wiki?curid=1031421", "title": "Ümit Kurt", "text": "Ümit Kurt\n\nÜmit Kurt (* 2. května 1991, Osmaniye, Turecko) je turecký fotbalový obránce. Od roku 2013 hraje v tureckém klubu Sivasspor.\nV říjnu 2014 jej trenér turecké fotbalové reprezentace Fatih Terim poprvé nominoval do A-týmu.\n\n"}
{"id": "1031423", "url": "https://cs.wikipedia.org/wiki?curid=1031423", "title": "DuckDuckGo", "text": "DuckDuckGo\n\nDuckDuckGo je internetový vyhledávač, který klade důraz na soukromí uživatelů a který úmyslně nevytváří efekt tzv. filtrovací bubliny. DuckDuckGo nijak neprofituje prodejem osobních informací svých uživatelů.\n\nSpolečnost provozující vyhledávač DuckDuckGo, Inc., sídlí v Paoli v Pensylvánii ve Spojených státech a má přes 50 zaměstnanců. Vyhledávač dostal jméno po dětské hře s názvem \"Duck, Duck, Goose\".\n\nDuckDuckGo byl založen Gabrielem Weinbergem v roce 2008 za účelem poskytnutí soukromí uživatelům internetu.\n\nV červnu roku 2012 DuckDuckGo každý den průměrně vyhledal 1,5 milionu výsledků.\n\nNejvětší vzrůst DuckDuckGo zaznamenal v roce 2013 poté, co Edward Snowden vynesl na veřejnost sporné činy NSA a jejich sběr informací po internetu na celém světě. Návštěvnost webu a dostupnost výsledků vzrostly až o 90 %.\n\nV květnu 2014 DuckDuckGo zcela redesignoval svoje stránky a přidal mnoho nových funkcí do vyhledávání jako například mapy, automatické návrhy, obrázky, videa atd.\n\nOsmnáctého září 2014 společnost Apple oznámila, že DuckDuckGo lze na iOS8 a OS X Yosemite použít jako výchozí vyhledávač v jejich prohlížeči Safari. 10. listopadu 2014 byl DuckDuckGo přidán jako jedna z možností výchozího vyhledávače do prohlížeče Mozilla Firefox ve verzi 33.1. V březnu 2019 byl DuckDuckGo přidán jako volitelná možnost výchozího vyhledávače v prohlížeči Chrome od společnosti Google.\n\nSpolečnost DuckDuckGo ústy svého zakladatele deklaruje, že projekt vyhledávače je od roku 2014 obchodně výdělečný, aniž by docházelo k uchovávání osobních dat uživatelů a obchodování s těmito daty. Na rozdíl od konkurečních internetových vyhledávačů (zejména Googlu) DuckDuckGo nepoužívá metody personalizace výsledků vyhledávání podle předchozích vyhledávání daného uživatele. Společnost generuje zisk především prostřednictvím reklamy, která je uživatelům zobrazována na základě vyhledávaných klíčových slov a prostřednictvím partnerství s internetovým obchodem Amazon a obchodní platformou eBay. Dojde-li k nákupu zboží v těchto obchodech, na jehož počátku bylo vyhledávání přes DuckDuckGo, náleží vyhledávači určitý podíl z výdělku. Partnerství s Amazonem a eBay je deklarováno jako striktně anonymní a nesledující (non-tracking) uživatele a tvoří údajně pouze zlomek příjmů společnosti. Většinu zisku generují příjmy z reklamy zobrazované ve vyhledávání.\n\nDuckDuckGo dokáže vyhledat a získat informace z až 50 různých služeb od Wikipedie až po službu vyhledávající ISBN knih. Při využití této funkce není nutné opouštět stránku DuckDuckGo.\n\nDuckDuckGo se prezentuje jako vyhledávač, který neukládá vyhledaný obsah, neregistruje vaše IP adresy a používá cookie pouze tam, kde je to nezbytně nutné (např. v nastavení). Zakladatel Weinberg říká: „Neposíláme vaše vyhledávání jiným stránkám, ani jakkoliv jinak neobchodujeme s vašimi osobními informacemi. Tohle jsou naše zásady ochrany osobních údajů v kostce.“\n\nThom Holwerda, který zkoumal vyhledávač pro OSNews, potvrdil, že DuckDuckGo je v ochranně soukromí mnohem důslednější než Google, který bývá za svoji marketingovou politiku dost často kritizován.\n\nV roce 2012 Google označil DuckDuckGo jako jednoho z nejnebezpečnějších konkurentů, co se vyhledávání týče.\n"}
{"id": "1031425", "url": "https://cs.wikipedia.org/wiki?curid=1031425", "title": "Svíb", "text": "Svíb\n\nSvíb (331 m n. m.) je vrch v okrese Hradec Králové ve stejnojmenném kraji. Leží asi 1,5 km západně od obce Máslojedy na jejím katastrálním území. Zalesněný kopec s řadou památek, připomínajících události prusko-rakouské války, je součástí Mikroregionu obcí Památkové zóny 1866.\n\nZ geomorfologického hlediska vrch Svíb nachází v okrsku Libčanská plošina podcelku Chlumecká tabule, která je součástí geomorfologického celku Východolabská tabule.\n\nLesem Svíb, včetně vrcholu stejnojmenného kopce, prochází červeně značená turistická cesta, spojující obce Máslojedy a Čistěves. Tato cesta je totožná s centrální částí naučné stezky \"Les Svíb\".\n"}
{"id": "1031430", "url": "https://cs.wikipedia.org/wiki?curid=1031430", "title": "Ferdinand Kastilský (1189–1211)", "text": "Ferdinand Kastilský (1189–1211)\n\nFerdinand Kastilský ( \"Fernando de Castilla\", 29. listopadu 1189, Cuenca – 14. října 1211, Madrid) byl kastilský infant a následník trůnu.\n\nNarodil se jako druhý syn Alfonse VIII. a Eleonory, dcery Jindřicha Plantageneta. Starší bratr zemřel jako dítě a až do Ferdinandova narození byla za dědičku království považována Berenguela. Dle svědectví kronikářů byl infant moudrý, spravedlivý a miloval zbraně a lov. Osudnou se mu stala výprava proti muslimům. Při návratu dostal horečku a bez potomstva k velkému žalu svých rodičů zemřel ve věku dvaadvaceti let. Jeho ostatky byly převezeny do Burgosu a uloženy k poslednímu odpočinku v klášteře Las Huelgas. Dědicem koruny se stal mladší bratr Jindřich.\n\n"}
{"id": "1031433", "url": "https://cs.wikipedia.org/wiki?curid=1031433", "title": "Menhardovci", "text": "Menhardovci\n\nMenhardovci, neboli gorická hrabata, byla vládnoucí dynastie, která měla mocenskou základnu v Gorici a později v Tyrolsku. Příslušníci tohoto rodu vládli mimo jiné v Českém království, Moravském markrabství, Istrijském markrabství, Kraňském markrabství, Korutanském vévodství, Gorickém hrabství, Tyrolsku, Istrii a Akvilejském patriarchátu. Dynastie vymřela roku 1500 hrabětem Leonardem.\n\nRod Menhardovců, vyznačující se stále se opakujícím jménem Menhard (Meinhard), se vynořil uprostřed bavorské šlechty v 11. století. Původ zůstává nejistý. Někteří se domnívají, že rod pochází z dynastie Sieghardinců, jiní uvažují o dynastii Eppsteinů. Není vyloučen společný původ s hrabaty z Andechsu. Podle legend sahal jejich původ až k Římanům.\n\nPrvními bezpečně zařaditelnými příslušníky rodu jsou bratři\nPotomci Menharda I. byli\nEngelbert II. měl se svou manželkou Adlétou z Scheyern-Valley, dcerou Otty I. z domu Wittelsbachů, tyto děti:\nEngelbert III. se roku 1183 oženil s blíže neznámou šlechtičnou Matyldou a roku 1190 Matyldou z Andechsu, hraběnkou z Pisina, dcerou hraběte Bertholda III. z Andechsu, istrijského markraběte.\n\nJejich synem byl Menhard I. Tyrolský (* 1194; † 22.7. 1258), hrabě goričský a istrijský (1220–1258) hrabě tyrolský (1253–1258) správce Akvileje, Tridentu, Brixenu a Bolzana. Oženil se s Adélou († 1279), dcerou tyrolského hraběte Albrechta. Jeho synové založili dvě rodové větve.\nMenhard II. Tyrolský byl hrabětem gorickým (1258–1267) a Tyrolským (1257-1295), knížetem korutanským (1286–1295), zástavním pánem Kraňského věvodství a Vindické marky. Oženil se s Alžbětou Bavorskou, vdovou po římském králi Konrádovi IV. Z tohoto manželství se narodilo asi šest dětí. Nejvýznamnějšími z nich byl český král Jindřich Korutanský a Alžběta, manželka Albrechta Habsburského. Dále měl deset nemanželských dětí s dosud neznámými ženami.\n\nJindřich Korutanský (†1335) byl v letech 1307 - 1310 král český a markrabě moravský, titulární král polský. Také byl od roku 1310 až do své smrti vévoda korutanský, kraňský a hrabě tyrolský. Jím vymřela tyrolská větev po meči a Tyroly později převzali Habsburkové, příbuzní po přeslici.\n\n\"Pro článek bylo použito hesla Meinhardiner v německé Wikipedii. \"\n\n"}
{"id": "1031434", "url": "https://cs.wikipedia.org/wiki?curid=1031434", "title": "Hausberk (okres Chomutov)", "text": "Hausberk (okres Chomutov)\n\nHausberk je zaniklý hrad, který stával v Bezručově údolí v Krušných horách necelých šest kilometrů severozápadně od Chomutova. Místo se nachází v nadmořské výšce 539 m n. m. na ostrožně Zámeckého vrchu, který vybíhá nad pravý břeh Chomutovky jeden kilometr severně od Krásné Lípy. Dochovaly se pouze valy a příkopy.\n\nPísemné zprávy o hradu chybí. Nalezená keramika datuje období vzniku i zániku hradu do 14. století. V té době patřila většina okolních panství chomutovské komendě řádu německých rytířů. Je proto možné, že hrad založili oni jako strážní a opěrný bod. Ovšem hrad se nachází daleko od obchodní cesty, která vedla z Chomutova přes Strážky, Křimov a Novou Ves do Saska, i od okolních vesnic, které by mohl chránit. Jeho výstavba řádem tedy není příliš pravděpodobná.\n\nDruhá hypotéza říká, že zakladatelem mohl být některý příslušník rodu Alamsdorfů, jehož hlavním majetkem byl nedaleký Březenec a hrad Najštejn. V roce 1323 se dělil majetek Jetřicha z Alamsdorfu mezi jeho syny. V rozdělení majetku jsou mimo jiné uvedeny platy v Krásné Lípě, Domině, Nové Vsi a Čáslavi (snad dnešní Šerchov), které připadly bratrům Janovi a Hukovi. Je tedy možné, že stavebníkem hradu byl jeden z nich.\n\nJan a Huk prodali platy z Dominy a Krásné Lípy za 32 kop pražských grošů chomutovskému měšťanovi Janu Plabnerovi v roce 1359. Poslední alamsdorfské majetky získal řád německých rytířů v roce 1381, kdy mu Fricolt z Alamsdorfu prodal březenecké panství se vším příslušenstvím za padesát kop pražských grošů.\n\nPodle dochovaných listin se zdá, že Alamsdorfové vedli s řádem spory, jejichž součástí byly přepady a ničení majetku, ale nebylo v jejich možnostech dlouhodobě vzdorovat snaze řádu o vybudování uceleného panství. Hausberk tak mohl zaniknout během těchto sporů, nebo brzy poté, co ho řád získal a neměl důvod ho nadále udržovat.\n\nHrad stál na pahorcích, které vznikly několikanásobným překopáním ostrohu. Za prvním příkopem se nacházelo obdélné předhradí, které je dnes beze stop zástavby. Na čelní straně bylo opevněné valem. Za předhradím začíná příkop, který ze tří stran obtáčí celý zbytek hradu. Chybí jen na severozápadní straně, kde hrad chrání prudký svah.\n\nZa příkopem se nachází první pahorek přibližně půlkruhového půdorysu. Z východního cípu vybíhá val, který na východní straně chrání střední pahorek a navazuje na zadní půlkruhový pahorek. Střední pahorek je obehnán zmiňovaným valem a hlubokým příkopem. Byl opevněn kamennou hradbou dochovanou v nepatrných náznacích základů. Uprostřed potom stála zřejmě obytná a obranná věž. Mohla být kamenná nebo dřevěná na kamenné podezdívce. Mezi prvním a druhým pahorkem je do dna příkopu ve skále vysekaná prohlubeň. Pravděpodobně sloužila jako cisterna na vodu.\n\nNa všech třech pahorcích jsou zřetelné jámy po výkopech chomutovského muzea, které zde v roce 1926 provádělo archeologický výzkum. Předhradí, oba krajní pahorky a koruny valů byly zřejmě opevněny palisádou nebo polským plotem a stály na nich dřevěné hospodářské stavby.\n\nNejsnazší cesta ke zbytkům hradu vede z Chomutova po modré turistické značce. Asi 700 m před Prvním mlýnem vede přes Chomutovku dřevěná lávka, za kterou z turisticky značené stezky odbočují dvě cesty. Cesta, která Zámecký vrch obchází zleva a pokračuje směrem k Domině, vede po 500 m těsně kolem zbytků hradu.\n\n\n"}
{"id": "1031435", "url": "https://cs.wikipedia.org/wiki?curid=1031435", "title": "Košická zoologická zahrada", "text": "Košická zoologická zahrada\n\nKošická zoologická zahrada se nachází v přírodním prostředí městské části Košice – Kavečany. Celkovou rozlohou 289 hektarů je největší zoologickou zahradou na Slovensku , stejně tak i výstavní plochou na ploše témeř 65 ha . S výstavbou zoo se začalo v roce 1979 a pro veřejnost byla otevřena v roce 1986 tehdy na ploše 7 ha s 23 druhy zejména karpatské fauny. Byla budována v rámci Akce Z se zaměřením na převážně euroasijskou faunu. V současnosti zde žije téměř 1200 zvířat ve 280 druzích, o. i. se zde nachází největší voliéra na Slovensku unikátní svou konstrukcí zavěšeného nosního oblouku a největší areál medvěda hnědého ve střední Evropě (v roce 2002 se zde podařil jedinečný chovatelský úspěch, když se zde narodili medvědí paterčata, které byly zapsány do Guinnessovy knihy rekordů). Bonusem Zoo je Dinopark zbudovaný na ploše 5 hektarů v roce 2013.\n\nJako jediná zoo na Slovensku má vybudovanou botanickou naučnou stezku doplněnou v posledních letech včelařskou, ptačí a geologickou stezkou. Na tu navazuje v roce 2015 vybudovaná zoogegrafická oblast \"Altaj\" s jediným areálem kozorožců sibiřských na Slovensku zbudovaném na ploše 1 hektaru. Faunu Altaje zde prezentuje taky chov manula. Zajímavostí je zdejší chov Huculských koní, které byly v roce 1996 zařazeny do genofondu Slovenska. Jsou také prvními zvířaty dovezenými do zoo a její nověbudovaného areálu v Kavečanech v roce 1981. Huculské koně jsou využívány nejen jako exponáty, ale také v hipodromu. Zoo disponuje velkou kolekcí plemen domestikovaných zvířat včetně autochtonních plemen evropského kontinentu (uherský stepní skot, ovce cápová, koza walisserská a j.)\n\nPavilony:\n\nExotarium s Minivivariem\n\nBažantnice\n\nPřehled nejvzácnějších zvířat chovaných k 30.11.2018:\n\nkrokodýl čelnatý (Osteolameus tetraspis)\n\nhroznýš kubánský (Epicrates angulifer)\n\ntučňák Humboldtúv (Spheniscus humboldti)\n\npelikán kadeřavý (Pelecanus crispus)\n\nkondor andský (Vulthurus gryphus)\n\ngibon červenolící (Nomascus gabriellae)\n\nrys karpatský (Lynx l. carpathicus)\n\nmanul (Otocolobus manul)\n\nbuvolec běločelý (Damaliscus dorcas phillipsii)\n\nvoduška červená (Cobus leche kafuensis)\n\nkamzík alpský (Rupicapra rupicapra)\n\nkozorožec sibiřský (Capra sibirica alayana)\n\nzubr evropský (Bison bonasus)\n\nkúň Przewalského (Equus przewalskii)\n\nkulan (Equus hemionus kulan)\n\n"}
{"id": "1031436", "url": "https://cs.wikipedia.org/wiki?curid=1031436", "title": "Honda Gold Wing", "text": "Honda Gold Wing\n\nHonda Gold Wing (používají se i jména Goldwing nebo GoldWing) je plnohodnotný cestovní motocykl představený roku 1974 firmou Honda na motosalonu v Kolíně nad Rýnem. \n\nPři jejím vývoji byl kladen velký důraz na spolehlivost, což bylo vyjádřeno sloganem: \"Toto je první skupina řidičů, kteří si nemusí balit do zavazadel nářadí.\"\nGold Wing se stal vlajkovou lodí Hondy. V průběhu následujících třiceti let se původní plochý čtyřválec 1000 cm³ vyvinul na plochý šestiválec 1800 cm³. Suchá hmotnost vzrostla z počátečních 265 kg na 389 kg u modelu GL 1800. Výkon motoru vzrostl z původních 60 kW na 88 kW (118 koní) v roce 2014. Značný nárůst byl i u hodnoty kroutícího momentu z 85 Nm na 167 Nm v roce 2014. Od modelu GL 1500 je motocykl vybaven elektrickým zpětným chodem.\n\nHonda. V letech 1975 – 1980 byla výroba zahájena v Japonsku. Během výroby modelu GL 1100 byla výroba přenesana roku 1980 do Marysville, Ohio, USA. Zde byla v roce 2010 výroba ukončena. V roce 2011 byla výroba přesunuta do prefektury Kumamoto v Japonsku. V roce 2011 nebyl uveden nový model. Modelový rok 2012 byl vyráběn v Japonsku na zařízeních převezených z původní americké továrny.\n\n\n"}
{"id": "1031437", "url": "https://cs.wikipedia.org/wiki?curid=1031437", "title": "Zoologická zahrada Spišská Nová Ves", "text": "Zoologická zahrada Spišská Nová Ves\n\nZoologická záhrada v Spišské Nové Vsi je nejmenší a zároveň nejmladší ZOO na Slovensku. Je členem Unie českých a slovenských ZOO (UCSZ) a Slovenské asociace ZOO (Sazza). Má rozlohu 8,5 ha, chová přibližně 70 živočišných druhů s celkovým počtem 250 jedinců. Součástí areálu je arboretum s 30 druhy dřevin.\n\nAreál ZOO se nachází v jihovýchodní části města na Sadové ulici, v těsné blízkosti sídliště Tarča. Rozkládá se v městském parku, areálem protéká potok Holubnica. Z centra města je dostupná autobusovou linkou místní MHD č. 2.\n\nZOO byla založena v květnu 1989 a v říjnu téhož roku získala od Ministerstva kultury Slovenské republiky oprávnění na chov chráněných druhů živočichů. Od 1. ledna 2000 je příspěvkovou organizací města. 23. července 2008 povodeň na potoce Holubnica zasáhla i ZOO.\n\n"}
{"id": "1031440", "url": "https://cs.wikipedia.org/wiki?curid=1031440", "title": "Hurikán Isaac (2000)", "text": "Hurikán Isaac (2000)\n\nHurikán Isaac byl 13. bouří, 9. pojmenovanou bouří a 5. hurikánem atlantické hurikánové sezóny 2000. Do této doby byl též nejsilnějším. Zformoval se 21. září jižně od Kapverd. Rozptýlil se 1. října u Velké Británie jako tropická vlna. Jelikož hurikán řádil nad oceánem, vyžádal si pouze 1 oběť. Nejvyšší rychlost větru zaznamenána koncem září, a to 220 km/h. Byl to tedy hurikán 4. kategorie dle Saffirovy-Simpsonovy stupnice hurikánů.\n\nTento hurikán se zformoval 21. září jižně od Kapverdských ostrovů. Následujícího dne se z deprese stala tropická bouře. Bouře dál sílila a z tropické bouře se stal hurikán 3. kategorie a větry přesahovaly rychlost 150 km/h. 26. září se hurikán stočil na severozápad a zeslábl na hurikán 1. stupně. To netrvalo dlouho a hurikán zesílil na hurikán stupně 2., poté 3. a nakonec 4. Právě tehdy byla zaznamenána nejvyšší rychlost větru. Poté už hurikán slábl a stočil se na severovýchod. Rozptýlil se severně od Velké Británie.\n"}
{"id": "1031441", "url": "https://cs.wikipedia.org/wiki?curid=1031441", "title": "Diecéze Samoa-Pago Pago", "text": "Diecéze Samoa-Pago Pago\n\nDiecéze Samoa-Pago Pago je římskokatolická diecéze na území Americké Samoy.\n\nDiecéze zahrnuje zahrnuje celou Americkou Samou.\n\nBiskupským městem je Tafuna (ostrov Tutuila), kde se nachází katedrále Sv. Rodiny v Tafuně. Ve Fagatogu se nachází konkatedrála Svatého Josefa Dělníka.\n\nK roku 2010 měla diecéze; 14 000 věřících, 18 diecézních kněží, 3 řeholní kněze, 31 jáhnů, 3 řeholníky, 10 řeholnic a 16 farností.\n\nDiecéze byla založena 10. září 1982 bulou \"Studiose quidem\" papeže Jana Pavla II., po rozdělení diecéze Samoa a Tokelau, z nichž vznikla arcidiecéze Samoa–Apia.\n\nNávrh erbu vytvořil v roce 2016 slovenský heraldik Marek Sobola. Tinktury (barvy) a kompozice nového erbu jsou odvozeny z národní vlajky Americká Samoy. Heraldické figury: orel bělohlavý - národní symbol, zlaté a stříbrné lilie - symboly papežů Pavla VI. a Jana Pavla II. Tito dva papežové přispěli k rozvoji diecéze.\n\n"}
{"id": "1031446", "url": "https://cs.wikipedia.org/wiki?curid=1031446", "title": "Diecéze benguelská", "text": "Diecéze benguelská\n\nDiecéze Benguela je římskokatolickou diecéze nacházející se v Angole.\n\nDiecéze zahrnuje provincii Benguela v Angole.\n\nBiskupským sídlem je město Benguela, kde se nachází katedrála Naší Paní z Fátimy.\n\nK roku 2012 měla; 1 736 000 věřících, 113 diecézních kněží, 45 řeholních kněží, 133 řeholníků, 328 řeholnic a 45 farností.\n\nDiecéze byla založena 6. června 1970 bulou \"Omnimode solliciti\" papeže Pavla VI., z části území diecéze Nova Lisboa (dnes arcidiecéze Huambo). Původně byla sufragánnou arcidiecéze Luanda.\n\nDne 3. února 1977, se stala součástí církevní provincie arcidiecéze Huambo.\n\n\n"}
{"id": "1031448", "url": "https://cs.wikipedia.org/wiki?curid=1031448", "title": "Geomorfologické členění Brněnské vrchoviny", "text": "Geomorfologické členění Brněnské vrchoviny\n\nBrněnská vrchovina je geomorfologická oblast na střední a jižní Moravě. Rozkládá se na ploše 2 041,97 km a nejvyšším vrcholem jsou Skalky (735 m). Náleží do provincie Česká vysočina a soustavy Česko-moravská subprovincie. Dělí se na 3 celky, 9 podcelků a 64 okrsků. Níže je uvedeno geomorfologické členění Brněnské vrchoviny až po úroveň okrsků. Rozdělení na nižší jednotky, tedy podokrsky a části, zatím chybí.\n\nGeomorfologická oblast\n\nIID Brněnská vrchovina\n\n\n"}
{"id": "1031449", "url": "https://cs.wikipedia.org/wiki?curid=1031449", "title": "Hurikán Joyce (2000)", "text": "Hurikán Joyce (2000)\n\nHurikán Joyce byl 14. bouře, 10. pojmenovaná bouře a 6. hurikán atlantické hurikánové sezóny 2000. Tento hurikán se zformoval 25. září jihozápadně od Kapverd. Rozptýlil se v druhý říjnový den severně od Jižní Ameriky. 28. září byla naměřena nejvyšší rychlost větru, a to 150 km/h. Neví se, kolik přesně bylo mrtvých, ani jaká byla škoda. Byl to hurikán 1. stupně. Tato bouře byla mezi dvěma hurikány 4. kategorie - před ním to byl hurikán Isaac a po něm pak hurikán Keith.\n\nBouře se zformovala 25. září jako tropická deprese jihozápadně od Kapverd. Po celou dobu trvání bouře postupovala západně ke Karibiku. Pouze 12 hodin po zformování deprese zesílil na tropickou bouři. Den poté se z bouře stal hurikán 1. stupně. Následujícího dne dosahovaly větry až 150 km/h. Po dosažení nejvyšší intenzity 28. září začal hurikán slábnout. 29. září se z hurikánu stala tropická bouře. 1. října dorazil k Malým Antilám a stále slábnul. 2. října se jako tropická deprese rozptýlil východně od Malých Antil.\n"}
{"id": "1031450", "url": "https://cs.wikipedia.org/wiki?curid=1031450", "title": "Chlum (Východolabská tabule, 337 m)", "text": "Chlum (Východolabská tabule, 337 m)\n\nChlum (337 m n. m.) je vrch v okrese Hradec Králové Královéhradeckého kraje. Leží asi 0,5 km jihozápadně od vsi Chlum, vrcholem na katastrálním území Chlumu a západními svahy na území vsí Lípa a Dlouhé Dvory.\n\nVrch byl jedním z hlavních dějišť bitvy u Hradce Králové roku 1866. Tuto událost připomíná Muzeum války 1866 (pobočka Muzea východních Čech) v severozápadní části vrcholové plošiny, pruský vojenský hřbitov v její jižní části, ossarium a četné pomníky.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Libčanská plošina, jehož je to nejvyšší bod.\n"}
{"id": "1031451", "url": "https://cs.wikipedia.org/wiki?curid=1031451", "title": "Tycho", "text": "Tycho\n\nTycho může být:\n\n\n\n"}
{"id": "1031455", "url": "https://cs.wikipedia.org/wiki?curid=1031455", "title": "Michal Koleček", "text": "Michal Koleček\n\nMichal Koleček (* 22. ledna 1966 Liberec) je český vysokoškolský učitel, teoretik a kritik umění, kurátor a děkan Fakulty umění a designu na Univerzitě Jana Evangelisty Purkyně, trvale žijící v Ústí nad Labem.\n\nStudoval na Pedagogické fakultě Univerzity Jana Evangelisty Purkyně v Ústí nad Labem, kde v roce 1992 získal titul Mgr. V tomto období byl historikem v Oblastním muzeu v Litoměřicích. V letech 1994 – 2002 byl kurátorem a ředitelem v Galerii Emila Filly. V období od roku 1997 až do roku 1999 byl kurátorem Sorosova centra současného umění v Praze. Poté byl kurátorem v Galerii Václava Špály v Praze. Taktéž v roce 1997 se stal odborným asistentem Katedry teorie a dějin výtvarného umění a architektury na Fakultě architektury Technické univerzity v Liberci, kde působil do roku 2002. Následně pracoval jako kurátor Sbírky moderního a současného umění v Národní galerii v Praze do roku 2003. Mezitím v roce 2002 získal titul Ph.D. na Pedagogické fakultě Masarykovy univerzity v Brně. Mezi roky 1994 až 2007 působil jako vedoucí Katedry dějin a teorie umění na FUD UJEP, kde byl také proděkanem pro vědu a zahraniční vztahy. Roku 2010 se stal docentem na PF MU v Brně. V letech 2010 až 2012 působil jako docent na DAMU. Je členem několika uměleckých, vědeckých a oborových rad. Od roku 2007 je děkanem Fakulty umění a designu UJEP v Ústí nad Labem. Patří ke klíčovým postavám současné ústecké umělecké scény.\n\nJe ženatý, má dvě děti a žije v Ústí nad Labem.\n"}
{"id": "1031459", "url": "https://cs.wikipedia.org/wiki?curid=1031459", "title": "Kábrt", "text": "Kábrt\n\nKábrt je příjmení těchto osobností:\n\n\n"}
{"id": "1031460", "url": "https://cs.wikipedia.org/wiki?curid=1031460", "title": "Wanda Panfilová", "text": "Wanda Panfilová\n\nMarianna Wanda Panfil-González (* 26. ledna 1959 Tomaszów Mazowiecki) je bývalá polská atletka, která se věnovala maratonskému běhu, mistryně světa z roku 1991.\n\nNejvětších sportovních úspěchů dosáhla pod vedením mexického trenéra Mauricia Gonzalese, za kterého se později provdala. V letech 1980 až 1991 mnohokrát reprezentovala Polsko na dlouhých tratích (od 1500 metrů po maraton). V roce 1991 se stala mistryní světa v maratonu časem 2:29:53. Dvakrát startovala na olympiádě – v roce 1988 v Soulu a v roce 1992 v Barceloně – v obou případech doběhla v maratonu na 22. místě.\n\nBěhem své kariéry vyhrála několik významných světových maratonů, například Bostonský maraton (rok 1991) nebo Newyorský maraton.\n"}
{"id": "1031464", "url": "https://cs.wikipedia.org/wiki?curid=1031464", "title": "Jehlický vrch", "text": "Jehlický vrch\n\nJehlický vrch (302 m n. m.) je vrch v okrese Hradec Králové Královéhradeckého kraje. Leží asi 1 km západně od vsi Jehlice, na katastrálním území vsi Lubno.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Libčanská plošina.\n"}
{"id": "1031469", "url": "https://cs.wikipedia.org/wiki?curid=1031469", "title": "Kvetiapin", "text": "Kvetiapin\n\nKvetiapin () je lék, který patří mezi tzv. atypická antipsychotika. Tento přípravek se užívá k léčbě negativních příznaků u schizofrenie, k léčbě bipolární afektivní poruchy, deprese nebo úzkostných stavů. Váže se na různé neurotransmiterové receptory a funguje na nich jako antagonista dopaminu, serotoninu a (nor)adrenalinu.\n\nRočně se prodá kvetiapin za cca 1,3 miliardy dolarů. Kvetiapin byl vyvinut firmou AstraZeneca mezi lety 1992 a 1996 a schválen FDA v roce 1997. Dnes existují i generika na bázi kvetiapinu. V České republice se prodává pod obchodními názvy, jako jsou Kventiax, Seroquel, Derin, Ketilept, Questax nebo Quetiapin Teva. \n"}
{"id": "1031470", "url": "https://cs.wikipedia.org/wiki?curid=1031470", "title": "Valproát", "text": "Valproát\n\nValproát je lék určený k léčbě epilepsie a bipolární afektivní poruchy. Účinnou látkou tohoto léku je kyselina valproová CHO a valproát sodný CHNaO. Dávkování je u tohoto léku přísně individuální. Lékař, uzná-li to za důležité, může nechat občas zkontrolovat hladinu valproátu v krvi. Valproát se v léčbě bipolární afektivní poruchy používá v případě, kdy není možné užívat lithium. Jedná se o antiepileptikum II. generace.\nV Česku se prodává pod názvy jako jsou: Valproat Chrono Sandoz, Depakine nebo Convulex.\n\nNení zcela jasné, jak valproát funguje. Navrhované mechanismy zahrnují ovlivňování hladiny kyseliny gama-aminomáselné, blokování sodíkových kanálů a zpomalování histon deacetylázy.\n\nK běžným vedlejším účinkům valproátu patří nevolnost, zvracení, spavost a sucho v ústech. Vážné vedlejší účinky mohou zahrnovat jaterní problémy, takže se doporučují pravidelné jaterní testy. Dále jsou to zánět slinivky břišní a zvýšené riziko sebevražedných sklonů. Je též známo, že lék způsobuje vážné abnormality u dětí, pokud je užíván během těhotenství, proto se obvykle ženám, které v jiném stavu trpí migrénami, nedoporučuje.\nKyselina valproová je mastná kyselina s krátkým řetězcem (SCFA), jež se získává z kyseliny valerové.\n"}
{"id": "1031471", "url": "https://cs.wikipedia.org/wiki?curid=1031471", "title": "Serena Rossi", "text": "Serena Rossi\n\nSerena Rossi (* 31. srpna 1985 Neapol) je italská herečka a zpěvačka.\n\nNarodila se v umělecké rodině. Debutovala v roce 2002 v muzikálu „'“. Známou se stala o rok později, kdy začala vystupovat v roli Carmen Catalano v nejdéle vysílaném italském seriálu – mýdlové opeře „'“. Následovaly další divadelní a seriálové role. V roce 2006 vydala první album „\"\"“.\n\n"}
{"id": "1031472", "url": "https://cs.wikipedia.org/wiki?curid=1031472", "title": "Kandid Černý", "text": "Kandid Černý\n\nKandid Černý (? – 14. června 1741 Jindřichův Hradec) byl český františkán, kazatel, hudebník a hudební skladatel.\n\nV různých konventech, resp. jim přilehlých chrámech, působil jako kazatel v českém jazyce. Od září 1725 kázal v kostele Nanebevzetí P. Marie při františkánském klášteře v Plzni. Na počátku roku 1729 byl z Plzně přeložen do kláštera ve Slaném. V roce 1730 bychom jej zase potkali v konventu u P. Marie Sněžné v Praze. Od září 1737 do podzimu 1740 byl českým kazatelem v řádovém chrámu v Jindřichově Hradci.\n\nKromě mluveného slova zajišťoval Kandid Černý i hudební doprovod chrámové liturgie. V roce 1730 zřejmě řídil fungování chrámového sboru u P. Marie Sněžné v Praze. Využíval přitom zpěvník, který o přibližně padesát let dříve napsal jeho předchůdce Silvestr Hibler. Na dosud prázdné listy svazku doplnil další vlastními silami komponovaný hudební a zpívaný doprovod pro mši.\n\nFrantiškán Kandin Černý zemřel na zavodnění (edém) plic 14. června 1741 v Jindřichově Hradci a následujícího dne byl pohřben v místní kostelní kryptě řeholníků. \n"}
{"id": "1031473", "url": "https://cs.wikipedia.org/wiki?curid=1031473", "title": "Bedřich Dittel", "text": "Bedřich Dittel\n\nBedřich Dittel, variantně Friedrich Dittel, byl františkán působící v českých zemích a v české řádové provincii sv. Václava. Ve více konventech byl představeným (kvardiánem). V letech 1673–1674 řídil klášter ve Slaném.. Od května 1675 do následujícího roku byl kvardiánem v Jindřichově Hradci. Řádová kapitula v květnu 1684 jej zvolila členem provinčního definitoria (definitorem), posléze byl též definitorem doživotním (habituálním). Dále působil jako hudebník ve františkánských chrámech. V roce 1681 si opsal zpěvník používaný pro doprovod mší nebo obsahující zpěvy žalmů. Svazek zřejmě nevytvořil k potřebě nějakého františkánského kostela, ale k vlastnímu užívání, neboť si jej držel až do své smrti. Františkán Bedřich Dittel zemřel v Kadani 8. října 1695 nebo 1696.\n"}
{"id": "1031474", "url": "https://cs.wikipedia.org/wiki?curid=1031474", "title": "Valentí Massana", "text": "Valentí Massana\n\nValentí Massana Gràcia (* 5. července 1970 Viladecans) je bývalý španělský atlet, mistr světa v chůzi na 20 km z roku 1993.\n\nJako junior získal tři medaile v chůzi na 10 kilometrů na světovém šampionátu – v letech 1987 a 1988 stříbrnou, v roce 1989 zlatou. Na mistrovství světa v Tokiu v roce 1991 došel na trati 20 kilometrů chůze do cíle pátý, na olympiádě v Barceloně o rok později byl na této trati diskvalifikován. Svého největšího úspěchu dosáhl na světovém šampionátu v roce 1993 ve Stuttgartu, kde zvítězil v závodě chodců na 20 kilometrů. Na mistrovství Evropy v následujícím roce získal v této disciplíně bronzovou medaili. Také na mistrovství světa v roce 1995 byl úspěšný – neobhájil sice titul mistra světa, ale z Gőteborgu si dovezl domů stříbrnou medaili. Medaili, tentokrát bronzovou, vybojoval v závodě na 50 kilometrů chůze na olympiádě v Atlantě v roce 1996, na kratší chodecké trati došel do cíle dvacátý. Na světových a evropských šampionátech šampionátech startoval i v následujících letech, na stupně vítězů se už ale neprobojoval.\n\n\n"}
{"id": "1031475", "url": "https://cs.wikipedia.org/wiki?curid=1031475", "title": "Klášter Světce", "text": "Klášter Světce\n\nPaulánský klášter ve Světcích u Tachova byl vystavěn ve druhé polovině 17. století. Za josefínských reforem byl klášter zrušen a komplex pak získal rod Windischgrätzů. Pokusili se konvent s kostelem Čtrnácti svatých pomocníků přestavět na honosný zámek, stavbu se však nepodařilo nikdy dokončit. Zůstaly z ní romantické zříceniny, chráněné jako kulturní památka.\n\nJiž dávno před vznikem kláštera stával ve Světcích kostel, v pramenech je však řada nejasností a rozporů, které se týkají jeho nejstarších dějin. Roku 1427 byl poškozen husity.\n\nZa třicetileté války byli držiteli tachovského panství válečný dobrodruh, plukovník Johann Filip Husmann z Namedy a jeho manželka Amálie, rozená z Donína. Podle darovacího dopisu zakladatelé darovali řádu paulánů finance 40 000 zlatých, na stavby dalších 10 000 zlatých a pozemky kolem zchátralého kostela ke stavbě kláštera pro 12 řeholníků. Pauláni byli zvoleni proto, že jejich přímluvou u císařského dvora ve Vídni byl Husmannovi prominut trest. \n\nPozemky zdánlivě opuštěné ale patřily křižovníkům. Mezi řády tak vznikl spor, který musel řešit pražský arcibiskup Arnošt Harrach (jenž byl zároveň velmistrem řádu křižovníků) v křižovnické kapitule. 15. srpna 1641 proběhlo slavnostní předání kostela provinciálovi řádu paulánů G. N. Faggimu za přítomnosti tachovského děkana a křižovníka. Přesto se spor táhl ještě v padesátých letech 17.století. Pauláni se pustili do stavby kláštera mimo sporný pozemek. Vybudovali jej v letech 1656–1669, stavbu řídil pravděpodobně pražský stavitel Šimonem Pánek Panetius/Pucina. \n\nKlášterní kostel vznikl o několik let později, v období 1671–1674 za nového majitele panství Jana Filipa, hraběte Losyho z Losinthalu. Chrám se dvěma věžemi, zasvěcený Čtrnácti svatým pomocníkům, byl patrně dílem italského architekta Giovanniho Domenica Orsiho. Pauláni se pak s křižovníky smířili. Starý kostel jim předali, zřejmě pak byl ale zbořen a použit na stavební materiál. \n\nDne 19. února 1729 poškodil klášter požár, poté byl kromě pravé věže opraven, věž rekonstruována roku 1756. V květnu 1787 však byla paulánská komunita zrušena, třináct řeholníků bylo posláno do penze. \n\nSvětce tehdy získal Josef Mikuláš Windischgrätz. Nový majitel kostel nechal používat jako skladiště a klášter dal upravit na sídlo svých úředníků. Jeho potomek, generál Alfred Windischgrätz, se v letech 1857-1861 snažil konvent radikálně přestavět na výstavný romantický zámek. Současně stavěl i blízkou jízdárnu. Když Alfred v roce 1862 zemřel, jeho syn už neměl zájem ve finančně náročné stavbě pokračovat. Nebyla proto nikdy dokončena. Na konci druhé světové války ji navíc sežehl požár.\n\n\n"}
{"id": "1031483", "url": "https://cs.wikipedia.org/wiki?curid=1031483", "title": "Theodemir", "text": "Theodemir\n\nTheodemir ( – 475) byl král Ostrogótů z amalské dynastie, otec krále Theodoricha Velikého.. Měl dva bratry Valamira a Vidimira. Theodomir byl arián, zatímco jeho manželka Ereleuva byla katolík, která po křtu přijala jméno Eusabic. Vládl společně se svými bratry jako vazal hunského krále Attily. V roce 469 v bitvě u Bolie úspěšně vedl Ostrogóty proti svazu germánských kmenů a proti východořímskému císaři Leonovi I.\n\nS Ereleuvou měl dvě děti Theodericha (454–526) a Amalafridu. Když v roce 475 zemřel, jeho nastupcem se stal Theodorich.\n"}
{"id": "1031485", "url": "https://cs.wikipedia.org/wiki?curid=1031485", "title": "Sarah Clarková", "text": "Sarah Clarková\n\nSarah Clarková, nepřechýleně \"Clark\" (* 3. ledna 1978 Durham, Spojené království) je reprezentantka Spojeného království v judu.\n\nS judem začala v 9 letech. V rámci Spojeného království reprezentuje Skotsko. Dlouhá léta byla v pozadí za reprezentační kolegyní Karen Robertsovou, ale přípravu na olympijskou sezonu 2004 měla vydařenější. Svými výkony ve světovém poháru si řekla o místo reprezentační jedničky a start na olympijských hrách v Athénách. Svoje premiéru na velkém turnaji však nezvládla a vypadla v prvním kole. Olympijských her se účastnila celkem třikrát bez jediného vyhraného zápasu.\n\n"}
{"id": "1031486", "url": "https://cs.wikipedia.org/wiki?curid=1031486", "title": "Murman (televizní a rozhlasová stanice)", "text": "Murman (televizní a rozhlasová stanice)\n\nStátní televizní a rozhlasová společnost Murman (: \"ГТРК «Мурман»\") je krajská pobočka Všeruské státní televizní a rozhlasové společnosti. Nachází se v Murmanské oblasti. Je hlavním sdělovacím prostředkem v tomto kraji.\n\n\nV roce 1969 byly vytvořeny dvě městské redakce rozhlasu “Murman”: jedna v Severomorsku a druhá v Apatitech.\n\n"}
{"id": "1031487", "url": "https://cs.wikipedia.org/wiki?curid=1031487", "title": "Tropická bouře Helene (2000)", "text": "Tropická bouře Helene (2000)\n\nTropická bouře Helene byla 12. bouří sezóny. Zformovala se 15. září východně od Návětrných ostrovů. Bouře putovala Amerikou celkově deset dní. Nejvyšší rychlost větru byla 110 km/h. Bouře zabila jednoho člověka a jeden je stále pohřešovaný. Škoda se odhaduje na 16 milionů dolarů.\n\nTropická bouře se zformovala 15. září 2000 poblíž Závětrných ostrovů. Jako tropická vlna způsobila záplavy a sesuvy bahna v Portoriku. Tropická deprese se z ní stala 19. září jižně od Kuby a přešla před západ ostrova. Na tropickou bouři zesílila deprese v Mexickém zálivu. Zde byla naměřena rychlost větru až 110 km/h. Bouře rapidně zeslábla před přesunutím k břehům Fort Walton Beach na Floridě 22. září. Dešťové srážky byly velmi silné u severního pobřeží Floridy. Napršelo až 243 mm. Srážky zaplavily stovky domů a způsobily rekordní zvednutí řeky Sopchoppy. Silné větry odřízly od elektřiny 5 000 lidí, ačkoli deště zeslábly. V Jižní Karolíně bouře zplodila tornádo, které zabilo 1 člověka a dalších 6 zranilo. Silné deště také zavinily smrt jednoho pilota kluzáku, který díky nim narazil do stromu. Silné deště se přesunuly na území státu Delaware. Celkové škody ve Spojených státech dosáhly 16 milionů dolarů. Helene se přesunula do Severní Karolíny stále jako tropická bouře, ale znovu zesílila a rozptýlila se 25. září.\n"}
{"id": "1031491", "url": "https://cs.wikipedia.org/wiki?curid=1031491", "title": "Opatství Sacromonte", "text": "Opatství Sacromonte\n\nOpatství Sacromonte, španělsky Abadía del Sacromonte, je sakrální komplex v Sacromonte, části španělského města Granada. Španělskou kulturní památkou je od roku 1979.\n\nV roce 1595 byly nalezeny na hoře Valparaiso (v současné době pojmenované Sacromonte), ostatky učedníků svatého Jakuba a olověné desky psané v arabštině, které popisují mučednictví sv. Cecila, sv. Tesifóna a sv. Hisicia, známé jako \"libros plúmbeos\". Důsledky tohoto nálezu byly obrovské. Na horu bylo instalováno mnoha křížů, kolem 1200 kusů, často od cechů a řemeslníků. Do současnosti se dochovaly pouze čtyři. Františkáni v roce 1633 vybudovali křížovou cestu z města Sacromonte, která končila v malé kapli věnované Božímu hrobu. Hora se stala poutním místem.\n\nKomplex se skládá ze Svatých jeskyní, opatství, Staré a Nové koleje.\n\nV letech 1595 a 1597 byly provedeny první práce na odkrytí míst s nálezy ostatků. Všechny jeskyně jsou ohraničeny cihlovou zdí s cimbuřím a zdobené hvězdami, kruhy a květinami. U vstupu je oltář s dvěma voskovými figurami přinesenými z Říma v roce 1843 s ostatky mučedníků Victora a Leôncia. Pod oltářem jsou schody vedoucí do několika kaplí. Vedle jeskyní je kanovnický hřbitov.\n\nNa počátku 17. století byl postaven klášter, který měl velký význam jako kulturní a náboženské centrum, a jehož úpadek také způsobil úpadek Sacromonte. Arcibiskup Granady, Pedro de Castro Cabeza de Vaca y Quiñones, pověřil stavbou jezuitského bratra a architekta Pedra Sáncheze. Knihovna kláštera uchovává jeho stavební plány. Nádvoří je nejvýraznějším prvkem komplexu. Čtyři strany jsou tvořeny galeriemi s toskánskými sloupy. V patře se nachází prosvětlovací otvory mezi vrstvenými pravoúhlými pilastry. V centru nádvoří s kamennou dlažbou je velká kašna.\n\nKostel je věnován Nanebevzetí Panny Marie. První budova měla jednu loď s křížovou klenbou. Od 18. století byl rozšiřován na půdorys ve formě latinského kříže, se třemi loděmi, presbytářem, křížením a chórem. Hlavní loď má valenou klenbu a postranní křížovou. Chór byl proveden Franciscem Díaz del Riverem mezi roky 1615 až 1617. Oltářní obraz je přičítán Blasu Morenovi.\n\nV hlavní budově, která byla postavena v letech 1600 až 1610, byla založena jedna z prvních soukromých škol v Evropě. Dnes je klášter sídlem farnosti.\n\nNové Muzeum bylo otevřeno v únoru roku 2010 na jedné straně nádvoří. Uchovává řadu děl granadských umělců a dalších cenností.\n"}
{"id": "1031493", "url": "https://cs.wikipedia.org/wiki?curid=1031493", "title": "Hurikán Keith (2000)", "text": "Hurikán Keith (2000)\n\nHurikán Keith byl nejhorším hurikánem atlantické hurikánové sezóny 2000. Zabil 62 lidí a škoda byla 319 000 000 amerických dolarů. Zformoval se 28. září na západě Karibského moře. Rozptýlil se na území Mexika 6. října. Spolu s hurikánem Isaac to byl nejsilnější hurikán sezóny. Jeho nejvyšší rychlost byla 220 km/h.\n\nHurikán se zformoval 28. září jako tropická deprese. Deprese postupně zesilovala a následujícího dne se z ní stala tropická bouře. Když bouře postupovala severozápadně, stále zesilovala. 30. září z ní byl hurikán 1. stupně. Keith krátce poté začala prudce zesilovat. Do méně než dne bouře překonala hranici hurikánu kategorie 4. Keith se začala nevyzpytatelně klikatit nedaleko pobřeží Belize, kde začala značně slábnout. \n\nK pobřeží Belize dorazil jako hurikán 1. stupně. Ten opět zeslábl na tropickou bouři. Zatímco se přibližoval do středu poloostrova Yucatán, opět zeslábl a stala se z něj tropická deprese. Jakmile se ale dostal znovu nad Mexický záliv, opět zesílil a později to byla zase tropická bouře. 5. října narazil na pobřeží Mexika jako hurikán 1. stupně.\n"}
{"id": "1031497", "url": "https://cs.wikipedia.org/wiki?curid=1031497", "title": "Říšské arciúřady a dědičné úřady", "text": "Říšské arciúřady a dědičné úřady\n\nŘíšské arciúřady a dědičné úřady Latinsky \"archioficia\" a \"oficia hereditaria\", německy \"Erzämter\" a \"Erbämter\", byly vysoce prestižními ceremoniálními funkcemi ve Svaté říši římské, které souvisely s reprezentací na císařské korunovaci a byly drženy kurfiřty (arciúřady) či povětšinou jejich zástupci a faktickými vykonavateli (dědičné úřady).\n\nExistence arciúřadů se poprvé připomíná při korunovaci Oty I. r. 936. Tehdy byly čtyři a drželi je panovníci čtyř rodových (kmenových) vévodství. Když se začal utvářet systém knížat-volitelů, tedy kurfiřtů, získaly pevnou podobu také arciúřady, napříště pevně svázané s úřadem kurfiřta. Pevně dány byly říšským zákonem Karla IV., tzv. Zlatou Bulou z r. 1356. Ačkoli byl arciúřad obvykle jen prestižní funkcí, byla jeho prestiž tak vysoká, že v titulatuře kurfiřtů dokonce předcházel kurfiřtské hodností (např. arcimáršálek a kurfiřt Svaté říše římské, vévoda saský, markrabě míšeňský etc.). Původní úlohou kurfiřtů bylo posluhovat nově zvolenému a korunovanému císaři během slavnostní jízdy a korunovační hostiny, od dob reformace však alespoň světští kurfiřté vykonávali arciúřad zřídka a nechávali se zastupovat držiteli k tomu vzniklých, dědičných úřadů.\n\nK ceremoniálním právům arciúředníků během císařské volby a korunovace patřila nejen posluha císaři u stolu korunovační hostiny, ale také právo sedět s císařem během hostiny u jednoho stolu, právo nést během korunovačního průvodu říšské insignie: korunu (střídali se jednotliví arcikancléři), korunovační pohár (arcičíšník), říšské jablko (arcitruchsas), korunovační meč (arcimaršálek) a žezlo (arcikomoří). Arciúředníci měli však také ceremoniální závazky: arcipokladník musel během korunovačních slavností rozhazovat mezi prostý lid peníze, arcičíšník rozlévat víno a arcitruchsas rozdělovat jídlo. Erby kurfiřtů i znaky jejich států mívaly v některém poli nebo ve středovém štítku zobrazen symbol jejich arciúřadu.\n\nMezi ostatními arciúřady se poněkud vymykaly úřady kancléřské, držené duchovními kurfiřty. V 10., 11. a částečně i 12. století byly držitelé těchto arciúřadů skutečnými vykonavateli kancelářské administrativy ve své části říše a jejich funkce rozhodně nebyla jen ceremoniální nebo čestná. Později došlo vlivem nárůstu počtu písemností a postupné byrokratizaci kanceláří k vzniku nového vedoucího kancelářského personálu (kancléři, vicekancléři, protonotáři apod.), ovšem duchovní kurfiřté, ačkoli již sami v kanceláři nepracovali, si nad ní uchovali plnou kontrolu. Jisté omezení jejich vlivu ovšem znamenalo vytvoření soukromé císařské, tzv. dvorské kanceláře, která však byla jen císařským osobním, nikoli říšským úřadem, čemuž odpovídaly i její pravomoci. Další omezení pak představovalo vyčlenění Burgundska z říše (1384) a zpřetrhání většiny vazeb mezi italskou částí říše a jejím zbytkem (15. století). Zdejší arcikancléřské úřady se tak staly jen čestnými hodnostmi, o to více však stoupl vliv arcikancléře německého, který se udržel prakticky nezměněn až do r. 1806.\n\nV roce 1623 byl arciúřad truchsasa spolu s hodností kurfiřta přenesen na vévodu bavorského, protože tehdejší kurfiřt Fridrich Falcký padl do říšského achtu. Vestfálský mír však pro rýnského falckraběte vytvořil osmou kurfiřtskou hodnost a arciúřad:\nV roce 1692 byla vytvořena devátá kurfiřtská hodnost a s ní i arciúřad:\nK dalším, ovšem jen přechodným změnám, došlo za války o dědictví španělské. Kurfiřt bavorský upadl tehdy do říšského achtu a jeho kurfiřtský hlas byl zrušen. V letech 1706-1714 se tak změny dotkly těchto kurfiřtů\nRastattský mír z roku 1714 vrátil všechny říšské poměry ke stavu z r. 1700 před vypuknutím války, což se dotklo i kurfiřtů a arciúřadů.\nVálka o bavorské dědictví vedla ke spojení falckého a bavorského rodu Wittelsbachů, ten od r. 1777 držel již jen jeden kurfiřtský hlas a jeden arciúřad. Počet kurfiřtů znovu klesl na osm a v letech 1777-1806 tak v oblasti arciúřadů došlo k následujícím změnám:\nV roce 1803, při vytvoření čtyř nových kurfiřtství, bylo plánováno obnovení úřadu arcipraporečníka a vytvoření nových arciúřadů, k ničemu z toho ale pro nedostatek času a brzký zánik císařství již nedošlo.\n\nZlatá Bula z r. 1356 jmenuje ještě arciúřady lovčího a arcikancléře císařovny, z nichž ani jeden nebyl spojen s hodností kurfiřta. Arcilovčím byl markrabě míšeňský. Úřad fakticky zanikl, když došlo v roce 1423 ke spojení Míšeňského markrabství s hodností kurfiřta saského. Nějakou dobu ještě úřad přežíval ve formě uděleného dědičného úřadu. Arcikancléřem císařovny byl kníže-opat (od r. 1752 kníže-biskup) kláštera (od r. 1752 biskupství) v hesenské Fuldě. Titul arcivévody, o nějž usiloval rod Habsburků již za vlády Karla IV., a který získal díky zfalšovanému Privilegiu maius, měl být původně ekvivalentem k hodnosti kurfiřta a dalším z arciúřadů. Nakonec se však stal panovnickým titulem.\n\nZhruba od 16. století přestávali kurfiřté vykonávat ceremoniální služební funkce na císařských korunovacích a také se stále méně na tyto korunovace i na císařské volby dostavovali. Jako jejich zástupci při volbě i ceremoniálním výkonu jim sloužili tzv. dědiční úředníci, příslušníci rodů říšských hrabat a knížat, kteří tyto funkce fakticky vykonávali za ně. Dědiční úředníci však vždy zastupovali pouze světské kurfiřty, nikoli ty duchovní. Navíc, i když začali na korunovacích nahrazovat kurfiřty až od 16. století, jsou jejich úřady poprvé jmenovány již ve Zlaté Bule z roku 1356 a již od té doby se tito úředníci na korunovacích vyskytují, tehdy však ještě pouze jako pomocníci přítomnosti kurfiřtů. S jejich úřadem byla spojena řada ceremoniálních privilegií. Na rozdíl od kurfiřtů sice nemohli během korunovační hostiny sedět s císařem u jednoho stolu (ceremoniál v takovém případě dokonce předepisoval prostírání a servírování pro nepřítomné stolovníky), směli však v korunovačním průvodu nést příslušné panovnické insignie místo příslušných kurfiřtů-arciúředníků a rovněž byli od 18. století oprávněni pokládat si na svůj erb knížecí klobouk či koruny, i když třeba knížecí hodnosti nedosáhli (u nás hrabata Althannové). Stejně jako kurfiřté však museli podle svého úřadu rozdávat o korunovaci lidu jídlo, víno a peníze, pokud se konkrétní kurfiřt na korunovaci nedostavil. Častým jevem bylo, že kurfiřté, když vybírali své zástupce pro říšský sněm, zvolili právě \"svého\" dědičného úředníka, aby za ně hlasoval. Dědičný maršálek, hrabě z Pappenheimu si vydobyl dokonce vlastní trvalé místo na říšském sněmu se specifickým postavením, i když nikdy nepatřil mezi říšské stavy a hlasovat na sněmu mohl jen za zvláštních podmínek. Až do zániku Říše a někdy i poté, se v erbech dědičných úředníků objevovaly znaky jejich úřadu jako kalich nebo maršálská hůl.\nV závorce uveden kurfiřt, který arciúřad ve formě dědičného úřadu propůjčoval\n\nTyto úřady nebyly propůjčeny od kurfiřtů, ale existovaly nezávisle na nich. Věhlas těchto úřadů byl proto menší. Nevznikly také obvykle s vydáním Zlaté Buly Karla IV., ale průběžně během trvání říše. V případě, že úřad přešel spolu s územím na císaře (nositel meče, mistr nad šatníkem), zanikal, neboť císař těžko mohl ceremoniálně posluhovat sám sobě a úřad již znovu neudělil. Úřad dědičného lovčího zanikl s vytvořením nového úřadu stájníka pro jeho nositele. Heraldicky bývaly tyto úřady v erbech znázorńovány jen zřídka. Z obvykle čestné povahy těchto dědičných úřadů se vymykal praktický a velmi výnosný úřad poštmistrovský. Poštovní monopol, tzv. regál, se sice nepodařilo prosadit v celé říši, neboť mezi těmi, kdo si drželi na svém území vlastní poštu byl paradoxně i sám císař, jenž úřad udělil, ovšem přesto jeho držitelé, hrabata a knížata z rodu Thurn-Taxisů zajišťovali poštovní služby na většině říšských území, z čehož jim, přes vlastnictví mnohých říšských bezprostředních, alodiálních i lenních statků, plynul zdaleka největší díl jejich příjmů.\n\nVe státech středověké a raně-novověké Evropy, vně i v rámci Svaté říše, byly feudální úřady pravidlem a obvykle se dělily na zemské (stavovské) a dvorské (panovnické). Většina jich bývala údělných, některé však byly dědičné. Úřady Svaté říše římské byly prestižnější než jakékoli ostatní, kvůli svému \"mezinárodnímu\" rozměru a také kvůli císařskému titulu říšského panovníka. Svatá říše římská neměla žádné dvorské úřady v pravém slova smyslu. Částečně je suplovaly rakouské zemské úřady (jako úřady císařova dědičného státu) a také údělné, nikoli dědičné, úřady říšských dvorských institucí (vicekancléř říšské dvorské kanceláře, president říšského komorního soudu ve Wetzlaru, president říšské dvorské rady). Ačkoli nejen prakticky každý nezávislý feudální stát za hranicemi říše, ale i většina větších říšských světských i duchovních knížectví mělo své zemské i dvorské úřady a úředníky, jen minimum států a celků uvnitř Říše měla některé úřady dědičné (jednotlivé Rakouské dědičné země, jednotlivé země Koruny české, Pruské království). Označení arciúřad navíc zůstalo v rámci celé Evropy rezervováno výhradně říšským institucím.\n\n\n"}
{"id": "1031498", "url": "https://cs.wikipedia.org/wiki?curid=1031498", "title": "Hadce u Hrnčíř", "text": "Hadce u Hrnčíř\n\nPřírodní památka Hadce u Hrnčíř je chráněné území nalézající se nedaleko obce Kamberk zřízená k ochraně kuřičky hadcové (\"Minuartia smejkalii\") a sleziníku hadcového (\"Asplenium cuneifolium\"). Přírodní památku vyhlásil Krajský úřad Středočeského kraje 24. září 2012 s datem účinnosti 6. listopadu 2012. Na lokalitě se vyskytují i zajímavé druhy hub, např. šupinovka kozincová (\"Pholiota astragalina\").\n"}
{"id": "1031504", "url": "https://cs.wikipedia.org/wiki?curid=1031504", "title": "Heide Wollertová", "text": "Heide Wollertová\n\nHeide Wollert, (* 16. květen 1982, Halle, Německá demokratická republika) je reprezentantka Německa v judu.\n\nS judem začala v 8 letech po vzoru svého staršího bratra. V Halle trénovala pod vedením Iseckeho a Schmidta. Vrcholově se potom judu věnovala pod vedením Norberta Littkopfa a Franka Hölperla. V roce 2009 změnila barvy klubu a v Lipsku spolupracuje s Markusem Jähnem.\n\nAž do roku 2007 byla ve střední váze reprezentační dvojkou za Annett Böhmovou. V roce 2007 se rozhodla ke změně váhové kategorie a v roce 2008 se jí po výborných výkonech podařilo kvalifikovat na olympijské hry v Pekingu. Na samotný olympijský turnaj však nevyladila optimálně formu a po nepřesvědčivých výkonech obsadila 7. místo. Podobně nepřesvědčivě skončila i její druhá účast na olympijských hrách v Londýně v roce 2012. Vypadla v prvním kole po minutě na ippon-wazari s Polkou Pogorzelec.\n\n"}
{"id": "1031505", "url": "https://cs.wikipedia.org/wiki?curid=1031505", "title": "Slavkov (přírodní památka)", "text": "Slavkov (přírodní památka)\n\nPřírodní památka Slavkov je chráněné území nalézající severně od vsi Slavkov v katastru obce Olbramovice, okres Benešov. Důvodem ochrany je populace kuňky obecné (\"Bombina bombina\"), která je zvláště chráněným silně ohroženým druhem.\n"}
{"id": "1031508", "url": "https://cs.wikipedia.org/wiki?curid=1031508", "title": "Suchdolský rybník", "text": "Suchdolský rybník\n\nPřírodní památka Suchdolský rybník je chráněné území nalézající se nedaleko obce Borotín a Sudoměřice u Tábora v katastrálním území obce Mezno v okrese Benešov. Důvodem ochrany je ochrana čolka velkého (\"Triturus cristatus\"), silně ohroženého zvláště chráněného druhu. Oblast je současně taktéž evropsky významná lokalita pod kódovým číslem CZ0213077.\n"}
{"id": "1031514", "url": "https://cs.wikipedia.org/wiki?curid=1031514", "title": "Druhá vláda Waldemara Pawlaka", "text": "Druhá vláda Waldemara Pawlaka\n\nDruhá vláda Waldemara Pawlaka byla od 26. října 1993 do 6. března 1995 polská vláda pod vedením Waldemara Pawlaka utvořená po předčasných parlamentních volbách v roce 1993. Jednalo se o koalici vítězného postkomunistického Svazu demokratické levice a druhé Polské lidové strany. Premiérem se na základě dohody stal předseda menší koaliční strany, SLD výměnou za to získalo křeslo maršálka Sejmu pro Józefa Oleksyho. Do prosince 1994 byla součástí koalice rovněž Unie práce.\n\nV kabinetu zasedali rovněž zástupci Nestranického bloku pro podporu reforem, jejichž jmenování si vynutil prezident Lech Wałęsa. Ten měl být totiž na základě tzv. malé ústavy konzultován v případě jmenování ministrů zahraničí, národní obrany a vnitra. Wałęsa si to ale vyložil tak, že má právo je sám jmenovat. Premiér Pawlak tyto nominace akceptoval. Prezident ale pak odmítal také jmenovat ministra financí a pro to již neměl žádnou oporu v ústavě. Nakonec jej ale jmenoval. Tito \"prezidentští ministři\" ale otevřeně dávali najevo svou neloajalitu k vládě a její politice. Wałęsa se později dostal do sporu i s Pawlakem, jehož ještě dříve sám jmenoval premiérem, a hrozil rozpuštěním Sejmu. Koalice nakonec premiéra obětovala a pomocí konstruktivního vyslovení nedůvěry jej na počátku března 1995 nahradila Józefem Oleksym.\n"}
{"id": "1031515", "url": "https://cs.wikipedia.org/wiki?curid=1031515", "title": "Týnecká rotunda", "text": "Týnecká rotunda\n\nTýnecká rotunda je část areálu hradu v Týnci nad Sázavou v okrese Benešov. Hradní areál je chráněn jako kulturní památka, ale hradní rotunda je chráněna i jako přírodní památka. Důvodem ochrany je výskyt kriticky ohroženého netopýra velkého, jehož letní kolonie se vyskytuje v podkrovních prostorech rotundy. Díky tomu také je tato památka vedena jako Evropsky významná lokalita v rámci soustavy NATURA 2000. Místní populace se zde vyskytuje od 80. let 20. století a mírně se rozrůstá. Týnecká rotunda je pod správou náboženské obce Církve československé husitské v Týnci nad Sázavou a je využívána k mnohým turistickým akcím. Svojí rozlohou je vedena jako nejmenší přírodní památka v rámci Středočeského kraje.\n\nTýnecká rotunda se nachází v městské zástavbě blízko řeky Sázava, přibližně 700 m od železniční stanice a centra města Týnce nad Sázavou. Areál týneckého hradu sestává z rotundy, hradní věže a městského muzea. Jako přírodní památka je chráněna pouze Týnecká rotunda. Její rozloha je pouze 0,0079 ha (79 m), přičemž zvláště chráněné území má velikost 27 m (34,2 %), ochranné pásmo zvláště chráněného území má potom velikost 26 m (32,9 %) a celková rozloha území chráněného dle režimu základní ochrany je také 26 m (32,9 %). Nicméně celý areál týneckého hradu, ve kterém byly v minulosti další budovy a opevnění, má podle katastrální mapy rozlohu 750 m.\n\nNejstarší důkaz o existenci týneckého hradu pochází ze soudních spisů z roku 1318. Z archeologických nálezů a vykopávek, které zde udělal v letech 1969–1974 Antonín Hejna, se původ románské rotundy odhaduje na 11. století. Hradní hlásná věž pochází z druhé poloviny 12. století, kdy byl společně s ní vystavěn kamenný románský palác, který se ale nedochoval, zbyly po něm jen kamenné základy. V tomto období byl okolo hradu obranný systém, který zahrnoval kromě palisádového opevnění i hradní příkop. Od počátku 15. století byly okolo hradu přistavovány ještě další budovy, opevnění nebo i příkop kolem samotného hradu.\n\nV současnosti nejsou zcela jasné záznamy o tom, kdo hrad vybudoval. Odhaduje se, že mohl být postaven přímo Přemyslovci, jelikož hrad je podobný Chebské falci. Prvním známým majitelem byl až z roku 1318 Oldřich z Týnce. Na začátku 17. století byl Týnecký hrad připojen k panství v Konopišti. Posledním majitelem týnecké rotundy se v 1. polovině 20. století stala obec Církve československé husitské. V roce 1959 bylo zřízeno vedle věže městem Týnec a vlastivědným kroužkem městské muzeum, ve kterém je expozice týnecké archeologie a kameniny.\n\nPrvní ověřitelná zmínka o výskytu netopýra velkého (\"Myotis myotis\") v oblasti je z roku 1982, kdy se zde netopýří populace vyskytovala v blízkém kostele sv. Šimona a Judy. V tomto roce proběhla rekonstrukce střechy kostela a byly uzavřeny otvory, kudy se netopýři dostávali na půdu kostela. Poté se tato kolonie postupně přesunula do předposledního podlaží věže Týneckého hradu. Od roku 1992, kdy zde členové ČESONu provádí sčítání netopýrů, se zde vyskytuje pravidelně každý rok 120–150 jedinců (podle posledních informací z roku 2013 je to už 180 jedinců). Od roku 1998 zde členové České společnosti pro ochranu netopýrů provádějí pravidelný úklid prostor obývaných netopýry, jelikož zejména jejich trus narušoval návštěvnické trasy a expozice na hradu. Kvůli tomu také byla část stropu, na kterém netopýří kolonie sídlila, podbita a byly zde nainstalovány samozavírací dveře, aby se zabránilo vlétnutí netopýrů do nižších pater věže, věnované různým expozicím.\n\nV roce 2004 byla provedena oprava podlahy kvůli napadením tesaříkem krovovým (\"Hylotrupes bajulus\") v nejvyšším patře, tedy stropu, který netopýři obývají, nicméně ta už byla provedena tak, aby místní populaci neohrozila a minimálně vyrušila. Přírodní památka zde byla vyhlášena 21. května 2012 nařízením Středočeského kraje a o rok později byl schválen plán péče o Týneckou rotundu\n\nPrůměrné srážky za posledních 30 let jsou kolem 600 mm a s průměrnou teplotou 8,5 °C se oblast Týnecka řadí do mírně teplé klimatické oblasti a nachází se v geomorfologickém celku Benešovská pahorkatina. Tato oblast byla formována zejména událostmi po alpinském vrásnění a to zejména střídáním dob ledových a meziledových a s tím spojené působení řeky Sázavy, která vytvářela terasy okolo svého koryta, které bylo o 35 - 40 metrů výše před první dobou ledovou. Z typů půd se zde vyskytují zejména kambizemě, hnědozemě a fluvizemě, jsou středně úrodné, využívané zejména pro pěstování obilnin.\n\nKolonie netopýra velkého (\"Myotis myotis\") se zde vyskytuje zejména přibližně od dubna do října, kdy se na lokalitě netopýři rozmnožují a pečují o potomstvo. Velikost kolonie je až 180 jedinců. Zdejší populace není izolovaná od ostatních netopýřích populací v ČR, dokonce i s některými (v Mrači a Vysokém Újezdě) aktivně komunikuje. Díky dobře zachovanému biotopu je hodnocena jako \"velmi významná\".\n\nV přilehlém areálu hradu rostou roztroušeně lípa srdčitá (\"Tilia cordata\"), bříza bělokorá (\"Betula pendula\"), javor mléč (\"Acer platanoides\") a porosty, které mají dohromady rozlohu cca. 25 m, pámelníku bílého (\"Symphoricarpos albus\") a ptačího zobu obecného (\"Ligustrum vulgare\"). Do budoucna je plánovaná redukce stromového patra a jeho zanechání pouze na východní straně hradu s výsadbou nových stromů se počítá pouze s lípou srdčitou.\n\nOchrana Týnecké rotundy je zajišťována Středočeským krajem a je vedena jako přírodní památka. Navíc, vzhledem k tomu že netopýr velký je veden II. a IV. směrnici č. 92/43/EHS o ochraně přírodních stanovišť, volně žijících živočichů a planě rostoucích rostlin, byla také Týnecká rotunda zařazena jako evropsky významná lokalita (EVL) do systému NATURA 2000. Předmětem ochrany je zejména místní dobře zachovalá populace netopýra velkého (\"myotis myotis\"), vyskytující se v prostorách předposledního podlaží Týnecké věže, která čítá 150 - 180 jedinců.\n\nNa Týnecký hrad ročně zavítá tisíce turistů, navíc se zde pravidelně konají akce pro veřejnost jako je například Noc s netopýry na hradě v Týnci, Muzejní noc na hradě v Týnci, Týnecký střep nebo pravidelné letní divadelní scény poblíž muzea.\n\nTýnecký hrad je otevřen od dubna do září, románská rotunda, která spadá do správy československé církve husitské je otevřena na bohoslužby pravidelně každou 1. a 3. neděli v měsíci. Kromě prohlídek hradní věže a expozic v muzeu je také možné si zařídit v rotundě svatební obřad.\n"}
{"id": "1031518", "url": "https://cs.wikipedia.org/wiki?curid=1031518", "title": "Velichovecká tabule", "text": "Velichovecká tabule\n\nVelichovecká tabule (též \"Velichovská tabule\") je geomorfologický okrsek v severovýchodní části Chlumecké tabule, ležící v okresech Hradec Králové, Trutnov a Náchod v Královéhradeckém kraji.\n\nÚzemí okrsku se nachází zhruba mezi sídly Dubenec a Kuks (na severu), Jaroměř (na východě), Smiřice (na jihu), Benátky (na jihozápadě) a Lanžov (na severozápadě). Uvnitř okrsku leží titulní obec Velichovky, větší obec Zaloňov, na východní hranici leží město Jaroměř.\n\nOkrsek Velichovecká tabule (dle značení Jaromíra Demka VIC–1B–1) náleží do celku Východolabská tabule a podcelku Chlumecká tabule.\n\nDále se již nečlení.\n\nTabule sousedí s dalšími okrsky Východolabské tabule: Nechanická tabule na západě, Libčanská plošina na jihu, Smiřická rovina na jihovýchodě, Východolabská niva na východě. Dále sousedí s celky Orlická tabule na severovýchodě a Jičínská pahorkatina na severu.\n\nNejvyšším bodem Velichovecké tabule, potažmo celé Chlumecké tabule, je \"Na Šancích\" (353 m n. m.)\n\n"}
{"id": "1031519", "url": "https://cs.wikipedia.org/wiki?curid=1031519", "title": "Calanda (Glarnské Alpy)", "text": "Calanda (Glarnské Alpy)\n\nCalanda je horský masiv v Glarnských Alpách, tvořící hranici mezi švýcarskými kantony Graubünden a Sankt Gallen. Má čtyři vrcholy: \"Taminser Calanda\" (2390 m n. m.), \"Felsberger Calanda\" (2697 m n. m.), \"Haldensteiner Calanda\" (2806 m n. m.) a \"Berger Calanda\" (2270 m n. m.). Výstup na Haldensteiner Calanda z města Chur trvá něco přes šest hodin. V nadmořské výšce 2073 metrů se nachází turistická chata \"Calandahütte\", kterou provozuje Schweizer Alpen-Club.\n\nNázev „Calanda“ znamená v rétorománštině „spouštějící se“, což pochází z častých sesuvů půdy na svazích hory. V září 1843 velká kamenná lavina zničila vesnici Felsberg.\n\nVe svazích Calandy se dříve těžilo zlato. Nejvýznamnější byl důl \"Goldene Sonne\", uzavřený v roce 1909. V oblasti se také produkuje známkové víno \"Goldene Sonne\".\n\nNa svazích hory žije kozorožec horský a v roce 2012 se zde objevila první rodina vlka obecného, která ve Švýcarsku vychovala mláďata.\n\nPodle hory se jmenuje klub amerického fotbalu Calanda Broncos sídlící ve městě Landquart a Calanda Bier, výrobek churského pivovaru.\n\n"}
{"id": "1031520", "url": "https://cs.wikipedia.org/wiki?curid=1031520", "title": "Hana išó", "text": "Hana išó\n\nHana išó japonsky 花意匠 je termín označující jeden ze směrů aranžování ve stylu ikebana. Hana išó se jako japonské umění aranžování květin snaží vytvořit harmonii lineární konstrukce, rytmu a barvy, zdůrazňuje linie díla. Ikebana věnuje pozornost váze, stonkům, listům a větvím stejnou měrou jako květům. Celá struktura japonského aranžování květin je založena na liniích alegorizujících nebe, zemi a lidstvo. Ikebana tyto prvky používá jako tři hlavní linie, osy aranžování. Styl Hana išó byl vytvořen školou (skupinou aranžérů s podobnými názory) Ohara, autorem koncepce je Nacuki Ohara (japonsky 小原 夏樹 [Ohara Nacuki], 1949 – 1992). Hana išó respektuje základní pravidla ikebany a zdůrazňuje jednoduchost úpravy a s elegancí vyniká expresívností díla. Hana išó je svojí povahou považována za jednoduché aranžmá ve stylu ikebana. Způsob umožňuje projevy individuality autora pomocí charakteru materiálů. Některé formy Hana išó mohou být určeny pro pohled pouze z jedné strany, zatímco jiné mohou být upraveny pro pohledy z mnoha stran.\n\nHana išó je obvykle dělena na dva typy – základní (jednoduchá) a pokročilá. U základní Hana išó je dále rozlišen styl vzpřímený (vertikální) a skloněný. Pokročilá Hana išó je dělena na lineární, paprskovitá a kruhovitá.\n\nAranžmá Hana išó tohoto druhu jsou také nazývány \"\"tateru katači\"\" (立てる型). Aranžmá s jednoduchou ucelenou koncepcí, výrazným jednoduchým námětem, jehož povaha je na první pohled zřejmá a celek bude emocionálně zabarven. V celku jsou použity jako materiály různé hmoty seskupené jako „\"kjaku šu\"“ hlavní prvek) a pomocné prvky „\"čukan-ši\"“. \"Kjaku Šu\" je obvykle nejdelší prvek a je dynamickým faktorem v aranžmá, \"čukan Ši\" naproti tomu vytváří emocionální atmosféru celku a může zdůrazňovat dynamickou linii kjaku \"Šu\".\n\nÚpravy tohoto druhu jsou také nazývány \"\"katamukeru-katači\"\" (傾ける型) (doslova přeloženo: nakloněná forma). Jsou obvykle jemněji pojatým celkem a ukazuje méně dramaticky krásu materiálů umístěných ve středu nádoby. Forma je vhodná jak pro vysoké tak pro ploché nádoby. Vytváření úprav tohoto typu je poměrně snadné, důležité je optické vyvážení celku a barevnosti. Výraz celku dodává linie \"Šu\" dlouhého skloněného prvku (větve, listu) menší větev nebo list jako „\"čukan-ši\"“ částečně opticky vyvažuje celek. Je umístěn naproti \"Šu\". Výrazné estetické doplňky \"Kjaku Šu\" jsou umístěny ve středu, nebo blízko středu působí na pozorovatele barevností, mají být nakloněny mírně dopředu a mohou působit v kompozici i vahou své optické hmoty.\n\nBarevnost je základní kvalitou úprav Hana išó, použité materiály vyjadřují estetiku ukázkami krásy ročního období nebo i souladem geometricky podobných částí. V této formě není určena délka stonků, ani jejich úhly nebo pozice. \n\nLineární forma je nazývána \"\"narabu katači\" \"(řada), je vytvářena v podlouhlých nádobách, nebo nádobách postavených těsně u sebe. Materiály jsou uspořádány v rytmických řadách a aranžmá mohou být upravena pro pohled z více stran. Při úpravě jsou rozlišovány linie \"kjaku, šu\" a \"fuku\". Nejharmoničtěji kompozice vypadá, když jsou délky kjaku, šu a fuku odlišné. Není doporučováno používat stejný materiál na kjaku a fuku je-li šu z jiného materiálu.\n\nKruhovitá forma je nazývána \"\"mawaru katači\" \"(otáčivý nebo kruhový styl 回る型). Je vytvářena v kruhovitých nádobách a aranžmá vytváří téměř symetrické, rytmické opakování. Tři hlavní linie jsou vedeny z různých místech podél obvodu kruhu takže se dílo jeví jako kruh. Může připomínat úpravu, která bývá běžná u klasického věnce zdobeného s třemi symetrickými díly (osami symetrie) po celé ploše. Úpravy vyvolávají dojem soustředného kruhového nebo spirálovitého pohybu.\n\nPaprskovitá forma je nazývána \"hiraku katači\" (otevřený, rozvinutý styl 開く型).\" \"Linie jsou vedeny jako rozšíření na pravou a levou stranu, přibližně vyrovnaně přímo nebo v úhlech. Ve středu aranžmá je atraktivní část, těžiště pozoronosti.\n\nSložená forma je nazývána \"\"josooi katači\" \"(oděv, přestrojení 装い型)\". \"Úprava vhodná pro nádobu která je tvořena vysokou vázou (\"hibiki\") s miskou (\"madoka\"). Nádoba byla navržena anranžérskou školou Ohara. Forma je zde volně složena, takže jedna část aranžmá je ve váze a druhá, doplňující, dole v podmisce. Obě části úpravy vždy vytváří konzistentní celek. Výzdoba bývá poměrně bohatá.\n\n\n"}
{"id": "1031522", "url": "https://cs.wikipedia.org/wiki?curid=1031522", "title": "Větka", "text": "Větka\n\nVetka (bělorusky ', rusky ') je běloruské město, které se nachází v Homelské oblasti, na řece Sož. Leží na východě běloruského Polesí a je administrativním centrem Vetkaŭského rajónu. V roce 2009 zde žilo na 7 927 obyvatel.\n\nVetka byla založena roku 1685 komunitou starověrců, kteří sem kvůli pronásledování přišli z Ruska (tehdy se území nacházelo v Litevském velkoknížectví). Byla pojmenována podle ostrova v řece Sož, jehož jméno v překladu znamená \"větev.\" V roce 1986 bylo město těžce zasaženo Černobylskou jadernou havárií.\n"}
{"id": "1031527", "url": "https://cs.wikipedia.org/wiki?curid=1031527", "title": "Libčanská plošina", "text": "Libčanská plošina\n\nLibčanská plošina je geomorfologický okrsek v severní části Chlumecké tabule, ležící v okrese Hradec Králové v Královéhradeckém kraji.\n\nÚzemí okrsku se nachází zhruba mezi sídly Benátky (na severu), Holohlavy (na severovýchodě), Stěžery (na jihovýchodě), Urbanice (na jihu), Roudnice (na jihozápadě), Nechanice a Střezetice (na západě). Na jižní hranici leží titulní obec Libčany, uvnitř okrsku jsou větší obce Všestary, Hořiněves a Dolní Přím.\n\nOkrsek Libčanská plošina (dle značení Jaromíra Demka VIC–1B–2) náleží do celku Východolabská tabule a podcelku Chlumecká tabule.\n\nDále se již nečlení.\n\nPlošina sousedí s dalšími okrsky Východolabské tabule: Velichovecká tabule na severu, Barchovská plošina na jihozápadě, Urbanická brána na jihu, Nechanická tabule na severozápadě a Smiřická rovina na východě.\n\nNejvyšším bodem Libčanské plošiny je \"Chlum\" (337 m n. m.)\n\n\n"}
{"id": "1031529", "url": "https://cs.wikipedia.org/wiki?curid=1031529", "title": "Podřízený pojišťovací zprostředkovatel", "text": "Podřízený pojišťovací zprostředkovatel\n\nPodřízený pojišťovací zprostředkovatel (PPZ) je zprostředkovatel pojištění. Jejich registr vede Česká národní banka (ČNB). Licenci na PPZ uděluje ČNB při splnění určitých podmínek. V registru ČNB je PPZ uveden pod šestimístným číslem, ve formátu 012345PPZ. Konkrétní zprostředkovatel PPZ je povinen dodržovat zákonné podmínky v rámci této licence a legislativy ČNB.\n\nZkoušky odborné způsobilosti vede ČNB formou testu podřízených pojišťovacích zprostředkovatelů. Informace o zkoušce, absolventech a legislativu s tím spojenou zveřejňuje ČNB na svých stránkách:\n\n"}
{"id": "1031533", "url": "https://cs.wikipedia.org/wiki?curid=1031533", "title": "Lokoťská samospráva", "text": "Lokoťská samospráva\n\nLokoťská samospráva (neoficiálně také \"Lokoťská republika\", ) byla za druhé světové války oblast okolo ruského městečka Lokoť (Brjanská oblast), kde němečtí okupanti experimentálně předali část pravomocí místním kolaborantům. Samospráva zaujímala rozlohu více než 30 000 km² a žilo v ní zhruba 580 000 obyvatel.\n\nLokoť měla zvláštní postavení už za carských dob, kdy patřila osobně velkoknížeti Michailu Alexandroviči a zdejší obyvatelé se těšili řadě privilegií. To byl důvod, proč zde byl sovětský režim vnímán spíše negativně.\n\nOkupanti zřídili samosprávu 15. listopadu 1941 a vytvořili její orgány z řad místních antikomunistů, kteří založili tzv. Národně-socialistickou stranu Ruska Viking. Starostou („burgomistěr“) Lokoti a okolí se stal technik z místního lihovaru Konstantin Voskobojnikov, účastník protisovětského rolnického povstání ve dvacátých letech. V lednu 1942 byl Voskobojnikov zabit partyzány a jeho nástupcem se stal Bronislav Kaminskij, který byl polsko-německého původu. V oblasti byla vytvořena Ruská národní osvobozenecká armáda (RONA) se dvaceti tisíci příslušníky, která provozovala brutální teror proti Židům a osobám podezřelým ze spolupráce s partyzány. Popravy vykonávala Antonina Makarovová, usvědčená ze zabití nejméně 1500 lidí.\n\nŽivotní úroveň obyvatel samosprávy byla výrazně vyšší než na ostatních okupovaných územích. Obyvatelům bylo povoleno soukromé hospodaření, každý dostal přiděleno deset hektarů půdy, která dříve patřila kolchozům. Fungovaly zde soudy, policie, školy, nemocnice, noviny a divadla, platilo se sovětským rublem. Lokoťská samospráva hrála důležitou roli v nacistické propagandě jako výkladní skříň toho, jak dobře se bude Rusům dařit, když se ve všech ohledech podřídí Němcům. Zároveň poskytovala wehrmachtu důležité zásobovací centrum v zázemí.\n\nV souvislosti s postupem Rudé armády bylo v srpnu 1943 evakuováno z Lokoťského újezdu asi třicet tisíc osob (funkcionářů a ozbrojenců samosprávy) do okolí Vitebska, který Němci ještě drželi. Kaminskij se zde neúspěšně pokusil založit tzv. Lepelskou republiku, později se s jednotkami RONA účastnil potlačení Varšavského povstání, kde ho za rabování popravili sami Němci. Sovětské oddíly dobyly Lokoť 5. září 1943.\n\n\n"}
{"id": "1031536", "url": "https://cs.wikipedia.org/wiki?curid=1031536", "title": "Vera Moskaljuková", "text": "Vera Moskaljuková\n\nVera Moskaljuk (: ), (* 10. listopad 1981, Strižjovka, Sovětský svaz) je reprezentantka Ruska v judu. Je ukrajinského původu.\n\nNarodila se na dnešní Ukrajině, ale jako malá se s rodiči přestěhovala na Sibiř do Nižněvartovsku. S judem začala v pozdějším věku potom co jí neoslovil volejbal. Jejím prvním trenérem byl Nikolaj Afanasjev. Později se na turnaje připravovala pod vedením Zabalkancevové a Poljakova.\n\nPočátek její úspěšné kariéry v ruské reprezentaci se datuje od roku 2002. V roce 2004 si body ze světového poháru zajistila účast na olympijských hrách v Athénách, ale nedokázala se popasovat s náročným losem a vypadla v prvním kole.\n\nV roce 2006 byla zvolena nejlepší judistkou Evropy a pozici jedné z nejlepších judistek starého kontinentu si držela až do olympijských her v Pekingu. Na olympijský turnaj, kde měla brát jednu z medailí však nevyladila optimálně formu a vypadla v prvním kole.\n\nV dalších letech se potýkala s častými výpadky formy. Na kvalifikaci na olympijské hry v Londýně v roce 2012 jí body nakonec stačily, ale olympijský turnaj opustila hned v prvním kole.\n\n"}
{"id": "1031542", "url": "https://cs.wikipedia.org/wiki?curid=1031542", "title": "Mistrovství světa v lakrosu", "text": "Mistrovství světa v lakrosu\n\nMistrovství světa v lakrosu je nejdůležitější mezinárodní soutěž ve field lakrosu, kterou organizuje Federation of International Lacrosse. První ročník se konal v roce 1967 jako součást oslav stého výročí sjednocení Kanady, druhý o sedm let později, od té doby se pořádá každé čtyři roky. Kromě nezávislých států se ho účastní také reprezentace Irokézů, indiánského kmene, který tuto hru provozoval jako první. Historicky nejúspěšnějším týmem jsou Spojené státy americké s devíti prvenstvími. Zájem o účast roste, na šampionátu v roce 2014 startovalo 38 zemí.\n\n\n\n"}
{"id": "1031546", "url": "https://cs.wikipedia.org/wiki?curid=1031546", "title": "Tamperská univerzita", "text": "Tamperská univerzita\n\nTamperská univerzita (: \"Universitatis Tamperensis\") je univerzita ve Finsku. Pod názvem \"Kansalaiskorkeakoulu\" (doslovně přeloženo jako „Občanská vysoká škola“) byla založena roku 1925 v Helsinkách. Roku 1960 se přestěhovala do města Tampere a v roce 1966 obdržela svůj nynější název Tamperská univerzita. Podle britské společnosti QS Quacquarelli Symonds se v celosvětovém žebříčku univerzit umístila k roku 2013 na 376. místě.\n\n"}
{"id": "1031549", "url": "https://cs.wikipedia.org/wiki?curid=1031549", "title": "Kvalifikace na Mistrovství Evropy ve fotbale 2016 – skupina D", "text": "Kvalifikace na Mistrovství Evropy ve fotbale 2016 – skupina D\n\nSkupina D kvalifikace na Mistrovství Evropy ve fotbale 2016 byla jednou z 9 kvalifikačních skupin na tento šampionát. Postup na závěrečný turnaj si zajistily první dva týmy skupiny a to Německo a Polsko. Týmy ze třetích míst všech skupin byly seřazeny do žebříčku a nejlepší tým tohoto žebříčku postoupil také přímo. Zbylých osm týmů na třetích místech hrálo baráž, z této skupiny to bylo Irsko.\n\n\"Všechny časy zápasů jsou v SEČ nebo SELČ.\"\n\nNásledující hráč nemohl v důsledku trestu nastoupit v některém z utkání kvalifikace.\n\n"}
{"id": "1031550", "url": "https://cs.wikipedia.org/wiki?curid=1031550", "title": "Kvalifikace na Mistrovství Evropy ve fotbale 2016 – skupina E", "text": "Kvalifikace na Mistrovství Evropy ve fotbale 2016 – skupina E\n\nSkupina E kvalifikace na Mistrovství Evropy ve fotbale 2016 byla jednou z 9 kvalifikačních skupin na tento šampionát. Postup na závěrečný turnaj si zajistily první dva týmy skupiny a to Anglie a Švýcarsko. Týmy ze třetích míst všech skupin byly seřazeny do žebříčku a nejlepší tým tohoto žebříčku postoupil také přímo. Zbylých osm týmů na třetích místech hrálo baráž, z této skupiny to bylo Slovinsko.\n\n\"Všechny časy zápasů jsou v SEČ nebo SELČ.\"\n\nNásledující hráči nemohli v důsledku trestu nastoupit v některém z utkání kvalifikace.\n\n"}
{"id": "1031551", "url": "https://cs.wikipedia.org/wiki?curid=1031551", "title": "Kvalifikace na Mistrovství Evropy ve fotbale 2016 – skupina F", "text": "Kvalifikace na Mistrovství Evropy ve fotbale 2016 – skupina F\n\nSkupina F kvalifikace na Mistrovství Evropy ve fotbale 2016 byla jednou z 9 kvalifikačních skupin na tento šampionát. Postup na závěrečný turnaj si zajistily první dva týmy skupiny a to Severní Irsko a Rumunsko. Týmy ze třetích míst všech skupin byly seřazeny do žebříčku a nejlepší tým tohoto žebříčku postoupil také přímo. Zbylých osm týmů na třetích místech hrálo baráž, z této skupiny to bylo Maďarsko.\n\n\"Všechny časy zápasů jsou v SEČ nebo SELČ.\"\n\nNásledující hráč nemohl v důsledku trestu nastoupit v některém z utkání kvalifikace.\n\n"}
{"id": "1031552", "url": "https://cs.wikipedia.org/wiki?curid=1031552", "title": "Kifayət Qasımovová", "text": "Kifayət Qasımovová\n\nKifayət Qasımova [Kifajet Kasymova], (* 1. února 1983 Karvačar, Sovětský svaz) je reprezentantka Ázerbájdžánu v judu.\n\nS judem začala v 10 letech. Jde o průkopnici ženského zápasnického sportu v kavkavzském regionu. Od juniorských let na sebe poutala pozornost a svoje úspěchy dokázala zúročit i v seniorském věku. Olympijských her se účastnila celkem dvakrát, ale jak v roce 2008 tak v roce 2012 vypadla v prvním kole.\n\n"}
{"id": "1031553", "url": "https://cs.wikipedia.org/wiki?curid=1031553", "title": "Eastwood Town FC", "text": "Eastwood Town FC\n\nEastwood Town FC (celým názvem: Eastwood Town Football Club) byl anglický fotbalový klub, který sídlil ve městě Eastwood v nemetropolitním hrabství Nottinghamshire. Založen byl v roce 1953, zanikl v roce 2014. Klubové barvy byly černá a bílá.\n\nSvé domácí zápasy odehrával na stadionu Coronation Park s kapacitou 5 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1031554", "url": "https://cs.wikipedia.org/wiki?curid=1031554", "title": "Muhammet Demir", "text": "Muhammet Demir\n\nMuhammet Demir (* 10. ledna 1992, Araklı, Trabzon, Turecko) je turecký fotbalový útočník a reprezentant. Od roku 2011 hraje v tureckém klubu Gaziantepspor.\n\nV lednu 2011 odešel z Bursasporu do Gaziantepsporu.\n\nMuhammet Demir nastupoval za turecké mládežnické výběry od kategorie do 15 let.\nZúčastnil se Mistrovství Evropy hráčů do 17 let 2009 v Německu, kde Turecko obsadilo nepostupové 3. místo v základní skupině B. Na turnaji jednou skóroval, bylo to v zápase proti Nizozemsku (porážka 1:2).\nNásledně se v říjnu téhož roku představil na Mistrovství světa hráčů do 17 let v Nigérii, kde mladí Turci vypadli ve čtvrtfinále s Kolumbií až v penaltovém rozstřelu (po prodloužení byl stav 1:1, jediný gól Turecka vstřelil právě Demir).\n\nV A-týmu Turecka debutoval 10. 10. 2014 v kvalifikačním utkání na EURO 2016 v Istanbulu proti České republice (porážka 0:1).\n\n\n"}
{"id": "1031555", "url": "https://cs.wikipedia.org/wiki?curid=1031555", "title": "Kavalírská cesta", "text": "Kavalírská cesta\n\nKavalírská cesta (německy \"Kavalierstour\", \"Länderreise\", anglicky \"grand tour\", z francouzštiny \"velká cesta\") označovala v období přibližně od renesance do přelomu 18. a 19. století typ cestování. Toho se účastnili dospívající synové šlechtických vrstev (případně, zejména v pozdější době všech bohatších vrstev) v Evropě jako součást a vyvrcholení jejich vzdělávání. Cesty trvaly několik let, byly spojeny se studiem na zahraničních univerzitách, ale též se zde cestovatelé seznamovali s jazyky, fungováním cizích dvorů, získávali potřebné kontakty. Oblíbené země, kam cestovatelé směřovali (obliba částečně závisela na místě původu cestovatele, konfesi, politické konstelaci v Evropě), byly zejména Itálie, Francie, Nizozemí, Španělsko a méně i místa ve Svaté říši. Mladí cestovatelé (nezletilí) zpravidla necestovali sami, většinou s sebou měli hofmistra (vychovatele), případně další služebnictvo, případně mohlo spolu cestovat více šlechticů.\n\nJe jistá rozkolísanost ve vymezování období, během kterého kavalírské cesty probíhaly. Středoevropské pojetí počítá s obdobím 1600–1750 (v českém prostředí je přijímané zejména vymezení Zdeňkem Hojdou 1570–1740, Ivo Cerman období rozšiřuje i pro 19. století), angličtí autoři vymezují „grand tours“ obdobím 1650–1850.\n\n"}
{"id": "1031560", "url": "https://cs.wikipedia.org/wiki?curid=1031560", "title": "Hapoel Bnej Džudejda FC", "text": "Hapoel Bnej Džudejda FC\n\nHapoel Bnej Džudejda FC (hebrejsky: מועדון כדורגל הפועל בני-ג'דידה) byl izraelský fotbalový klub sídlící ve městě Džudejda-Makr. Klub byl založen v roce 2001, zanikl v roce 2014.\n"}
{"id": "1031563", "url": "https://cs.wikipedia.org/wiki?curid=1031563", "title": "Károly Reich", "text": "Károly Reich\n\nKároly Reich (8. srpna 1922, Balatonszemes – 7. září 1988, Budapešť) byl maďarský malíř, grafik a ilustrátor.\n\nReich se narodil v rodině chudého koláře ve vesnici Balatonszemes ležící v župě Somogy na pobřeží Balatonu. Nejprve pracoval v místním obchodním družstvu a pak v jeho pobočce v Budapešti v reklamním oddělení. Později začal studovat na Univerzitě uměleckých řemesel a designu, kde se specializoval na výtvarné umění. Studium dokončil roku 1948 a od roku 1950 působil jako umělec na volné noze.\n\nInspiraci pro svou torbu našel Reich ve svém dětství u jezera Balaton a také v řecké mytologii. Hlavními rysy jeho prací jsou lehké, čisté linie, jedinečný osobitý styl a použití barev v závislosti na tématu. Známý je především díky svým ilustracím více než tří stovek knih, především dětských. K autorům, jejichž knihy ilustroval, patří například Elek Bedek, Mór Jókai, Ferenc Molnár, Emil Kolozsvári Grandpierre nebo István Fekerte.\n\n"}
{"id": "1031564", "url": "https://cs.wikipedia.org/wiki?curid=1031564", "title": "Siirtspor", "text": "Siirtspor\n\nSiirt Spor Kulübü byl turecký fotbalový klub sídlící ve městě Siirt. Klub byl založen v roce 1969 jako \"Siirt YSE\". V sezóně 2000/01 hrál klub poprvé a naposled v nejvyšší soutěži Süper Lig. Zanikl v roce 2014 díky velkým finančním potížím.\n\n\n"}
{"id": "1031565", "url": "https://cs.wikipedia.org/wiki?curid=1031565", "title": "Ozan Tufan", "text": "Ozan Tufan\n\nOzan Tufan (* 23. března 1995, Orhaneli, Bursa, Turecko) je turecký fotbalový záložník a reprezentant. Od roku 2015 hraje v A-týmu tureckého klubu Fenerbahçe SK.\n\nOdchovanec Bursasporu, do A-mužstva se dostal v létě 2012. V roce 2015 přestoupil do Fenerbahçe SK.\n\nOzan Tufan nastupoval za turecké mládežnické výběry od kategorie do 17 let.\nZúčastnil se Mistrovství Evropy hráčů do 19 let 2013 v Litvě, kde Turecko obsadilo nepostupové 3. místo v základní skupině B.\n\nV A-týmu Turecka debutoval 25. 5. 2014 v přátelském utkání v Dublinu proti Irsku (výhra 2:1). První reprezentační gól v seniorské kategorii vstřelil 3. září 2014 v Odense proti domácímu Dánsku (výhra 2:1, rovněž přátelské utkání).\n\n"}
{"id": "1031566", "url": "https://cs.wikipedia.org/wiki?curid=1031566", "title": "Projekt 264", "text": "Projekt 264\n\nProjekt 264 (jinak též třída T-58) je třída oceánských minolovek sovětského námořnictva z doby studené války. Celkem bylo postaveno 45 jednotek této třídy. Minolovky byly ze služby vyřazeny na přelomu 80. a 90. let.\n\nCelkem bylo v letech 1957–1962 pro sovětské námořnictvo postaveno 45 minolovek této třídy.\n\nVýzbroj tvořily čtyři 57mm kanóny ve dvoudělových věžích ZIF-31 a čtyři 25mm kanóny v dvoudělových postaveních 2M-3M. Lodě nesly dvě skluzavky pro spouštění hlubinných pum a až 60 min. U druhé série plavidel 25mm kanóny nahradily dva raketové vrhače hlubinných pum RBU-1800. Pohonný systém tvořily dva diesely 37D o výkonu 4000 hp. Lodní šrouby byly dva. Nejvyšší rychlost dosahovala 18 uzlů.\n\nBěhem služby bylo několik jednotek přestavěno na hlídková plavidla KGB a další tři jednotky přestavěny na radarová plavidla. V případě radarových plavidel jejich výzbroj tvořily dva 57mm kanóny, dva 30mm dvojkanóny AK-230 a dvě čtyřnásobná vypouštěcí zařízení protiletadlových řízených střel 9K32 Strela-2.\n"}
{"id": "1031567", "url": "https://cs.wikipedia.org/wiki?curid=1031567", "title": "Alper Potuk", "text": "Alper Potuk\n\nAlper Potuk (* 8. dubna 1991, Bolvadin, Afyonkarahisar, Turecko) je turecký fotbalový záložník a reprezentant. Od roku 2013 hraje v tureckém klubu Fenerbahçe.\n\nV létě 2013 odešel z Eskişehirsporu do Fenerbahçe Istanbul, kde podepsal pětiletý kontrakt.\n\nAlper Potuk nastupoval za turecké mládežnické výběry od kategorie do 19 let.\n\nV A-týmu Turecka debutoval 29. 2. 2012 v Burse v přátelském zápase proti Slovensku (porážka 1:2).\n\n"}
{"id": "1031574", "url": "https://cs.wikipedia.org/wiki?curid=1031574", "title": "Hunimund", "text": "Hunimund\n\nHunimund (\"Filius Hermanarici\") známý také jako Krásný či Veliký (asi 395 – po 469) byl králem dunajských Svébů a syn svébského krále Hermericha. \n\nV roce 454 bojoval společně s Ardarichem proti Hunům v bitvě u Nedao. Poté Hunimund založil krátce trvající království na území Markomanů a Kvádů. \n\nV roce 469 společně s germánskými kmeny vedenými Alarichem, Ardarichem a Edekem utrpěl krvavou porážku v bitvě u Bolie proti ostrogótskému králi Theodemirovi. Po této bitvě Ostrogóti ovládli kvádské a skirské území. Hunimud uprchl do pohoří Harz. Svébové odešli do země “Suavia” a dali své jméno německému území Švábsko.\n\nBratrem Hunimunda byl Rechila, král Svébů na území Gallaecie nacházející se na severozápadě Pyrenejského poloostrova, kde se dnes nachází Asturie, provincie León a Galicie. Pravděpodobným Hunimundovým synem byl Agilulf, od nějž svůj původ odvozovala šlechtická rodina Agilolfingové.\n"}
{"id": "1031576", "url": "https://cs.wikipedia.org/wiki?curid=1031576", "title": "Chlum (Východolabská tabule, 284 m)", "text": "Chlum (Východolabská tabule, 284 m)\n\nChlum (284 m n. m.) je vrch v okrese Hradec Králové Královéhradeckého kraje. Leží asi 1 km západně od obce Prasek na jejím katastrálním území.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Barchovská plošina, jehož je to nejvyšší významný vrchol.\n"}
{"id": "1031579", "url": "https://cs.wikipedia.org/wiki?curid=1031579", "title": "Pavel Hobza", "text": "Pavel Hobza\n\nPavel Hobza (* 21. říjen 1946 Přerov) je český chemik. Působí jako vedoucí skupiny Nekovalentní interakce na Ústavu organické chemie a biochemie AV ČR, a jako profesor fyzikální chemie na Univerzitě Karlově v Praze a Palackého Universitě v Olomouci. Zabývá se tzv. nepravou vodíkovou vazbou, objasněním role patrových interakcí v DNA a bioproteinech a vysvětlení úlohy disperzní energie v biomakromolekulách. V současnosti se věnuje nekovalentním interakcím a vazbám a jejich rolím v přírodních vědách. V roce 2008 získal Národní cenu Česká hlava za celoživotní vědecký přínos v oblasti výpočetní a teoretické chemie a v roce 2017 Schrödingerovu medaili (WATOC) „za vynikající práci na nekovalentních interakcích\".\n\nPavel Hobza promoval v roce 1969 na Fakultě jaderné a fyzikálně inženýrské ČVUT. Po absolvování vědecké aspirantury v Ústavu fyzikální chemie ČSAV více než 10 let strávil na Institutu hygieny a epidemiologie v Praze. Do ČSAV se vrátil v roce 1986.\n\nV roce 2000 se stal vedoucím Centra komplexních molekulových systémů a biomolekul, v roce 2005 vedoucím Centra biomolekul a komplexních molekulových systémů a konečně v roce 2012 vedoucím Centra excelence s názvem Řízení struktury a funkce biomolekul na molekulové úrovni.\n\nV současnosti působí v Ústavu organické chemie a biochemie AV ČR v pozici „Distinguished Chair“. Je profesorem na Karlově Universitě v Praze a Univerzitě Palackého v Olomouci a byl také hostujícím profesorem na Université de Montréal a Technische Universität München.\n\nKromě více než 550 publikací a třech knih se podílel jako editor na sestavení několika monotematických svazků prestižního vědeckého časopisu Chemical Reviews (1988, 1994, 2000, 2016) věnovaných nekovalentním interakcím. V letech 2014, 2015, 2016 a 2018 byl uveden v seznamu nejcitovanějších vědců světa, který vydává Web of Science. V listopadu 2019 měl na svém kontě 554 publikací, které získaly více než 41 tisíc citací s H-indexem 104. \n\nJe členem Učené společnosti ČR a britské Královské společnosti chemické a redakčních rad 5 evropských a českých chemických časopisů. Je také členem vědecké rady Karlovy University v Praze a Palackého University v Olomouci. Vedle toho byl garantem oboru chemie v Nadačním fondu Neuron na podporu vědy.\n\n\n\n\nNa podzim 2018 upozornil Čeněk Gregor na možnou manipulaci s daty v článku Martina Heřmánka et al. z roku 2007, jehož byl spoluautorem. Čeněk Gregor uvedl, že na manipulaci upozornil již v roce 2012 během své první i druhé neúspěšné obhajoby disertační práce, a svůj neúspěch během obou obhajob dal do souvislosti s tímto upozorněním. Proti tomuto nařčení se ohradili členové komise v čele s jejím předsedou Pavlem Hobzou s poukazem, že upozornění nepadlo při první neúspěšné obhajobě, ale teprve při druhé, a to v nekonkrétní podobě. Ze zápisu z druhé obhajoby vyplývá, že \"Prof. Otyepka na toto tvrzení okamžitě reagoval a chtěl vědět, kdo konkrétně s daty manipuloval a zda bylo manipulováno s daty v práci studenta či ve zmíněném článku. Na to Dr. Gregor pouze odpověděl, že v jeho práci žádná zmanipulovaná data nejsou a co se týče článku, tam nemůže jmenovat žádné konkrétní osoby. Toto závažné tvrzení týkající se manipulace s daty, které student nijak věcně nedoložil a neobhájil, vyvolalo u členů komise velkou vlnu nevole. Prof. Trávníček toto jednání označil za hrubé porušení vědecké etiky. Následně předseda komise ukončil veřejnou část...\" Komise proto obvinění považovala za nepodložené. Uvedla jej nicméně do zápisu z obhajoby, který byl předán děkanovi fakulty. Okolnosti obou obhajob v roce 2019 prověřovalo také vedení univerzity, které konstatovalo, že neshledalo žádné odborné ani morální pochybení ze strany členů komise, a případ uzavřelo. Objektivně posoudit celou situaci se pokusil jako zcela nestranný pozorovatel i prof. Václav Hořejší. Jeho motivace byla pouze, aby v české vědě nedocházelo k eticky nepřijatelným praktikám, jeho angažování v této kauze ocenil i J. Heyrovský Institute of Physical Chemistry. Šetření oproti prověření vedením univerzity tak jednoznačně nevyznělo a závěry jsou ve shodě s nálezy Etické komise UP. Podle čistě subjektivního názoru prof. Hořejšího v původní zprávě (a samozřejmě v dané situaci potenciálně i nesprávného) došlo mj. k nějakému systémovému selhání na UP. \n\n\n\n\n"}
{"id": "1031580", "url": "https://cs.wikipedia.org/wiki?curid=1031580", "title": "Finská hokejbalová reprezentace", "text": "Finská hokejbalová reprezentace\n\nFinská hokejbalová reprezentace je výběrem nejlepších finských hráčů v hokejbale. Od roku 2009 se účastní mistrovství světa. Největším úspěchem finského týmu je 7. místo v 2011. Tým je řízen Street Hockey Finland (SHF).\n\n https://web.archive.org/web/20180320060043/http://www.streethockey.fi/\n"}
{"id": "1031581", "url": "https://cs.wikipedia.org/wiki?curid=1031581", "title": "Portugalská hokejbalová reprezentace", "text": "Portugalská hokejbalová reprezentace\n\nPortugalská hokejbalová reprezentace je výběrem nejlepších portugalských hráčů v hokejbale. V roce 2005 se účastní mistrovství světa v Pittsburghu. Největším úspěchem portugalského týmu je 4. místo\nv MS 2005 prohrála nad Itálii 6-1 a v MS 2013 prohrála nad Kanadou 7-3.\n"}
{"id": "1031582", "url": "https://cs.wikipedia.org/wiki?curid=1031582", "title": "Renat Abdulin", "text": "Renat Abdulin\n\nRenat Abdulin (cyrilicí Ренат Фоотович Абдулин; * 14. dubna 1982) je kazašský fotbalový obránce a reprezentant, momentálně hráč klubu FK Atyrau.\nV A-mužstvu reprezentace Kazachstánu debutoval 17. 4. 2002 ve Ventspils v přátelském zápase proti domácímu Lotyšsku (prohra 1:2). První gól v národním týmu vstřelil 1. dubna 2009 v kvalifikaci na MS 2010 proti Bělorusku (porážka 1:5).\nDruhou branku za kazašský národní tým vsítil hlavou 10. října 2014 v kvalifikaci na EURO 2016 proti Nizozemsku, šlo o úvodní trefu střetnutí. Kazachové vedení neudrželi, inkasovali tří góly a prohráli v Amsterdamu 1:3.\n\n"}
{"id": "1031583", "url": "https://cs.wikipedia.org/wiki?curid=1031583", "title": "Řecká hokejbalová reprezentace", "text": "Řecká hokejbalová reprezentace\n\nŘecká hokejbalová reprezentace je výběrem nejlepších řeckých hráčů v hokejbale. Od roku 2005 hraje v mistrovství světa. Největším úspěchem řeckého týmu je 4. místo v 2015.\n"}
{"id": "1031585", "url": "https://cs.wikipedia.org/wiki?curid=1031585", "title": "Cibulka (rozhledna)", "text": "Cibulka (rozhledna)\n\nCibulka je rozhledna nacházející se na Šibeničním vrchu (kóta 666 m n. m.), na jeho východním vrcholu 656 m n. m., asi 920 m jižně od kostela sv.  Archanděla Michaela v Oloví v Krušných horách. Rozhledna je volně přístupná po celý rok.\n\nPůvodně stála rozhledna na Boučském vrchu asi 1,5 km východně od dnešní stavby. Nechal ji tam vybudovat majitel Svatavských přádelen Josef Schmieger. Ten se slavnostního otevření v roce 1896 nedožil a rozhledna chátrala až do doby, než zchátralou rozhlednu v roce 1913 odkoupil Okrašlovací spolek města Oloví. Rozhledna byla rozebrána a přemístěna na Šibeniční vrch. K úplnému zničení rozhledny došlo za druhé světové války. V roce 2011 se začal realizovat projekt na obnovení rozhledny. Slavnostní otevření nové rozhledny se uskutečnilo 31. srpna 2014.\n\nNejpohodlnější přístup k rozhledně je po dobře upravené, nejprve polní, později lesní šotolinové cestě, odbočující ze silnice z Krajkové do Studence. Trasa začíná u odbočení ze silnice, necelý kilometr za vesnicí Libnov. Trasa mírně stoupá až k hlavnímu vrcholu Šibeničního vrchu s lesní Černou kapličkou, kolem níž rostou památné stromy Buky u černé kapličky. Odtud již trasa kopíruje modře značenou naučnou stezku orientovanou na historii hornictví v Oloví. Délka trasy je 2,1 km. V roce 2015 byla vyznačena nová žlutá turistická stezka z Oloví. Tato nejkratší trasa začíná u kostela sv. Archanděla Michaela na náměstí v Horním Oloví. Její délka je 1,2 km s převýšením přibližně 140 m. Od zhruba poloviny trasy je pěšina poměrně strmá, přesto vhodná pro pěší turisty, ale sjízdná pouze na horském kole. K rozhledně je rovněž přístup z náměstí v Horním Oloví po naučné hornické stezce. Stezka vede kolem kaple sv.  Josefa až k Černé kapličce na hlavním vrcholu Šibeničního vrchu, pak po šotolinové cestě k rozhledně. Délka trasy je 1,7 km. I tato trasa má značně strmý úsek, sjízdný zdatnými cyklisty pouze na horském kole.\n\nZ rozhledny je výhled všemi směry. Severním směrem je vidět město Oloví, hřebeny Krušných hor a německý Klingenthal, východním směrem Boučský vrch (kóta 667 m n. m.), který je od rozhledny vzdálen asi 1,5 km a kde stála původní rozhledna. Jihovýchodním až jižním směrem je vidět Sokolovská pánev a město Sokolov, v pozadí kopce Slavkovského lesa, západním směrem nejzápadnější část Krušných hor a Smrčiny se Zelenou horou (kóta 637 m n. m.).\n\n"}
{"id": "1031589", "url": "https://cs.wikipedia.org/wiki?curid=1031589", "title": "Francouzská hokejbalová reprezentace", "text": "Francouzská hokejbalová reprezentace\n\nFrancouzská hokejbalová reprezentace je výběrem nejlepších francouzských hráčů v hokejbale. Od roku 2011 hraje v Mistrovství světa v hokejbalu. Nejvyšší prohra francouzského týmu byla v Mistrovství světa v hokejbalu 2013 20:0 s Českem.\n"}
{"id": "1031590", "url": "https://cs.wikipedia.org/wiki?curid=1031590", "title": "Německá hokejbalová reprezentace", "text": "Německá hokejbalová reprezentace\n\nNěmecká hokejbalová reprezentace je výběrem nejlepších německých hráčů v hokejbale. Od roku 1996 hraje v Mistrovství světa v hokejbalu a Mistrovství Evropy v hokejbalu. Největším úspěchem německého týmu je 4. místo v Mistrovství světa v hokejbalu 1996 a jeden bronz z Mistrovství Evropy v hokejbalu 1996.\n"}
{"id": "1031616", "url": "https://cs.wikipedia.org/wiki?curid=1031616", "title": "Východní Slavonie, Baranja a Západní Srem", "text": "Východní Slavonie, Baranja a Západní Srem\n\nVýchodní Slavonie, Baranja a Západní Srem (srbochorvatsky \"Источна Славонија, Барања и Западни Срем\", \"Istočna Slavonija, Baranja i Zapadni Srem\") byla krátce existující srbská separatistická entita na území Chorvatska, zbytkový nástupce Republiky Srbská Krajina. Neoficiálně byla zkráceně nazývána Východní Slavonie; Chorvatsko ji označovalo jako Chorvatské Podunají ( ).\n\n„Krajinskými“ Srby většinově osídlená území východní Slavonie, Baranji a západní (chorvatské) části Sremu (Srijemu) se roku 1992 připojila k Republice Srbská Krajina, byť s ostatními částmi Krajiny neměla přímý pozemní styk. Když byla počátkem srpna 1995 během operace Bouře hlavní území separatistické Srbské Krajiny smetena chorvatskou armádou, znovu začleněna do Chorvatska a tamní Srbové vyhnáni, zůstala východoslavonská oblast jediným teritoriem s rozsáhlejším srbským osídlením, posledním v rámci mezinárodně uznaných hranic Chorvatska, nad nímž vláda v Záhřebu neměla vliv. Chorvatské velení nejprve zvažovalo, že rovněž Východní Slavonii „vyřeší“ vojenským vpádem a následným etnickým vyčištěním jako v Krajině, ale to již USA ani západoevropské státy nebyly ochotny tolerovat. 12. listopadu 1995 byla za zprostředkování amerického velvyslance P. Galbraitha a zvláštního vyslance OSN T. Stoltenberga mezi zástupci chorvatské vlády a místních Srbů podepsána ve vesnici Erdut dohoda, určující \"modus vivendi\" mezi oběma nepřátelskými stranami a dohodnuty podmínky postupného přechodu pod státní svrchovanost Chorvatska. Dle dohody měla na celý proces dohlížet OSN.\n\nTak se také stalo. V lednu 1996 převzala Východní Slavonii do své správy administrativa Spojených národů (mise UNTAES – United Nations Transitional Administration for Eastern Slavonia, Baranja and Western Sirmium), která ji postupně stabilizovala a 15. ledna 1998 předala pod správu Chorvatské republiky, čímž tato dosáhla plné suverenity nad svým územím.\n"}
{"id": "1031618", "url": "https://cs.wikipedia.org/wiki?curid=1031618", "title": "Ana Carrascosaová", "text": "Ana Carrascosaová\n\nAna Carrascosa-Zaragoza [Ana Karaskosa], (* 6. květen 1980 Valencie, Španělsko) je bývalá reprezentantka Španělska v judu.\n\nS judem začala v 5 letech pod vedením Jesúse Lloreta. Posléze trénovala v Alicante pod vedením Miriam Blascové. Její seniorská kariéra spadá do několika etap – v té první přišel v roce 2002 nečekaný úspěch následované poklesem formy a neúčasti na olympijských hrách v Athénách.\n\nOd sezony 2005 se rozhodla žít ve Francii a trénovat v klubu Orléans, výsledkem čehož byla nedostatečná komunikace se španělským judistickým svazem. V roce 2007 ji svaz pro údajnou slabou výkonnost odmítl poslat na mistrovství světa v Riu. Cítila se tehdy ukřivděná, protože se několik měsíců připravovala v Alicante s Isabel Fernánderzovou a jejím manželem Javierem Alonsem. Navíc ten rok obnovila spolupráci s Azucenou Verdem, který jí pomáhal hlavně s psychikou. Po zamítnuté účasti na mistrovství světa však přišla výsledková exploze zakončená titulem mistryně Evropy v roce 2008 a bezproblémovou kvalifikací na olympijské hry v Pekingu. Samotná účast v Pekingu pro ní nedopadla dobře. Po náročném losu vypadla ve druhém kole s domácí Číňankou Sian Tung-mej. V oprávch si potom vyhodila pravé rameno a obsadila 7. místo.\n\nV novém olympijském cykly vyrostla na její úroveň další španělská judistka Laura Gómezová, se kterou svedla nominační bitvu o olympijské hry v Londýně. O nominaci měl nakonec rozhodnout výsledek na mistrovství Evropy 2012, kde sice obě skončily na 5. místě, ale její rivalka byla diskvalifikovaná za waki-gatame. Do Londýna tak cestovala ona, ale její druhá účast na olympijských hrách skončila v prvním kole. Vzápětí ukončila sportovní kariéru.\n\n"}
{"id": "1031621", "url": "https://cs.wikipedia.org/wiki?curid=1031621", "title": "Danielle Panabakerová", "text": "Danielle Panabakerová\n\nDanielle Nicole Panabaker (* 19. září 1987, Augusta, Georgie, Spojené státy americké) je americká herečka. Nejvíce se proslavila rolemi ve filmech Disney Channel \"Bez mobilu ani ránu\" (2004) a \"Čti a plač\" (2006), společně se svojí sestrou Kay Panabakerovou. Během let 2006–2008 se objevovala po boku Jamese Woodse v seriálu stanice CBS \"Žralok\". Dále se proslavila rolemi v hororovém filmu \"Pátek třináctého\" (2009), Podivní a \"The Ward\" (obojí 2010) a \"Piraňa 3DD\" (2012). V dubnu 2014 se objevila jako hostující postava Caitlin Snow v seriálu stanice The CW \"Arrow\" a znovu si postavu zahrála, jako jednu z hlavních rolí seriálu, ve spin-offu seriálu \"The Flash\".\n\nDanielle se narodila v Augustu v Georgii. Je dcerou Donny a Harolda Panabakerových. Má mladší sestru Kay, která je také herečkou. Navštívila divadelní hodinu na letním táboře a zjistila si, že jí herectví baví. Ve 12 letech se připojila k divadelní komunitě a později začala docházet na konkurzy do reklam. Po přestěhování do Naperville v Illinois začala navštěvovat Crone Middle School a později Neuqua Valley High School a připojila se k řečnickému týmu. Ve 14 letech odmaturovala. Poté se přestěhovala do Los Angeles v Kalifornii, aby se mohla naplno věnovat herectví. Tam navštěvovala Glendale Community College, kde studovala herectví a v roce 2005 získala titul. V červnu 2007 získala titul na University of California, Los Angeles.\nDanielle se objevila v několika reklamách a objevila se v seriálu \"The Guardian\" (za roli obdržela Young Artist Award) a v mnoha dalších \"Malcolm v nesnázích\", \"\", \"Kalifornské léto\" a \"Medium\". Také se objevila v Lifetime filmech \"Sex a svobodná matka\" a \"Šestnáctiletá matka\". Objevila se v divadelní produkci ve hrách West Side Story, Pippin, Once Upon a Time a Beauty Lou and the Country Beast. V roce 2004 se objevila ve filmu stanice ABC \"Searching for David's Heart\". V roce 2005 získala role ve filmech \"Škola superhrdinů\" a \"Tvoje, moje naše\". Ve filmu \"Čti a plač\" si zahrála alternativní verzi postavy Jamie, kterou hrála její pravá sestra Kay.\n\nV roce 2006 byla obsazena do role Julie Stark, dcery hlavní postavy, v televizním seriálu stanice CBS \"Žralok\". I přesto, že se v každé epizodě objevila pouze v jedné nebo dvou scénách, za celé dva roky, co seriál běžel, chyběla pouze ve 3 epizodách.\n\nJejí další role byly ve filmech \"Na domácí půdě\" (2008), \"Mr. Brooks\" (2007), po boku Kevina Costnera.\"Pátek třináctého\" (2009), po boku Jareda Padaleckiho, \"Podivní\" (2010) a \"The Ward\" (2010). V roce 2011 se objevila jako Katie Lapp ve filmu stanice Hallmark \"The Shunning\", založeném na stejnojmenné novele od Beverly Lewis. V roce 2013 se natáčel další díl, ale kvůli konfliktům byla role přeobsazena a nahradila ji Katie Leclerc. V roce 2013 se objevila v Hallmark filmu \"Nearlyweds\".\n\nV roce 2014 získala roli Caitlin Snow v seriálu stanice The CW \"The Flash\". Pilotní epizoda měla premiéru 7. října 2014 a sledovalo ji přes 4,79 milionů diváků.\n\nV červenci 2016 oznámila, že se zasnoubila se svým dlouholetým přítelem Hayesem Robbinsem. Dvojice se vzala dne 24. června 2017.\n"}
{"id": "1031623", "url": "https://cs.wikipedia.org/wiki?curid=1031623", "title": "Autonomní provincie Západní Bosna", "text": "Autonomní provincie Západní Bosna\n\nAutonomní provincie Západní Bosna (Bosenština: \"Autonomna Pokrajina Zapadna Bosna\") byl malý mezinárodně neuznaný stát, který existoval v severozápadní Bosně a Hercegovině v letech 1993 až 1995. Zabírala město Velika Kladuša a okolní vesnice. Vznikla v důsledku separatistické politiky Fikreta Abdiće vůči centrální vládě během války v Bosně a Hercegovině.\n"}
{"id": "1031629", "url": "https://cs.wikipedia.org/wiki?curid=1031629", "title": "Shellshock", "text": "Shellshock\n\nShellshock (známý též jako Bashdoor) je bezpečnostní chyba v široce využívaném Unixovém Bash shellu. První takováto chyba byla zveřejněna 24. září 2014. Bash užívá pro zpracování určitých příkazů mnoho internetových démonů, zejména ty, které jsou součástí webových serverů. To umožňuje útočníkům napadnout zranitelnou verzi shellu Bash a přimět ji vykonávat libovolné příkazy, čímž získají neautorizovaný přístup do počítačového systému.\n\nStéphane Chazelas objevil původní chybu 12. září 2014 a navrhl pro ni jméno „Bashdoor“. Chybě byl přiřazen CVE identifikátor CVE-2014-6271. Následná analýza historie zdrojového kódu Bashe ukázala, že tato zranitelnost byla součástí Bashe přibližně od roku 1992.\n\nZákladní chyba způsobí, že Bash neúmyslně vykoná určité příkazy, v případě, že jsou tyto příkazy připojeny na konci definice funkce, která je uložena v hodnotách proměnných prostředí. V době publikování této chyby bylo prováděno podrobné zkoumání základního designu, které ukázalo různé závislé slabiny (CVE-2014-6277, CVE-2014-6278, CVE-2014-7169, CVE-2014-7186, a CVE-2014-7187), které správce Chet Ramey vyřešil sérií dalších oprav.\n\nV následujících hodinách po zveřejnění chyby prováděli útočníci DDOS útoky a skenování slabin prostřednictvím botnetů, které umísťovali na napadené počítače. V dalších dnech byly bezpečnostními firmami zaznamenány milióny útoků a sond souvisejících s chybou. Chyba může být potenciálně využita k napadení miliónů serverů a jiných systémů. Co se týče závažnosti, byla přirovnávána k chybě Heartbleed.\n\nApple uvedl, že pokud uživatelé nenakonfigurují pokročilé unixové služby, jsou v továrním nastavení OS X v bezpečí. Uživatelé, kteří jsou schopni si tyto služby přenastavit, jsou také schopni je dočasně vypnout, dokud nebude implementována oprava využívající Xcode. Přesto, že Apple zaznamenal slabiny ještě předtím, než se informace dostaly na veřejnost, nevydal žádnou aktualizaci pro OS X až do 29. září.\n\nShellshock chyby působí na Bash, což je program, který různé unixové systémy používají pro vykonávání příkazového řádku a příkazových skriptů. Většinou je nainstalován do systému v základním nastavení jako rozhraní pro příkazový řádek. Bash je svobodný software, vyvíjený ve spolupráci s dobrovolníky a od roku 1992 pod dohledem Cheta Rameyho, který je profesionálním softwarovým architektem. Podrobná analýza historie kódu Bashe ukázala, že tato chyba byla jeho součástí přibližně od verze 1.13 z 1992 (nebo dokonce dříve - od verze 1.05). Správci zdrojového kódu Bashe mají obtíže určit čas zavedení chyby do kódu kvůli nedostatečné detailnosti changelogů.\n\nV Unixových operačních systémech i v jiných operačních systémech, které používají Bash, má každý běžící program vlastní list párů (jméno/hodnota) nazývaných proměnné prostředí. Když jeden program spustí jiný program, tak ten původní poskytuje výchozí list proměnných prostředí pro onen nový program. Nezávisle na tom Bash také spravuje interní list \"funkcí\", které se jmenují skripty a které mohou být vykonány v rámci programu. Od té doby, co Bash funguje jako příkaz i jako interpret příkazů, je možné vykonat Bash z něho samotného. Pokud se toto stane, původní instance může \"exportovat\" proměnné prostředí a definice funkcí do nové instance. Definice funkcí jsou exportovány pomocí kódování do listu proměnných prostředí jako proměnné, jejichž hodnoty začínají kulatými závorkami (\"()\") následované definicí funkce. Nová instance Bashe při startu skenuje jeho list proměnných prostředí pro hodnoty v tomto formátu a převádí je zpátky na interní funkce. Tento převod provádí vytvořením fragmentu kódu z hodnoty a následným spuštěním, čímž se vytváří funkce „za běhu“. Chybné verze Bashe však neověřují, zda je tento fragment validní definice funkce. Tímto je umožněno vykonání Bashe se zvolenou hodnotou v jeho listu proměnných prostředí, což dovoluje útočníkovi vykonat libovolný příkaz nebo využít jiné chyby, která může existovat v Bash interpretu.\n\nDne 1. října Zalewski zveřejnil detaily finálních chyb a potvrdil, že Florianova záplata je skutečně opravuje.\n\nBěhem první hodiny po oznámení zranitelnosti Bashe byla přijata hlášení o napadených zařízeních. Až do 25. září 2014 byly prováděny DDoS útoky a skenování zranitelnosti pomocí botnetů umístěných na počítačích, ohrožených touto chybou. Společnost Kaspersky Labs ohlásila, že zařízení, která byla napadena těmito útoky, jenž byly známé pod přezdívkou „Thanks-Rob“, prováděla DDoS útoky proti třem cílům, které nebyly identifikovány. Dne 26. září 2014 byl nahlášen Shellshock botnet přezdívaný „wopbot“, což bylo využito pro vykonání DDoS útoku na Akamai Technologies a pro skenování Ministerstva obrany USA.\n\nDne 26. září 2014 zaznamenala bezpečnostní firma Incapsula v průběhu předchozích 24 hodin kolem 17,400 útoků na více než 1800 webových domén, pocházejících z 400 unikátních IP adres; 55% z útoků pocházelo z Číny a USA. O čtyři dny později, 30. září 2014, oznámila firma CloudFlare, která se věnuje výkonu webových stránek, že bylo sledováno přibližně 1,5 miliónu útoků a sondování za den.\n\nDne 6. října bylo hlášeno, že také Yahoo! servery byly napadeny útoky využívajícími tuto chybu Shellshock.\n\nPokud webový server využívá základní rozhraní brány (CGI) k zacházení s dokumentovými požadavky, nechává různé detaily požadavku pro obsluhovací program v listu proměnných prostředí. Například proměnná HTTP_USER_AGENT má hodnotu, která při normálním použití identifikuje, že program odeslal požadavek. Jestliže obsluhovač požadavků je Bash skript nebo pokud vykonává požadavek, který například využívá pro provedení shellových příkazů volání system(3), pak Bash přijme proměnné prostředí, které prošly serverem, a zpracuje je tak, jak bylo uvedeno výše. To umožňuje útočníkovi spustit Shellshock se speciálně vytvořeným serverovým požadavkem. Bezpečnostní dokumentace pro široce využívaný webový server Apache uvádí: \"CGI skripty mohou ... být extrémně nebezpečné, pokud nejsou obezřetně zkontrolovány\".\n\nOpenSSH má funkci codice_1, kde je při přihlášení uživatele vykonán fixní příkaz, namísto prostého spuštění neomezeného příkazového řádku. Fixní příkaz je vykonán pouze v případě, že uživatel specifikuje, jaký další příkaz má být spuštěn; v tom případě je původní příkaz vložen do proměnné prostředí codice_2. Pokud vynucený příkaz běží v Bash shellu (pokud je uživatelský shell nastaven na Bash), Bash shell rozdělí proměnnou prostředí codice_2 na spouštění a běh příkazů zabudovaných do něj. Uživatel používá jejich omezený shell přístup pro získání neomezeného shell přístupu za použití Shellshock chyby.\n\nNěkteří DHCP klienti můžou také přeposlat příkaz do Bashe; zranitelný systém může být napaden, pokud je připojen na otevřenou Wi-Fi síť. DHCP klient typicky požaduje a dostává IP adresy z DHCP serveru, ale také může poskytovat sérii dalších možností. Zlomyslný DHCP server může poskytnout v jedné z těchto možností textový řetězec upravený pro vykonání kódu na zranitelné pracovní stanici nebo notebooku.\n\nV závislosti na specifické konfiguraci může qmail mail server poslat externí vstup skrz Bash po cestě, která může využívat zranitelnou verzi.\n\nUživatelé můžou využívat chyby pro získání přístupu k neomezenému shellu z omezeného shellu na IBM Hardware Management Console.\n"}
{"id": "1031631", "url": "https://cs.wikipedia.org/wiki?curid=1031631", "title": "Volby do zastupitelstva města Plzně 2014", "text": "Volby do zastupitelstva města Plzně 2014\n\nVolby do zastupitelstva města Plzně v roce 2014 proběhly 10. a 11. října, v rámci celostátních komunálních voleb. Volební průzkum agentury Sanep favorizoval ČSSD a hnutí ANO 2011, zatímco vítěze předchozích voleb ODS stavěla až na 5. místo s necelými 8 procenty.\n\nODS však v samotných volbách dosáhla překvapivě vysokého výsledku 17,5 % hlasů a umístila se na druhém místě, velmi těsně za ANO 2011. Volební účast dosáhla 33,71 %. Plzeňský primátor, Martin Baxa označil ODS za faktického vítěze. K tomu prohlásil: \"Jsem o tom přesvědčen a chci poděkovat za podporu. Získal jsem také největší počet preferenčních hlasů ze všech kandidátů na primátora. Budeme usilovat o to, abychom vytvořili takovou koalici, která bude příští čtyři roky úspěšně město spravovat.\"\n\n18. října byl oznámen vznik koalice ODS, ČSSD, Občanů Patriotů a KDU-ČSL. V devítičlenné městské radě má ODS 4 křesla, ČSSD 2 křesla a zbylé strany po jednom křesle. Primátorem se má stát Martin Zrzavecký z ČSSD. V opozici skončily ANO 2011 a TOP 09.\n\nAčkoli z voleb vyšlo vítězně hnutí ANO, se shodným ziskem 10 mandátů skončily také strany ČSSD a ODS, které spolu držely koaliční většinu v předchozím volebním období. Tyto dvě rovněž uzavřely koalici v novém období, společně s KDU-ČSL a Občany patrioty. V opozici zůstalo hnutí ANO, TOP 09 a KSČM.\n\n"}
{"id": "1031634", "url": "https://cs.wikipedia.org/wiki?curid=1031634", "title": "Adriana Dadciová", "text": "Adriana Dadciová\n\nAdriana Dadci (provd. Smoliniec), (* 9. dubna 1979 Gdyně, Polsko) je bývalá reprezentantka Polska v judu. Její otec je původem z Alžírska.\n\nS judem začala v 8 letech v Gdaňsku. Její trenérem byl Radoslaw Laskowski. V roce 2000 se ještě na olympijské hry v Sydney nekvalifikovala, ale v dalším olympijské cyklu patřila mezi nejlepší judistky Evropy. Přípravu na olympijskou sezonu 2004 měla výbornou, ale na mistrovství Evropy si ve druhém kole proti Ukrajince Pryščepové poranila koleno. Tréninkový výpadek se nakonec projevil na olympijských hrách v Athénách, kdy nedokázala udržet náskok na wazari proti Češce Pokorné a vypadla v prvním kole. Zranění v přípravě jí od tý doby provázely neustále. V průběhu roku 2007 se rozhodla ukončit sportovní kariéru a věnovat se mateřským povinnostem.\n\n"}
{"id": "1031636", "url": "https://cs.wikipedia.org/wiki?curid=1031636", "title": "Aéronavale", "text": "Aéronavale\n\nAéronavale (zkratka z Aéronautique navale, ; v letech 1998-2006 Aviation navale, \"námořní letectvo\") je leteckou složkou válečného námořnictva Francie. Skládá se ze tří základních typů bojových jednotek:\n\nJeho početní stav v současné době představuje okolo 6800 osob a velitelské stanoviště námořní aviatiky (ALAVIA) se nachází na základně Toulon. Základní operační jednotka \"Aéronavale\", nejčastěji v síle dvanácti strojů, odpovídající peruti, se nazývá \"flottille\" (flotila).\n\nFrancie v současné době disponuje nejsilnější palubní leteckou skupinou mezi evropskými zeměmi, a jediným námořnictvem Evropy užívajícím letadlovou loď umožňující provoz letounů charakteristik CATOBAR.\nTabulka obsahuje přehled letecké techniky \"Aéronavale\" podle Flightglobal.com.\n\n"}
{"id": "1031638", "url": "https://cs.wikipedia.org/wiki?curid=1031638", "title": "Barchovská plošina", "text": "Barchovská plošina\n\nBarchovská plošina je geomorfologický okrsek v jihozápadní části Chlumecké tabule, ležící v okrese Hradec Králové v Královéhradeckém kraji.\n\nÚzemí okrsku se nachází zhruba mezi sídly Humburky (na severozápadě), Prasek (na severu), Nechanice (na severovýchodě), Roudnice (na jihovýchodě), Kosice (na jihu), Chlumec nad Cidlinou (na jihozápadě) a Nepolisy (na západě). Uvnitř okrsku leží titulní obec Barchov a větší obce Měník a Boharyně, na jihozápadě částečně zasahuje město Chlumec nad Cidlinou.\n\nOkrsek Barchovská plošina (dle značení Jaromíra Demka VIC–1B–3) náleží do celku Východolabská tabule a podcelku Chlumecká tabule. Dále se již nečlení.\n\nPlošina sousedí s dalšími okrsky Východolabské tabule: Libčanská plošina na východě, Urbanická brána na jihu, Nechanická tabule na severovýchodě, Ostroměřská tabule na severu, Novobydžovská tabule na severozápadě a Krakovanská tabule na jihozápadě.\n\nNejvyšším významným vrcholem okrsku je \"Chlum\" (284 m n. m.).\n\nNejvyšším bodem okrsku je bezejmenná kóta (289 m n. m.) ve Zdechovicích.\n\n"}
{"id": "1031639", "url": "https://cs.wikipedia.org/wiki?curid=1031639", "title": "Karim Bellarabi", "text": "Karim Bellarabi\n\nKarim Bellarabi (arabsky كريم بلعربي; narozen 8. dubna 1990, Berlín, Západní Německo) je německý fotbalový záložník a reprezentant s ghansko-marockými kořeny, v současnosti působí v německém klubu Bayer 04 Leverkusen.\n\nOtec pochází z Ghany, matka z Maroka.\n\nV sezóně 2014/15 vstřelil historicky nejrychlejší branku v německé Bundeslize, podařilo se mu to 23. srpna 2014 v úvodním kole proti domácí Borussii Dortmund (výhra 2:0), skóroval za Leverkusen v 9. sekundě hry (předchozí rekord byl 11 sekund).\n\nBellarabi reprezentoval Německo v mládežnických kategoriích U20, U21.\n\nV A-týmu Německa debutoval 11. října 2014 ve Varšavě pod trenérem Joachimem Löwem v kvalifikaci na EURO 2016 proti Polsku (prohra 0:2 – vůbec první porážka Německa v historii vzájemných zápasů s Polskem). Nastoupil v základní sestavě a odehrál kompletní střetnutí. Dostal se do několika seriózních příležitostí, žádnou z nich neproměnil.\n\n"}
{"id": "1031641", "url": "https://cs.wikipedia.org/wiki?curid=1031641", "title": "David Pokorný", "text": "David Pokorný\n\nDavid Pokorný (* 29. lednu 1989 v Praze) je český fotbalový brankář, od roku 2012 působící v FK Viktoria Žižkov.\n\nSvoji fotbalovou kariéru začal v FC Hájích, kde se postupně dostal do AC Sparta Praha zde hrál za D a C dorost ze Sparty odešel do Meteoru Praha, kde strávil jeden rok a poté šel hrát do FK Mladá Boleslav, kde strávil dva roky. po Mladé Boleslavi šel do FC Jílové odkud přestoupil po roce do SK Slavia Praha po dvouleté smlouvě se vrátil zpět na rok do FC Jílové a v roce 2012 přestoupil do FK Viktoria Žižkov po tříletém působení přestoupil do SSV Jahn Regensburg s kterým postoupil do 3 ligy.\nAktuálně působí ve 4 ligovém Neugensdorfu.\n\n"}
{"id": "1031644", "url": "https://cs.wikipedia.org/wiki?curid=1031644", "title": "Seznam československých kandidátů na Oscara za nejlepší cizojazyčný film", "text": "Seznam československých kandidátů na Oscara za nejlepší cizojazyčný film\n\nČeskoslovensko vysílalo od roku 1964 do roku 1992 téměř každý rok (s výjimkou let 1970 - 1972 a 1977) jeden film jako kandidáta na Oscara v kategorii nejlepší cizojazyčný film. S výjimkou let 1965, 1982 a 1984 šlo o filmy české.\n"}
{"id": "1031645", "url": "https://cs.wikipedia.org/wiki?curid=1031645", "title": "Jiří Jandák", "text": "Jiří Jandák\n\nIng. Jiří Jandák (* 12. února 1958) je bývalý československý basketbalista, účastník Mistrovství Evropy 1983 a čtyřnásbný mistr Československa.\n\nV československé basketbalové lize hrál 13 sezón v letech 1972-1989 za kluby Zbrojovka Brno, RH Pardubice a VŠT Košice. S týmem Zbrojovka Brno byl čtyřikrát mistrem Československa (1975-1978, 1987), dvakrát vicemistrem (1979-1980) a má jedno třetí místo (1981). V historické střelecké tabulce basketbalové ligy Československa (od sezóny 1962/63 do 1992/93) je na 84. místě s počtem 2902 bodů. \n\nS týmem Zbrojovka Brno se zúčastnil 6 ročníků evropských klubových pohárů v basketbale, z toho čtyřikrát Poháru evropských mistrů – 6. místo v semifinálové skupině (1977) a dvakrát účast ve čtvrtfinálové skupině (1978, 1979) a v ročníku 1987 vyřazení ve 2. kole od Realu Madrid. Dále hrál dvakrát ve FIBA Poháru Korač s účastí ve čtvrtfinálové skupině (1981) a ve 2. kole (1982).\n\nZa reprezentační družstvo Československa v letech 1978-1985 odehrál 91 zápasů, z toho v kvalifikaci pro Olympijské hry 1980 (2. místo) a Mistrovství Evropy 1983 v Nantes, Francie (10. místo). Dále hrál na Mistrovství Evropy v basketbale kadetů 1975 (8. místo).\n\nPo skončení hráčské kariéry se věnoval trenérské činnosti.\n\n\n\n\n\n\n"}
{"id": "1031646", "url": "https://cs.wikipedia.org/wiki?curid=1031646", "title": "Fairey Gannet AEW.3", "text": "Fairey Gannet AEW.3\n\nFairey Gannet AEW.3 byl vyvinut z protiponorkového letounu Fairey Gannet jako palubní letoun včasné výstrahy na letadlových lodí Royal Navy. Byl zaveden do služby v roce 1959 jako dočasná náhrada zastaralého Douglas A-1 Skyraider až do zavedení nového letounu včasné výstrahy. Nový stroj ale nebyl nikdy vyvinut a \"Fairey Gannet AEW.3\" zůstal ve službě až do vyřazení poslední letadlové lodi, ze které operoval (HMS Ark Royal, vyřazena v roce 1978).\n\nKoncem 50. let provozovala Royal Navy v roli letounů včasné výstrahy stále ještě pístové letouny \"Douglas A-1 Skyraider AEW\", zavedené do služby v roce 1951. Jednalo se ale o konstrukci z druhé světové války a tedy již zastaralou. Vhodný náhradník se jevil nově vybraný nový protiponorkový letoun Fairey Gannet jen s minimem změn. To vedlo i k využití radaru AN/APS-20, použitého už na původním \"Douglas A-1 Skyraider AEW\".\n\nPrvotní instalace krytu radaru pod trupem znamenala, že drak letounu byl příliš nízko nad zemí a byla potřeba zásadní přestavba trupu. Došlo k odstranění kabiny pozorovatele a vytvoření nové kabiny v trupu, přístupné přes dvojici poklopů u odtokové hrany křídla. To vedlo i k přeložení výfuků k náběžné hraně. Plocha svislého stabilizátoru byla zvětšena z důvodu vyrovnání nestability způsobené krytem radaru. Prodloužení podvozku zvětšilo výšku letounu o 1 m a dalo letadlu rovnější postoj než protiponorkové verzi.\n\nDíky těmto radikálním změnám padl v prosinci 1954 i návrh na přejmenování stroje na \"Fairey Albatross\", protože stroj už neměl mnoho společného s původní protiponorkovou variantou. V době zavádění ASW.3 však byla protiponornová verze již vyřazována čímž se předešlo případným nejasnostem.\n\n\n\n\n"}
{"id": "1031647", "url": "https://cs.wikipedia.org/wiki?curid=1031647", "title": "Karol Horniak", "text": "Karol Horniak\n\nKarol Horniak (* 1936) byl československý basketbalista,  mistr Československa 1956 a trenér.\n\nV československé basketbalové lize hrál 17 sezón (1953–1971) za kluby Slovan Bratislava, Slávia VŠ Bratislava, ÚDA Praha, Iskra Trenčín, Iskra Svit. V basketbalové lize získal s ÚDA Praha titul mistra Československa (1956), s Iskrou Svit titul vicemistra (1962) a dále pětkrát 3. místo (3x se Slavia VŠ Bratislava, 2x s Iskra Svit).\n\nS týmem Iskra Svit se zúčastnil 2 ročníků evropských klubových pohárů v basketbale. V Poháru evropských mistrů 1962 byli vyřazeni ve čtvrtfinále od CSKA Moskva, v Poháru vítězů pohárů 1970 byli vyřazení v osmifinále belgickým Standard BC Lutych.\n\nVe dvou sezónách (1971–1973) byl trenérem ligového týmu Iskra Svit. \n\n\n\n\n\n"}
{"id": "1031648", "url": "https://cs.wikipedia.org/wiki?curid=1031648", "title": "Jozef Straka", "text": "Jozef Straka\n\nJozef Straka (* 19. března 1941) je bývalý československý basketbalista,  bronzový medailista z československé basketbalové ligy 1963.\n\nV československé basketbalové lize hrál za kluby Lokomotíva Prešov a Iskra Svit, s nímž získal bronzovou medaili za třetí místo v roce 1963 a tři čtvrtá místa. Celkem odehrál 16 ligových sezón (1962–1978) a v československé lize zaznamenal 4996 bodů (26. místo v tabulce střelců). \n\nS týmem Iskra Svit startoval v Poháru vítězů pohárů 1970, v osmifinále byli vyřazeni belgickým BC Standard Lutych.\n\n\n\n\n"}
{"id": "1031649", "url": "https://cs.wikipedia.org/wiki?curid=1031649", "title": "Martin Brázda", "text": "Martin Brázda\n\nMartin Brázda (* 1952) je bývalý československý basketbalista,  čtyřnásobný vicemistr Československa a trenér.\n\nV československé basketbalové lize hrál 15 sezón v letech 1973-1987 za družstva Slavoj Vyšehrad, RH Pardubice, Baník Ostrava a NHKG Ostrava, s nímž získal čtyřikrát titul vicemistra Československa (1983, 1984, 1986, 1987) a jedno třetí místo (1985). V historické střelecké tabulce basketbalové ligy Československa (od sezóny 1962/63 do 1992/93) je na 28. místě s počtem 4726 bodů.\n\nS týmem NHKG Ostrava hrál ve 4 ročnících evropských klubových pohárů v basketbale, dvakrát v Poháru evropských mistrů 1985 s účastí v osmifinále a 1987 s účastí ve čtvrtfinálové skupině. Dále hrál dva ročníky Koračova poháru 1983 s účastí ve čtvrtfinálové skupině a 1988 (2. kolo).\n\nZa reprezentační družstvo Československa v letech 1975-1976 odehrál 43 utkání.\n\n\n\n\n\n\n"}
{"id": "1031650", "url": "https://cs.wikipedia.org/wiki?curid=1031650", "title": "Vlastimil Hrbáč", "text": "Vlastimil Hrbáč\n\nVlastimil Hrbáč (* 1943) je bývalý československý basketbalista,  vicemistr Československa 1970.\n\nV československé basketbalové lize hrál 15 sezón v letech 1960–1975 za družstva Tatran / NHKG Ostrava a Dukla Olomouc. V ligové soutěži byl vicemistrem (1970) s Duklou Olomouc a má třetí místo (1971) s NHKG Ostrava. V historické střelecké tabulce basketbalové ligy Československa (od sezóny 1962/63 do 1992/93) je na 21. místě s počtem 5225 bodů.\n\n\n\n"}
{"id": "1031656", "url": "https://cs.wikipedia.org/wiki?curid=1031656", "title": "Antonio Rüdiger", "text": "Antonio Rüdiger\n\nAntonio Rüdiger (* 3. března 1993, Berlín, Německo) je německý fotbalový obránce a reprezentant, v současnosti působí v klubu Chelsea FC.\n\nOtec Matthias je Němec, matka Lilly pochází ze Sierra Leone. Antoniovým starším bratrem je fotbalista Sahr Senesie.\n\nV roce 2012 se objevil v A-týmu VfB Stuttgart. V srpnu 2015 odešel na roční hostování do italského klubu AS Řím, kam následně přestoupil. 9. července 2017 přestoupil do anglického klubu Chelsea FC, kde měl nahradit srbského obránce Branislava Ivanoviće.\n\nRüdiger reprezentoval Německo v mládežnických kategoriích U18, U19, U20, U21.\n\nV reprezentačním A-mužstvu Německa debutoval 13. května 2014 v Hamburku pod trenérem Joachimem Löwem v přátelském zápase proti Polsku (remíza 0:0).\nS Polskem se střetl 11. října 2014 opět, tentokrát šlo o kvalifikaci na EURO 2016 ve Varšavě, kde přišla prohra 0:2 - vůbec první porážka Německa v historii vzájemných zápasů s Polskem.\n\n"}
{"id": "1031657", "url": "https://cs.wikipedia.org/wiki?curid=1031657", "title": "Pad-Steam", "text": "Pad-Steam\n\nPad-Steam je kontinuální proces barvení, který sestává z kombinace klocování a paření. Barvivo se naklocuje ve fuláru, suší na \"hotflue\", překlocuje fixováním na druhém fuláru s následujícím pařením a praním .\n\nPad–Steam je nejpoužívanější způsob při barvení textilií z celulózových vláken (zejména indigosoly a pigmentovými barvivy) technologie je však vhodná také k barvení tkanin ze směsi PES/ vlna přímými nebo zásaditými barvivy .\nPad-Steam použili poprvé v roce 1945 u firmy DuPont . \n\nVýraz pad-steam (přibližně: \"kombinace klocování a paření\") se v odborné literatuře používá nepřeložený, jak v češtině tak i v jiných jazycích.\n"}
{"id": "1031659", "url": "https://cs.wikipedia.org/wiki?curid=1031659", "title": "Sebastian Jung", "text": "Sebastian Jung\n\nSebastian Alexander Jung (* 22. června 1990, Königstein im Taunus, Západní Německo) je německý fotbalový obránce a reprezentant, v současnosti působí v německém klubu VfL Wolfsburg.\n\nV květnu 2014 odešel z klubu Eintracht Frankfurt do VfL Wolfsburg, kde podepsal smlouvu do roku 2018.\n\nSebastian Jung reprezentoval Německo v mládežnických kategoriích U18, U20, U21.\n\nV roce 2012 obdržel poprvé nominační pozvánku do A-mužstva Německa, ale start si nepřipsal.\nV A-týmu Německa debutoval až 13. května 2014 v Hamburku pod trenérem Joachimem Löwem v přátelském zápase proti Polsku (remíza 0:0).\n\n"}
{"id": "1031660", "url": "https://cs.wikipedia.org/wiki?curid=1031660", "title": "Oliver Sorg", "text": "Oliver Sorg\n\nOliver Sorg (* 29. května 1990, Engen, Západní Německo) je německý fotbalový obránce a reprezentant, v současnosti působí v německém klubu Hannover 96.\nOliver Sorg reprezentoval Německo v mládežnické kategorii U21.\n\nV A-týmu Německa debutoval až 13. května 2014 v Hamburku pod trenérem Joachimem Löwem v přátelském zápase proti Polsku (remíza 0:0).\n\n"}
{"id": "1031661", "url": "https://cs.wikipedia.org/wiki?curid=1031661", "title": "Rumor and Sigh", "text": "Rumor and Sigh\n\nRumor and Sigh je sedmé sólové studiové album anglického kytaristy a zpěváka Richarda Thompsona. Vydalo jej v roce 1991 hudební vydavatelství Capitol Records. Produkoval jej Mitchell Froom a v žebříčku UK Albums Chart se umístilo na 32. příčce. Album bylo neúspěšně nominováno na cenu Grammy v kategorii nejlepších alternativních alb, ale nakonec cenu získala skupina R.E.M. za nahrávku \"Out of Time\". Píseň „1952 Vincent Black Lightning“ v pozdějších letech hráli například Bob Dylan, Dick Gaughan nebo Jeff Lang. Časopis \"Time\" ji v roce 2011 zařadil mezi sto nejpozoruhodnějších písní od vzniku magazínu v roce 1923.\n\nAutorem všech skladeb je Richard Thompson.\n"}
{"id": "1031663", "url": "https://cs.wikipedia.org/wiki?curid=1031663", "title": "Neşe Şensoyová", "text": "Neşe Şensoyová\n\nNeşe Şensoy Yıldız [Neše Šensoj] (* 10. června 1974 Istanbul, Turecko) je bývalá reprezentantka Turecka v judu.\n\nJudu se věnovala v Ordu pod vedením Yüksela Çalışkana. Účastnila se dvou olympijských her s bilací jednoho vítězství a dvou porážek.\n\n"}
{"id": "1031669", "url": "https://cs.wikipedia.org/wiki?curid=1031669", "title": "FK TSK Simferopol", "text": "FK TSK Simferopol\n\nFutbolnyj klub TSK Simferopol ( ) je ruský fotbalový klub z města Simferopol. Od sezóny 2015/16 hraje v Premjer lige (nejvyšší soutěž). Klub byl založen v roce 2014 po ruské anexi Krymu. Ve městě nahradil zrušený ukrajinský klub SK Tavrija Simferopol. Zkratka TSK znamená Таврия - Симферополь - Крым (Tavrija - Simferopol - Krym).\n\n1. ledna 2015 byl klub společně s týmy FK SKČF Sevastopol a PFK Žemčužina Jalta vyloučen z ruského svazu kvůli nátlaku UEFA o jejich statusu v rámci ukrajinské krize. V dalším ročníku 2015/16 se klub přihlásil do Krymského fotbalového svazu a stal se zakládajícím členem nové Krymské ligy.\n\n\n\"Aktuální k datu: 16. března 2016\"\n\n"}
{"id": "1031672", "url": "https://cs.wikipedia.org/wiki?curid=1031672", "title": "Ruská hokejbalová reprezentace", "text": "Ruská hokejbalová reprezentace\n\nRuská hokejbalová reprezentace je výběrem nejlepších ruských hráčů v hokejbale. Ruský tým se v mistrovství světa zúčastnilo pouze jednou a v mistrovství Evropy též pouze jednou.\n"}
{"id": "1031674", "url": "https://cs.wikipedia.org/wiki?curid=1031674", "title": "FK SKČF Sevastopol", "text": "FK SKČF Sevastopol\n\nFutbolnyj klub SKČF Sevastopol ( ) je ruský fotbalový klub z města Sevastopol. Od sezóny 2015/16 hraje v Premjer lige (krymská nejvyšší soutěž). Klub byl založen v roce 2014 po ruské anexi Krymu. Ve městě nahradil zrušený ukrajinský klub FK Sevastopol. Zkratka SKČF znamená Спортивный клуб Черноморского флота (Sportivnyj klub Černomorskogo flota).\n\n1. ledna 2015 byl klub společně s týmy FK TSK Simferopol a PFK Žemčužina Jalta vyloučen z ruského svazu kvůli nátlaku UEFA o jejich statusu v rámci ukrajinské krize. V dalším ročníku 2015/16 se klub přihlásil do Krymského fotbalového svazu a stal se zakládajícím členem nové Krymské ligy.\n\nVe městě za sovětských časů působil klub se stejným názvem - SKČF Sevastopol. Ten byl založen v roce 1964 a zanikl na počátku 70. let 20. století.\n\n\"Aktuální k datu: 16. března 2016\"\n\n"}
{"id": "1031675", "url": "https://cs.wikipedia.org/wiki?curid=1031675", "title": "Ioana Aluașová", "text": "Ioana Aluașová\n\nIoana Maria Aluașová, roz. Dineaová (* 18. června 1975 Kluž, Rumunsko) je bývalá reprezentantka Rumunska v judu.\n\nSpolečně s Laurou Moiseovou patří k průkopnicím ženského sportovního juda v Rumunsku. Celou svojí kariéru trénovala pod vedením Floriana Berceana v Kluži.\n\nÚčastnila se dvou olympijských her. Na olympijských hrách v Sydney měla přívětivý los a dostala se do bojů o medaile. V souboji o třetí místo však nestačila na Severokorejku Kje Sun-hui a obsadila 5. místo. V roce 2004 na olympijských hrách v Athénách patřila k favoritkám na jednu z medailí, ale nezvládla vyrovnaný zápas s mladou Francouzkou Euranie ve druhém kole. Obsadila 7. místo. Vrcholovou kariéru ukončila v roce 2008 potom co jí o několik bodů utekla kvalifikace na olympijské hry v Pekingu.\n\n"}
{"id": "1031676", "url": "https://cs.wikipedia.org/wiki?curid=1031676", "title": "PFK Žemčužina Jalta", "text": "PFK Žemčužina Jalta\n\nProfessionalnyj futbolnyj klub Žemčužina Jalta ( ) byl ruský fotbalový klub z Jalty. Klub byl založen v roce 2010. V sezóně 2013/13 hrál klub ukrajinskou Druha Lihu, po konci sezóny z ní byl ovšem vyloučen kvůli dluhům. Obnoven byl v roce 2014 po ruské anexi Krymu. 1. ledna 2015 byl klub společně s týmy FK SKČF Sevastopol a FK TSK Simferopol vyloučen z ruského svazu kvůli nátlaku UEFA o jejich statusu v rámci ukrajinské krize. Po vyloučení z ruského svazu byl klub ve stejném roce rozpuštěn.\n\nZdroj: \n\n\n\"Aktuální k září 2014\"\n\nZdroj: \n\n"}
{"id": "1031677", "url": "https://cs.wikipedia.org/wiki?curid=1031677", "title": "Marie Fischerová-Kvěchová", "text": "Marie Fischerová-Kvěchová\n\nMarie Fischerová, \"rozen\"á Kvěchová (24. března 1892, Kutná Hora, Rakousko-Uhersko – 2. června 1984, Černošice, Československo) byla česká malířka a ilustrátorka.\n\nNarodila se v Kutné Hoře, v rodině c. k. berního inspektora Otomara Kvěcha a jeho manželky Marie, rozené Zavačové.\nStudovala v Praze na Uměleckoprůmyslové škole, kde jejími profesory byli například Jakub Schikaneder či Jan Preisler, poté absolvovala roční studijní pobyt v Paříži u profesora Nandina na Colarossiho akademii . S vypuknutím první světové války se vrátila do Prahy, kde se 16. listopadu 1915 provdala za lékaře Jana Fischera. Díky manželovu povolání se dostala do prostředí nemocnice, kde vznikaly její první kresby novorozenců. V roce 1933 se manželé natrvalo přestěhovali do vily Sacrabonie v Černošicích. Měli spolu tři děti, Marii, Jelenu (etnografka Jelena Látalová) a Jana. V meziválečných letech byla vyhledávanou autorkou knih pro děti, po komunistickém převratu 1948 ji bylo zakázáno publikovat, i z důvodu jejího příklonu k tradičním hodnotám křesťanské společnosti a přirozené religiozitě řady jejích prací. Uchylovala se proto k portrétování rodinných příslušníků, přátel a známých. Kromě světa dětí byly malířčinou inspirací příroda, svoji zahradu a okolí rodinné vily mnohokrát zachytila v kresbách a akvarelech. Malířka velmi ráda cestovala, navštěvovala především etnografické oblasti Čech i Moravy, odkud přivezla mnoho skic lidových krojů. Za etnografickými reáliemi jezdili manželé Fischerovi i do zahraničí, na Slovensko, Podkarpatskou Rus či do Bulharska.\n\nJe známá především jako autorka a ilustrátorka knih pro děti (především v nakladatelstvích B. Kočího, K. Kožíška nebo E. Fastra) či jako ilustrátorka knih jiných autorů (Babička Boženy Němcové, Broučči Jana Karafiáta) Věnovala se také figurální a portrétní tvorbě, namalovala řadu krajinomaleb, sgrafita pro dětskou opatrovnu ve Dvoře Králové, nástěnné obrazy pro školy, její kresby našly uplatnění i v oblastech užitého umění, objevují se na dopisnicích, propagačních tiskovinách, kalendářích či dětských hracích kostkách. Malířka vytvářela návrhy dětského oblečení a jídelních servisů, vystřihovací dětské panenky či vystřihovací lidový betlém. Inspiraci lidovým uměním uplatnila v desítkách studií lidových krojů či ilustracích lidových písní. Malířka se sama aktivně podílela na činnosti Zádruhy, družstva umělecké rukodělné výroby, pro které navrhovala především na návrhy dětského svérázového odívání Za své dílo byla oceněná Zlatou medailí na výstavě dekorativních umění v Paříži roku 1925. Její tvorba se dodnes šíří pomocí pohlednic, které jsou cenným sběratelským artiklem.\n\nAutorské knihy:\n\n\nIlustrace knih jiných autorů:\n\n\nVýstavy:\n\n\"Katalogy výstav:\"\n\n\"Články v časopisech\"\n\n\nFB Marie Fischerová Kvěchová\n"}
{"id": "1031678", "url": "https://cs.wikipedia.org/wiki?curid=1031678", "title": "El Bañuelo", "text": "El Bañuelo\n\nEl Bañuelo je stavba z 11. století na Carrera del Darro v Granadě, v přízemí s arabskými lázněmi hammam.\n\nLázně jsou přístupné přes malé nádvoří s bazénem. Hlavní sál má po třech stranách arkády. Sloupy, podpírající oblouky, mají římské, vizigótské a kalífské hlavice, opětovně použité ze starších zbořených budov. Na rytině G. Prangeye z roku 1837 je ve středu této místnosti zobrazen velký bazén. Budova má další místnosti v souladu s obvyklou koncepcí hammanu. V zadní části budovy je místnost, dnes bez stropu, která obsahovala ve své době vytápěcí kotle. Všechny pokoje mají světlíky (osmihranné nebo ve tvaru hvězdy).\n\nRoku 1918 byla prohlášena španělskou kulturní památkou (č. RI-51-0000159).\n"}
{"id": "1031679", "url": "https://cs.wikipedia.org/wiki?curid=1031679", "title": "FK Soči", "text": "FK Soči\n\nFutbolnyj klub Soči ( ) je ruský fotbalový klub z města Soči, v sezóně 2014/15 hrající ruskou Vtoroj Divizion. Klub byl založen v roce 2013 jako nástupce zaniklého FK Žemčužina-Soči.\n\n\"Aktuální k září 2014\"\n\n"}
{"id": "1031686", "url": "https://cs.wikipedia.org/wiki?curid=1031686", "title": "Cinnamon", "text": "Cinnamon\n\nCinnamon je prostředí pracovní plochy pro moderní unixové operační systémy s nainstalovaným X Window Systemem. Je postaven nad knihovnou GTK+ 3, která byla původně napsána pro bitmapový editor GIMP. Tento projekt začínal jako odnož (fork) GNOME Shellu, šlo tedy o grafický shell. Prostředím pracovní plochy se stal ve verzi 2.0 z 30. listopadu 2013. Cinnamon byl vyvíjen na (a pro) distribuci Linux Mint, postupem času se rozšířil i na další distra.\n\nMezi hlavní součástí prostředí patří tzv. panel, menu a expo. Panel se nachází ve spodní částí obrazovky a obsahuje menu s nainstalovanými aplikacemi ke spuštění a uživatelskými adresáři jako jsou dokumenty nebo obrázky. Na panelu se nachází také spouštěče aplikací, přehled otevřených oken a různé applety. Těmi může být třeba stav síťového připojení, kalendář nebo hodiny. Úpravu jejich pořadí nebo přidávání nových lze provádět tahem myší.\n\nTzv. expo je přehled pracovních ploch a na nich otevřených programů a aplikací. Lze skrze něj přepínat mezi plochami a přemisťovat mezi nimi otevřená okna. Ve výchozím stavu se expo zobrazuje najetím kurzoru myší do levého horního rohu, případně klávesovou zkratkou.\n"}
{"id": "1031692", "url": "https://cs.wikipedia.org/wiki?curid=1031692", "title": "Petra Nareksová", "text": "Petra Nareksová\n\nPetra Nareks (* 27. září 1982 Žalec, Jugoslávie) je slovinská reprezentantka v judu.\n\nS judem začala v 6 letech v Celje. Skoro celou svojí kariéru trénuje pod Marjanem Fabjanem. Zlomem v její sportovní kariéře byla příprava na domácí mistrovství Evropy v roce 2002. Na olympijských hrách v Athénách patřila ke kandidátkám na jednu z medailí. Svoji roli však nezvládla a vypadla v prvním kole. V roce 2008 potom prožila zklamání, když jí o několik bodů unikla kvalifikace na olympijské hry v Pekingu. V dalších letech se potýkala se zraněními nebo změnami pravidel. Na předních příčkách se umisťuje jen výjimečně.\n\n"}
{"id": "1031693", "url": "https://cs.wikipedia.org/wiki?curid=1031693", "title": "Maurice Leloir", "text": "Maurice Leloir\n\nMaurice Leloir (1. listopadu 1853, Paříž – 7. října 1940 tamtéž) byl francouzský malíř, grafik, ilustrátor, historik, spisovatel, sběratel, organizátor výstav, předseda Společnosti francouzských akvarelistů a zakladatel Společnosti pro dějiny odívání.\n\nMaurice Leloir se narodil jako syn malíře a portrétisty Augusta Leloira (1809-1892), který mu s jeho matkou, akvarelistkou Heloisou Colinovou (1820-1874), poskytl umělecké vzdělání, obdobně jako jeho staršímu bratrovi, také malíři Alexandrovi-Louisovi Leloirovi (1843-1884). Svá díla začal vystavovat v Salónu francouzských umělců (Salon des artistes français) a roku 1879 se stal zakládajícím členem a předsedou Společnosti francouzských akvarelistů (Société des aquarellistes français). Těžiště jeho tvorby je však v knižních ilustracích.\n\nV letech 1882-1896 se podílel na ilustracích Molièrova díla, roku 1884 získal uznání za své ilustrace ke knize \"Sentimentální cesta po Francii a Itálii\" od Laurence Sterna a roku 1885 za ilustrace k \"Manon Lescaut\" od Abbé Prévosta. Světovou proslulost pak získal roku 1894 ilustracemi k Dumasovu románu \"Tři mušketýři\" a později k jeho dalšímu románu \"Paní z Monsoreau\". Ilustroval také například \"Vyznání\" od Jeana-Jacquesa Rousseaua, pikareskní romány \"Lazarillo z Tormesu\" či \"Gil Blas\" od Alaina-Reného Lesage.\n\nLeloir byl také velkým odborníkem v oblasti historie módy. Napsal o této problematice několik knih a v lednu roku 1907 založil Společnost pro dějiny odívání (Société de l'histoire du costume) a stal se jejím předsedou. Byl sběratelem historických kostýmů a svou sbírku více než dvou tisíc kostýmů z různých období věnoval roku 1920 Muzeu dějin Paříže. Roku 1928 pobýval v Hollywoodu, kde navrhl stavby a kostýmy pro americký němý film \"Železná maska\" (The Iron Mask) natočený podle Dumasova románu \" Tři mušketýři ještě po deseti letech\" s Douglasem Fairbanksem v hlavní roli.\n\nZa svého života zorganizoval několik výstav historických kostýmů. Roku 1899 obdržel Řád rytíře čestné legie. Jeho rozsáhlý slovník \"Slovník oděvů a doplňků\" vyšel až po jeho smrti.\n\n"}
{"id": "1031694", "url": "https://cs.wikipedia.org/wiki?curid=1031694", "title": "Nageire", "text": "Nageire\n\nNageire (japonsky 投げ入れ) je termín označující jeden ze směrů aranžování ve stylu ikebana. Nageire se jako japonské umění aranžování květin snaží vytvořit harmonii lineární konstrukce, rytmu a barvy, zdůrazňuje linie díla. Ikebana věnuje pozornost váze, stonkům, listům a větvím stejnou měrou jako květům. Celá struktura japonského aranžování květin je založena na liniích alegorizujících nebe, zemi a lidstvo. Ikebana tyto prvky používá jako tři hlavní linie, osy aranžování. Styl nageire se hodí pro aranžování do štíhlých váz a aranžování větví. Nageire v překladu znamená \"vhozená \"([květina] [do vázy])\"\".\n\nNageire vychází ze stylu čabana (茶花, styl ikebany při čajovém obřadu (茶の湯)). Pokud je aranžmá ve váze, má tři hlavní linie - \"šin\" (真), \"soe\" (副え) a \"tai\" (体). Linie šin je obvykle jeden a půl násobek výšky vázy plus šířka vázy. Délka soe je asi dvě třetiny až tři čtvrtiny linie šin. Linie tai je dlouhá asi jedna třetinu až polovinu délky šin. V další literatuře jsou rovněž linie nazývány \"šin\", \"soe\", \"hikae,\" (控え) terminologie ikebany se liší u jednotlivých škol.\n\nRostlinný materiál se spojuje kubari (kousky větví 配り), ve váze linie mohou být i volně umístěny stonky ve vodě. Šin a soe se nesmí dotýkat okraje vázy. Špičky tří hlavních směrů tvoří nepravidelný trojúhelník. Vhodné materiály pro šin a soe jsou větve a květiny pro tai. Další floristické materiály mohou být přidány. Jako formy tohoto stylu, rozlišené podle klesající, visící formy (\"suitai\" vrchol šin se pohybuje mezi okraji vázy), a skloněné formy (\"šatai\" (斜体) vrchol šin vystupuje z vázy pod úhlem až 60 stupňů) a vzpřímené formě (\"čokutai\" (直体)forma kdy šin vystupuje z vázy v úhlu nad 60 stupňů).\n\nNepoužívá se kenzan nebo jiné technické pomůcky. Rostliny nebo květiny se upevňují na naříznuté větvičky, které se vkládají do váz. Do naříznutých větviček se zaklesnou naříznuté květiny. Do vázy lze vkládat pomocné konstrukce a opory z větviček. Silné větve (např. borovice) se přitloukají hřebíky.\n\nPři stylu nageire stonek každé rostliny stojí zvlášť, aby vynikl přirozený charakter růstu, větve a stonky se mohou křížit, ořezávají se listy, větvičky i květy, pokud to zlepší charakter kompozice. Kompozice je často výrazná jednoduchostí a výraznými liniemi materiálu. Jsou rozlišovány styly: svislý, skloněný a kaskádovitý. je uváděno, že je při studiu stylu nageire sledovat úpravy lišící se přístupem k výrazu celku - dokonalý, střední a přírodní.\n\n\n"}
{"id": "1031696", "url": "https://cs.wikipedia.org/wiki?curid=1031696", "title": "All the Young", "text": "All the Young\n\nAll the Young (původně nazvaná New Education) je indie rocková kapela z anglického města Stoke-on-Trent. Kapelu vedou Ryan Dooley (zpěvák, skladatel) a jeho mladší bratr Jack Dooley (baskytara, zpěv). All the Young byli předskokany interpretům jako jsou Morrissey, Kaiser Chiefs, The 1975, The Courteeners nebo Hard-Fi a koncertovali ve Spojeném království, Francii, Švýcarsku, Německu, Polsku, na Islandu, ve Španělsku a Austrálii.\n\nV dubnu 2012 vydali své debutové album \"Welcome Home\", které nahráli s Garthem Richardsonem v jeho studiu ve Vancouveru.\n\n25. července 2013 All the Young na svých profilech na sociálních médiích oznámili, že bubeník Will Heaney z osobních důvodů kapelu opustil. Kytarista David Cartwright odešel krátce poté.\n\n\n"}
{"id": "1031699", "url": "https://cs.wikipedia.org/wiki?curid=1031699", "title": "Lucia Moricová", "text": "Lucia Moricová\n\nLucia Morico [Lučia Moriko], (* 12. prosinec 1975 Fano, Itálie) je bývalá reprezentantka Itálie v judu. Je držitelkou bronzové olympijské medaile.\n\nS judem začínala v 8 letech v Marottě. Jejím prvním trenérem byl Aldo Enea. Vrcholově se potom judu věnovala pod vedením Felice Marianiho. V prvních letech své sportovní kariéry byla reprezentační dvojkou za Ylenií Scapin a Emanuelou Pierantozzi. Prosadila se až v novém tisíciletí a formu potvrdila ziskem bronzové olympijské medaile na olympijských hrách v Athénách. Sportovní kariéru ukončila po rozpačitém vystoupení na olympijských hrách v Pekingu.\n\n"}
{"id": "1031701", "url": "https://cs.wikipedia.org/wiki?curid=1031701", "title": "The 1975", "text": "The 1975\n\nThe 1975 je anglická indie rocková kapela z Manchesteru. Jejími členy jsou Matty Healy (zpěv, kytara), Adam Hann (kytara), George Daniel (bicí, doprovodné vokály) a Ross MacDonald (baskytara). Na turné je doprovází ještě John Waugh (saxofon).\n\nKapela vydala čtyři EP a eponymní debutové album, které bylo vydáno 2. září 2013 společnostmi Dirty Hit a Polydor Records. 8. září 2013 album vystoupalo na vrchol UK Albums Chart. V rámci turné již The 1975 navštívili mnoho zemí, Českou republiku 27. února 2013 v prostorách Music Baru Lucerna a 21. října 2014 v MeetFactory. 26. února 2016 kapela vydala druhé studiové album s názvem I Like It When You Sleep, for You Are So Beautiful Yet So Unaware of It.\n\n30. listopadu 2018 vydala kapela třetí studiové album s názvem A Brief Inquiry Into Online Relationships.\n\nMatthew Healy se s Rossem MacDonaldem, Adamem Hannem a Georgem Danielem seznámil ve Wilmslow High School nedaleko Manchesteru. Kapela vznikla poté, kdy místní radní zorganizoval několik koncertů pro mladé skupiny. Podle Healyho slov k němu Hann přišel „a řekl, že chce hrát na jednom z těch koncertů.“ Když dal Hann kapelu dohromady, začínali hraním coverů punkových písniček v místním klubu. Healy původně dělal bubeníka, ale po odchodu původního zpěváka, který si založil vlastní kapelu, přešel na jeho místo. Novým bubeníkem se stal George Daniel.\n\nV srpnu 2012 vydali své první EP \"Facedown\" a 19. listopadu další EP \"Sex\". Na začátku roku 2013 zahájili turné po Spojeném království a následně i Irsku. Na jaře vyjeli na turné po Spojených státech. 4. března 2013 vydali EP \"Music for Cars\" obsahující hit „Chocolate“ a 20. května vydali další EP \"IV\". Poté ve velké míře koncertovali, dělali předkapely například pro Muse nebo The Rolling Stones. 2. září 2013 vydali své eponymní debutové album \"The 1975\". Ještě tentýž měsíc byli na turné po Spojeném království, v říjnu koncertovali v Severní Americe a v listopadu v Evropě.\n\n\n\n\n"}
{"id": "1031702", "url": "https://cs.wikipedia.org/wiki?curid=1031702", "title": "Tropická bouře Leslie (2000)", "text": "Tropická bouře Leslie (2000)\n\nTropická bouře Leslie byla 12. pojmenovanou bouří atlantické hurikánové sezóny 2000, zformovala se 4. října 2000 východně od Floridy jako subtropická bouře. Rozptýlila se 12. října 2000 západně od Irska. Nejvyšší rychlost větru byla naměřena právě východně od Floridy - 75 km/h. Vinou bouře byly zabity 3 osoby.\n\nTato bouře se zformovala 4. října 2000 poblíž Floridy jako subtropická bouře. Zesilovala a získala prvky bouře tropické. 5. října byla bouře pojmenována na tropickou bouři Leslie. Větry dosahovaly rychlosti až 75 km/h a na Floridě napršelo až 440 mm srážek. Voda zatopila tisíce domů a zavinila smrt tří lidí. Škoda se pohybuje kolem 950 000 000 amerických dolarů. Poté začala slábnout a postupovala na východ. 7. října se z ní stala mimotropická cyklóna a rozptýlila se u pobřeží Irska o 5 dní později.\n"}
{"id": "1031703", "url": "https://cs.wikipedia.org/wiki?curid=1031703", "title": "Kuo Jü-šan", "text": "Kuo Jü-šan\n\nKuo Jü-šan (* 1977) je čínský intelektuál a aktivista v oblasti lidských práv. Byl spoluzakladatelem nevládní organizace \"Transition Institute\", která se zabývala společenskou a ekonomickou situací v Číně. V roce 2013 jí však čínská vláda zakázala činnost kvůli špatné registraci.\n\nPočátkem října 2014 byl Kuo Jü-šan zadržen na základě obvinění z podněcování nepokojů.\n\nKuo Jü-šan je přítelem slepého čínského aktivisty Čchen Kuang-čchenga, který v roce 2012 uprchl z domácího vězení ve východočínské provincii Šan-tung. Kuo tehdy napomohl slepému disidentovi v cestě do Pekingu.\n"}
{"id": "1031705", "url": "https://cs.wikipedia.org/wiki?curid=1031705", "title": "Quirinus (rozcestník)", "text": "Quirinus (rozcestník)\n\nQuirinus může být:\n\n\n\n\n\n\n"}
{"id": "1031706", "url": "https://cs.wikipedia.org/wiki?curid=1031706", "title": "Kanadská hokejbalová reprezentace žen", "text": "Kanadská hokejbalová reprezentace žen\n\nKanadská hokejbalová reprezentace žen je výběrem nejlepších kanadských hráček v hokejbale. Od roku 2007 se účastnila mistrovství světa v hokejbale žen v Ratingenu, kde vyhrála zlatou medaili. Největším úspěchem kanadských žen jsou 3 zlaté medaile 2007, 2009, a 2013.\n\nKanadská hokejbalová reprezentace mužů\n"}
{"id": "1031707", "url": "https://cs.wikipedia.org/wiki?curid=1031707", "title": "Hurikán Michael (2000)", "text": "Hurikán Michael (2000)\n\nHurikán Michael byl 17. bouře, 13. pojmenovaná bouře a 8. hurikán atlantické hurikánové sezóny 2000. Zformoval se jihozápadně od Bermud 15. října 2000. Postupoval na sever 5 dnů, když se 20. října rozptýlil severovýchodně od Kanady. Nejvyšší rychlosti dosáhl východně od USA, a to 155 km/h. Oběti ani škody nebyly udány.\n\nHurikán se zformoval 15. října jihozápadně od souostroví Bermudy z mimotropické cyklóny, která sestoupila do subtropického podnebného pásu. Ze systému se nejprve vyvinula subtropická bouře, ale s dalším pobytem nad teplými vodami získala prvky bouře tropické. 17. října Michael zesílil na hurikán a 20. října se z hurikánu 1. stupně stal hurikán stupně druhého. Toho samého dne hurikán zeslábl na hurikán 1. stupně a těsně před dotknutím se s pobřežím kanadské provincie Newfoundland opět zeslábl na mimotropickou cyklónu.\n"}
{"id": "1031709", "url": "https://cs.wikipedia.org/wiki?curid=1031709", "title": "Jan Schánilec", "text": "Jan Schánilec\n\nJan Schánilec (22. října 1941 − 12. října 2014) byl český herec a dabér. \n\nNarodil se v Českých Budějovicích. Na DAMU se dostal až na druhý pokus a po vystudování nastoupil do Divadla na Vinohradech, kde hrál v inscenacích Brouk v hlavě, Nanebevzetí Sašky Krista, Jindřich IV. a dalších.\n\nVe filmech se prvně objevil ve filmu Finský nůž, ale hrál i v komediích, jako je Svatba jako řemen, i v psychologických dramatech a politický angažovaných filmech.\n\nNejznámější jeho činností byl dabing, kde daboval Buda Spencera nebo Jacka Nicholsona. Na konci 90. let založil vlastní dabingovou agenturu, ve které hlavně režíroval seriály i filmy.\n\n"}
{"id": "1031712", "url": "https://cs.wikipedia.org/wiki?curid=1031712", "title": "Hradiště Šance (Královice)", "text": "Hradiště Šance (Královice)\n\nOpevněné raně středověké hradiště Šance, známé též jako hradiště svaté Markéty, se nachází na ostrožně nad říčkou Rokytkou v blízkosti městské části Praha-Královice. Hradiště, které pochází z konce prvního tisíciletí našeho letopočtu, patří mezi nejdéle známé archeologické lokality v Čechách. Předpokládá se, že v přemyslovském státě mělo významnou vojenskou, správní a hospodářskou pozici. Hradiště je chráněno jako kulturní památka.\n\nDo prostoru hradiště, jehož rozloha činila asi 7,5 hektaru, se vcházelo z jižní a východní strany. Ze tří stran jej chránily prudké svahy, z východu pak dva mohutné valy. Lépe zachovalý a výrazně delší je vnější val. Dosahuje délky asi 340 metrů a výšky až 7 metrů, před ním se ještě nachází místy až 11 metrů široký příkop.\n\nNa hradišti stojí kostel sv. Markéty, jehož původ zřejmě s hradištěm souvisí. Jeho předchůdcem mohl podle starých kronik být královský hrad neznámého jména.\n\nHistorické osídlení a existenci slovanského pohřebiště doložil také nález z roku 1860: byly zde objeveny nádoby s popelem a bronzový křížek o velikosti 8 cm, na němž je vyobrazen Kristus se sluncem, měsícem a andělem. Zatímco bronzový křížek byl uložen v Národním muzeu, nádoby s popelem byly považovány za nezajímavé a rozbity.\n"}
{"id": "1031716", "url": "https://cs.wikipedia.org/wiki?curid=1031716", "title": "Teplouš (kniha)", "text": "Teplouš (kniha)\n\nTeplouš (v anglickém originále Queer) je román amerického spisovatele Williama Sewarda Burroughse. Napsán byl v letech 1951 až 1953, ale poprvé vydán byl až v roce 1985 nakladatelstvím Viking Press. V českém jazyce kniha poprvé vyšla v roce 1991 v překladu Josefa Rauvolfa. Jde o autobiografický román, volné pokračování autorova prvního románu \"Feťák\". Příběh se odehrává v Jižní Americe.\n"}
{"id": "1031717", "url": "https://cs.wikipedia.org/wiki?curid=1031717", "title": "Minsk Arena", "text": "Minsk Arena\n\nMinsk Arena je lední hokejová aréna nacházející se v Minsku, v hlavním městě Běloruska. Je domácí halou hokejového týmu HK Dynamo Minsk, který hraje KHL. Aréna je součástí komplexu, ve kterém se nachází ještě krasobruslařský stadion (3000 diváků) a cyklistický velodrom (2000 diváků). Kapacita arény čítá 15 086 diváků.\n\nOtevřena byla 30. ledna 2010 při příležitosti 2. utkání hvězd KHL. Aréna je také největší nastálo využívaná domácí hala v celé KHL.\n\nDosud nejvýznamnější událostí, jež se v ní odehrála, bylo Mistrovství světa v ledním hokeji 2014. Sloužila jako hlavní aréna mistrovství a odehrála se v ní celá základní skupina B (bylo v ní i domácí Bělorusko), 2 čtvrtfinále, 2 semifinále, zápas o 3. místo a finále. Celkem 34 utkání.\n\n\nSting, Elton John, Rammstein, Scorpions, Shakira, Jennifer Lopez, Joe Cocker ...\n"}
{"id": "1031718", "url": "https://cs.wikipedia.org/wiki?curid=1031718", "title": "Lena Göldiová", "text": "Lena Göldiová\n\nLena Göldi, (* 1. října 1979 Safnern, Švýcarsko) je bývalá reprezentantka Švýcarska v judu.\n\nS judem začala v 5 letech v Bielu. Od roku 1997 spolupracovala s Leo Heldem. Mezi seniorkami se však prosazovala obtížně. Vrcholem její kariéry byla příprava na olympijské hry v Athénách v roce 2004. Na olympijských hrách nakonec startovala až na základě divoké karty. Medaili sice nezískala, ale předvedla solidní výkon. Sportovní kariéru ukončila po nevydařené kvalifikaci na olympijské hry v Pekingu v roce 2008.\n\n"}
{"id": "1031720", "url": "https://cs.wikipedia.org/wiki?curid=1031720", "title": "Jaron Lanier", "text": "Jaron Lanier\n\nJaron Lanier (* 3. května 1960, New York, USA) je americký spisovatel, počítačový odborník a hudebník. Přisuzuje se mu autorství pojmu virtuální realita.\n\nPochází z umělecké rodiny. Jeho matka se narodila ve Vídni. Do USA se dostala v 15 letech poté, co přežila koncentrační tábor. Také rodina jeho otce sem utekla před pogromy z Ukrajiny.\n\nKdyž bylo Lanierovi devět let, jeho matka zemřela při automobilové nehodě. Těžce onemocněl. Rok byl hospitalizován - když měl být propuštěn, vyhořel jim dům, a bydlel proto s otcem ve stanu v Nevadské poušti.\n\nStřední školu nedokončil. Účastnil se však přednášek na Státní univerzitě Nové Mexiko. V 80. letech pracoval pro firmu Atari, v téže době spolupracoval s Timothym Learym.\n\nPozději založil v Silicon Valley společnost VPL Research, která se stala vůdčí firmou pro aplikace virtuální reality.\n\nRoku 2006 publikoval esej „Digitální maoismus\" (\"Digital Maoism\"), v níž kritizuje nový fenomén „online kolektivismu“, který vymazává individualitu. Jako příklad uvádí Wikipedii, která vzniká podobně jako Bible postupnou prací mnoha anonymních autorů. Nevadí mu Wikipedie sama o sobě; problém vidí v tom, jak rychle se stala uznávanou a získala svou důležitost.\n\n\n\n"}
{"id": "1031721", "url": "https://cs.wikipedia.org/wiki?curid=1031721", "title": "Jens Ferdinand Willumsen", "text": "Jens Ferdinand Willumsen\n\nJens Ferdinand Willumsen (7. září 1863 Kodaň − 4. dubna 1958 Cannes) byl dánský výtvarný umělec žijící ve Francii a spojovaný se symbolismem a expresionismem. Je znám hlavně jako malíř, ale věnoval se i dalším oborům výtvarného umění: sochařství, architektuře, keramice, fotografii a rytectví. \n"}
{"id": "1031723", "url": "https://cs.wikipedia.org/wiki?curid=1031723", "title": "Dárková karta", "text": "Dárková karta\n\nDárková karta je elektronická platební karta s nabitým kreditem. Dárkové karty slouží jako ekvivalent fyzických peněz a dárkovou kartu lze uplatnit zpravidla pouze u prodejce, který jí vydal. Dárkové karty mohou být nabity na různé částky, disponují různou dobou platnosti a řídí se vlastními podmínkami použití každého prodejce dárkových karet. Na rozdíl od dárkových poukazů mají karty díky svým vlastnostem mnoho výhod a zejména v USA jsou dárkové karty již několik let považovány za nejoblíbenější a nejčastější narozeninový a vánoční dárek.\n\nDárkovou kartu zpravidla vydávají prodejci a řetězce, ve kterých lze následně dárkovou kartu uplatnit (tzv. proprietární). V případě dárkové karty do obchodního centra je možné tuto dárkovou kartu uplatnit v naprosté většině jeho obchodů. Kartu lze zakoupit u pokladny daného obchodu, na internetových stránkách prodejce (pokud tuto službu umožňuje) nebo ve specializovaných internetových obchodech sjednocujících nabídku dárkových karet na jednom místě.\n\nVariabilita dárkové karty spočívá v možnosti obdarovaného vybrat si zboží podle vlastního výběru. Darující obdarovaného touto formou směruje do konkrétního obchodu a může mu navrhnout koupi konkrétního zboží, zároveň mu však dává možnost vybrat si např. určité atributy (typ, velikost, barvu) dárku podle vlastní volby. Oblíbenost dárkových karet se obecně zvyšuje s rostoucí životní úrovní ve společnosti, stagnující nabídkou originálních dárků a zvyšujícím se důrazem na využitelnost darovaného produktu. Dárkové karty je možné uplatňovat kromě kamenných prodejen i v e-shopech a někteří prodejci nabízejí možnost tzv. „kustomizace“ dárkové karty – např. potisk vlastní fotkou nebo vzkazem. \n\nMinimální doba platnosti je ze zákona stanovena spotřebitelskými zákony některých zemí. V USA je od roku 2010 minimální doba platnosti dárkové karty 5 let. V České republice v současné době není stanoven žádný limit, každý prodejce proto může v podmínkách užití stanovit dobu expirace od několika měsíců až po časově neomezenou platnost.\n\nHlavní výhodou dárkové karty oproti poukazům je možnost opakovaně a postupně čerpat nabitý kredit. Stejně tak velká část prodejců nabízí možnost opakovaně dobít kredit, pokud to zákazník požaduje. Některé dárkové karty jsou provázány s věrnostními programy prodejce.\n\nDárková karta je anonymní a přenositelná, tím pádem zpravidla není poskytována možnost vrácení peněz v případě ztráty karty. Dárkové karty je proto třeba chránit stejně jako hotovost. V případě fyzického poničení karty se možnost refundace a reklamace řídí podmínkami konkrétního prodejce.\n\nDárkové karty mohou být na zadní straně identifikovány číslem, čárovým kódem, magnetickým proužkem nebo elektronickým čipem v závislosti na systému prodejce. Pro prodej a přijímání dárkových karet je vhodné, aby prodejce disponoval platebním POS terminálem s nainstalovaným systémem na spravování věrnostních a dárkových karet v interní databázi.\n\nVětšina dárkových karet má na zadní straně stíratelné pole s PIN kódem pro platby dárkovou kartou v internetovém obchodě prodejce a k zjišťování zůstatku na kartě přes internetový formulář. Zjistit zůstatek tak lze v e-shopech s dárkovými kartami nebo na stránce prodejce, pokud to sám umožňuje. V opačném případě je informace o zůstatku k dispozici pouze na pokladnách daných obchodů.\n\nElektronická verze dárkové karty je nejvhodnější jako dárek na poslední chvíli nebo k obdarování na dálku. Prodejce nebo specializovaný e-shop po zaplacení dárkové karty obratem odešle kupujícímu (nebo rovnou obdarovanému) e-mail s číslem dárkové karty nebo někdy přímo naskenovanou dárkovou kartu, kterou je možné v krátkém časovém intervalu uplatnit při nákupu zboží na konkrétním e-shopu prodejce. Kupující poté může e-kartu vytisknout a ihned použít jako dárek.\n\nDárkové karty jsou sortimentem prodejců téměř všech odvětví – od restaurací, salónů a kadeřnictví přes butiky, e-shopy a zážitkové agentury až po obchodní centra a nadnárodní řetězce. Prodejci dárková karta zaručí průměrně dvě budoucí návštěvy obdarovaného na prodejně, dále je statisticky pravděpodobné že zákazník nabitou hodnotu na kartě nedočerpá nebo naopak přesáhne a bude šířit pozitivní zkušenost s prodejcem. Dárková karta také slouží jako velmi efektivní marketingový nástroj (uložena v peněžence, jako dárek zaujme na oslavě atd.). Někteří prodejci dárkové karty používají k refundaci vráceného zboží, k ocenění stálých zákazníků nebo jako firemní dary zaměstnancům. \n\nDárkové karty jsou v dnešní době již zabezpečené podobně jako bankovní platební karty i díky tomu, že používají podobné interní systémy v rámci platebních terminálů prodejce. V případě ztráty karty však zpravidla není možné kredit refundovat. Karty, které jsou k dispozici u pokladen, jsou aktivovány zaměstnancem až při obdržení určené částky. Za funkčnost dárkové karty vždy zodpovídá prodejce a v případě chybného zaktivování je často potřeba doložit doklad o zaplacení daného kreditu.\n\nVe Spojených státech tržby z prodejů dárkových karet již v roce 2012 přesahovaly 100 miliard dolarů, proto trh s dárkovými kartami podléhá od roku 2008 rostoucí regulaci ze strany státu, stejně tak jako rostoucí trh se sekundárním vykupováním a prodejem nevyužitých dárkových karet. V Evropské unii dárková karta jako specifický produkt zatím nezaznamenala markantní snahy o regulaci ze strany Unie ani jednotlivých členských států.\nV České republice je k srpnu 2014 evidováno zhruba 60 prodejců vlastních dárkových karet.\n\n"}
{"id": "1031725", "url": "https://cs.wikipedia.org/wiki?curid=1031725", "title": "Chladnou zemí", "text": "Chladnou zemí\n\nChladnou zemí je novela českého spisovatele Jáchyma Topola. Knihu poprvé publikovalo v roce 2009 nakladatelství Torst a v pozdějších letech byla přeložena do různých dalších jazyků:\n\nPříběh je vyprávěn z pohledu nepojmenovaného muže. Odehrává se v Terezíně a později se přesune do Běloruska. Kniha byla oceněna cenou PEN klubu. Kniha rovněž získala Cenu Jaroslava Seiferta.\n\n"}
{"id": "1031726", "url": "https://cs.wikipedia.org/wiki?curid=1031726", "title": "Josef Novák (malíř)", "text": "Josef Novák (malíř)\n\nJosef Novák (7. listopadu 1902, Praha – 2. července 1987, Praha) byl český akademický malíř, grafik, ilustrátor, karikaturista, pedagog, fotograf a kurátor.\n\nJosef Novák vystudoval v letech 1921-1927 Uměleckoprůmyslovou školu v Praze. V roce 1929 studoval v Itálii, zejména v Římě a ve Vatikánu mozaiku. Od roku 1934 byl asistentem a později pak profesorem na Vysoké škole uměleckoprůmyslové v Praze. Působil také jako učitel na Škole umění ve Zlíně, spolupracoval s řadou časopisů (například \"Kopřivy\", \"Trn\" nebo \"Dobrý den\") a byl členem redakční rady \"Dikobrazu\".\n\nJe autorem řady mozaik, plakátů a knižních ilustrací (ilustroval asi padesát knih). Se svými karikaturami se zúčastnil řady výstav, například roku 1974 v Galerii Vincence Kramáře nebo roku 1982 v Galerii Václava Špály.\n\n\n\n"}
{"id": "1031727", "url": "https://cs.wikipedia.org/wiki?curid=1031727", "title": "Roy Chipolina", "text": "Roy Chipolina\n\nRoy Chipolina (* 20. ledna 1983, Gibraltar) je gibraltarský fotbalový obránce a reprezentant, v současnosti působí v gibraltarském klubu Lincoln Red Imps FC.\nHrál také futsal, s týmem Gibraltaru se zúčastnil kvalifikace na futsalové mistrovství Evropy 2014.\nSvůj debut v oficiálním zápase UEFA za Gibraltar absolvoval 19. 11. 2013 v portugalském Faru v přátelském zápase proti Slovensku (remíza 0:0, byl to první oficiální zápas Gibraltaru po jeho přijetí za člena UEFA). Svůj první reprezentační gól vstřelil 1. března 2014 proti Faerským ostrovům, šlo o úvodní branku střetnutí, které Gibraltar nakonec prohrál 1:4. Zároveň to byl první gól gibraltarského národního týmu v oficiálním mezistátním zápase.\n\n"}
{"id": "1031739", "url": "https://cs.wikipedia.org/wiki?curid=1031739", "title": "Konstantin Engel", "text": "Konstantin Engel\n\nKonstantin Engel (rusky Константин Энгель; * 27. července 1988, Karaganda, Kazašská SSR, SSSR) je německo-kazašský fotbalový obránce či záložník, momentálně hráč německého klubu FC Ingolstadt 04.\nJe také reprezentantem Kazachstánu.\nKoncem května 2012 byl nominován do A-mužstva reprezentace Kazachstánu. Debutoval 1. června 2012 v přátelském zápase v Almaty proti Kyrgyzstánu (výhra 5:2).\n\n"}
{"id": "1031741", "url": "https://cs.wikipedia.org/wiki?curid=1031741", "title": "Tanju Çolak", "text": "Tanju Çolak\n\nTanju Çolak [tanžu čolak] (* 10. listopadu 1963, Samsun) je bývalý turecký fotbalový útočník, držitel Zlaté kopačky za rok 1988. S klubem Galatasaray SK vyhrál ve stejném roce tureckou nejvyšší fotbalovou ligu a pěti brankami mu pomohl do semifinále PMEZ 1988/89. Za tureckou reprezentaci odehrál 31 zápasů a skóroval v nich devětkrát.\n\nV roce 1994 byl odsouzen za nelegální obchody s luxusními automobily ke 22 měsícům vězení, což znamenalo konec jeho kariéry.\n\nV turecké nejvyšší lize nastřílel celkem 240 gólů a je tak členem klubu \"100'LER KULÜBÜ\" sdružujícího fotbalisty se 100 a více nastřílenými brankami v turecké nejvyšší lize.\n\nCelkem pětkrát se stal nejlepším střelcem turecké nejvyšší fotbalové ligy.\n"}
{"id": "1031746", "url": "https://cs.wikipedia.org/wiki?curid=1031746", "title": "Heinrich Schmidtgal", "text": "Heinrich Schmidtgal\n\nHeinrich Schmidtgal (cyrilicí Ге́нрих Шми́дтгаль; * 20. listopadu 1985, Jesik, Kazašská SSR, SSSR) je německo-kazašský fotbalový obránce, momentálně hráč německého klubu Fortuna Düsseldorf.\nJe také reprezentantem Kazachstánu.\nSchmidtgal je Němec narozený v Kazašské SSR v Sovětském svazu, rodiče s ním v roce 1987 přesídlili do Západního Německa do města Verl.\nNabídku reprezentovat Kazachstán dal Schmidtgalovi německý trenér kazašské reprezentace Bernd Storck (vedl ji v letech 2008–2010 před Miroslavem Beránkem). Schmidtgal je Němec narozený v Kazachstánu (resp. Kazašské SSR v Sovětském svazu) a neměl ani kazašský pas. Ten mu byl dodatečně vyřízen.\nV A-mužstvu reprezentace Kazachstánu debutoval 3. září 2010 v kvalifikačním zápase v Astaně proti Turecku (prohra 0:3).\n\nPikantní zápasy absolvoval proti Německu, s nímž hrál Kazachstán dvakrát kvalifikaci. 26. 3. 2013 v kvalifikaci na MS 2014 vstřelil Německu (které hrálo na domácí půdě v Norimberku) dokonce gól, ten pouze mírnil porážku 1:4. Byl to jeho první gól v reprezentačním dresu.\n\n"}
{"id": "1031747", "url": "https://cs.wikipedia.org/wiki?curid=1031747", "title": "František Tručka", "text": "František Tručka\n\nFrantišek Tručka (* 7. ledna 1911, Dolní Dubňany, okres Znojmo) je český malíř a ilustrátor.\n\nFrantišek Tručka studoval nejprve na Střední škole uměleckých řemesel v Brně a pak v letech 1932-1935 na Uměleckoprůmyslové škole v Praze. Je autorem knižních ilustrací, zejména dětských knih.\n\n"}
{"id": "1031749", "url": "https://cs.wikipedia.org/wiki?curid=1031749", "title": "Rakety Angara", "text": "Rakety Angara\n\nRakety Angara představují rodinu nosných raket vyvinutých moskevským Státním kosmickým vědeckovýrobním střediskem M.V.Chruničeva. Tyto nosiče mohou vynést na nízkou oběžnou dráhu 3 800 až 24 500 kg. Spolu s nosnou raketou Sojuz 2 jsou určeny k nahrazení několika starších nosných raket.\n\nPo rozpadu Sovětského svazu část výrobců nosných raket zůstala mimo hranice Ruska, zejména na Ukrajině – například výrobce nosných raket Zenit, Južnoje (nově nazývané Deržavne konstruktorske bjuro „Pivdenne“ im. M. K. Janhelja), nebo výrobce raket Cyklon a Dněpr, Južmaš (nově nazývaný Vyrobnyče Objednanňa Pivdennyj Mašynobudivnyj Zavod imeni A.M. Makarova). Hlavní kosmodrom Sovětského svazu, Bajkonur, leží na území Kazachstánu a Rusko si muselo domlouvat jeho pronájem. To vedlo k rozhodnutí vyvinout zcela nový typ ruské nosné rakety pojmenovaný Angara, který by nahradil rakety vyráběné v zahraničí a umožnil Rusku dosáhnout vesmíru i bez Bajkonuru. Nejprve šlo o náhradu zahraničních nosičů, ale později se uplatnila i další hlediska, jako nahrazení zastaralých nebo neekologických nosičů. K tomuto účelu také bylo nutné postavit nebo upravit vypouštěcí zařízení. Nejprve v Plesecku a později ve Vostočném. Soutěže o zakázku nového nosiče se zúčastnilo několik společností a v roce 1994 byl jako vítěz vybráno Chruničevovo středisko, výrobce nosiče Proton. Právě obchodní úspěch Protonu navíc zajistil Chruničevovu středisku dostatek financí v následujícím období, kdy se vládní finanční zajištění projektu Angara potýkalo s problémy.\n\nPočáteční návrh Chruničevova střediska předpokládal pro pohon prvního stupně využití modifikovaného raketového motoru RD-170 a druhý stupeň využívající kombinaci kapalného kyslíku a kapalného vodíku. V roce 1997 byla myšlenka druhého stupně, poháněného vodíkem, opuštěna ve prospěch RP-1 (kerosenu), a koncepce s jedním motorem RD-170 byla nahrazena modulární koncepcí, která je skládána z modulů URM-1, každého s jedním novým jednokomorovým motorem RD-191 odvozeným od čtyřkomorového motoru RD-170. Tento nový modulární nosič však vyžaduje nové vypouštěcí zařízení.\n\nV roce 2004 dostal (modulární) návrh nosiče Angara podobu a projekt pokračoval vývojem nosičů. V roce 2008 výrobce motorů RD-191 NPO Energomaš ohlásil, že vývoj motoru a jeho statické testy byly dokončeny a motor je připraven pro výrobu a nasazení, a v roce 2009 byl první dokončený první stupeň Angary dodán Chruničevovu středisku. Následující rok Vladimir Jevgeňjevič Něstěrov, generální ředitel Chruničevova střediska, oznámil, že první testovací let nosiče Angara je předpokládán v roce 2013, a v témže roce první prototyp nosiče Angara dorazil do Plesecka.\n\nDne 9. července 2014, 22 let po prvním návrhu Angary, se konal první start. Jednalo se o testovací suborbitální let Angary verze 1.2PP ze severně položeného kosmodromu Pleseck.\n\nDne 23. prosince 2014 vynesla raketa Angara A5 maketu užitečného zatížení na dráhu přechodovou ke geostacionární (GTO). Další let Angary A5, tentokrát s operačním zatížením, je plánován na konec roku 2016 nebo počátek roku 2017.\n\nNosič Angara je modulární, což znamená, že jeho základem jsou univerzální raketové moduly, konkrétně v prvním a druhém stupni URM-1 a ve stupni třetím URM-2.\n\nNa konfiguraci těžkého nosiče Angara A5 je dobře vidět modulární návrh konstrukce těchto nosičů. První a druhý stupeň Angary A5 se skládá z celkem pěti (shodných) modulů URM-1. Okolo centrálního modulu URM-1 druhého stupně jsou připevněny další čtyři postranní urychlovací moduly URM-1 prvního stupně (boostery). Všechny z těchto modulů URM-1 jsou vybaveny jedním motorem Energomaš RD-191, spalující kapalný kyslík a vysoce rafinovaný kerosen (RP-1).\n\nModul URM-1 obsahuje (postupně shora): nádrž kapalného kyslíku, dále následuje mezinádržová struktura obsahující elektroniku pro řízení letu a telemetrii (předávání informací o stavu modulu na Zem), a dále nádrž na kerosen (RP-1). Základna modulu je tvořena motorovou komorou obsahující zařízení pro změnu vektoru tahu motoru a pro řízení otáčení (nosiče) kolem podélné osy.\n\nJednokomorový motor RD-191 modulu URM-1, je odvozen od čtyřkomorového motoru RD-170, původně vyvinutého pro urychlovací stupně supertěžkého nosiče Eněrgija. \n\nTřetí stupeň nosiče Angara A5 (a Angara A3), představuje modul URM-2, používající jeden čtyřkomorový motor RD-0124A (návrh: KB chimavtomatiki) který, stejně jako první a druhý stupeň, spaluje kapalný kyslík a petrolej. Motor RD-0124A je blízký příbuzný motoru RD-0124, který v současné době pohání druhý stupeň Sojuzu 2.1b a Sojuzu 2.1v. V případě Angary A5 má stupeň URM-2 šířku 3,6 metru. Do budoucna je plánováno nahrazení RD-0124A lehčím a jednodušším jednokomorovým motorem RD-0125A.\n\nČtyřkomorový motor RD-0124A modulu URM-2, je odvozen od čtyřkomorového motoru RD-0124, původně vyvinutého pro nosič Sojuz 2. \n\nPro vynášení nákladů na nízkou oběžnou dráhu nebudou nosiče Angara používat horní stupně.\n\nPro vyšší oběžné dráhy, jako je například dráha přechodová ke geostacionární a také dráha geostacionární, bude Angara A3 a Angara A5 používat horní stupeň Briz-M (který je v současnosti používán například v nosiči Proton-M), poháněným jedním motorem S5.98M spalujícím NO a UDMH. \n\nDruhou alternativou je využití částečně kryogenního horního stupně Block DM-03 který spaluje kerosin a kapalný kyslík. \n\nDalší možností je využití zcela kryogenního horního stupně, označeného KVTK. Tento stupeň bude spalovat kapalný vodík a kapalný kyslík, a pohánět ho bude motor RD-0146D, což umožní nosiči Angara A5 zvýšit nosnost na GTO o dvě tuny nákladu.\n\nNejlehčí Angara je Angara 1.2, která obsahuje pouze jeden modul URM-1 jako první stupeň a modifikovaný stupeň Block I jako druhý stupeň. Má startovací hmotnost 171 tun a může vynést 3,8 tun nákladu na kruhovou oběžnou dráhu 200 km x 60° (LEO).\n\nModifikovaná Angara 1.2 (index 14А125-01), pojmenovaná Angara 1.2PP - \"Angara-1.2 pervyy polyot\", uskutečnila svůj úvodní suborbitální let 9. července 2014. Tento let trval 22 minut a jako zátěž byl nesen hmotový simulátor (zátěž) vážící 1430 kg. Angara 1.2PP vážící 171 tun a zahrnující modul URM-1 jako první stupeň a částečně natankovaný modul URM-2 o šířce 3,6 metru umožnila otestování hlavních částí (složitější) Angary A5 v letu před jejím prvním orbitálním startem, který proběhl ke konci roku 2014. \n\nStřední konfigurace Angary svými parametry představuje náhradu za nosič Zenit. Na rozdíl od nejlehčí verze Angary je složena ze tří modulů URM-1, z centrálního a dvou postranních. K centrálnímu modulu je připevněn třetí stupeň, URM-2. Nosnost Angary A3 z kosmodromu Pleseck na nízkou oběžnou dráhu kolem Země (LEO) je přibližně 14,6 tuny nákladu, na dráhu přechodovou ke geostacionární (GTO) to za pomoci horního stupně Briz-M to je až 2,4 tuny nákladu. Angara v této konfiguraci zatím neletěla (leden 2016). \n\nTěžká konfigurace nosiče Angara představuje v první řadě náhradu za nosič Proton. Jak název napovídá, skládá se z celkem pěti modulů URM-1. Používá jeden centrální modul URM-1 jako druhý stupeň. Další čtyři moduly prvního stupně URM-1 jsou připevněny okolo centrálního URM-1. \n\nExistují návrhy na supertěžkou Angaru A7, která by vážila 1 133 tun a byla schopna vynést 35 tun na 200 km x 60° na nízkou oběžnou dráhu (LEO), nebo ve druhé fázi 12,5 tuny na GTO s využitím zvětšeného modulu KVTK (KVTK-A7), na místo URM-2. Nejsou žádné aktuální plány na vývoj Angary této verze, protože by vyžadovala větší centrální modul, kvůli potřebě nést více pohonných hmot a nutnosti čekat na dokončení vývoje kyslíko-vodíkových motorů pro KVTK. Angara 7 také bude vyžadovat jinou vypouštěcí rampu (než pro konfiguraci Angara 5). Avšak podle šéf-editora Russia's Space News, Igora Marinina, práce na Angaře A7 v současné době probíhají v Chruničevově státním výzkumně-výrobním vesmírném centru.\n\nAngara s Brizem-M jako druhým stupněm. Zrušena.\n\nNávrh znovupoužitelného pomocného modulu URM-1 s proudovým motorem a křídly, které by mu po startu umožnila přistát na letišti.\n\nNávrh těžké rakety, z roku 2005, s nosností přes sto tun. Používala by čtyři pomocné motory RD-170, centrální stupeň s RD-180 a horní s RD-0120.\n\nKruhová dráha, výška dráhy 200 km nad Zemí, sklon dráhy 63,1 stupně k rovníkuKruhová dráha, výška dráhy 1500 km nad ZemíEliptická dráha, nejnižší bod dráhy ve výšce 500 km, sklon dráhy 25 stupňůKruhová dráha ve výšce přibližně 35 800 km, nad rovníkem (sklon dráhy 0 stupňů)Úniková dráha (druhá kosmická rychlost)Oběžná dráha kolem Měsíce\n\nProdukce modulů URM a horního stupně Briz-M bude umístěno v dceřiném podniku Chruničevova střediska, ve firmě Proizvodstvennoje objediněnije „Poljot“ v Omsku. V roce 2009, Poljot investoval přes 771,4 miliónů ruských rublů (okolo 25 miliónů USD) do výrobní linky nosičů Angara. Vývoj a testování motoru RD-191 byl podnikem NPO Energomaš dokončen, takže jejich hromadná výroba bude moci být zadána podniku Proton-PM v Permu.\n\nAngara je v současné době primárně vypouštěna z kosmodromu Pleseck na severu evropské části Ruska. Později bude využíván také kosmodrom Vostočnyj, který je umístěn na jihovýchodě Ruska. Kosmodrom Vostočnyj umožňuje vypouštět nosiče s vyšším užitečným zatížením než z Plesecka a také umožní pilotované lety.\n\n\n\n\n\n"}
{"id": "1031750", "url": "https://cs.wikipedia.org/wiki?curid=1031750", "title": "Svetlana Pasti", "text": "Svetlana Pasti\n\nSvetlana Michajlovna Pasti ( ') , rozená Juškevič ( '; \"\") je finská mediální odbornice a bývalá ruská novinářka.\n\nPochází ze Sovětského svazu. Vystudovala žurnalistiku na Petrohradské státní univerzitě, kde promovala v roce 1982. Od srpna 1983 do října 1996 pracovala jako šéfredaktorka rozhlasové stanice „Rádio Severomorsk“. Tentýž rok se přestěhovala do Finska a změnila své příjmení Juškevič (azbukou: Юшкевич) na Juskevits. V roce 2003 si vzala příjmení Pasti.\n\nPo emigraci pracovala krátce v Akademii Finska (: Suomen Akatemia; : Finlands Akademi) a na Finském ministerstvu školství. Od roku 1998 působí na Tamperské univerzitě, kde roku 2007 obhájila disertační práci na téma „The Changing Profession of a Journalist in Russia“. Je autorkou dvou knih a několika desítek vědeckých článků, uveřejněných v mnoha zemích. Jedna z Pastiných knih byla přeložena z angličtiny do ruštiny. Přednáší na konferencích a kongresech doma i v zahraničí.\n\n\n\n\n"}
{"id": "1031753", "url": "https://cs.wikipedia.org/wiki?curid=1031753", "title": "Jaroslav Večeřa", "text": "Jaroslav Večeřa\n\nJaroslav Večeřa (* 4. února 1948 Opava, Československo) je český režisér. Studoval Filmovou a televizní fakultu Akademie múzických umění (FAMU) v Praze, kterou absolvoval roku 1975. Již ale o sedm let dříve (1968) začal pracovat v Československé televizi, konkrétně v jejím ostravském studiu. Nejprve zde působil coby střihač, ale posléze se přeorientoval na televizní režii. Tvoří publicistické či dokumentární pořady. Některá jeho díla dosáhla též ocenění na českých, ale i zahraničních festivalech.\n\nPříklady Večeřova díla:\n"}
{"id": "1031754", "url": "https://cs.wikipedia.org/wiki?curid=1031754", "title": "Alois Kothgasser", "text": "Alois Kothgasser\n\nAlois Kothgasser (* 29. května 1937, Sankt Stefan im Rosental) je rakouský římskokatolický kněz, emeritní arcibiskup salcburský a člen Kongregace Salesiánů Dona Boska.\n\nNarodil se 29. května 1937 v Sankt Stefan im Rosental. Odmaturoval na salesiánském gymnáziu v Unterwaltersdorfu (Dolní Rakousy) a roku 1955 vstoupil k Salesiánům. Tři roky pracoval jako vychovatel v Unterwaltersdorfu a začal studovat teologii v Turíně-Crocetta.\n\nDne 9. února 1964 byl biskupem Giuseppem Cognatou, vysvěcen na kněze. Poté pokračoval ve studiu na Papežské salesiánské univerzitě v Římě kde získal doktorát po obhájení disertační práce s názvem \"„Dogmenentwicklung und die Funktion des Geist-Parakleten nach den Aussagen des Zweiten Vatikanischen Konzils“\" (Vývoj dogmatu a funkce Ducha utěšitele podle prohlašení Druhého vatikánského koncilu). V letech 1968/1978 působil jako lektor dogmatiky (zam. Teologická antropologie) a dějin teologie v Římě. Byl asistentem profesora Salesiánské univerzity, ředitelem Institutu salesiánské spirituality a profesorem na Philosophisch-Theologische Hochschule Benediktbeuern.\n\nDne 10. října 1997 jej papež Jan Pavel II. jmenoval diecézním biskupem Innsbrucku. Biskupské svěcení přijal 23. listopadu 1997 z rukou biskupa Reinholda Stechera a spolusvětiteli byli biskup Johann Weber a biskup Wilhelm Emil Egger.\n\nDne 27. listopadu 2002 jej papež ustanovil novým arcibiskupem Salzburgu. Uveden do úřadu byl dne 10. ledna 2003. Je 90. biskupem Salzburgu, 89. nástupcem Svatého Ruperta a 78. arcibiskup metropolitní provincie Salzburg.\n\nOd roku 2001 je čestným členem K.Ö.St.V. Teutonia-Innsbruck.\n\nDne 18. dubna 2012 bylo oznámeno že podal svou rezignaci z důvodu dosažení kanonického věku 75 let. Dne 4. listopadu 2013 papež František přijal jeho rezignaci na post metropolitního arcibiskupa a současně jej jmenoval apoštolským administrátorem.\n\nS návrhem salcburské kapituly byl dne 18. listopadu 2013 zvolen jeho nástupcem Franz Lackner, pomocný biskup Diecéze Graz-Seckau.\n\n\n"}
{"id": "1031757", "url": "https://cs.wikipedia.org/wiki?curid=1031757", "title": "Rodina (rozcestník)", "text": "Rodina (rozcestník)\n\nRodina může znamenat: \n\n\n\n\n\n"}
{"id": "1031760", "url": "https://cs.wikipedia.org/wiki?curid=1031760", "title": "Zastupitelstvo města Hradec Králové", "text": "Zastupitelstvo města Hradec Králové\n\nZastupitelstvo města Hradec Králové je voleným orgánem Hradce Králové. Je složeno ze 37 členů, kteří jsou voleni v rámci komunálních voleb na 4 roky.\n\nZastupitelstvo zasedá v budově Adalbertina ve Hradci Králové, schází se většinou jednou měsíčně. Všechna zasedání jsou veřejně přístupná a ze záznamu dostupná na webu MmHK.\n\nVe volebním období 1990–1994 bylo v zastupitelstvu 13 politických klubů:\n\nVe volebním období 1994–1998 bylo v zastupitelstvu 10 politických klubů:\n\nVe volebním období 1998–2002 bylo v zastupitelstvu 11 politických klubů:\n\nVe volebním období 2002–2006 bylo v zastupitelstvu 6 politických klubů:\n\nVe volebním období 2006–2010 bylo v zastupitelstvu 5 politických klubů:\n\nVe volebním období 2010–2014 bylo v zastupitelstvu 8 politických klubů (v závorce je uveden počet mandátů):\n\nVe volebním období 2014–2018 je v zastupitelstvu 8 politických klubů:\n\nVe volebním období 2018–2022 je v zastupitelstvu 7 politických klubů:\n\n"}
{"id": "1031761", "url": "https://cs.wikipedia.org/wiki?curid=1031761", "title": "Karl Wilhelm von Dietrich", "text": "Karl Wilhelm von Dietrich\n\nKarl Wilhelm von Dietrich, rozený Karl Johann Ignaz Dietrich (7. října 1811 Jihlava – 3. května 1889 Jihlava), byl rakouský a slezský právník a politik, v 2. polovině 19. století poslanec Říšské rady a starosta Opavy.\n\nJeho otcem byl jihlavský obchodník a statkář Johann Dietrich. Karl Wilhelm vystudoval jihlavské gymnázium. V roce 1828 začal svá vysokoškolská studia v oboru filozofie a práv, na Karlo-Ferdinandově univerzitě v Praze, Vídeňské univerzitě a na Františkově univerzitě v Olomouci. Vysokoškolské studium dokončil roku 1833. Nastoupil k jihlavskému magistrátu a jako praktikant, později auskultant k trestnímu soudu v Jihlavě. Do roku 1836 složil soudcovské zkoušky i zkoušky pro politické správní úředníky. Získal doktorát na Františkově univerzitě v Olomouci a začal pracoval jako advokát, od roku 1840 byl samostatným advokátem v Olomouci. Odtud v říjnu 1845 přesídlil do Opavy, kde pak působil dlouhodobě, ještě v 60. letech 19. století. Byl členem Slezské advokátní komory v Opavě a spolupracoval s místním právníkem a politikem Franzem Heinem, kterého zastupoval v prezidentské funkci.\n\nByl aktivní i politicky. Již během revolučního roku 1848 byl zvolen na tzv. Slezský konvent (přípravný zemský sněm, prozatímní orgán zemské samosprávy) za městskou kurii, obvod Opava. Stal se členem výboru konventu a jeho místopředsedou. Byl také členem správní rady národní gardy v Opavě. Podílel se na organizování dobrovolníků na pomoc revoluční Vídni. Později byl po vypuknutí povstání ve Slezsku zatčen a internován vládními úřady na Špilberku. 20. března 1850 občané Opavy zaslali císaři petici jeho propuštění a byl pak skutečně propuštěn. Rehabilitován byl ovšem až roku 1861.\n\nOpětovně se politicky aktivizoval po obnovení ústavního života počátkem 60. let. V roce 1861 byl zvolen do opavské obecní rady a téhož roku usedl i na Slezský zemský sněm. Od roku 1862 zastával i funkci náměstka zemského hejtmana, kterou obhájil i v následujících volbách roku 1867. Zemský sněm ho pak 22. února 1867 zvolil i do Říšské rady (tehdy ještě volené nepřímo) za kurii městs a obchodních a živnostenských komor, obvod Opava. Do vídeňského parlamentu se vrátil v prvních přímých volbách do Říšské rady roku 1873, nyní za městskou kurii, obvod Krnov, Albrechtice, Vrbno pod Pradědem atd. Slib složil 10. listopadu 1873, rezignace byla oznámena na schůzi 20. října 1874. Zemským poslancem zůstal do roku 1883.\n\nOd roku 1856 byl náměstkem starosty a od roku 1862 působil jako starosta Opavy. V říjnu 1866 získal od císaře za své loajální chování během prusko-rakouské války Císařský rakouský řád Leopoldův. V roce 1862 inicioval společně s tiskařem Adolfem Trasslerem vznik dobrovolného hasičského sboru v Opavě a nechal pro něj v Radniční uličce zbudovat hasičskou zbrojnici. Do jeho éry v čele opavské radnice spadá založení evangelického sboru roku 1864. Purkmistrem byl po dvě volební období do roku 1869.\n\nZemřel v květnu 1889. Pohřben byl Rancířově u Jihlavy, kde měl statek, na kterém na sklonku života pobýval.\n"}
{"id": "1031769", "url": "https://cs.wikipedia.org/wiki?curid=1031769", "title": "Seznam primátorů Opavy", "text": "Seznam primátorů Opavy\n\nToto je seznam primátorů města Opava (včetně nejvyšších představitelů tohoto města před zavedením funkce primátora, tedy před rokem 1990).\n\nPrimátor je označení pro nejvyššího představitele města Opava od roku 1990 (předtím jím byl předseda městského národního výboru či starosta). Je volen na 4 roky nadpoloviční většinou členů zastupitelstva a mezi jeho povinnosti a pravomoci patří zastupovat město navenek a podepisovat městské vyhlášky a ustanovení.\n\n"}
{"id": "1031775", "url": "https://cs.wikipedia.org/wiki?curid=1031775", "title": "Vlastimil Hofman", "text": "Vlastimil Hofman\n\nVlastmil Hofman (* 10. března 1914, Praha) je český akademický malíř a ilustrátor. V letech 1936–1937 sloužil jako voják základní služby v posádce Nitra pod velením pplk. Štefana Schwarze. Z tohoto období pochází několik jeho prvotin různých motivů, včetně milované Prahy (Karlův most a Malá strana v pozadí s hradem). Celkem se jedná o 11 olejomaleb a 3 kresby tužkou. V letech 1939–1943 studoval na Uměleckoprůmyslové škole v Praze a po skončení druhé světové války v letech 1945–1946 na Akademii výtvarných umění v Praze.\n\n\n"}
{"id": "1031777", "url": "https://cs.wikipedia.org/wiki?curid=1031777", "title": "Šóka šimpútai", "text": "Šóka šimpútai\n\nŠóka šimpútai (japonsky 生花新風体), je termín označující jeden ze směrů aranžování ve stylu ikebana. Japonské umění aranžování květin snaží vytvořit harmonii lineární konstrukce, rytmu a barvy, zdůrazňuje linie díla. Ikebana věnuje pozornost váze, stonkům, listům a větvím stejnou měrou jako květům. Celá struktura japonského aranžování květin je založena na liniích alegorizujících nebe, zemi a lidstvo. Šóka šimpútai není omezena pravidly velikostí a směrováním linií ikebany. Šóka šimpútai je vytvořena ve vztahu k čajovému obřadu, kdy v čajovně bývá jednoduché aranžmá. Aranžmá šóka šimpútai je estetizované sdělení.\n\nŠóka šimpútai (生花新風体) patří do stylu ikebany nazývaného šóka, jenž je poměrně jednoduchý a kam patří také nageire nebo šóka šófútai (生花正風体). Zatímco tyto styly jsou starší, šóka šófútai pochází z 19. a počátku 20. století, šóka šimpútai byl vytvořen na konci 80. let 20. století.\n\nStyl šóka je vyvíjen dlouhou dobu, na mnoha školách ikebany. Šóka byla jako styl jasně vyznačena prací autora Sendžó Ikenobó (池坊 專定), Sóka Hjakki (草花百規 (sto příkladů ikebany), 1820). V období Meidži (1868–1912), ředitel školy ikebany Senšo Ikenobó jasně sjednotil předpisy úpravy šóka šófútai. Šófútai znamená ortodoxní nebo tradiční styl. Manýristické tendence se ale opět začaly objevovat, a snaha vymanit se z tohoto manýrismu nebyla úspěšná až do období Taišó (1912–1926). Výsledkem byl styl moderní nageire a moribany a moderní styly šóka. Tyto styly byly také významně ovlivnila evropská kultura pronikající do Japonska. \nPo druhé světové válce byla ikebana chápána některými jako umění. Drát, kov a kámen byly používány stejně jako květiny, a to až do té míry, že bylo někdy obtížné odlišit výsledek od sochy. Šóka šimpútai byla vytvořena jako samostatný typ v roce 1977 ředitelem školy Sen'ei Ikenobó (池坊 専永). Dvě hlavní části, šu a jo, na sebe navzájem reagují kontrastními a přesto harmonickými vlastnostmi. Třetí část celku, aširai, se často přidává jako výplň. V období vývoje šóka šimpútai byly nové principy také použity u stylu rikka (立花) a rikka šimpútai (立花新風体) se v 21. století stala také populární.\n\nŠóka šimpútai je typ aranžmá, které sestává ze dvou hlavních částí. Šu, a jo, které reaguje na šu. Prázdný prostor doplňuje ašarai. Prvky jsou často upevněny v kenzanu. Mezi výškou okraje nádoby a rostlinami či materiálem do výšky 3–5cm je vrstva, pás nazývaný \"mizugiwa\" (水際). Tento pás je u rostlin zcela bezlistý a ani materiál nemá mít žádné postranní výběžky. Tento pás představuje část rostlin nebo materiálu u vody ovlivňovaného stoupající a klesající vodní hladinou. Není třeba dodržovat žádná přísná pravidla. Nejvýznamnější je koncepce díla a záměr autora, co chce úpravou vyjádřit. Dílo by mělo být harmonické, vyvážené a mělo by mít jasný rytmus prvků.\n\nNálada autora, jeho snaha vyjádřit své pocity je podstatná při výběru rostlinného materiálu, který je vybírán pro vnitřní charakter jednotlivých odrůd rostlin. Ten je zřejmý z charakteru olistění a uspořádání, barvy a tvaru květů. Forma bývá jednoduchá a překvapení pramení z kombinace neobvyklých rostlin. Úprava proto vyžaduje důkladné studium rostlin s ohledem na jejich výtvarné působení.\n\nAranžmá šóka, jenž je vytvořeno z jedné rostliny se nazývá \"iššu-ike\" (一種生け), je li aranžmá ze dvou druhů nazývá se \"nišu-ike\" (二種生け), je li ze tří nazývá se \"sanšu-ike\" (三種生け).\n\n\n"}
{"id": "1031779", "url": "https://cs.wikipedia.org/wiki?curid=1031779", "title": "Ferdinand Dinstl", "text": "Ferdinand Dinstl\n\nFerdinand Dinstl, uváděn též jako Ferdinand Adam Dinstl nebo \"Ferdinand Dinstl mladší\" pro odlišení od svého otce, politika Ferdinanda Dinstla staršího (24. prosince 1821 Krems an der Donau – 2. dubna 1885), byl rakouský právník a politik, v 2. polovině 19. století poslanec Říšské rady.\n\nV roce 1842 absolvoval studia práv na Vídeňské univerzitě. Nastoupil pak do praxe a roku 1850 byl jmenován advokátem v rodné Kremži (Krems an der Donau). V roce 1857 byl zvolen ředitelem místní spořitelny a roku 1861 se stal starostou města. Starostenský úřad zastával až do roku 1885.\n\nByl aktivní i ve vysoké politice. V roce 1861 byl zvolen na Dolnorakouský zemský sněm za kurii měst, obvod Krems, Stein a Mautern. Zemský sněm ho pak 25. února 1867 zvolil i do Říšské rady (tehdy ještě volené nepřímo) za kurii měst a tržních osad. Do vídeňského parlamentu byl delegován zemským sněmem opět roku 1870 (19. září 1870 složil poslanecký slib) a roku 1871. Uspěl i v prvních přímých volbách do Říšské rady roku 1873, za městskou kurii, obvod Krems, Stein, Zwettl atd.\n"}
{"id": "1031782", "url": "https://cs.wikipedia.org/wiki?curid=1031782", "title": "Sergej Karimov", "text": "Sergej Karimov\n\nSergej Karimov (rusky Сергей Каримов; 21. prosince 1986, Saran, Kazašská SSR, SSSR – 24. prosince 2019) byl německo-kazašský fotbalový obránce.\nMá na svém kontě jeden start v roce 2010 za reprezentaci Kazachstánu.\n\nOtec je Rus, matka Němka. Karimov se narodil v kazašském městě Saran, a od sedmi let vyrůstal v německém Wolfsburgu, kam se rodina přestěhovala.\n\nNabídku reprezentovat Kazachstán mu dala Kazašská fotbalová federace díky iniciativě německého trenéra kazašské reprezentace Bernda Storcka (vedl ji v letech 2008–2010 před Miroslavem Beránkem). Storck, který byl částečně seznámen i s historií země si vyhledal přes internet místa narození hráčů v německé Bundeslize a zjistil, že několik z nich se narodilo na území Kazachstánu (dříve Kazašské SSR). Byli to Sergej Karimov, Juri Judt a Heinrich Schmidtgal. Po dohodě s Kazašskou fotbalovou reprezentací se rozhodl hráče vyzkoušet a případně jim nabídnout možnost reprezentovat Kazachstán. Karimov nabídku dostal v únoru 2008 a v létě téhož roku ji po skončení sezóny přijal.\n\nV A-mužstvu reprezentace Kazachstánu debutoval 11. srpna 2010 v zápase proti Ománu (výhra 3:1).\n\n"}
{"id": "1031784", "url": "https://cs.wikipedia.org/wiki?curid=1031784", "title": "Antoni Ditrych", "text": "Antoni Ditrych\n\nAntoni Ditrych (4. června 1818 Raniżów – ???) byl rakouský římskokatolický duchovní, pedagog a politik polské národnosti z Haliče, v 2. polovině 19. století poslanec Říšské rady.\n\nJeho otec byl komorním úředníkem v Raniżówě. Antoni absolvoval gymnázium ve Lvově, teologii v Přemyšli a roku 1840 byl vysvěcen na kněze. Po čtyři roky pak byl vikářem v chrámu v Přemyšli. Roku 1844 byl jmenován polním kaplanem u 30. pěchotního regimentu. S tímto vojenským útvarem se během revoluce v letech 1848–1849 zúčastnil tažení v Itálii a roku 1851 tažení do Šlesvicka-Holštýnska. V roce 1852 se vrátil do Rakouska. Roku 1853 byl ustanoven učitelem náboženství na vyšší vojenské škole ve Lvově. Zde působil do roku 1855. Pak po jedenácti letech odešel z armády a stal se farářem v Korczyně v okresu Krosno. Zde působil ještě koncem 60. let. Kromě toho byl zdejším okresním školním inspektorem.\n\nByl aktivní i v zákonodárných sborech. 1. února 1867 byl zvolen na Haličský zemský sněm za kurii venkovských obcí v obvodu Krosno, Dukla a Żmigród. Zemský sněm ho následně 2. března 1867 zvolil i do Říšské rady (tehdy ještě volené nepřímo) za kurii venkovských obcí v Haliči. 11. prosince 1869 po znovuzvolení opětovně složil poslanecký slib. Dopisem z 31. března 1870 pak rezignoval na mandát v rámci hromadné rezignace polských poslanců na protest proti ústavnímu směřování státu.\n"}
{"id": "1031790", "url": "https://cs.wikipedia.org/wiki?curid=1031790", "title": "Fairey Gannet", "text": "Fairey Gannet\n\nFairey Gannet byl britský protiponorkový letoun, zařazený do služby od roku 1953 u Royal Navy i Royal Air Force.\n\nGannet byl postaven v roce 1945 jako odpověď na požadavek Admirality GR.17/45, pro který byly postaveny prototypy Fairey (typ Q nebo Fairey 17, po zadání požadavku) a Blackburn Aircraft (Blackburn B-54 / B-88).\n\nPo zvážení a vyřazení Rolls-Royce Tweed turboprop, Fairey vybralo motor založený na Armstrong Siddeley Mamba: Double Mamba (nebo \"Twin Mamba\"). Šlo v podstatě o dva motory Mamba namontované vedle sebe a spojené prostřednictvím společné převodovky na koaxiální protiběžně rotující vrtule. Výkon se přenášel z každého motoru pomocí torzní hřídele sérií převodů, čímž se získá vhodný redukční poměr a správné otáčení vrtulového hřídele.\n\n Austrálie\n Německo\n Indonésie\n Velká Británie\n\n\n\n\n"}
{"id": "1031794", "url": "https://cs.wikipedia.org/wiki?curid=1031794", "title": "Adolf Dubský z Třebomyslic", "text": "Adolf Dubský z Třebomyslic\n\nAdolf Dubský z Třebomyslic, německy též Adolf Dubsky von Třebomyslic, plným jménem \"Adolf Jan Křtitel František Serafinský Evžen z Třebomyslic\" (6. března 1833 Vídeň – 2. srpna 1911 Vídeň) byl rakouský a moravský šlechtic a politik, v 2. polovině 19. století poslanec Říšské rady.\n\nPocházel z hraběcího rodu Dubských z Třebomyslic.Jeho matka byla Evženie Dubská z Třebomyslic, která pocházela z rodu svobodných pánů z Bartensteina. Jeho otec František Dubský z Třebomyslic byl komořím a majorem rakouské armády. Adolf rovněž sloužil v armádě u jízdy, kde se v poměrně krátké době stal rytmistrem u kyrysníků (regiment číslo 4). Roku 1857 byl jmenován c. k. komořím. 15. srpna 1862 byl povýšen na majora u kyrysníků (5. regiment) a adjunkta generála Franze Liechtensteina. V roce 1865 vystoupil v hodnosti nadporučíka z aktivní služby. Koncem 60. let žil na svém panství v Skaličce na Moravě. \n\nJeho první manželkou byla Sophie von Stockau z rodu pánů ze Stockau, vdova po vojevůdci bánovi Josipu Jelačićovi. Sophie von Stockau zemřela v roce 1877 ve Vídni. S první manželkou měl děti Marie Gislinda Žofie Dubská z Třebomyslic, Viktor František Adolf Dubský z Třebomyslic, Evžen August Adolf Dubský z Třebomyslic.\n\nDruhou manželku byla Mária Gizella Gabriella Mauritia Pálffyová z Erdődu, která byla dcerou Mořic Pálffyho z Erdődu a vzali se roku 1880 v Bratislavě. S druhou manželkou měl jednoho syna Františka Mořice Adolfa Dubského z Třebomyslic.\n\nPo odchodu z armády byl aktivní politicky. V roce 1865 byl zvolen na Moravský zemský sněm za kurii velkostatkářskou. Byl sem znovu zvolen v zemských volbách v březnu 1867. Zastupoval velkostatkářskou kurii, II. sbor. Zemský sněm ho 10. dubna 1867 zvolil i do Říšské rady (tehdy ještě volené nepřímo) za kurii velkostatkářskou na Moravě. Opětovně byl zemským sněmem do Říšské rady delegován i v roce 1870 a 1871. Uspěl i v prvních přímých volbách do Říšské rady roku 1873 za kurii velkostatkářskou na Moravě. Mandát zde obhájil i ve volbách roku 1879, volbách roku 1885 a volbách roku 1891.\n\nV zákonodárných sborech byl členem provídeňsky orientované Strany ústavověrného velkostatku. Na zemském sněmu pronášel projevy výlučně německy. Mezi českými politiky ale požíval respektu. Označovali ho sice za člověka rázné ruky, ale zároveň \"pilného a znamenitého odborníka\". Po volbách v roce 1879 se uvádí jako příslušník ústavověrného tábora. V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho. Za člena Coroniniho klubu se uvádí i po volbách do Říšské rady roku 1885. V jednom zdroji z roku 1887 je řazen mezi poslance Německorakouského klubu, ale v roce 1890 se uváděl opět coby člen Coroniniho klubu.\n\nV zemském sněmu zasedal i ve funkčním období od roku 1870. V zemských volbách v roce 1871, kdy během dočasného vládního obratu za vlády Karla von Hohenwarta zvítězila historická šlechta a český státoprávní blok, zvolen nebyl. Jako zástupce centralistické provídeňské menšiny sněmu tehdy spolupodepsal protest proti volbě ve II. sboru velkostatkářské kurie. Do sněmu se ale vrátil již v opakovaných volbách téhož roku, stejně jako v zemských volbách roku 1878, 1884, 1890 a 1896.\n\nPo delší dobu zastával funkci předsedy správní rady banky Union a správní rady duchcovsko-podmokelské dráhy.\n\nRoku 1902 byl povolán do Panské sněmovny (horní, jmenovaná komora Říšské rady) jako její doživotní člen. V Panské sněmovně náležel do klubu Strany středu.\n\nZemřel v roce 1911 ve Vídni poté, co se vrátil z cesty po Švýcarsku.\n"}
{"id": "1031804", "url": "https://cs.wikipedia.org/wiki?curid=1031804", "title": "Buky u Sedlečka", "text": "Buky u Sedlečka\n\nBuky u Sedlečka jsou původně dva památné stromy – buky lesní (\"Fagus sylvatica\"), dnes již jen jeden památný strom, který roste na valu proti hrázi rybníka, asi 500 m jihozápadně od Sedlečka. Solitérní strom má nízkou oválnou korunu širokou 25 metrů, kterou nese krátký kmen, ze kterého se nejnižší větve oddělují již ve dvoumetrové výšce. Dole kmen plynule přechází do širokého podstavce kořenových náběhů. Symetrii koruny narušila vichřice, při které buk ztratil dvě kosterní větve. Strom má měřený obvod 556 cm a výšku 26 m (měření 2010). Druhý buk, který rostl na protější straně rybníčku, zničila vichřice v roce 2008. Torzo stromu leží v podrostu.\n\n"}
{"id": "1031814", "url": "https://cs.wikipedia.org/wiki?curid=1031814", "title": "Ampudia (hrad)", "text": "Ampudia (hrad)\n\nHrad Ampudia je středověká tvrz z 15. století, která se nachází v španělském městečku Ampudia v provincii Palencia.\n\nByl postaven v letech 1461 až 1488 pro Garciu Lopeze de Ayala, pána z Ayala a Salvatierra a syna Pedra Garcíi de Herrera, prvního hraběte z Ampudia. Jeho nástupce, Pedro z Ayala a Rojas, hrabě z Salvatierra, se postavil proti své matce, Maríe Sarmiento, kvůli držení hradu, a vyhrál. V roce 1521 se hrabě zapletl do comunerského povstání, což vedlo k bitvě u Ampudie mezi stoupenci císaře Karla I. Španělského a vojáky biskupa Antonia de Acuña. V roce 1522, po porážce povstání, císař zkonfiskoval hrad, ale brzy se vrátil rodině výměnou za 20.000 dukátů. V roce 1528 byly, po bitvě u Pavie, na hradě drženy děti francouzského krále Františka I. jako rukojmí.\n\nV roce 1597 převzal vlastnictví panství Francisco Gómez de Sandoval y Rojas, vévoda z Lermy a oblíbenec krále Filipa III., který několikrát zavítal do města a hrad se stal dočasným sídlem španělského dvora. Od té doby hrad chátral. Roku 1931 byl prohlášen španělskou kulturní památkou. V roce 1960 podnikatel Eugenio Fontaneda Pérez, rodák z Aguilar de Campo, získal objekt od posledního majitele, hraběnky de la Granja, a vybudoval zde muzeum pro své sbírky uměleckých předmětů a starožitností z údolí řeky Douro.\n\nBudova má lichoběžníkový půdorys s třemi čtvercovými věžemi v rozích, příkop a zachovalý padací most. Je obklopen barbakánovou zdí s válcovými věžemi. Nad předními dveřmi visí štít vévody z Lermy. Nádvoří je třípatrové s arkádami.\n"}
{"id": "1031826", "url": "https://cs.wikipedia.org/wiki?curid=1031826", "title": "Jan Čižinský", "text": "Jan Čižinský\n\nJan Čižinský (* 22. dubna 1978 Praha) je český politik a pedagog, od října 2017 poslanec Poslanecké sněmovny PČR, od října 2014 zastupitel hlavního města Prahy, od listopadu 2014 starosta městské části Praha 7, kandidát na primátora Prahy a lídr iniciativy Praha sobě a Praha 7 sobě, bývalý člen KDU-ČSL.\n\nVystudoval historii a latinu na Filozofické fakultě a politologii a mezinárodní vztahy na Fakultě sociálních věd Univerzity Karlově v Praze. Pracoval jako učitel na základní a střední škole (učil latinu, dějepis a základy společenských věd na Malostranském gymnáziu) a učil hospodářské dějiny na Filozofické fakultě UK v Praze. Působil i ve skautském hnutí jako vedoucí oddílu Jeleni v Břevnovském klášteře. Jeho skautská přezdívka je \"Kuklič\".\n\nDo povědomí obyvatel Prahy 7 vstoupil v roce 2013 jako organizátor referenda o plánu na stavbu nové budovy radnice za zhruba miliardu korun. Ve stejném roce získal ocenění Bílá lilie udělované organizací Zaostřeno o.p.s. za mimořádný přínos při prosazování principu transparentnosti ve veřejné správě. Bylo mu uděleno právě za zorganizování referenda v Praze 7. Za stejný čin dostal na sjezdu KDU-ČSL v roce 2013 „Cenu předsedy KDU-ČSL za občanskou statečnost“.\n\nJan Čižinský je ženatý a má tři dcery. Má rád vysokohorskou turistiku; zdolal například Mont Blanc nebo kavkazský Elbrus. Je vnukem dirigenta Václava Smetáčka. Jeho bratr Pavel Čižinský byl v letech 2018 až 2020 starostou městské části Praha 1.\n\nOd roku 2003 byl členem KDU-ČSL, předtím za stranu kandidoval jako nestraník. Působil jako asistent Cyrila Svobody a Mariana Jurečky.\n\nDo politiky vstoupil již v komunálních volbách v roce 1998, když kandidoval jako nestraník za KDU-ČSL do Zastupitelstva městské části Praha 1, ale nebyl zvolen. Svou kandidaturu si zopakoval i v roce 2002 (nestraník za KDU-ČSL) a 2006 (člen KDU-ČSL a lídr kandidátky), ani v těchto případech se do zastupitelstva nedostal.\n\nNásledně se přestěhoval do městské části Praha 7, kde v komunálních volbách v roce 2010 opět vedl kandidátku KDU-ČSL. Zastupitelem městské části se stal však až po volbách v roce 2014, kdy vedl kandidátku subjektu PRAHA 7 SOBĚ (tj. KDU-ČSL a nestraníci). Hnutí volby vyhrálo se ziskem 43,69 % hlasů a Jan Čižinský byl dne 20. listopadu 2014 zvolen starostou městské části Praha 7.\n\nV komunálních volbách v roce 2014 byl také zvolen jako člen KDU-ČSL za „Trojkoalici“ (tj. SZ, KDU-ČSL a STAN) do Zastupitelstva hlavního města Prahy.\n\nI přes vysoký počet preferenčních hlasů nebyl zvolen za KDU-ČSL v hlavním městě Praze ve volbách do Poslanecké sněmovny PČR, a sice v letech 2006, 2010 a 2013. Teprve až ve volbách v roce 2017 získal 6 746 preferenčních hlasů a přeskočil tak z druhého místa lídra kandidátky Daniela Hermana. Stal se tak poslancem.\n\nDne 12. prosince 2017 na tiskové konferenci pořádané na schodech před Magistrátem hl. m. Prahy oznámil zahájení sbírání 100 tisíc podpisů pražských voličů, aby mohl kandidovat se sdružením nezávislých kandidátů Praha sobě do Zastupitelstva hl. m. Prahy. 31. července 2018 odevzdal sebou vedenou kandidátku Prahy sobě, podpořenou peticí s 97 095 podpisy Pražanů, a zahájil volební kampaň. Tím zároveň přišel o dříve již pozastavené členství v KDU-ČSL.\n\nVe volbách se Praha sobě v klání o pražský magistrát stala třetím nejúspěšnějším uskupením co do počtu hlasů, a to se 16,57 %. Jan Čižinský přitom dostal 80 552 preferenčních hlasů, což bylo absolutně nejvíce ze všech kandidátů. Ve stejných volbách zvítězila \"PRAHA 7 SOBĚ\" volbu do zastupitelstva městské části Praha 7 se ziskem 55,48 % čímž obhájila svoji dominantní pozici a oproti minulým volbám získala navíc 3 mandáty (o 11,8 % více než v roce 2014).\n\n"}
{"id": "1031827", "url": "https://cs.wikipedia.org/wiki?curid=1031827", "title": "Jimmy Durmaz", "text": "Jimmy Durmaz\n\nJimmy Durmaz (dříve známý jako Jimmy Touma; * 22. března 1989, Örebro, Švédsko) je švédský fotbalový záložník se syrsko-tureckými kořeny, který v současné době hraje ve francouzském klubu Toulouse FC. Má švédské a turecké občanství.\n\nJeho příbuzní Sharbel Touma a David Durmaz jsou také fotbalisté.\nDurmaz působil ve švédské reprezentaci do 21 let.\n\nOd roku 2011 nastupuje ve švédské fotbalové reprezentaci. Debutoval 8. února 2011 na turnaji Cyprus International Tournament s domácím týmem Kypru (výhra 2:0).\n\n"}
{"id": "1031834", "url": "https://cs.wikipedia.org/wiki?curid=1031834", "title": "Cena Pera Angera", "text": "Cena Pera Angera\n\nCena Pera Angera je pojmenovaná na památku švédského diplomata Pera Angera (1913–2002), který přispěl k záchraně životů řady maďarských židů z nacistického zajetí během druhé světové války. Od roku 2004 ji uděluje Fórum pro živou historii (švédsky \"Forum för levande historia\") osobnostem, které se zasazují za demokracii a lidská práva. \n\n\nOficiální stránka Fóra pro živou historii, švédsky, anglicky\n"}
{"id": "1031839", "url": "https://cs.wikipedia.org/wiki?curid=1031839", "title": "Erkan Zengin", "text": "Erkan Zengin\n\nErkan Zengin (* 5. srpna 1985, Kulu, Konya, Turecko) je turecko-švédský fotbalový záložník, který v současné době hraje v klubu Trabzonspor. V mládežnických kategoriích reprezentoval Turecko i Švédsko, na seniorské úrovni hraje za Švédsko.\nZengin působil v tureckých mládežnických reprezentacích U18 a U19.\n\nZengin působil také ve švédské reprezentaci do 21 let.\n\nOd roku 2013 nastupuje ve švédské seniorské fotbalové reprezentaci. Debutoval 26. března 2013 v přátelském zápase v Žilině s domácím týmem Slovenska (remíza 0:0).\n\n"}
{"id": "1031860", "url": "https://cs.wikipedia.org/wiki?curid=1031860", "title": "Primož Peterka", "text": "Primož Peterka\n\nPrimož Peterka (* 28. února 1979 Priknica, Slovinsko) je bývalý slovinský skokan na lyžích. Světového poháru v této disciplíně se účastnil od roku 1996 a zakončil ji na devátém místě. V tomtéž roce skončil druhém na mistrovství světa juniorů. Během následující sezóny (1996/1997) zvítězil v sedmi závodech a vyhrál též Turné čtyř můstků. To mu zajistilo vítězství v celkovém pořadí Světového poháru i ve Světovém poháru v letech na lyžích. Podařilo se mu na lyžích skočit dále, než 200 metrů, čímž se stal prvním Slovincem, který to dokázal. V následující sezóně obhájil svůj triumf ve Světovém poháru a na zimních olympijských hrách 1998, které se konaly v japonském Naganu, obsadil v závodech páté a šesté místo.\n\nPo třech úspěšných sezónách ovšem Peterkova sportovní forma poklesla. Podle spekulací za tím mohly být skokanovy osobní problémy. Zvrat přineslo až narození jeho syna v roce 2001. Následující rok na olympijských hrách v americkém Salt Lake City vybojoval s národním týmem bronzovou medaili v družstvech a Světový pohár dokončil na sedmém místě. Ovšem následující sezóny již tak vydařené nebyly. Přesto uspěl na mistrovství světa v Oberstdorfu, kde vyskákal bronzovou medaili v družstvech.\n\nZa svou kariéru, kterou ukončil roku 2011 zvítězil celkem v patnácti závodech Světového poháru, čímž se stal druhým nejúspěšnějším slovinským skokanem na lyžích. Po konci aktivní sportovní kariéry získal ve své disciplíně post trenéra juniorského týmu Slovinska. Filmaři o Peterkovi natočili dva dokumenty.\n"}
{"id": "1031866", "url": "https://cs.wikipedia.org/wiki?curid=1031866", "title": "Samir Handanović", "text": "Samir Handanović\n\nSamir Handanović (* 14. července 1984, Lublaň, SFR Jugoslávie) je slovinský fotbalový brankář a reprezentant, od roku 2012 hráč italského klubu Inter Milán. Mimo Slovinsko působil na klubové úrovni v Itálii. Účastník Mistrovství světa 2010 v Jihoafrické republice.\nJeho bratranec Jasmin Handanović je také fotbalový brankář a slovinský reprezentant.\n\nZa roky 2009, 2011 a 2012 byl Samir vyhlášen vítězem ve slovinské anketě Fotbalista roku.\nSamir Handanović působil ve slovinských mládežnických reprezentačních výběrech U19, U21.\n\nV A-mužstvu Slovinska debutoval 17. 11. 2004 v Trnavě proti domácí reprezentaci Slovenska (remíza 0:0).\n\nSvoji reprezentační kariéru ukončil 18. listopadu 2015 po prohraném dvojzápase v baráži o EURO 2016, kdy prohráli s Ukrajinou 3:1. \n\n\n"}
{"id": "1031877", "url": "https://cs.wikipedia.org/wiki?curid=1031877", "title": "Jasmin Handanović", "text": "Jasmin Handanović\n\nJasmin Handanović (* 28. ledna 1978, Lublaň, SFR Jugoslávie) je slovinský fotbalový brankář a reprezentant, který hraje ve slovinském popředním klubu NK Maribor. Mimo Slovinska působil v Itálii. Účastník Mistrovství světa 2010 v Jihoafrické republice.\nJeho bratranec Samir Handanović je také fotbalový brankář a slovinský reprezentant.\nJasmin Handanović působil ve slovinském mládežnickém výběru U21. Odehrál jedno přátelské utkání proti Finsku.\nV A-mužstvu Slovinska debutoval 19. listopadu 2008 proti Bosně a Hercegovině.\n\n\n"}
{"id": "1031881", "url": "https://cs.wikipedia.org/wiki?curid=1031881", "title": "Čeřínecká vrchovina", "text": "Čeřínecká vrchovina\n\nČeřínská vrchovina je geomorfologický okrsek tvořící součást Humpolecké vrchoviny, v jejíž jihovýchodní části se nachází. Vrchovina nese název podle svého nejvyššího bodu, vrchu Čeřínek (761 m n. m.), který stojí 0,7 km severně od vsi Hutě.\n\nTvoří ji pravidelná vyvýšenina kvádrovitého tvaru. Má plochý vrchol, na stranách ji omezují výrazné svahy. Skládá se z žul, na vrcholu se pak nacházejí žulové skalky a balvany. Kryogenní tvary jsou zastoupeny na kopcích Čertův hrádek (714 m n. m.), Přední skála (712 m n. m.) a Na skalce (700 m n. m.).\n\nVrchovinu pokrývají souvislé smrkové lesy s bukem, jedlí a modříny.\n"}
{"id": "1031882", "url": "https://cs.wikipedia.org/wiki?curid=1031882", "title": "Don't repeat yourself", "text": "Don't repeat yourself\n\nDRY je zkratka anglického výrazu \"Don't repeat yourself\" (tj. „Neopakuj se“). Jedná se princip vývoje softwaru zaměřený na snižování počtu duplicitních informací všeho druhu. Tento princip je nejlépe použitelný u vícevrstvé architektury aplikací. DRY byl formulován Andym Huntem a Davem Thomasem v knize Programátor pragmatik, kde je popsán poměrně zeširoka tak, aby ho bylo možné aplikovat mimo jiné na databázová schémata, testovací plány, systém pro build aplikací nebo dokonce dokumentaci. V případě, kdy je princip DRY správně používán, nedochází při změně v jedné části systému k nutnosti změn v ostatních logicky nepropojených částech.\n\nTato filozofie, známá také jako Single Source of Truth (definuje přístup při kterém jsou data strukturována tak, že se v aplikaci nacházejí právě jednou), je uplatňována převážně v modelem řízených aplikacích ve kterých jsou jednotlivé části odvozeny z jednoho centrálního modelu vyjádřeném například pomocí UML. Kód využívající princip DRY je vytvořen pomocí transformace dat a generátorů kódu, což vývojáři umožňuje vyhnout se copy & paste operacím. Princip DRY pomáhá zachovávat rozsáhlé softwarové systémy jednoduše udržovatelné právě proto, že transformace dat jsou jednoduché na vytvoření a následnou údržbu. Nástroje jako XDoclet či XSLT jsou příkladem využití principu DRY. Příklady systémů, které se pokoušejí redukovat duplicitní informace pomocí principu DRY zahrnují například webové frameworky Symfony, web2py, Yii, Play Framewok, Django, Nette Framework, dále také vývojová prostředí EiffelStudio, Ruby on Rails, Microsoft Visual Studio LightSwitch nebo Enterprise Java Beans version 3.\n\nChyby při používání principu DRY (v angličtině \"suchý\") se často označují zkratkou WET (v angličtině \"mokrý\") neboli \"Write everything twice!\" (tj. „Piš vše dvakrát“), či \"We enjoy typing\" (tj. „Zbožňujeme psaní“).\n"}
{"id": "1031889", "url": "https://cs.wikipedia.org/wiki?curid=1031889", "title": "Milivoje Novakovič", "text": "Milivoje Novakovič\n\nMilivoje Novakovič (* 18. května 1979, Lublaň, Jugoslávie) je slovinský fotbalový útočník a reprezentant, který hraje v japonském klubu Shimizu S-Pulse. Mimo Slovinska působil v Rakousku, Bulharsku, Německu a Japonsku. Účastník Mistrovství světa 2010 v Jihoafrické republice.\n\nZa rok 2008 byl vyhlášen vítězem ve slovinské anketě Fotbalista roku.\nV A-mužstvu Slovinska debutoval 28. února 2006 na turnaji Cyprus International Tournament proti domácí reprezentaci Kypru (výhra 1:0).\n\n\n"}
{"id": "1031904", "url": "https://cs.wikipedia.org/wiki?curid=1031904", "title": "Living Colour", "text": "Living Colour\n\nLiving Colour je americká rocková/metalová skupina, která byla na vrcholu popularity na přelomu osmdesátých a devadesátých let. Založil ji v roce 1984 kytarista Vernon Reid s členy sdružení Black Rock Coalition. Zvuk skupiny spojuje heavy metal s prvky černošské hudby, jako je jazz nebo funky. První dlouhohrající album \"Vivid\" obsadilo v roce 1988 šesté místo v žebříčku Billboard 200. Skladba \"Cult of Personality\" získala cenu MTV Video Music Award for Best Group Video a Grammy Award pro nejlepší hardrockovou skladbu. Skupina byla známa svými společenskokritickými texty, vyjadřující pocity mladé černošské generace z jejího postavení v rámci americké společnosti. V roce 1995 se skupina rozpadla a její členové se dali na sólovou dráhu, ale v roce 2000 se znovu dali dohromady a začali koncertovat a vydávat desky.\n\n\n"}
{"id": "1031907", "url": "https://cs.wikipedia.org/wiki?curid=1031907", "title": "Vrátecký potok", "text": "Vrátecký potok\n\nVrátecký potok (též Hlinský nebo Dubičný potok) je pravostranným přítokem Dobrovodského potoka v okrese České Budějovice. Původně byl přítokem bočního ramene Malše, z nějž byla ve středověku upravena Mlýnská stoka, na konci 19. století byl však potok zkrácen a přeložen.\n\nPotok pramení na severovýchodním svahu kopce Baby v Lišovském prahu 1,1 km jihovýchodně od Malého Dubičného v nadmořské výšce 520 m. Teče na severozápad po hranici katastrálních území Dubičné a Hlincová Hora a postupně se pod Dlouhým vrchem zahlubuje do sevřeného zalesněného Terezina údolí, na jehož začátku protéká Novým rybníkem. Pod Rudolfovem opouští Vrátecký potok Lišovský práh a vtéká do Českobudějovické pánve. Mění svůj směr na jihozápadní a protéká Vrátem, od Hlinska směřuje na západ. V dalším úseku se pod výšinou „Na krásné vyhlídce“ (u nynější střední zemědělské školy) potok přikláněl k Třeboňské silnici (od roku 1816 nazývaná Stará Vídeňská cesta, od roku 1875 Lannova třída), potoční koryto probíhalo těsně podél jižní strany silnice, která spojovala České Budějovice s Lišovem, Třeboní, Jindřichovým Hradcem a také Vídní a do středověkého města vstupovala Svinenskou (Vídeňskou) branou. Vrátecký potok pod hradbami vtékal do Mlýnské stoky. V rámci budování moderní sítě městské kanalizace v 60. a 70. letech 19. století byl Vrátecký potok po celé délce Lannovy třídy přeměněn na podpovrchovou stoku a zaklenut cihlovou klenbou. Na Lannově třídě zůstala ještě nějakou dobu zachována dvě souběžná stromořadí, lemující původně oba potoční břehy. Na konci 19. století byl potok zkrácen, zaústěn do Dobrovodské stoky a bylo zakryto koryto i před Lannovou třídou.\nI přes toto odklonění do Dobrovodského potoka, část vody pod Lannovou třídou stále protékala. V nové době se klenba nahradila betonovými panely.\n\nV roce 1783 byl Vrátecký potok zapojen do systému tzv. Společné stoky v Rudolfovském rudním revíru. Z rybníku Mrhal vedl náhon po úbočí kopce Hlincová hora do rybníka Kyselý (Saurův rybník) na Vráteckém potoce a odtud podobně po úbočí Dlouhého vrchu přes rybník Dubičanský u Dobré Vody a Mauricius na Dobrovodském potoce. Z něj byly napájeny stoupy a těžní stroj dolu Barbora. \n\nNa konci 19. století městská správa Českých Budějovic provedla z důvodu opakovaných záplav rozsáhlé vodohospodářské úpravy Vráteckého a Dobrovodského potoka. V rámci těchto úprav došlo k odklonění obou potoků, které původně vtékaly do Mlýnské stoky, z centra města. Systém je dosud funkční technickou památkou. Postupovalo se podle projektu pražského inženýra Rudolfa von Brechlera z roku 1892. Samotné regulační práce prováděly firmy Bohdana Francka a Josefa Pillmanna v letech 1897–1898. Vrátecký potok byl napojen do nového, uměle vyhloubeného koryta Dobrovodské stoky v dnešní Vodní ulici a stal se z něj přítok Dobrovodského potoka. Na horním toku Vráteckého potoka byla mezi Hlincovou Horou a Malým Dubičným vybudována retenční nádrž.\n"}
{"id": "1031908", "url": "https://cs.wikipedia.org/wiki?curid=1031908", "title": "Stas Pokatilov", "text": "Stas Pokatilov\n\nStas Pokatilov (cyrilicí Стас Александрович Покатилов, Stas Alexandrovič Pokatilov; * 8. prosince 1992, Uralsk, Kazachstán) je kazašský fotbalový brankář a reprezentant, momentálně hráč klubu FK Aktobe.\n\nOdchovanec FK Akžajyk, v létě 2013 přestoupil do Šachteru Karagandy.\n\n\n"}
{"id": "1031910", "url": "https://cs.wikipedia.org/wiki?curid=1031910", "title": "Helen Fieldingová", "text": "Helen Fieldingová\n\nHelen Fieldingová (19. února 1958, Morley, West Yorkshire, Velká Británie) je britská spisovatelka.\n\nHelen Fieldingová je anglická spisovatelka a scenáristka, která se nejvíce proslavila příběhem single třicátnice \"Bridget Jonesové\", která se snaží najít smysl života a lásku.\nKnihy \"Deník Bridget Jonesové\" a \"Bridget Jonesová: S rozumem v koncích\" byly publikovány ve čtyřiceti zemích světa a prodalo se více než 15 milionů výtisků. Filmy se stejným názvem dosáhly světového úspěchu.\nThe Guardian jmenoval Deník Bridget Jonesové jako jeden z deseti románů, které nejlépe definují 20. století.\n\nV listopadu 2012 Helen Fieldingová oznámila, že začala psát třetí díl série Bridget Jonesové - Bridget Jonesová: Láskou šílená. V Anglii a USA vyšla kniha na podzim 2013. V Čechách vyšla kniha v září 2014 v nakladatelství XYZ.\n\nHelen Fieldignová vyrůstala v Morley (West Yorkshire), v městečku zaměřeném na textilní průmysl na severu Anglie. S rodinou bydlela vedle továrny na hornické oblečení, kde byl její otec generálním ředitelem. Otec zemřel v roce 1982 a její matka, Nellie, stále žije v hrabství Yorkshire. Helen navštěvovala dívčí střední školu a má tři sourozence, Jane, Davida a Richarda. Vystudovala angličtinu na St. Anne College v Oxfordu a byla součástí Oxford revue na festivalu v Edinburghu roku 1978, ze které vzniklo stále trvající přátelství se skupinou komiků, umělců a spisovatelů, včetně Richarda Curtise a Rowana Atkinsona.\n\nV roce 1979 začala Helen pracovat v BBC v magazínu Nationwide. Dále pracovala jako vedoucí různých dětských a zábavních show. V roce 1985 produkovala živé vysílání z uprchlického tábora ve východním Súdánu. Dále psala a produkovala dokumentární filmy o Africe. Tyto zkušenosti se staly základem pro její první román, \"Cause Celeb\".\n\nV letech 1990 - 1999 pracovala jako novinářka pro několik periodik jako např: The Sunday Times, The Independent a The Telegraph. Její nejznámější román, Deník Bridget Jonesové, začal vycházet jako sloupek právě v The Independent. Sloupek byl tak úspěšný, že z něj vznikly dvě knihy a později i filmy, na kterých se Fieldingová významně podílela.\n\nNyní Helen Fieldingová dělí svůj čas mezi Londýn a Los Angeles. Se svým, nyní už exmanželem, Kevinem Curranem (spisovatelem a výkonným producentem The Simpsons) má dvě děti - Dashiell a Romy.\n\n\n"}
{"id": "1031912", "url": "https://cs.wikipedia.org/wiki?curid=1031912", "title": "Jurij Logviněnko", "text": "Jurij Logviněnko\n\nJurij Logviněnko (cyrilicí Юрий Анатольевич Логвиненко, Jurij Anatoljevič Logviněnko; * 22. července 1988, Akťubinsk, Kazašská SSR, SSSR) je kazašský fotbalový záložník a reprezentant, momentálně hráč klubu FK Aktobe.\n\nOdchovanec FK Aktobe, s nímž získal celou řadu trofejí.\n\nHrál za mládežnické reprezentace Kazachstánu U17, U19 a U21.\nV A-mužstvu reprezentace Kazachstánu debutoval 23. 5. 2008 v přátelském zápase v Moskvě proti Rusku (prohra 0:6). Premiérovou branku v seniorském týmu si připsal 1. června 2012 v přátelském zápase s Kyrgyzstánem (výhra 5:2).\n\nVe třetím kole kvalifikace na EURO 2016 13. října 2014 v Astaně proti České republice vstřelil dva góly, Kazachstán však podlehl soupeři 2:4.\n\n"}
{"id": "1031913", "url": "https://cs.wikipedia.org/wiki?curid=1031913", "title": "Zdeněk Papoušek", "text": "Zdeněk Papoušek\n\nZdeněk Papoušek (* 10. prosince 1956 Heršpice) je středoškolský pedagog, sociolog a dramatik, od října 2014 senátor za obvod č. 60 – Brno-město.\n\nVystudoval sociologii na Filozofické fakultě Univerzitě Jana Evangelisty Purkyně v Brně.\n\nPůsobil jako sociální kurátor. 7 let pracoval s propuštěnými vězni.\n\nPůsobil jako vedoucí brněnské pobočky Fondu ohrožených dětí. Ve FOD pracoval podle informací na webu KDU-ČSL 20 let, v televizi v roce 2014 uvedl, že 15 let.\n\nJako pedagog učil 5 let občanskou výchovu na Církevní střední zdravotnické škole v Brně a poté základy společenských věd na Biskupském gymnáziu v Brně, a to i jako senátor.\n\nVěnuje se také divadlu.\n\nZdeněk Papoušek je ženatý s manželkou Marií a má tři syny, Matěje, Šimona a Jonáše. Žije v Brně.\n\nVe volbách do Senátu PČR v roce 2014 kandidoval v obvodu č. 60 – Brno-město jako nestraník za KDU-ČSL. Se ziskem 19,83 % hlasů v prvním kole zvítězil a postoupil tak do kola druhého. V něm získal 63,69 % hlasů, porazil sociálního demokrata Karla Doležala a stal se senátorem.\n\nJeho hlavním předvolebním tématem bylo, aby děti, které nemohou být ve vlastní rodině, byly svěřovány do rodinného prostředí a nikoliv do ústavů.\n\nV únoru 2016 inicioval stížnost 17 senátorů Radě pro rozhlasové a televizní vysílání. Podle iDnes.cz se jim reportáž televize Prima o uprchlících (kde irácký učitel George Batto řekl, že pokud by měl bydlet v nějakém kravíně, který je znovu přemalován, tak takové věci nebude v žádném případě akceptovat a vrátí se do Iráku) zdála neobjektivní a nevyvážená a měli podezření, že taková reportáž jitří negativní a xenofobní emoce. „Prioritou informování ze strany médií by měla být preciznost a zvážení, co a jak podat, aby to nejitřilo emoce, které jsou už dostatečně zjitřené. Myslím tím negativní emoce, xenofobii, nenávist. Ty už tu přítomny jsou a reportáž by měla přispět k tomu, aby je zklidnila, a ne aby vyvolala nenávistné tendence,“ uvedl prý.\n\n"}
{"id": "1031916", "url": "https://cs.wikipedia.org/wiki?curid=1031916", "title": "Šóka šófútai", "text": "Šóka šófútai\n\nŠóka šófútai (japonsky 生花正風体) je termín označující jeden ze směrů aranžování květin ve stylu ikebana. Ikebana věnuje pozornost váze, stonkům, listům a větvím stejnou měrou jako květům. \nPodstatou aranžmá šóka šófútai je vyjádření krásy přírody.\n\nŠóka šófútai má své kořeny v 18. století. Styl šóka šófútai je zjednodušením tradičního stylu rikka (japonsky 立花). Modernější úpravy vyznačil styl šóka šimpútai (生花新風体)vytvořený v roce 1977, tento styl na šóka šofútai navazuje.\n\nTři hlavní linie (šin (真), soe (副え) a tai (体)) jsou doplněny dalšími významově druhořadými prvky aširae (あしらえ/配え) nebo aširai (あしらい/配い). Vyjadřuje krásu přírody, přičemž květy i listy jsou stejně důležité. Prvky jsou často upevněny v kenzanu. Mezi výškou okraje nádoby a rostlinami do výšky 3-5cm je vrstva, pás nazývaný „\"mizugiwa\"“ (水際). Tento pás je u rostlin zcela bezlistý, nemají zde být žádné postranní výběžky, či větve. Tento pás představuje část rostlin nebo materiálu u vody ovlivňovaného stoupající a klesající vodní hladinou.\n\nLinie „šin“ u šóka šófútai vede středem aranžmá a rozděluje celek na dvě části – „\"soe\"“ (také „\"jo\"“) a „\"tai\"“. Soe je část, která byla při růstu rostliny osvětlena sluncem, tai byla naopak odvrácená. Všechny stonky jsou v kenzanu z pohledu pozorovatele v zákrytu, za sebou. V jedné z variant je možné vytvořit aranžmá seskupena se dvěma od sebe vzdálenými, různými, viditelnými stonky nebo řapíky listů. Větší z obou představuje mužský prvek, složený z šin a soe, nazývaný „\"o-kabu\"“ (雄株). Menší seskupení je nazýváno „\"me-kabu\"“ (雌株), je specifikováno jako tai a je menší.\n\nAranžmá šóka šófútai, jenž jsou vytvořena z jednoho druhu rostliny se nazývá „\"iššu-ike\"“ (一種生け), je-li aranžmá ze dvou druhů nazývá se „\"nišu-ike\"“ (二種生け), je li ze tří nazývá se „\"sanšu-ike\"“ (三種生け).\n\nSměřuje li aranžmá podle linie šin doprava, nazývá se typ aranžmá „\"hongatte\"“ (本勝手). Směřuje li aranžmá podle linie šin doleva nazývají jej „\"gjakugatte\"“ (逆勝手).\n\nAranžmá seskupena se dvěma od sebe vzdálenými, různými, viditelnými stonky nebo řapíky listů je variantou, která se nazývá „\"futakabu-ike\"“ (二株生け). \n\n\n"}
{"id": "1031919", "url": "https://cs.wikipedia.org/wiki?curid=1031919", "title": "Lenka Požárová", "text": "Lenka Požárová\n\nLenka Požárová (* 10. dubna 1972, Brno) je česká spisovatelka a autorka kuchařek.\n\nLenka Požárová vystudovala střední ekonomickou školu v Brně. Následovalo roční studium německého jazyka, studium na rakouské obchodní akademii a studium Masarykovy univerzity v Brně, ekonomicko-správní fakulty.\n\nNěkolik let pracovala jako daňový poradce. Po více než pětiletém působení v poradenské kanceláři a prožitém syndromu vyhoření profesi opustila. Ve vlastním nákladu vydala čtrnáctidílnou edici kuchařek \"Což takhle dát si...\". Ta byla poprvé v české historii oceněna zahraniční cenou Gourmand Cookbook Awards. Její doménou jsou nevšední kombinace surovin. Recepty na zakázku vymýšlela pro známé značky a postupně se začala uplatňovat i jako fotografka svých výtvorů.\n\nVydala knihu \"Jak jsem proje(d)la svět\", kde shrnula své zážitky z cest, recepty a fotografie. Později vydala román \"Muž s vůní kávy, žena se špetkou skořice\", která obsahuje autobiografické prvky. Následovala \"Kuchařka z románu s vůní kávy a špetkou skořice\", která je proložena fotografiemi z cesty do Střední Ameriky.\n\nDva roky měla svou rubriku s kulinárními reportážemi a vlastními fotografiemi v IN magazínu Hospodářských novin, přispívala i do dalších časopisů. Odmítla být tváří několika reklam i natočit kulinární show, která měla být kopií zahraniční předlohy.\n\n\n"}
{"id": "1031921", "url": "https://cs.wikipedia.org/wiki?curid=1031921", "title": "Edeko", "text": "Edeko\n\nEdeko ( - 469, Panonie) byl vůdce germánského kmene Skirů, otec Odoakera, který se stal magister militum v římské armádě a prvním neřímským panovníkem Západořímské říše. Edeko pocházel snad z kmene Hunů či Durynku, až uzavřením manželství s dcerou vlivného člena kmene se spříznil se Skiry. Skirové byli v polovině 5. století vazalským kmenem Hunů. Edeko byl stejně jako král Gepidů Ardarich významnou osobností v družině hunského vůdce Attily a společně s ním bojoval v bitvě na Katalaunských polích.\n\nPozději byli Skirové podněcováni Hunimundem vůdcem odnože dunajských Skirů, k přerušení spojenectví s Ostrogóty. Hunimund vedl koalici germánských kmenů podporovaných římským císařem Leonem proti králi Ostrogótů Theodemirovi. Edeko s jeho synem Hunulfem se nakonec přiklonil na stranu Hunimunda. V následné bitvě u Bolie v roce 469 byl Edeko i s koalicí germánských kmenů, Ostrogóty poražen.\n\nMěl dva syny Odoakera a Hunulfa.\n"}
{"id": "1031923", "url": "https://cs.wikipedia.org/wiki?curid=1031923", "title": "Eduard Kessel", "text": "Eduard Kessel\n\nEduard Kessel (* 21. listopadu 1944, Spišská Teplica) je bývalý československý fotbalista, obránce.\n\nV československé lize hrál v letech 1968–1972 za Spartu Praha. V nižších soutěžích hrál za Duklu Holešov, Baník Lubeník, LB Spišská Nová Ves a TJ Gottwaldov.\n\n\n"}
{"id": "1031924", "url": "https://cs.wikipedia.org/wiki?curid=1031924", "title": "Ludwig Schwarz", "text": "Ludwig Schwarz\n\nMons. Ludwig Schwarz (* 4. června 1940, Most pri Bratislave) je rakouský římskokatolický kněz, biskup Lince a člen Kongregace Salesiánů Dona Boska.\n\nNarodil se 4. června 1940 v Mostě pri Bratislave, jako první z devíti dětí. Po vyhnání jeho rodiny roku 1945 ze Slovenska odešli do Vídně. Zde navštěvoval základní školu a nižší ročníky gymnázia. Poté v Unterwaltersdorfu navštěvoval salesiánské Aufbaugymnasium, kde v červnu 1959 úspěšně odmaturoval a vstoupil k Salesiánům. Byl genrálním asistentem v Unterwaltersdorfu a poté v Klagenfurtu.\n\nV Unterwaltersdorfu také studoval filosofii a v Klagenfurt am Wörthersee na Philosophisch-Theologische Hochschule Benediktbeuern teologii. Dne 29. června 1964 byl biskupem Josefem Stimpflem vysvěcen na kněze. Poté byl v Štýrském Hradci dočasně kaplanem farnosti Dona Boska. Poté na Vídeňské univerzitě studoval filologii a archeologii. Byl kaplanem v Herz-Jesu-Spital. Roku 1970 získal doktorát z filosofie. Pokračoval jako rektor diecézního semináře v Hornu a do roku 1984 byl provinciálem Rakouské salesiánské provincie se sídlem ve Vídni. Od roku 1984 byl na Papežské salesiánské univerzitě v Římě ředitelem Mezinárodních církevních konviktů „Dona Bosca“ . O rok později začal učit na místní univerzitě křesťanskou filologii. Roku 1993 se stal provinciálem římské provincie Salesiánů Dona Boska („Visitatoria Roma-UPS“).\n\nOd února 1999 do února 2005 byl národním ředitelem Papežské misie v Rakousku. Dne 15. října 2001 jej papež Jan Pavel II. jmenoval pomocným biskupem vídeňským a titulárním biskupem ze Simidicci. Biskupské svěcení přijal ve Svatoštěpánském dómě dne 25. listopadu 2001 z rukou kardinála Christophra Schönborna a spolusvětiteli byli biskup Alois Kothgasser a arcibiskup Ján Sokol.\n\nTuto funkci vykonával do 6. července 2005, kdy byl papežem Benediktem XVI. ustanoven diecézním biskupem Lince. Uveden do úřadu byl 18. září stejného roku.\n\n"}
{"id": "1031932", "url": "https://cs.wikipedia.org/wiki?curid=1031932", "title": "Rekonstrukce státu", "text": "Rekonstrukce státu\n\nRekonstrukce státu je projekt nevládních neziskových organizací, firem, občanů v regionech a politiků. Vznikla v březnu 2013 jako společný projekt dvacítky protikorupčních organizací. Jejich cílem  bylo prosadit do konce volebního období 2010–2014 devět zákonů, které mají podle iniciativy „zlepšit fungování státních institucí a politických stran.\" Plán narušil pád vlády a snaha Rekonstrukce státu se tak protáhla i na období 2013 - 2017.\n\nCelkem se podařilo prosadit 5 z 9 protikorupčních opatření - mezi nimi například zveřejňování smluv státu, zrušení anonymních akcií, veřejná majetková přiznání politiků, zákon o financování politických stran nebo konec legislativních přílepků.\n\nGaranty nového projektu se v roce 2013 staly organizace Frank Bold (inicátor projektu),Transparency International a Oživení. Organizace Transparency International v březnu 2015 odešla z Rekonstrukce státu, aby se mohla víc soustředit na svá témata. Její roli ve vedení společného projektu převzaly tři organizace - Otevřená společnost, spolek Naši politici a EconLab (dříve Centrum aplikované ekonomie).\" \n\nRekonstrukce státu zapojila do prosazování zákonů stovky občanů, řadu podnikatelů a asociací a také přes 1500 kandidátů z různých stran a hnutí. Po volbách v roce 2013 usedlo ve Sněmovně přes 160 poslanců, kteří se zavázali, že navrhované reformy podpoří. Před volbami obcházeli aktivisté tehdejší zákonodárce a politické strany a žádali je, aby podepsali prohlášení, že po volbách budou hlasovat pro protikorupční zákony, které navrhla Rekonstrukce státu. Iniciativu podepsalo 141 politiků, kteří se později stali poslanci. Z politických stran se k iniciativě přihlásily: ČSSD, ANO 2011, TOP 09, KDU-ČSL, KSČM, Česká pirátská strana, Strana zelených a Změna. Projekt Rekonstrukce státu poté spustil kampaň s názvem „Bla bla nevolím“, v rámci které distribuoval do 4 milionů českých domácností leták s požadavky projektu a jmény politiků a stran, kteří se podepsali pod navrhované zákony.\n\nV září 2014 Rekonstrukce státu vydala leták, v němž hodnotila jednotlivé politické strany a jejich hlasování o čtyřech zákonech (zveřejňování smluv na internetu, zprůhlednění legislativního procesu, rozšíření kompetencí NKÚ a odpolitizování státní správy). Podle kritérií Rekonstrukce státu nejvíce uspěly KDU-ČSL a Úsvit přímé demokracie Tomia Okamury.\n\nPro nové volební období 2017 až 2021 si Rekonstrukce státu určila 3 základní cíle - přijetí dosud neprosazených protikorupčních zákonů, udržení dobré praxe již přijatých opatření, a také hlídání základních principů demokratického vládnutí v České republice.\n\nProjekt byl připravován od roku 2012, kdy organizace Transparency International, Oživení a Ekologický právní servis vybraly následujících 9 oblastí, na které se zaměřily. \nFinancování politických stran by podle návrhu mělo podléhat kontrole veřejnosti díky povinnému použití transparentních účtů a také kontrole nezávislého kontrolního orgánu s pravomocí reagovat na podněty veřejnosti. \nPolitici a veřejní funkcionáři ve vybraných funkcích by podle návrhu měli ke dni nástupu do funkce podat majetkové přiznání. \nNávrh byl přijat ve formě zákona o registru smluv, který podmiňuje platnost smluv uzavřených veřejnými institucemi zveřejněním těchto smluv na internetu. Zákon byl přijat v kompromisní podobě, která mimo jiné z jeho platnosti vylučuje mj. Poslaneckou sněmovnu, Senát, Kancelář prezidenta republiky a společnosti s většinovým podílem státu, krajů nebo obcí, jejichž akcie se obchodují na burze, tedy mimo jiné ČEZ. \nHlavním smyslem návrhu je zrušení institutu akcií na doručitele (majitele), které umožňují mj. skrýt konečného příjemce peněz z veřejných zakázek či dotací. Norma byla přijata a je účinná od 30. června 2013. Majitelé anonymních akcií podle něj musí své akcie zaknihovat u centrálního depozitáře, fyzicky je uschovat u banky nebo změnit je na akcie na jméno. V každém případě bude záznam o majiteli dohledatelný. Nedostatkem přijatého zákona je omezení jeho působnosti jen na české firmy. Zákon nijak neupravuje působnost zahraničních firem s neprůhlednou vlastnickou strukturou V České republice a neobsahuje ani zákaz jejich účasti ve veřejných výběrových řízeních. \nCílem návrhu je, aby dozorčí rady státních institucí plnily svou odbornou funkci, a nesloužily jako “trafiky”. Dozorčí rady by podle něj měly být složeny z ⅓ ze zástupců politických stran, z ⅓ ze zástupců zaměstnanců a z ⅓ z nezávislých expertů, přičemž expertíza a délka praxe by byla definována s ohledem na činnost dané instituce. \nRekonstrukce státu navrhuje opatření, která by oddělila a vymezila politické a úřednické posty ve státní správě, zvýšila odpovědnost úředníků za jejich rozhodování a zprůhlednila platový systém. V září 2014 poslanecká sněmovna přijala tzv. služební zákon, který nicméně neplní kritéria stanovená Rekonstrukcí státu. \nNavrhovaná opatření mají omezit politický vliv na osobu nejvyššího státního zástupce úpravou pravidel pro jeho jmenování, odvolání, délku funkčního období, popřípadě úpravou jeho pravomocí ve vztahu k případnému specializovanému útvaru pro vyšetřování korupce v rámci Nejvyššího státního zastupitelství. \nCílem návrhu je omezit praxi přílepků v legislativním procesu cestou zveřejnění elektronické knihovny připravované legislativy, prodloužení lhůty mezi druhým a třetím čtením a zveřejňování zápisů z jednání výborů poslanecké sněmovny včetně jmen předkladatelů každého pozměňovacího návrhu. V říjnu 2014 byla schválena novela jednacího řádu poslanecké sněmovny, která splňuje druhá dvě kritéria. \nNKÚ by podle návrhu měl nově mít pravomoc kontrolovat nově i hospodaření obcí, krajů a hospodářských subjektů, na nichž mají podíl. \n\nProjekt kritizuje například novinář Petr Honzejk za to, že aktivisté vytvořili politický program, který mají uskutečňovat politické strany, místo toho, aby aktivisté sami kandidovali ve volbách. Zároveň podle něj je strany využily jako „užitečné idioty“, neboť zákony, pod jejichž prosazování se politici před volbami podepsali vypadají jinak, než aktivisté chtěli. A politické strany tak iniciativu Rekonstrukce státu využily jako předvolební tah. Podle Karla Zváry, místopředsedy Strany svobodných občanů, navrhovaná opatření řeší pouze projevy, nikoliv příčinu korupce.\n\nSpolek Rekonstrukce státu je také terčem kritiky, že v některých případech je jejich konání, záměry nebo financování netransparentní a ve skutečnosti je RS pouze lobbistickou skupinou prosazující zájmy svých donorů (zmiňován je v této věci Radim Jančura nebo Karel Janeček), nebo že jsou využívání jako \"užiteční blbci\" pro zdání transparentnosti některého subjektu. To byl i údajný důvod, proč se od nich v roce 2015 distancovala Transparency International.\n\n"}
{"id": "1031935", "url": "https://cs.wikipedia.org/wiki?curid=1031935", "title": "Španělský vodní pes", "text": "Španělský vodní pes\n\nŠpanělský vodní pes (, ), známý také jako andaluský turecký pes, je poměrně staré psí plemeno pocházející ze Španělska.\n\nZemí původu španělského vodního psa je Španělsko, kde se dodnes vyskytuje mnoho jedinců. Plemeno je poměrně staré, první zmínky o něm jsou z první poloviny 17. století. Přesto, že toto plemeno spadá dle FCI do sekce vodních psů, jeho původním využitím byly pastevecké práce, jako je nahánění dobytka, většinou ovcí. Později se prokázal i jako dobrý hlídač majetku a pomocník rybářů, kterým vytahoval sítě na břeh a naháněl ryby. Jejich předky jsou nejspíše portugalští vodní psi a francouzští barbeti, ale protože se do dnešní doby žádné písemné informace o křížení nezachovaly, je to pouze domněnka.\n\nV roce 1973 započal první čistokrevný chov těchto psů. V roce 1981 se první jedinci tohoto plemene objevili i na výstavě ve Španělsku a o pár let později v roce 1985 byl sepsán první standard plemene o španělský vodní pes byl provizorně uznán FCI — oficiálně se tak stalo až v roce 1992 při zasedání FCI v Dortmundu.\n\nOficiální používaná zkratka je SVP.\nŠpanělský vodní pes je inteligentní a bystrý pes s hravou a veselou povahou. Dobře se cvičí, ale je i velmi aktivní a potřebuje pohyb. Je temperamentní a vždy ostražitý, loajální ke své rodině, kterou si hodně oblíbí, může se na ní stát dokonce závislý. Má rád práci ve vodě, ale i veškerý pohyb. Má vlohy pro pastevectví i pro lov a v obou dvou disciplínách ho lze uplatnit. Je citlivý a nemá rád bití.\n\nJe to dobrý hlídač, nejen kvůli svému vysokému hlasu, ale i pro svoji loajalitu, odvahu a potřebu chránit svého majitele a jeho majetek. Není přehnaně agresivní a i když hodně štěká, jen málokdy kouše. Nikdy by vědomě neublížil majiteli.\n\nDěti má rád a má s nimi nekonfliktní vztah, avšak tahání ho za srst ho bude bolet, je tedy dobré nejdříve děti seznámit s tím, jak se ke psu mají chovat.\n\nJe vhodné jej chovat ve smečce s jinými psy. Vychází s nimi dobře, není vůči nim ani příliš dominantní. Protože má ale sklony pronásledovat rychle se pohybující předměty, seznamován s jinými zvířaty musí být již od útlého věku.\n\nSrst vyžaduje každodenní pročesávání a střihání alespoň 2x v roce. Výstavním jedincům dokonce jejich majitelé ručně rozplétají srst od konečků až po kůži. Není vhodné ho často mýt šamponem, protože jeho srst by mohla začít plstnatět a pokud by po vykoupání nebyl dobře rozčesán, srst by se zacuchala do hustých chuchvalců.\n\nVyžaduje neustálou zátěž a pohyb. Pokud se nudí, může začít ničit všechny věci v jeho dosahu, což může přerůst až k záchvatům. Nejoblíbenějším typem pohybu pro něj je plavání nebo chůze. Chůze ho baví, ale není dobré nechávat ho běhat v prachu, který by se mu nabalil na srst.\n\nVýchova španělského vodního psa by měla být naprosto bez násilí, protože tento pes je velmi citlivý a mohla by se u něj vyvinout agresivní reakce na vás. Může je vést i člověk nezkušený, který teprve s kynologií začíná. Výcvik je nutný.\n\n"}
{"id": "1031941", "url": "https://cs.wikipedia.org/wiki?curid=1031941", "title": "Mark Gurman", "text": "Mark Gurman\n\nMark Michajlovič Gurman (hebrejsky מרק גורמן, cyrilicí Марк Михайлович Гурман; * 2. února 1989, Alma-Ata, Kazašská SSR, SSSR) je izraelsko-kazašský fotbalový obránce a reprezentant Kazachstánu, momentálně hráč klubu FK Kajrat Almaty. Syn sovětského fotbalisty Michaila Gurmana.\n\nVe čtrnácti letech uskutečnil sám bez rodičů aliji, cestu do Izraele.\nV A-mužstvu reprezentace Kazachstánu debutoval 10. 8. 2011 v přátelském zápase v Astaně proti Sýrii (remíza 1:1).\n\n"}
{"id": "1031943", "url": "https://cs.wikipedia.org/wiki?curid=1031943", "title": "Dlouhý potok", "text": "Dlouhý potok\n\nNázev Dlouhý potok má více vodních toků:\n\n\n"}
{"id": "1031945", "url": "https://cs.wikipedia.org/wiki?curid=1031945", "title": "Saint Louis", "text": "Saint Louis\n\nSaint Louis, zkráceně St. Louis (svatý Ludvík) může být:\n"}
{"id": "1031949", "url": "https://cs.wikipedia.org/wiki?curid=1031949", "title": "Klaus Küng", "text": "Klaus Küng\n\nMons. Klaus Küng (* 17. září 1940, Bregenz) je rakouský římskokatolický kněz, biskup Sankt Pöltenu a člen Opus Dei.\n\nNarodil se 17. září 1940 v Bregenzi, jako syn městského lékaře Dr. Josefa Künga a své mládí strávil ve Feldkirchu. Na Bundesgymnasium Feldkirch roku 1958 úspěšně odmaturoval mimo jiné s Erwinem Kräutlerem. Na Leopold-Franzens-Universität Innsbruck a Vídeňské univerzitě studoval lékařství a roku 1964 získal doktorát medicíny.\n\nVe Vídni poznal katolickou organizaci Opus Dei. Byl ohromen jejich spiritualitou „Posvěcení každodenního života“ a roku 1961 se stal členem této organizace jako \"numerář\" (celibátní člen). Za rok pracoval jako lékař v sekundárním Kaiserin-Elisabeth-Spital. V letech 1965 až 1969 studoval na Papežské lateránské univerzitě v Římě teologii, kde získal doktorát teologie. Působil také na klinice Landeskrankenhauses Graz. Dne 23. srpna 1970 byl v Madridu vysvěcen na kněze a stal se kaplanem ve Svatém Petru (Vídeň I.). Poté působil jako rakouský regionální vikář Opus Dei ve Vídni.\n\nDne 21. ledna 1989 byl papežem Janem Pavlem II. jmenován diecézním biskupem Feldkirchu. Biskupské svěcení přijal 5. března 1989 z rukou biskupa Bruna Wechnera a spolusvětiteli byli arcibiskup Georg Eder a biskup Reinhold Stecher.\n\nDne 20. července 2004 byl jmenován apoštolským vizitátorem diecéze Sankt Pölten, z důvodu situace diecéze v otázkách kněžského semináře, kde v počítačích některých seminaristů se našly tisíce homosexuálně a pedofilně laděných fotografií, a dalších problémů. Dne 7. října 2004 byl ustanoven novým biskupem Sankt Pöltenu a tedy nástupcem Kurta Krenna. Uveden do úřadu byl 28. listopadu stejného roku.\n\nJe členem Kongregace pro klérus a konzultorem Papežské rady pro rodinu.\n\n"}
{"id": "1031950", "url": "https://cs.wikipedia.org/wiki?curid=1031950", "title": "Volby do Zastupitelstva města Brna 2010", "text": "Volby do Zastupitelstva města Brna 2010\n\nVolby do zastupitelstva města Brna v roce 2010 proběhly v rámci obecních voleb v pátek 15. a v sobotu 16. října. Brno mělo pouze jeden volební obvod, zvoleno bylo celkem 55 zastupitelů. Volilo 132 503 voličů, což představuje volební účast 41,94 % oprávněných voličů. \n\nVítězem voleb se stala poprvé Česká strana sociálně demokratická a poprvé nevyhrála Občanská demokratická strana. Pro TOP 09 to byly první volby a hned překonala hranici 5%. Do zastupitelstva se doslalo celkem šest stran. \n\n"}
{"id": "1031951", "url": "https://cs.wikipedia.org/wiki?curid=1031951", "title": "Volby do Zastupitelstva města Brna 2014", "text": "Volby do Zastupitelstva města Brna 2014\n\nVolby do zastupitelstva města Brna v roce 2014 proběhly v rámci obecních voleb v pátek 10. a v sobotu 11. října. Brno mělo pouze jeden volební obvod, zvoleno bylo celkem 55 zastupitelů. Volilo 119 614 voličů, což představuje volební účast 38,69 % oprávněných voličů. \n\nVítězem voleb se poprvé stalo ANO 2011 a na druhém místě Česká strana sociálně demokratická, která v minulých volbách vyhrála. Na třetím místě se umístilo hnutí Žít Brno, pro které to byly první volby. Celkem se do zastupitelstva (přes 5% hranici) dostalo 8 stran a hnutí.\n\nVe volbách kandidovalo 17 politických subjektů nebo volebních uskupení v tomto vylosovaném pořadí:\n\nZ voleb do zastupitelstva statutárního města vzešli tito zastupitelé a zastupitelky:\n\nDeník \"iDNES.cz\" uváděl po volbách tuto trojici možného koaličního složení, vždy s výsledným součtem 31 mandátů:\n\n\nLídr vítězného hnutí ANO Petr Vokřál již před volbami odmítl možnou spolupráci s dosavadním primátorem za ČSSD Romanem Onderkou a po volbách uváděl jako preferovanou koalici s KDU-ČSL, Žít Brno a Stranou zelených. Matěj Hollan, lídr v pořadí třetího uskupení (Žít Brno) rovněž odmítl možnost koalice s Onderkou i s KSČM. Shodný postoj s ANO vyjádřili i brněnští Zelení.\n\nTýden po volbách, v pátek 17. října 2014 stvrdily hnutí ANO, Žít Brno, KDU-ČSL a Strana zelených dohodu se záměrem podepsat do konce října koaliční smlouvu. Podle dohody se měl stát primátorem Petr Vokřál (ANO), 1. náměstkyní Klára Liptáková (KDU-ČSL) a další tři posty náměstků si měly rozdělit Žít Brno, Zelení a ANO. V radě by dále měli zasednout 3 zástupci ANO, 2 za KDU-ČSL a 1 za Žít Brno. Došlo tak k výměně v řízení města, neboť strany dosavadní magistrátní koalice, ČSSD a ODS se ocitly v opozici, spolu s KSČM a TOP 09.\n\nDne 31. října 2014 pak byla podepsána koaliční smlouva, která upravovala programové priority koalice, obsazení Rady města Brna a dalších orgánů i principy spolupráce koaličních stran. Klára Liptáková jako 1. náměstkyně dostala do gesce majetkový odbor s bytovou problematikou a školstvím, Matěj Hollan kulturu, zdravotnictví a sociální oblast, Martin Ander územní plánování s životním prostředím a Richard Mrázek dopravu a investice. Sám primátor Vokřál by pak měl zodpovědnost za mezinárodní spolupráci a bezpečnost.\n\nMezi hlavními body programu byly uvedeny:\n\nPo vyřešení stížností na neplatnost voleb soudem svolal odstupující primátor Onderka ustavující schůzi zastupitelstva na 25. listopadu 2014. Zde byl hlasy 35 z celkových 55 zastupitelů zvolen novým primátorem Petr Vokřál z ANO. Zvoleni byli také náměstci Klára Liptáková, Richard Mrázek, Matěj Hollan a Martin Ander, v souladu s předchozí koaliční dohodou.\n\nV průběhu volebního období začala KDU-ČSL vyjednávat s ČSSD a koalice se dostala do krize. Poté však Klára Liptáková, která jednání vedla, na všechny své funkce rezignovala, KDU-ČSL se v červnu 2016 do koalice vrátila a navíc se k ní přidala TOP 09. Primátorem zůstal Petr Vokřál, náměstky se stali Petr Hladík (KDU-ČSL), Richard Mrázek (ANO), Matěj Hollan (Žít Brno), Martin Ander (SZ) a Jaroslav Kacer (TOP 09). Celkem tato staronová koalice měla 34 mandátů (nezařazený Tomáš Kratochvíl byl vyloučen z ANO).\n\nStrana Antibursík – Stop ekoteroru! podala ke Krajskému soudu v Brně stížnost na neplatnost voleb s odůvodněním, že dva kandidáti Žít Brno neměli v době registrace kandidátních listin trvalé bydliště v Brně.\n\nDalší stížnosti se týkaly voleb v městských částech, např. kvůli podezření z kupčení s hlasy v části Brno-sever. Zde soud stížnost uznal a místní volby prohlásil za neplatné. Stížnost v Brně-středu, podanou 24. října rovněž z důvodu špatného bydliště dvou kandidátů Žít Brno, soud 7. listopadu vyřešil tím, že oba kandidáty vyřadil a nechal je nahradit dalšími v pořadí dle propočtu Českého statistického úřadu.\n\n"}
{"id": "1031952", "url": "https://cs.wikipedia.org/wiki?curid=1031952", "title": "Okres Tiszakécske", "text": "Okres Tiszakécske\n\nOkres Tiszakécske ( ) je okres v Maďarsku v župě Bács-Kiskun. Jeho správním centrem je město Tiszakécske.\n\nV okrese se nachází celkem 5 měst a obcí.\n\nMěsta\n\nMěstyse\n\nObce\n"}
{"id": "1031953", "url": "https://cs.wikipedia.org/wiki?curid=1031953", "title": "Zušlechťování textilií", "text": "Zušlechťování textilií\n\nZušlechťování textilií\nje souhrnný pojem pro procesy, které slouží ke zlepšení vzhledu a ke zvýšení hodnoty textilie.\n\nNaprostá většina textilií se zušlechťuje průmyslovým způsobem v zušlechťovacích provozech, zvaných také \"úpravny\" textilu, jen nepatrná část se provádí v manufakturách nebo amatérsky.\n Technologie zušlechťování se zakládá na pracovních postupech, kterými se mění fyzikální a chemické vlastnosti textilních materiálů v závislosti na\n- chemických reakcích spolu s použitým strojním zařízením nebo\n\n- výhradně na použitém strojním zařízení\n\nZa základní technologie se obvykle pokládají:\n\n\n K předúpravě patří zejména\n\nOdšlichtování,praní, vyvářka, bělení,mercerování, požehování.\n\nVe zvláštních případech např.: (u vlny) karbonace, valchování, (u hedvábí) odkližování a zatěžování, fixace syntetických vláken, optické zjasňování\n\nTechnologie barvení je závislá zejména na\n\nNěkolik tisíc druhů syntetických textilních barviv je zařazeno na základě chemické struktury a barvířských vlastností do tzv. \"Colour Index\", výběr barviva je jedno ze základních kriterií k určení technologie barvení.\n\nStroje pro\n\n- Diskontinuální barvení: vany, aparáty, džigr, hašple, fulár\n\n- Polokontinuální b.: pad-jig, pad-roll, termosol-džigr aj.\n\n- Kontinuální b.: pad-steam, termosol, hot-oil aj.\n\nPasta z různých druhů barviv, nejčastěji z pigmentů, se aplikuje jako přímý, leptavý nebo rezervový tisk.\n\nSchéma postupu výroby: příprava pasty – tisk – sušení – fixace – praní\n\nTiskařské techniky používané v 21. století:\n\nÚčel: zlepšení užitných vlastností a zvýšení prodejnosti výrobku\nKalandrování, mandlování, lisování, fixace, dekatování, počesávání, postřihování aj.\n\nprováděné na speciálních strojích nebo aparátech\nSíťování, nemačkavá, hydrofobní, oleofobní, tužicí, antistatická, nehořlavá, hygienická, protimolová, neplstivá, matování, kašírování aj.\n\nZpůsoby nanášení úpravnických prostředků:\n\nVytahování z lázně, napouštění, flačování, nánosování, postřik, posyp\nOdhad procentuálních podílů na nákladech na zušlechťování (na začátku 21. století):\n\nCelosvětová roční spotřeba text. barviv obnášela na konci 20. století cca 400 000 tun, váha chemikálií spotřebovaných k zušlechťování se udává se 7,7 % z váhy zpracované textilie, na kterých se podílí\npředúprava 22, barvení a tisk 26 a finální úprava 52 %.\n"}
{"id": "1031955", "url": "https://cs.wikipedia.org/wiki?curid=1031955", "title": "Sergej Chižničenko", "text": "Sergej Chižničenko\n\nSergej Alexandrovič Chižničenko (cyrilicí Сергей Александрович Хижниченко; * 17. července 1991, Usť-Kamenogorsk, Kazašská SSR, SSSR) je kazašský fotbalový útočník a reprezentant, momentálně hráč polského klubu Korona Kielce.\nHrál za mládežnické reprezentace Kazachstánu U19 a U21.\nV A-mužstvu reprezentace Kazachstánu debutoval 10. 6. 2009 v kvalifikačním zápase v Kyjevě proti Ukrajině (prohra 1:2).\n\n"}
{"id": "1031963", "url": "https://cs.wikipedia.org/wiki?curid=1031963", "title": "Arno Schmidt", "text": "Arno Schmidt\n\nArno Otto Schmidt (18. ledna 1914 v Hamburku – 3. června 1979 v Celle) byl německý poválečný spisovatel a překladatel z angličtiny.\n\nProslul zejména hledáním nových výrazových prostředků, častým používáním literárních aluzí a především svérázným jazykovým projevem, který však znesnadňuje převod jeho děl do jiných jazyků. K jeho nejvýznamnějším dílům patří monumentální román \"Zettlův sen\" (Zettel's Traum, název je odvozen od německého slova Zettel = lístek)\n\n\n\n\n„Arno Schmidt je pro mě objev roku.“ – Pavel Dominik\n\n„Schmidtovy texty lze skutečně považovat za ,amalgám básně i pravdy, tajemství díla i jeho autora‘: díky imaginaci se svět jeví skutečnějším“ – Radovan Charvát\n\n„Další z próz svérázného německého prozaika (1914), provokujícího ve svých místy sršivých, záplavou nečekaných asociací překypujících a občas až sžíravých výpadech vůči okolí i sobě samému a dodnes přitahujícího čtenáře zvláštní aurou eruptivní empatie, neústupnosti a... výlučnosti.“ – Karel Hvížďala\n\n\nRecenze\n"}
{"id": "1031965", "url": "https://cs.wikipedia.org/wiki?curid=1031965", "title": "Balatonakarattya", "text": "Balatonakarattya\n\nBalatonakarattya je obec v Maďarsku v župě Veszprém na pobřeží Balatonu. Osamostatnila se v roce 2014 odtržením od města Balatonkenese, což bylo důsledkem referenda ze srpna 2012, ve kterém byla většina obyvatel pro samostatnou obec. V roce 2015 zde žilo 835 obyvatel.\n\nSídlo vzniklo v 19. století jako součást letoviska Balatonkenese na východním pobřeží Balatonu.\n"}
{"id": "1031968", "url": "https://cs.wikipedia.org/wiki?curid=1031968", "title": "Ulan Konysbajev", "text": "Ulan Konysbajev\n\nUlan Abirbekovič Konysbajev (cyrilicí Ұлан Абирбекович Қонысбаев; * 28. května 1989, Usť-Kamenogorsk, Kazašská SSR, SSSR) je kazašský fotbalový záložník a reprezentant, momentálně hráč klubu Šachter Karagandy.\nHrál za mládežnickou reprezentaci Kazachstánu U21.\nV A-mužstvu reprezentace Kazachstánu debutoval 9. 2. 2011 v přátelském zápase v tureckém městě Antalya proti Bělorusku (remíza 1:1).\n\n"}
{"id": "1031976", "url": "https://cs.wikipedia.org/wiki?curid=1031976", "title": "Daniela Krolupperová", "text": "Daniela Krolupperová\n\nDaniela Krolupperová (* 31. října 1969, Praha) je česká spisovatelka dětských knih a překladatelka ze skandinávských jazyků.\nVystudovala nordistiku s finštinou na Filozofické fakultě Univerzity Karlovy v Praze. Poté studovala na lidové vysoké škole v Norsku žurnalistiku a jazyky na univerzitách v Helsinkách a Oslu. Při studiu pracovala jako redaktorka zahraniční redakce v tiskové agentuře ČTA. Od ukončení studia pracuje jako překladatelka a tlumočnice ve svobodném povolání.\n\nDaniela Krolupperová žije v Praze a má tři dcery. Velkou zálibu vždycky nalézala ve sportu. V dětství řadu let závodně plavala, nyní ráda cvičí aerobik, v zimě jezdí na běžkách a v létě téměř neslézá z kola.\n\nAutorka píše knihy nejrůznějších žánrů pro děti všech věkových kategorií. Odmala psala příběhy, hodně četla, vymýšlela komiksy. První autorčiny knihy směřovaly k populárně-naučné literatuře pro děti, ale příběhy na sebe nenechaly dlouho čekat. Spisovatelka za ně získala mnohá ocenění, její knihy se pravidelně umisťují na předních místech celostátní čtenářské ankety SUK – Čteme všichni. Mezi poslední vydané knihy v nakladatelství Albatros patří např. Policejní křeček, Bubáček a Myšošlap, či Zmizelá škola a Kouzelná aktovka.\n\n\n\n\n\n"}
{"id": "1031978", "url": "https://cs.wikipedia.org/wiki?curid=1031978", "title": "Ruediger Dahlke", "text": "Ruediger Dahlke\n\nRuediger Dahlke (* 25. července 1951 Berlín) je německý lékař a ezoterik, který je aktivní v oblasti psychosomatické medicíny.\n\nKromě práce psychoterapeuta se věnuje psaní knih a pořádání seminářů. V roce 2012 založil se svou partnerkou poblíž rakouského Grazu léčebně-vzdělávací centrum \"TamanGa\", kde nyní žije. Je zastáncem veganské stravy. Napsal více než 40 knih, které byly přeloženy do 27 jazyků; mezi zásadní patří \"Nemoc jako řeč duše, Nemoc jako symbol\" či \"Princip stínu\". Český překlad jeho knih vydává od roku 2014 nakladatelství Cpress. Ve svých knihách si všímá souvislostí mezi tělem a duší, psychikou a nemocí.\n\nPodle učení Carla Gustava Junga je stínem naše podvědomí. Je to ta osobnost, jíž bychom nejraději nebyli, ale kterou se nakonec stát musíme, chceme-li být celiství. Svůj stín, tedy svou „temnou stránku“, prociťujeme velmi ambivalentně: je nám protivná, ale zároveň nás fascinuje. Práce se stínem slouží k tomu, abychom se stali vědomými, a je tedy v pravém slova smyslu prací se světlem. Stín je vlastně naším pokladem, obohacuje nás tak jako máloco jiného. Vycházeje ze zákona osudu a pravidel hry života, odpovídá nejdůležitějšímu zákonu: zákonu polarity. Můžeme jej projektovat na druhé – anebo můžeme s jeho pomocí a spolu s ním osobnostně růst. Ruediger Dahlke nám ukazuje, jak svůj stín vypátrat a jak se s ním konfrontovat, abychom ho nakonec mohli přijmout, integrovat do své osobnosti, a možná dokonce i začít milovat. Ten, kdo se pustí do práce na svém stínu, jak je představena v knize, se stane otevřenějším, laskavějším a tolerantnějším – vůči sobě i vůči jiným.\n\nAutor v této knize předává návody, jak si sami pomoci, jak se vyrovnat s vlastními nevyřešenými problémy a úkoly, které musíte zvládnout, abyste současně zvládli svou chorobu. Pokud chceme nemoc pochopit jako smysluplnou reakci našeho těla, kterou lidská duše reaguje na neřešené konflikty a převádí je do vědomí, musíme pochopit symbolické významy příznaků nemoci. Přijmout je jako poselství. V této příručce lze nalézt přes 400 klinických obrazů nemocí, potíží a zdravotních problémů, a více než 1000 jejich příznaků.\n\nAutor zde vkládá čtenáři do rukou prostředek k porozumění řeči vlastního těla, k výkladu vlastních symptomů i k navázání vztahu s duševními příčinami nemoci. Tato kniha obsahuje velké množství chorobopisů. Ruediger Dahlke přispívá k novému chápání nemoci jako psychosomatického procesu. Nemoc se naučíte vnímat jako příležitost, jak uvést tělo a duši opět do harmonie a jak je v harmonickém vztahu také udržet. Symptomy pojmete jako smysluplný odkaz a jako učební látku, a nebudete mít důvod snažit se příznaky chorob sprovodit ze světa. \n\nV roce 2013 získal anticenu \"Das Goldene Brett\" (Zlaté prkno) německé skeptické organizace GWUP (Gesellschaft zur wissenschaftlichen Untersuchung von Parawissenschaften).\n\nV roce 2017 publikoval Český klub skeptiků Sisyfos článek o psychosomatické medicíně, ve kterém Dahlkeho přístup odmítá jako \"naprosto šílený\".\n\n"}
{"id": "1031988", "url": "https://cs.wikipedia.org/wiki?curid=1031988", "title": "Okres Kunhegyes", "text": "Okres Kunhegyes\n\nOkres Kunhegyes ( ) je maďarský okres v župě Jász-Nagykun-Szolnok. Jeho správním centrem je město Kunhegyes.\n\n"}
{"id": "1031998", "url": "https://cs.wikipedia.org/wiki?curid=1031998", "title": "Webová prezentace", "text": "Webová prezentace\n\nWebová prezentace je speciální případ webové stránky. Je tvořena zejména prostřednictvím značkovacího jazyka Html, kaskádových stylů Css a JavaScriptu, který ji obohacuje o efekty a interakci s uživatelem. Slouží jako alternativa k běžným prezentacím vytvářeným pomocí programů Microsoft PowerPoint, OpenOffice.org Impress, Adobe After Effects aj. Oproti nim však nevyžaduje instalaci žádných nástrojů, může být vytvořena v obyčejném textovém editoru.\n\nPrezentace se spouští v Internetovém prohlížeči. Díky tomu jsou dostupné také mobilních zařízeních.\n\nPodporovány jsou všechny prvky, které je možné vložit do internetových stránek. Pro prezentace se hodí zejména:\n\n\nDostupné efekty se liší v závislosti na použitém frameworku a použitém prohlížeči. Některé prohlížeče nemusí podporovat všechny efekty nebo se mohou částečně odlišovat. Nejmenší podpora je zajištěna pro 3D efekty, které vyžadují podporu ze strany prohlížeče, není možné je emulovat.\n\nDoporučený postup pro tvorbu webové prezentace:\n\n\nTvorba webové prezentace se může zdát složitější oproti klasickým prezentacím, avšak první tři kroky jsou nutné pouze pro vytvoření první prezentace, není nutné je opakovat.\n\n\nKvůli tomu, že je tvorba prezentace plně v rukou vývojáře, předpokládá se alespoň základní orientace ve webových technologiích (Html, Css, JavaScript…).\n\nVětšina frameworků nedokáže zobrazit verzi prezentace pro tisk nebo vygenerovat Pdf.\n\n"}
{"id": "1032000", "url": "https://cs.wikipedia.org/wiki?curid=1032000", "title": "Téma (hudba)", "text": "Téma (hudba)\n\nHudební téma je několikataktová výrazná melodicky či rytmicky výrazná a obsahově závažná hudební myšlenka, poněkud podobná motivu, je však zpravidla delší. Lze říci, že téma je složené z několika motivů.. \n\nTéma obvykle tvoří základ či jádro hudební skladby. Rozlišují se témata po stránce obsahové a stavebné. Zatímco například v sonátě bývá téma rozvedené do delšího útvaru, u fugy to může být jen hudební myšlenka krátká a stručná jako motiv.\n"}
{"id": "1032005", "url": "https://cs.wikipedia.org/wiki?curid=1032005", "title": "Pych", "text": "Pych\n\nPych býval přestupkem spočívajícím v poškozování, vytěžování nebo jiném neoprávněném jednání proti cizímu zemědělskému či lesnímu majetku. Podle svého předmětu se proto také rozlišoval pych lesní a pych polní, příp. vodní. Kromě náhrady způsobené škody mohl být škůdce navíc potrestán peněžní pokutou, hrozilo mu ale také až několikadenní vězení v případě její nedobytnosti. Pych řešily jen obecní nebo okresní orgány, protože závažnější jednání, např. krádež, už bylo postižitelné soudně podle trestního zákona. \n\n\"Lesní pych\" (lesní škodu) definoval § 60 lesního zákona č. 250/1852 ř. z. taxativně vyjmenovaným jednáním bez svolení majitele lesa, šlo např. o nedovolený sběr klestí, loupání kůry, osekávání větví, kopání kořenů, sbírání mízy, hub, lesních bylin a plodin (borůvky, jahody) nebo vhánění dobytka do lesa. \"Polní pych\" upravovaly jednotlivé zemské zákony, v českých zemích to byly zákony o ochraně polního majetku č. 76/1875 čes. z. z., 12/1875 mor. z. z. a 21/1875 slez. z. z., které jednotně stanovily, že je zakázáno vnikat na uzavřené cizí pozemky nebo odstraňovat cizí ploty, dále na cizích pozemcích prošlapávat cesty, séct trávu, sbírat listí nebo spadané ovoce, vytvářet skládky, používat cizí hospodářské nástroje apod. Na právní úpravu polního pychu pak přímo odkazovaly vodní zákony (č. 71/1970 čes. z. z., 65/1870 mor. z. z. a 51/1870 slez. z. z.), podle nichž bylo \"vodním pychem\" jakékoli poškození nebo porušení vodních staveb, nešlo-li už podobně jako u ostatních druhů pychu o trestný čin.\n\nPolní a lesní pych znal ještě trestní zákon správní č. 88/1950 Sb., který v Československu platil do roku 1961. Podle jeho ustanovení § 55 byl trestán ten, kdo sám nebo prostřednictvím svých domácích zvířat neoprávněně poškodil nebo zničil zemědělské či lesní užitkové rostliny, případně je odcizil.\n\n"}
{"id": "1032012", "url": "https://cs.wikipedia.org/wiki?curid=1032012", "title": "Okres Jászapáti", "text": "Okres Jászapáti\n\nOkres Jászapáti ( ) je maďarský okres v župě Jász-Nagykun-Szolnok. Jeho správním centrem je město Jászapáti.\n\nV okrese se nachází celkem 9 obcí.\n"}
{"id": "1032015", "url": "https://cs.wikipedia.org/wiki?curid=1032015", "title": "Kay Panabaker", "text": "Kay Panabaker\n\nStephanie Kay Panabaker (* 2. května 1990 Orange, Texas, USA) je americká herečka a zooložka. Má starší sestru Danielle, která je také herečka.\n\nKay Panabakerová se narodil v Orange Country v Texasu. Je dcerou Donny a Harolda Panabaker. Následovala svojí sestru Danielle a začala se věnovat herectví. Navštěvovala Crone Middle School. Ve 13 letech odmaturovala na střední škole. Obdržela dvě studijní stipendia od Glendale Community College, kterou navštěvovala a kde studovala herectví. Byla přijata na Kalifornskou univerzitu v Los Angeles, kde získala titul z historie před 18. narozeninami.\n\nKay se objevila v několika televizních dramatech a telenovelách. Objevila se jako Alice Brand v Sedmém nebi; Melissa Rue v Pohotovosti; Sara v Port Charles; Carrie Bauer v The Brothers Garcia; Elisha v Medium; Lindsay Willow v Kriminálce Las Vegas.\n\nSvůj hlas propůjčila pro Disney/Pixar film Příšerky s.r.o.. Nejvíce se proslavila rolí Nikky Westerly v seriálu stanice The WB Kalifornské léto, který běžel v sezoně 2004–2005. Objevila se jako George ve filmy (2007), po boku Emmy Roberts a Amy Bruckner.\n\nHostující roli získala v seriálu Phil of the Futre. Jako Emily Watson se objevila ve seriálu Life is Ruff. V roce 2006 získala roli Jamie ve filmu Disney Channel Čti a plač, ve kterém si také zahrála její sestra. V tom samém roce se objevila na úplně první hrách Disney Channel, kde soutěžila po boku Zaca Efrona, Anneliese van der Pol, Moises Aria, Dylana Sprouse a Shin Koyamady. V září 2007 měl premiéru film stanice Lifetime Právo být otcem. Objevila se v remaku filmu Fame – cesta za slávou, který měl premiéru 25. září 2009.\n\nMezi lety 2010–2011 se objevovala v seriálu \"No Ordinary Family\", který byl po první sérii zrušen. V roce 2011 si zahrála hlavní roli ve filmu ABC \"Cyberbully\".\n"}
{"id": "1032023", "url": "https://cs.wikipedia.org/wiki?curid=1032023", "title": "Eduard Hájek", "text": "Eduard Hájek\n\nEduard Hájek (18. února 1928, Košice – 1. ledna 2016, Praha) byl slovenský akademický malíř, ilustrátor, grafik, typograf a sochař.\n\nEduard Hájek studoval v letech 1950–1953 na Vysoké škole uměleckoprůmyslové v Praze a pak v letech 1953-1955 malbu a grafiku na na Akademii výtvarných umění v Praze u profesora Antonína Pelce.\n\nZačínal jako autor filmových plakátů a ilustrací dětských knih. Po roce 1969 se věnoval především sochařství a během deseti let vytvořil řadu monumentálních prací ve spolupráci s architekty. V oblasti malby je jeho tematikou fantazijní a snově meditativní svět a jihočeská krajina. Společně se Zdeňkem Kolářským je spoluautorem tříkorunové československé mince z roku 1965.\n\n"}
{"id": "1032027", "url": "https://cs.wikipedia.org/wiki?curid=1032027", "title": "Pnětluky (rozcestník)", "text": "Pnětluky (rozcestník)\n\nPnětluky je název více míst:\n\n"}
{"id": "1032035", "url": "https://cs.wikipedia.org/wiki?curid=1032035", "title": "Homole (Východolabská tabule)", "text": "Homole (Východolabská tabule)\n\nHomole (279 m n. m.) je vrch v okrese Kolín Středočeského kraje. Leží asi 1,8 km východně od obce Býchory na jejím katastrálním území. Je to nejvyšší bod Krakovanské tabule.\nGeomorfologicky vrch náleží do celku Východolabská tabule, podcelku Chlumecká tabule, okrsku Krakovanská tabule a podokrsku Bělušická plošina.\n"}
{"id": "1032038", "url": "https://cs.wikipedia.org/wiki?curid=1032038", "title": "Christian Werner (biskup)", "text": "Christian Werner (biskup)\n\nMons. Christian Werner (* 27. prosince 1943, Gogolin) je rakouský římskokatolický kněz, biskup a emeritní Rakouský vojenský ordinář.\n\nNarodil se 27. prosince 1943 v Gogolině. Poté, co odmaturoval, byl poštovním pracovníkem. Vystudoval Tereziánskou vojenskou akademii a byl důstojníkem z povolání Rakouské armády. Rozhodl se stát knězem. Na kněze byl vysvěcen 29. června 1977.\n\nV letech 1977 až 1980 sloužil jako vojenský kaplan v Sankt Pöltenu.\n\nDne 9. ledna 1992 byl papežem Janem Pavlem II. jmenován vojenským ordinářem koadjutorem a titulárním biskupem z Aeci. Biskupské svěcení přijal 2. února 1992 v katedrále Svatého Jiří ve Vídeňském Novém Městě, z rukou biskupa Alfreda Kosteleckyho a spolusvětiteli byli biskup Franz Žak a biskup Kurt Krenn.\n\nDne 22. února 1994 zemřel biskup Alfred Kostelecky, a tak nastoupil na jeho místo vojenského ordináře. Dne 11. října 1997 mu papež udělil titulární biskupství Vídeňské Nové Město.\n\nJe členem Řádu německých rytířů a Ö.K.a.V. Theresiana, ÖCV a od roku 1993 katolického bratrství K.ö.St.V. Kreuzenstein Wien.\n\nV říjnu 2013 bylo oznámeno, že podal ze zdravotních důvodů papeži Františkovi svou rezignaci.\n\nDne 16. dubna 2015 přijal papež František jeho rezignaci na post ordináře.\n\n"}
{"id": "1032042", "url": "https://cs.wikipedia.org/wiki?curid=1032042", "title": "Milan Lechan", "text": "Milan Lechan\n\nMilan Lechan (* 16. března 1943, Michalovce) je slovenský básník a humorista, autor literatury pro děti a mládež.\n\nVzdělání získal v Humenném, kde roku 1960 maturoval, později pokračoval ve studiu na \"Filozofickej fakulte Univerzity P. J. Šafárika\" v Prešově, kde studoval obor slovenčina – ruština. V letech 1967 – 1995 pracoval jako tiskový redaktor ve vydavatelství \"Osveta\" v Martině, od roku 1996 pracuje v \"Knižnom centre\" v Žilině.\n\nV literární tvorbě se soustřeďuje na psaní poezie a krátkých humoristicko-satirických forem, aforizmů, sentencí a epigramů. Knižně debutoval roku 1970 sbírkou více jak dvouset aforizmů \"Je to láska\". Následující knižní publikace \"Smiem prosiť?\" (1978, 1984) je sbírkou krátkých satirických próz, veršovaných humoristických textů, aforizmů a sentencí. V básnické sbírce \"Žena, ulica, dlaň, kosť\" (1982) si zachoval všechny atributy svébytného vidění světa a poetiky, stejně jako v knize krátkých humoristických básniček a rýmovaček, žákovských výroků, vtipů a aforizmů ze školního prostředí \"Učebnica na prestávku\" (1988). Kombinací všech krátkých humoristicko-satirických útvarů včetně poezie je též sbírka \"Pelé-melé-lechan\" (1991). Jako recesista a parodik četných negativních jevů naší společnosti se projevil ve sbírce \"Milan Lechan a iné básne\" (1994), bohatě naplněné invenčním pohráváním si se slovem. V roce 1998 vydal básnickou sbírku \"Laškovanie s (h)láskou\", která je vycizelovanou poetickou analýzou života a především lásky skrze humoristicko-satirickou optiku. Soustavně spolupracuje s humoristicko-satirickými časopisy a humoristickými rubrikami jiných časopisů a denníků, stejně jako se všemi studii Slovenského rozhlasu, pro která krom pravidelné spolupráce napsal vícero šířeji koncipovaných humoristických relací.\n\n\n"}
{"id": "1032043", "url": "https://cs.wikipedia.org/wiki?curid=1032043", "title": "Bengálský hladomor 1770", "text": "Bengálský hladomor 1770\n\nHladomor v Bengálsku v roce 1770 patřil k největším katastrofám ve světových dějinách, počet obětí se odhaduje na deset milionů. Zavinilo ho extrémní sucho na dolním toku Gangy v roce 1769, které vedlo k neúrodě rýže v dnešním Západním Bengálsku, Biháru a Bangladéši. Během následujících tří let zahynula na podvýživu asi třetina obyvatel Bengálska, některé oblasti se zcela vylidnily a na dlouhá léta zpustly. Značný díl viny nesla Britská Východoindická společnost, která uvalila na zemědělce vysoké daně, zakazovala vytváření zásob a podporovala pěstování exportních plodin jako opium a indigo místo potravin.\n\nBengálský název této tragédie zní \"Chhiattōrer monnōntór\" (৭৬-এর মন্বন্তর), tzn. „Hladomor v šestasedmdesátém“, protože rok 1770 gregoriánského kalendáře byl podle tradičního bengálského kalendáře rokem 1176.\n\n"}
{"id": "1032044", "url": "https://cs.wikipedia.org/wiki?curid=1032044", "title": "Alois Schwarz", "text": "Alois Schwarz\n\nMons. Alois Schwarz (* 14. června 1952, Hollenthon) je rakouský římskokatolický kněz a biskup Gurku.\n\nNarodil se 14. června 1952 v Hollenthonu, jako syn zemědělce Aloise Schwarze a Ernestine, rozené Sanz. Navštěvoval humanistické gymnázium Vídeňské arcidiecéze v Sachsenbrunnu. Roku 1970 odmaturoval a vstoupil do Vídeňského kněžského semináře. Na Vídeňské univerzitě studoval teologii. Na kněze byl vysvěcen 29. června 1976 kardinálem Franzem Königem a roku 1981 získal doktorát z teologie. Náslědně byl farářem v Krumbachu. Dne 1. září 1987 byl jmenován ředitelem pastoračního úřadu Vídeňské arcidiecéze. Dne 5. prosince 1988 mu papež Jan Pavel II. udělil titul Kaplana Jeho Svatosti.\n\nDne 26. prosince 1996 jej papež jmenoval pomocným biskupem Vídeňské arcidiecéze a titulárním biskupem z Mathary v Numidii. Biskupské svěcení přijal 22. února 1997 z rukou arcibiskupa Christopha Schönborna a spolusvětiteli byli biskup Johann Weber a biskup Helmut Krätzl.\n\nTuto funkci vykonával do 22. května 2001 kdy byl ustanoven diecézním biskupem Gurku.\n\nV září 2009 se stal čestným členem studenstkého institutu Babenberg zu Klagenfurt im MKV.\n\nRoku 2013 byl přijat do Řádu božího hrobu a 21. září stejného roku ho kardinál Edwin Frederick O’Brien uvedl do řádu.\n\n"}
{"id": "1032045", "url": "https://cs.wikipedia.org/wiki?curid=1032045", "title": "Miško Eveno", "text": "Miško Eveno\n\nMiško Eveno, vlastním jménem Lucien Jules Maurice Eveno, užívající také jméno Moarch – bretonskou variantu jména Maurice, (7. listopadu 1934 Vannes, Bretaň – 15. června 2014) byl malíř francouzského původu, působící významnou část svého života na Slovácku.\n\nMiško Eveno byl původní profesí elektrikář, v průběhu života pracoval v různých dělnických povoláních. S výjimkou kursů malování na keramiku, jímž se po nějakou dobu i živil, nenavštěvoval Eveno žádnou uměleckou školu; jako malíř a grafik byl samoukem. Svou první výstavu měl v roce 1958.\n\nDo tehdejšího Československa poprvé zavítal v roce 1985 s delegací výtvarníků z města Rennes; následně připravil několik výstav ve spolupráci se Zdeňkem Fuchsou. V roce 1992 se přestěhoval na Slovácko, kde působil až do své smrti a kde přijal přízvisko Miško. Během svého působení vytvářel především díla s folklorní tematikou, často však místo zachycování existujících motivů vytvářel nové kroje či symboly. Mimo jiné se zabýval malováním žuder, k jeho významným pracím patřila výzdoba Slovácké búdy v Uherském Hradišti po povodních roku 1997. \n\n"}
{"id": "1032046", "url": "https://cs.wikipedia.org/wiki?curid=1032046", "title": "Argentinské moře", "text": "Argentinské moře\n\nArgentinské moře ( \"Argentine Sea\", španělsky \"Mar Argentino\") se nachází na jihozápadě Atlantského oceánu u východního pobřeží Argentiny, rozprostírá se přibližně od hlavního města Uruguaye Montevidea po Ohňovou zemí na jižním cípu kontinentu.\n\nMoře má přibližnou rozlohu 1 000 000 km² a je jedním z největších na světě. Průměrná hloubka je 1205 m a nejhlubší místo sahá 2224 m pod hladinu, střední slanost vody je 35 ‰. Jeho severní hranice vede po 40. a jižní po 60. jižní rovnoběžce, východní hranice je stanovena po 50. západním poledníku a ze západu je moře ohraničeno pobřežím Jižní Ameriky.\n\nArgentinské pobřeží měří témě 5000 km a je asi osminásobně delší než uruguayské. Na jihozápadě se v moři nachází poměrně malé (zabírající asi jen 12 000 km²) souostroví Falklandy, zámořské území Velké Británie. Do argentinské pevniny je zaříznuto několik zátok, největší z nich je Bahía de Samborombón (do které ústí řeka Río de la Plata) a pak následují Bahía Blanca (pravděpodobně ústí zaniklé řeky), Golfo San Matías a Golfo San Jorge. Do moře vystupuje nevelký poloostrov Valdés.\n\nMořské dno se terasovitě snižuje od pobřeží východním směrem. Kontinentální šelf, který je pokračováním And a patagonské plošiny, sahá až do vzdálenosti 200 námořních mil. Výlučná ekonomická zóna Argentiny je omezena výlučnou ekonomickou zónou Falkland, ta ze západní strany začíná v polovině vzdálenosti od argentinského břehu a v jiných směrech činí obvyklých 200 námořních mil.\n\nDo Argentinského moře přitékají dva významné protisměrné mořské proudy. Od rovníku je to teplý Brazilský proud a ze Západního příhonu odbočující studený na živiny bohatý Falklandský proud. Spolu se bouřlivě mísí, jsou nestejně teplé i nestejně slané, ze spodních mořských vrstev vynášejí k povrchu nerostné živiny podporující růst biomasy a do spodních vod zanášejí vodu obohacenou o atmosférický kyslík. Tento proces je ve spojení se silnými větry a vlnobitím hlavní příčinou ztroskotání mnoha lodí, hlavně v jižních oblastech moře.\n\nMoře se rozkládá od pásu subtropického až po subantarktický, jsou v něm rozmanité teplotní podmínky. Je bohaté na lovné ryby jako jsou ledovka patagonská, štikozubec obecný, sardel obecná a další. Také se v něm ve velkém loví hlavonožci i různí korýši a mlži. Komerční námořní rybolov v Argentinském moři je, nejen pro přilehlé země Argentinu, Uruguay a Falklandy, důležitým průmyslovým odvětvím.\n\nMimo běžně lovené ryby, jejichž počty se v poslední době rapidně snižují, žijí v moři i chránění živočichové, např. téměř třetina světové populace vzácných velryb jižních. Dále jsou mnohé pláže v jižních pobřežních oblastech vhodnými místy pro rozmnožování rypoušů sloních, lachtanů i pro milionovou kolonií tučňáků magellanských. Skalnatá pobřeží jsou zase domovem velkého počtu kormoránů, albatrosů, rybáků a dalších mořských ptáků, kteří v úživné mořské vodě nacházejí dostatek potravy.\n\nPro udržení tohoto ekosystému při životě jsou u argentinského pobřeží zřízené chráněné zóny (např. Burdwood Bank o rozloze 700 čtverečních námořních mil) se zákazem vstupu i lovu, stejně jako chráněné rezervace na pevnině, např. na poloostrově Valdes (4000 km²).\n\nArgentinské moře je místem jedné z posledních námořních bitev, které mezi sebou v roce 1982 svedly Argentina a Velká Británie při válce o Falklandy. Argentina považuje území Falklandských ostrovů ( Guerra de las Malvinas), stejně jako Jižní Georgii a Jižní Sandwichovy ostrovy za součást svého území, naopak Velká Británie za svá zámořské území. Argentina má pro své tvrzení oporu v tom, že tyto ostrovy jsou pravděpodobně pozůstatkem potopené pevniny, která byla pokračováním andského horského systému.\n\n"}
{"id": "1032047", "url": "https://cs.wikipedia.org/wiki?curid=1032047", "title": "Gafuržan Sujumbajev", "text": "Gafuržan Sujumbajev\n\nGafuržan Sujumbajev (kazašsky Ғафуржан Сабыржанұлы Сүйімбаев; rusky Гафуржан Сабиржонович Суюмбаев; transkripcí Gafuržan Sabiržonovič Sujumbajev; * 19. srpna 1990, Kazašská SSR, SSSR) je kazašský fotbalový obránce a reprezentant, od roku 2016 hráč klubu FK Kajrat Almaty.\nV reprezentačním A-mužstvu Kazachstánu debutoval 7. 6. 2014 v přátelském zápase v Budapešti proti domácímu Maďarsku (prohra 0:3).\n\n"}
{"id": "1032048", "url": "https://cs.wikipedia.org/wiki?curid=1032048", "title": "Římskokatolická farnost Topolany", "text": "Římskokatolická farnost Topolany\n\nŘímskokatolická farnost Topolany je územní společenství římských katolíků s farním kostelem svatého Mikulášev děkanátu Vyškov.\nFarní kostel byl postaven roku 1761. Farnost zde existovala už dříve, po třicetileté válce byla topolanská farnost administrativně vedena z Vyškova a to až do roku 1859, kdy byla opět zřízena samostatná topolanská farnost.\n\nAdministrátorem excurrendo byl od července 2010 ThLic. ICLic. František Cinciala. Toho s platností od července 2015 vystřídal R. D. Mgr. Michal Pořízek.\n\nFarnost se pravidelně zapojuje do akce Tříkrálová sbírka. V roce 2018 se při ní vybralo 6 200 korun.\n\n"}
{"id": "1032049", "url": "https://cs.wikipedia.org/wiki?curid=1032049", "title": "Rudolf Vraniak", "text": "Rudolf Vraniak\n\nRudolf Vraniak (* prosince 1931) je bývalý československý basketbalista, mistr Československa 1961 a trenér.\n\nV československé basketbalové lize hrál za kluby VSS Košice a Iskra Svit, s nímž získal titul mistra Československa (1961), titul vicemistra (1962 ), dvě třetí místa (1963, 1965) a tři čtvrtá místa. Celkem odehrál 15 ligových sezón (1955-1971) a od zavedení ligových statistik (1962-1963) zaznamenal 2421 bodů. \n\nS týmem Iskra Svit hrál v Poháru evropských mistrů 1961-1962 - ve čtvrtfinále byli vyřazeni týmem CSKA Moskva a v Poháru vítězů pohárů 1970, v osmifinále byli vyřazeni belgickém týmem BC Standard Lutych.\n\nV letech 1980 až 1988 byl 6 sezón trenérem ligového družstva Chemosvit Svit, s nímž získal titul vicemistra Československa 1985 a čtvrté místo v roce 1987. S týmem Chemosvit Svit startoval v Poháru vítězů pohárů 1986, v 1. kole vyřadili turecký Fenerbahce SK Istanbul, v osmifinále byli vyřazeni francouzským Stade Francais BC Paříž.\n\n\n\n\n\n"}
{"id": "1032050", "url": "https://cs.wikipedia.org/wiki?curid=1032050", "title": "Užupis", "text": "Užupis\n\nUžupis (polsky \"Zarzecze,\" rusky \"Заречье\", v jidiš זרצ'ה \"Zarče\") je čtvrť v litevském hlavním městě Vilniusu. Její název je odvozen od toho, že leží na východním břehu řeky Vilnia, to jest \"za řekou\" [od centra města]. Užupis má pro svůj bohatý umělecký život přezdívku „litevský Montmartre“.\n\nUžupis má rozlohu 0,6 km² a žije v něm asi 7 000 lidí. Původně zde bylo židovské ghetto, po vyhlazení židovské populace za druhé světové války oblast zchátrala, levné nájmy sem lákaly hlavně bohémské typy. Filmař Romas Lileikis vyhlásil 1. dubna 1998 recesistický mikronárod \"Republika Užupis\", vytvořil také jeho ústavu, která deklaruje: „Každý má právo být šťastný“ i „Každý má právo být nešťastný“.\n\nVe čtvrti se nachází významné památky \"bernardinský hřbitov\" a \"kostel svatého Bartoloměje\", je součástí historického centra Vilniusu, které je zapsáno na seznam Světového dědictví. V roce 2002 byla vztyčena socha anděla (autor Romas Vilčiauskas), která má dohlížet na zdejší svobodomyslný způsob života.\n\nV Užupisu bydleli Mikalojus Konstantinas Čiurlionis a Konstanty Ildefons Gałczyński, místním patriotem je také bývalý vilniuský starosta Artūras Zuokas.\n\n"}
{"id": "1032051", "url": "https://cs.wikipedia.org/wiki?curid=1032051", "title": "Hotel pro psy", "text": "Hotel pro psy\n\nHotel pro psy je americká rodinná komedie z roku 2009 režiséra Thora Freudenthala. Film je založen na základě stejnojmenné novely z roku 1971 od Lois Duncanové.\n\nFilm sleduje dva sirotky Andi (Emma Roberts) a Bruce (Jake T. Austin), kteří schovají svého psa v opuštěném hotelu, poté co se jejich noví opatrovníci vyjádří, že psi k nim domů nepatří. Postupně zachraňují další psy od pracovníků útulku a policistů.\n\n\n"}
{"id": "1032052", "url": "https://cs.wikipedia.org/wiki?curid=1032052", "title": "Jaroslav Kovář (1944)", "text": "Jaroslav Kovář (1944)\n\nJaroslav Kovář (* 12. srpna 1944) je bývalý československý basketbalista, účastník Mistrovství světa 1970.\n\nS basketbalem začal ve Strakonicích. V československé basketbalové lize byl hráčem družstva Slavia VŠ Praha (1962-1971), s nímž byl čtyřikrát mistrem Československa (1965, 1966, 1970,1971) a třikrát vicemistrem (1963, 1964, 1967). V ligové soutěži zaznamenal 2614 bodů.\n\nS týmem Slavia VŠ Praha startoval ve čtyřech ročnících Poháru evropských mistrů, v roce 1966 skončili na 2. místě, v roce 1967 na 3. místě, v letech 1970 a 1971 prohráli až v semifinále s CSKA Moskva. V soutěži FIBA - Evropský pohár vítězů pohárů odehrál dva ročníky. v roce 1968 hráli ve finále a v roce 1969 tento pohár tým vyhrál po výhře ve Vídni nad Dynamo Tbilisi (Gruzie) 80:74. V roce 1970 ve světovém poháru (International Cup 1970) tým skončil na 4. místě.\n\nZa československou basketbalovou reprezentací hrál na Mistrovství světa 1970 v Lublani (6. místo). Celkem odehrál za reprezentační družstvo Československa 34 utkání.\n\n\n\n\n\n"}
{"id": "1032053", "url": "https://cs.wikipedia.org/wiki?curid=1032053", "title": "Jaroslav Kovář (1965)", "text": "Jaroslav Kovář (1965)\n\nJaroslav Kovář (* 26. září 1965 Litomyšl), je bývalý československý basketbalista, účastník mistrovství Evropy juniorů 1984, vicemistr Československa 1986, mistr České republiky 1999 a 5× vicemistr České republiky.\n\nV basketbalové lize v letech 1984 až 2005 hrál celkem 21 sezón, z toho v československé basketbalové lize 9 sezón. Hrál za družstva NHKG Ostrava a BK Nový Jičín. S NHKG Ostrava získal titul vicemistra Československa (1986) a jedno třetí místo (1987), s BK Nový Jičín získal titul mistra České republiky (1999), pět titulů vicemistra (1994, 1998, 2002, 2004, 2005) a tři třetí místa (1997, 2001, 2003), čtyřnásobný držitel Českého poháru (1995, 1996, 2000, 2002). V historické střelecké tabulce basketbalové ligy Československa (od sezóny 1962/63 do 1992/93) je na 66. místě s počtem 4231 bodů.\n\nHrál ve 12 ročnících (66 zápasů) evropských klubových pohárů v basketbale, z toho 4 ročníky (26 zápasů) s NHKG Ostrava a 8 ročníků (40 zápasů) s BK Nový Jičín. V 5 ročnících (34 zápasů) Poháru vítězů pohárů největším úspěchem byla účast ve čtvrtfinálové skupině v sezóně 1986-87. V 6 ročnících (22 zápasů) FIBA Poháru Korač největším úspěchem byla účast ve čtvrtfinálové skupině v sezóně a 2001-02 s BK Nový Jičín.\n\nZa reprezentační družstvo Československa v letech 1985-1991 odehrál 110 utkání.\n\n\n\n\n\n\n\n\n"}
{"id": "1032054", "url": "https://cs.wikipedia.org/wiki?curid=1032054", "title": "Richard Vereš", "text": "Richard Vereš\n\nRichard Vereš (* 3. října 1995, Ostrava) je český politik, zastupitel městského obvodu Slezská Ostrava a od listopadu 2018 starosta městského obvodu Slezská Ostrava. Bývalý předseda ostravské organizace politického hnutí ANO. Po komunálních volbách 2014 byl nejmladším obecním zastupitelem v Moravskoslezském kraji a nejmladším voleným představitelem hnutí ANO. Dnes patří mezi nejmladší starosty v České republice.\n\nAbsolvoval Matiční gymnázium v Ostravě, nyní studuje na Právnické fakultě Univerzity Karlovy v Praze a na Ekonomické fakultě Vysoké školy báňské - Technické univerzity Ostrava. Je zaměstnán na pozici právního asistenta v advokátní kanceláři. V minulosti se angažoval v neziskových organizacích se zaměřením na participaci mládeže (aktivní zapojení mladých lidí do politiky a veřejného života). Je také členem pracovní skupiny Ministerstva školství, mládeže a tělovýchovy pro participaci mládeže.\n\nV roce 2013 vstoupil do politického hnutí ANO 2011. Nejprve byl zvolen předsedou místní organizace ve Slezské Ostravě, následně místopředsedou ostravské oblastní organizace. V červnu 2014 pak úspěšně kandidoval na předsedu ostravské organizace hnutí ANO 2011\nHnutí ANO dosáhlo v komunálních volbách 2014 v Ostravě na 21,36 % hlasů a získalo 15 mandátů v zastupitelstvu Statutárního města Ostravy. Dosud vládnoucí ČSSD za sebou nechalo s pětiprocentním rozdílem. Richard Vereš byl zvolen zastupitelem městského obvodu Slezská Ostrava, a to ze třetího místa. Na oblastním sněmu dne 17. ledna 2015 rezignoval na post předsedy ostravské organizace hnutí.\n\nV zastupitelstvu Městského obvodu Slezská Ostrava byl v letech 2014 - 2018 místopředsedou Kontrolního výboru. Dále byl členem Komise pro školství, kulturu a sport Rady Městského obvodu Slezská Ostrava a místopředsedou Komise pro rodinnou politiku Rady Statutárního města Ostravy. V lednu 2015 byl Zastupitelstvem Statutárního města Ostravy jmenován do dozorčí rady Ostravského informačního servisu, a.s.\n\nV komunálních volbách 2018 byl zvolen zastupitelem městského obvodu Slezská Ostrava a zastupitelem statutárního města Ostravy. Na ustavujícím zasedání zastupitelstva Slezské Ostravy v listopadu 2018 jej zastupitelé zvolili starostou městského obvodu. Jako zastupitel statutárního města Ostravy je členem Statutového výboru Zastupitelstva města Ostravy, Komise právní Rady města Ostravy a Komise investiční, architektury a rozvoje města Rady města Ostravy.\n\nPři svém nástupu do funkce předsedy ostravské organizace hnutí ANO sklidil kritiku kvůli svému nízkému věku. Velmi se proti němu ohradil bývalý ministr životního prostředí Pavel Drobil z ODS. Za Vereše se však postavil zakladatel a předseda ANO, vicepremiér Andrej Babiš.\nZvolení Vereše také komentoval politolog Tomáš Lebeda, který zdůraznil, že jeho zvolení nemusí pro městskou organizaci v Ostravě znamenat automaticky problémy a dodal: \"\"Je jedno, jestli je politikovi 18, 45 nebo 60. Důležité je, jaké jsou jeho důvody, proč do politiky vstoupil.\"\" Sám Vereš pro MF Dnes řekl, že jedním z jeho hlavních cílů v politice bude právě napravit reputaci mladých lidí.\n"}
{"id": "1032058", "url": "https://cs.wikipedia.org/wiki?curid=1032058", "title": "ND Slovan", "text": "ND Slovan\n\nND Slovan (celým názvem Nogometno Društvo Slovan Ljubljana, fotbalové družstvo Slovan Lublaň) je slovinský fotbalový klub z města Lublaň. Založen byl v roce 1913, letopočet založení je i v klubovém emblému, který je tvořen červeným lipovým listem. Domácím hřištěm je Športni park Kodeljevo s kapacitou 3 000 míst (z toho 1 500 k sezení). Klubové barvy jsou červená a bílá.\n\nV klubu působili např. tito hráči:\n\n"}
{"id": "1032071", "url": "https://cs.wikipedia.org/wiki?curid=1032071", "title": "Aleš Čeh", "text": "Aleš Čeh\n\nAleš Čeh (* 7. dubna 1968, Maribor, Jugoslávie) je bývalý slovinský fotbalový záložník (příp. obránce) a kapitán slovinské reprezentace. Mimo Slovinska působil v Rakousku. Jeho oblíbeným hráčem byl Argentinec Diego Maradona.\nPo skončení aktivní hráčské kariéry se stal fotbalovým trenérem.\nV A-mužstvu Slovinska debutoval 3. června 1992 v Tallinnu v přátelském zápase proti domácí reprezentaci Estonska (remíza 1:1). Celkem odehrál v letech 1992–2002 ve slovinském národním týmu 74 utkání, v nichž vstřelil 1 gól (bylo to 6. prosince 1995 v přátelském střetnutí s Mexikem, kde přispěl k výhře 2:1).\n\nZúčastnil se EURA 2000 v Belgii a Nizozemsku a Mistrovství světa 2002 v Japonsku a Koreji. Při obou účastech slovinský tým nevyšel ze základní skupiny, skončil na posledním místě.\n\nGól Aleše Čeha za reprezentační A-mužstvo Slovinska \n\n"}
{"id": "1032082", "url": "https://cs.wikipedia.org/wiki?curid=1032082", "title": "Lozang Sanggjä", "text": "Lozang Sanggjä\n\nLozang Sanggjä (tibetsky བློ་བཟང་སེང་གེ་, anglicky Lobsang Sangay, * 1968, Darjeeling, Indie) je premiér (\"sikjong\") tibetské exilové vlády. Funkci zastává od srpna 2011.\n\nStudoval na univerzitě v Dillí. V roce 1995 získal Fulbrightovo stipendium, a ve studiu práv tak pokračoval na Harvardově univerzitě, kde získal titul LL.M.\n\nDne 27. dubna 2011 byl Sengge zvolen premiérem tibetské exilové vlády, úřadu se ujal 8. srpna téhož roku. Je zastáncem hledání mírového a nenásilného řešení tibetské otázky.\n\nV říjnu 2014 byl hostem pražské konference Forum 2000. Vyzval tehdy Česko, aby neprodávalo své hodnoty za dobré vztahy s Čínou. Deklaraci ČR a Číny z dubna 2014, v níž Česko slíbilo nezpochybňovat územní celistvost Číny a nepodporovat nezávislost Tibetu, označil vzhledem k událostem roku 1968 za ironickou.\n\nSanggjä je ženatý, má jednu dceru.\n\n"}
{"id": "1032089", "url": "https://cs.wikipedia.org/wiki?curid=1032089", "title": "Jehan Alain", "text": "Jehan Alain\n\nJehan Ariste Alain (3. února 1911 Saint-Germain-en-Laye – 20. června 1940 Saumur) byl francouzský hudební skladatel, varhaník a válečný hrdina.\n\nNarodil se v hudební rodině, jeho otec Albert Alain (1880–1971) byl skladatel, varhaník a stavitel varhan, jeho mladšími sourozenci byli skladatel Olivier Alain (1918–1994) a varhanice Marie-Claire Alainová (1926–2013). V roce 1935 se oženil s Madeleine Payanovou se kterou měl tři děti: Lise (1936), Agnès (1938) a Denise (1939).\n\nMezi roky 1927 a 1939 Jehan Alain studoval na pařížské konzervatoři, k jeho učitelům patřili André Bloch, Georges Caussade, Marcel Dupré, Paul Dukas a Jean Roger-Ducasse. Komponovat začal v roce 1929 a zanechal přes 140 děl, z nichž se nejčastěji hrají jeho skladby pro varhany, zejména Litanie.\n\nJehan Alain padl hrdinskou smrtí během bitvy u Saumuru, když sám čelil celému oddílu německé armády a zastřelil 16 nepřátelských vojáků předtím, než byl sám zabit. Posmrtně mu bylo uděleno vyznamenání Croix de guerre.\n\nSkladatel Henri Dutilleux ve svých \"Les citations\" použil citaci z hudby Jehana Alaina. Maurice Duruflé složil poctu Jehanu Alainovi svým \"Preludiem a fugou na jméno: A.L.A.I.N\" op. 7 pro varhany.\n\n"}
{"id": "1032094", "url": "https://cs.wikipedia.org/wiki?curid=1032094", "title": "Zlatko Zahovič", "text": "Zlatko Zahovič\n\nZlatko Zahovič (* 1. února 1971, Maribor, SFR Jugoslávie) je bývalý slovinský fotbalový záložník a reprezentant srbského původu. Mimo Slovinsko působil v Srbsku (za éry Jugoslávie), Portugalsku, Řecku a Španělsku. \nS 35 góly historicky nejlepší kanonýr slovinské reprezentace.\nV A-mužstvu Slovinska debutoval 18. listopadu 1992 v Larnace v přátelském zápase proti domácí reprezentaci Kypru (remíza 1:1). Celkem odehrál v letech 1992–2004 ve slovinském národním týmu 80 utkání, v nichž vstřelil 35 gólů.\n\nZúčastnil se EURA 2000 v Belgii a Nizozemsku a Mistrovství světa 2002 v Japonsku a Koreji. Při obou účastech slovinský tým nevyšel ze základní skupiny, skončil na posledním místě.\n\n"}
{"id": "1032095", "url": "https://cs.wikipedia.org/wiki?curid=1032095", "title": "Werfener Hochthron", "text": "Werfener Hochthron\n\nWerfener Hochthron též zvaný Hochhron (2343 m n. m.) je významná a zdaleka viditelná hora v pohoří Tennengebirge. Nachází se na území okresu Sankt Johann im Pongau v rakouské spolkové zemi Salcbursko. Leží severně od města Bischofshofen.\n\nNa vrchol lze vystoupit pouze horolezeckým způsobem. Nejjednodušší Jižní hřeben obtížnosti 2+ UIAA vede od chaty Werfenerhütte, tudy se také sestupuje z ostatních horolezeckých cest. Nejobtížnější místa jsou zajištěna kovovými pomůckami. Další oblíbené výstupy jsou Jižní rampa - prvovýstup obtížnosti 4+ UIAA vykonali Heinrich Pfannl a Thomas Maischberger v roce 1886, a Jihozápadní stěna - prvovýstup obtížnosti 4+ UIAA vylezli A. Hillinger, J. Lanz v roce 1923.\n"}
{"id": "1032113", "url": "https://cs.wikipedia.org/wiki?curid=1032113", "title": "Daniil Čornyj", "text": "Daniil Čornyj\n\nDaniil Čornyj (), překládá se též Danil Černý, (kol. 1360–1428) byl ruským mnichem, malířem středověkých ikon a současníkem Andreje Rubleva a Theophanose Řeka.\n\nSpolečně se svým společníkem a přítelem Andrejem Rublevem, nejvýznamnějším malířem ruského středověku, a dalšími učenci, pracoval na freskách Chrámu Zesnutí přesvaté Bohorodice ve Vladimiru (1408–9) a katedrále Nejsvětější Trojice v Trojicko-sergijevské lávře v Sergijev Posadu (20. léta 15. st.). Některé ikony těchto katedrál se přisuzují právě Daniilu Čornymu. \n\nIkony katedrály Nanebevzetí Panny Marie jsou v současné době vystaveny v Treťjakovské galerii v Moskvě, a ve Státním ruském muzeu v Petrohradě. \n\nRoku 1966 natočil Andrej Tarkovskij film \"Andrej Rublev\", inspirovaný životem jeho a jeho společníků.\n"}
{"id": "1032118", "url": "https://cs.wikipedia.org/wiki?curid=1032118", "title": "Graziano Pellè", "text": "Graziano Pellè\n\nGraziano Pellè (* 15. července 1985, San Cesario di Lecce) je italský fotbalový útočník a reprezentant, aktuálně hraje v čínském klubu Shandong Luneng Taishan FC.\nReprezentoval Itálii v mládežnických kategoriích U20 a U21, taktéž v olympijském výběru U23 v roce 2008.\nZúčastnil se Mistrovství světa hráčů do 20 let 2005 v Nizozemsku, kde mladí Italové vypadli ve čtvrtfinále s Marokem v penaltovém rozstřelu.\nHrál i na Mistrovství Evropy hráčů do 21 let 2007 v Nizozemsku.\n\nV seniorské reprezentaci Itálie debutoval 13. 10. 2014 v kvalifikaci na EURO 2016 proti Maltě, kde zároveň vstřelil vítězný gól (výhra 1:0).\n\n\n"}
{"id": "1032125", "url": "https://cs.wikipedia.org/wiki?curid=1032125", "title": "Astana Arena", "text": "Astana Arena\n\nAstana Arena (cyrilicí Астана Арена) je domácí fotbalový stadion kazašských klubů FC Astana a FC Bayterek a také kazašské fotbalové reprezentace, který se nachází ve městě Astana. Jeho kapacita je 30 000 míst a hřiště má standardní rozměry 105 × 68 metrů. Tribuny jsou ve dvou patrech, horní s kapacitou 14 000 a spodní s kapacitou 16 000 míst.\n\nStadion elipsovitého tvaru nemá přírodní trávník, ale umělou trávu a disponuje zatahovací střechou a heliportem.\n\nV roce 2006 se začala realizovat stavba stadiónu, dokončena byla v roce 2009. Po slavnostním otevíracím ceremoniálu se odehrálo přátelské utkání mezi týmem Lokomotiv Astana (dřívější název klubu FC Astana) a kazašskou mládežnickou reprezentací, které pískal italský rozhodčí Pierluigi Collina.\n\n"}
{"id": "1032129", "url": "https://cs.wikipedia.org/wiki?curid=1032129", "title": "Drogheda (rozcestník)", "text": "Drogheda (rozcestník)\n\nDrogheda může znamenat:\n\n"}
{"id": "1032131", "url": "https://cs.wikipedia.org/wiki?curid=1032131", "title": "Vláda Józefa Oleksyho", "text": "Vláda Józefa Oleksyho\n\nVláda Józefa Oleksyho byla od 7. března 1995 do 7. února 1996 polská vláda pod vedením Józefa Oleksyho utvořená po odstoupení druhé vlády Waldemara Pawlaka kvůli sporům s prezidentem Lechem Wałęsou. Jednalo se o koalici postkomunistického Svazu demokratické levice a Polské lidové strany. Na rozdíl od předchozího kabinetu se tentokrát stal premiérem představitel větší vládní strany SLD.\n\nJmenování nové vlády nepomohlo vyřešit spory mezi koalicí a prezidentem. Wałęsa opakovaně vystupoval proti Oleksymu a často vetoval zákony, jež koalice prosadila. Ta sice obvykle získala dvoutřetinovou podporu pro přehlasování prezidentského veta, ale prezident pak tytéž zákony překládal k posouzení Ústavnímu soudu. I v Oleksyho kabinetu navíc zasedali ministři zahraničí, obrany a vnitra vybraní prezidentem. Poté, co Wałęsa podlehl v prezidentských volbách v roce 1995 vůdci hlavní vládní strany SLD Aleksanderu Kwaśniewskému, \"prezidentský\" ministr vnitra Andrzej Milczanowski obvinil premiéra Oleksyho z toho, že jako agent \"Olin\" spolupracoval s ruskými tajnými službami. Ten zpočátku odmítal výzvy opozice, aby do vyřešení sporu odstoupil z funkce premiéra. Koaliční PSL ale 18. ledna 1996 vyzvala SLD k rekonstrukci vlády a výměně premiéra. Varšavská vojenská prokuratura 24. ledna zahájila vyšetřování ohledně premiérovy spolupráce s cizími tajnými službami a Oleksy téhož dne odstoupil. Vyšetřování bylo o tři měsíce později ukončeno.\n"}
{"id": "1032132", "url": "https://cs.wikipedia.org/wiki?curid=1032132", "title": "Fame – Cesta za slávou", "text": "Fame – Cesta za slávou\n\nFame – cesta za slávou (\"Fame\") je americký hudební film režiséra Kevina Tancharoena z roku 2009. Je remakem stejnojmenného filmu Alana Parkera z roku 1980. Scénář napsal Allison Burnett. 25. září 2009 měl film premiéru ve Spojených státech, Kanadě, Irsku a ve Velké Británii.\n\nFilm sleduje talentované žáky z New Yorku a jejich studia na New York City High School of Performing Arts (dnes známá jako Fiorello H. LaGuarida High School), kde jsou trénování, aby se stali úspěšnými herci, zpěváky...\n\n\n"}
{"id": "1032135", "url": "https://cs.wikipedia.org/wiki?curid=1032135", "title": "Mistrovství Evropy v házené žen 2014", "text": "Mistrovství Evropy v házené žen 2014\n\n11. mistrovství Evropy v házené proběhlo ve dnech 7. – 21. prosince v Maďarsku a Chorvatsku. Mistrovství se zúčastnilo 16 družstev, rozdělených do čtyř čtyřčlenných skupin. První tři týmy postoupili do dvou čtvrtfinálových skupin z nichž první dvě družstva hráli play off o medaile. Družstva na třetím místě hráli o páté místo. Mistrem Evropy se stalo družstvo Norska.\n\n\n\n\n"}
{"id": "1032136", "url": "https://cs.wikipedia.org/wiki?curid=1032136", "title": "Drogheda (hudební skupina)", "text": "Drogheda (hudební skupina)\n\nDrogheda je americká grind/death metalová kapela založená v roce 1992 v Akronu ve státě Ohio. Za jejím vznikem stojí kytarista Buddy Mitchell. První demo vyšlo v roce 1992 a zaujalo americkou vydavatelskou firmu Wild Rags Records. Toto demo bylo v roce 1994 vydáno na CD společně s další demonahrávkou \"Unearthly\" pod názvem \"Drogheda\".\nDebutní studiové album vyšlo roku 1995 a nese název \"Pogromist\".\n\n\n\n\n+ několik split nahrávek\n\n"}
{"id": "1032139", "url": "https://cs.wikipedia.org/wiki?curid=1032139", "title": "Německá biskupská konference", "text": "Německá biskupská konference\n\nNěmecká biskupská konference ( ) je episkopální konference římskokatolických biskupů německých diecézí. Mezi členy konference jsou diecézní biskupové, koadjutoři, pomocní biskupové a diecézní administrátoři.\n\nPrvní setkání německých biskupů se konalo roku 1848 ve Würzburgu, roku 1867 byla ustanovena \"Fuldská biskupská konference\" a z ní v roce 1966 vznikla \"Německá biskupská konference\". Výroční podzimní konference německých biskupů se dodnes konají ve Fuldě, zatímco místo jarních setkání se každoročně obměňuje.\n\nPo vystavění Berlínské zdi bylo východoněmeckým ordinářům bráněno v účasti na \"Fuldské konferenci\". Což roku 1974 vyústilo ve formální jednání NDR a Svatého stolce a následně 26. července 1976 zřízení \"Berlínské biskupské konference\" pro východoněmecké ordináře. Berlínská diecéze, která zahrnovala také Západní Berlín, byla poté zastoupena na Německé i na Berlínské biskupské konferenci. Zpočátku zastupoval berlínskou diecézi generální vikář, později samotní biskupové. Katolická církev však nepovažovala Berlínskou biskupskou konferenci za národní, dokud Svatý stolec oficiálně nepřijal východoněmecké ordináře za účastníky \"Německé biskupské konference\". Tento statut byl východoněmeckým biskupům udělen 26. září 1976. V roce 1990 byla \"Berlínská biskupská konference\" oficiálně rozpuštěna a dále existuje pouze sjednocená \"Německá biskupská konference\".\n\n\n\n\n\n"}
{"id": "1032140", "url": "https://cs.wikipedia.org/wiki?curid=1032140", "title": "Kostel Panny Marie (Tis)", "text": "Kostel Panny Marie (Tis)\n\nKostel Panny Marie je římskokatolický filiální kostel v Tisu. Patří pod farnost Nový Hrádek.\n\nKostel byl patrně postaven v roce 1871.\n\nPoutní mše se koná druhou neděli v červenci.\n\n"}
{"id": "1032141", "url": "https://cs.wikipedia.org/wiki?curid=1032141", "title": "Jan Stich", "text": "Jan Stich\n\nJan Stich byl celník, písař a tvůrce Stichovy mapy. Datum a místo jeho narození nejsou známy. Od roku 1663 sloužil šest let jako písař. Poté od roku 1672 působil na celním komisařství v Praze jako písař pražských celních komisařů. Nejdřív neúspěšně žádal českou komoru o přidělení místa písaře v Týně v květnu roku 1674. V dubnu 1676 žádal opět neúspěšně o místo celního výběrčího. Celní mapu s podrobným popisem předložil české komoře v prosinci roku 1676 s prosbou o přidělení místa v celní službě. Mapu přijala česká komora kladně a vyplatila mu za ni 24 říšských tolarů. V roce 1677 splnila i svoje slovo dané při přebírání mapy a přidělila mu významné místo pražského celního pojezdného. Funkci vykonával šestnáct let až do roku 1692, kdy zemřel. Mnoho peněz mu ale nejspíše nezajistila. Jeho manželka žijící se sedmi dětmi totiž požádala po manželově smrti českou komoru o dar 1000 zlatých z milosti. Dvorská komora jí nakonec udělila dar 600 zlatých.\n\n"}
{"id": "1032143", "url": "https://cs.wikipedia.org/wiki?curid=1032143", "title": "Pyrexia", "text": "Pyrexia\n\nPyrexia (v překladu \"horečka\") je americká death metalová kapela založená v roce 1990 na Long Islandu v New Yorku. V roce 2001 členové kapely spojili své síly s kytaristou Trevorem Peresem z Obituary a zformovali skupinu Catastrophic. Po nahrání alba se Chris Basile (jediný stálý člen Pyrexie) rozhodl reaktivovat Pyrexii s novou sestavou.\n\nDebutní studiové album vyšlo roku 1993 a nese název \"Sermon of Mockery\".\n\n\n\n\n\n"}
{"id": "1032144", "url": "https://cs.wikipedia.org/wiki?curid=1032144", "title": "Stichova mapa", "text": "Stichova mapa\n\nStichova mapa je jednou z prvních tematických map českého území, vytvořená Janem Stichem.\n\nJan Stich byl celník, písař a tvůrce Stichovy mapy. Datum a místo jeho narození nejsou známy. Od roku 1663 sloužil šest let jako písař. Poté od roku 1672 působil na celním komisařství v Praze jako písař pražských celních komisařů. V květnu roku 1674 nejprve neúspěšně žádal českou komoru o přidělení místa písaře v Týně. V dubnu 1676 žádal o místo celního výběrčího, opět neúspěšně.\n\nV prosinci roku 1676 předložil české komoře celní mapu s podrobným popisem s prosbou o přidělení místa v celní službě. Česká komora přijala mapu kladně a vyplatila Janu Stichovi 24 říšských tolarů. Již roku 1677 česká komora přidělila Janu Stichovi významné místo pražského celního pojezdného. Funkci vykonával šestnáct let, až do roku 1692, kdy zemřel. Po smrti Jana Sticha jeho manželka požádala českou komoru o dar 1000 zlatých z milosti. Dvorská komora jí vyhověla a udělila dar 600 zlatých\n\nMěřítko mapy je 1 : 255 000. Velikost listu je 1180 x 1305 mm (jiné zdroje uvádí 1050 x 1210 mm)\n. Na okrajích je mapa označena mílovou sítí 1–42 délky a 1–37 šířky, tím je rozdělena na čtverce s délkou strany jedna míle, což ulehčovalo orientaci a výpočet vzdáleností. \nMapa vznikla roku 1676, na jejím vypracování strávil Jan Stich 4 roky, během nichž procestoval pohraničí. Zmapována byla především pohraniční oblast, středová část mapy je prázdná, jsou zde pouze silniční tahy. Mapa je rukopisná, pro zakreslování sídel a porostů byla použita razítka. Zákresu pohoří a lesů byla věnována jen formální pozornost. Vyobrazeny jsou skládáním otisků razítek pro několik typů stromů, hor a jejich seskupení a jen málo míst na mapě je dokresleno individuálními obrázky, jako například hora Sněžka, či několik sakrálních objektů a zřícenin. Tyto objekty sloužily jako orientační prvky mapy. Na mapě se dále objevují kolečka čtyř barev (celní stanice řádné, celní stanice pobočné, výběrčí lístků a celní dozor). Zakreslena je podrobně i vodní síť v okolí hranic, všechny tehdejší hlavní zemské silnice a mnohem hustší síť pohraničních cest. Červeně tečkované silnice, cesty a stezky jsou dnes špatně viditelné, avšak pečlivou prohlídkou mapy je lze rekonstruovat. V pravé dolní části mapy je český lev a koruna.\n\nJan Stich shromáždil množství podkladů, podle nichž mohl opravit Aretinovu mapu, která mu byla předlohou. Opravil především vodopis. V Podorlicku je to tok Úpy, oprava ústí Metuje, doplnění Dědiny, Kněžny, Zdobnice, Třebůvky, Tiché Orlice nebo například odlišení Stěnavy od Úpy a Metuje.\n\nV mapě je vyobrazeno na 460 signatur a názvů. Názvosloví je v německém jazyce. Mapa nebyla určena pro veřejnost, ale pro úřední potřeby. Sloužila pro lepší přehled celní zprávy a pro celní revizory, kteří každý rok obcházeli jednotlivé celní stanice. Poskytovala také cenné informace o tom, jak si lidé vytvářeli cesty skrz do té doby neproniknutelný a hustý les. Jednalo se především o pás lesa podél jižní hranice přes severní hranici až po řeku Labe. Ukazovala tedy, kde je nutné síť celních stanic zhustit. Tyto stanice však fungovaly jen do roku 1747, kdy bylo pohraniční mýto pro dovozce z rakouských krajin zrušeno patentem z 11. září 1747.\n\nMapa je unikátním dílem, neboť obsahuje zákres i odlehlých a do té doby nezmapovaných míst. Poskytuje též cenné informace o fungování tehdejšího celního systému středoevropského regionu. Království bylo rozděleno do 10 celních obvodů. Po Čechách bylo rozloženo okolo 250 celních a ungeltních stanic pro zboží vyvážené ze země nebo do ní dovážené. Celnice byly i na moravsko-české hranici. Ve vnitrozemí nebyla jejich hranice přesně stanovená a kontrola byla prováděna podle potřeby i v hlubších částech území.\n\nMapa byla vytvořena roku 1676. Roku 1680 byla mapa předložena císaři Leopoldu I. při jeho návštěvě Čech. Ve 20. letech 20. století byla mapa objevena doktorem Františkem Roubíkem v dolní kryptě kostela sv. Mikuláše na Malé straně v Praze. Doktor Roubík mapu zrekonstruoval a byla mu také podkladem pro jeho vlastní díla. Dnes je uložena v Národním archivu v Praze. Vzhledem k poškození ji nelze zřetelně reprodukovat.\n"}
{"id": "1032147", "url": "https://cs.wikipedia.org/wiki?curid=1032147", "title": "Vláda Włodzimierze Cimoszewicze", "text": "Vláda Włodzimierze Cimoszewicze\n\nVláda Włodzimierze Cimoszewicze byla od 7. února 1996 do 31. října 1997 polská vláda pod vedením Włodzimierze Cimoszewicze utvořená po demisi předchozího kabinetu Józefa Oleksyho. Jednalo se o koalici postkomunistického Svazu demokratické levice a Polské lidové strany. Vláda podala v souladu s ústavou demisi po parlamentních volbách v září 1997, v nichž vládní strany neobhájily většinu v Sejmu.\n\nVláda během svého funkčního období provedla tzv. reformu \"Centrum\", během níž došlo ke zrušení některých ministerstev a jejich transformaci do nových.\n"}
{"id": "1032149", "url": "https://cs.wikipedia.org/wiki?curid=1032149", "title": "Novodvorský potok", "text": "Novodvorský potok\n\nNázev Novodvorský potok má více vodních toků:\n\n"}
{"id": "1032151", "url": "https://cs.wikipedia.org/wiki?curid=1032151", "title": "Radja Nainggolan", "text": "Radja Nainggolan\n\nRadja Nainggolan [radža najngolan] (* 4. května 1988, Antverpy, Belgie) je belgický fotbalový záložník a reprezentant s indonéskými kořeny, který momentálně hraje v klubu Cagliari Calcio.\n\nV Belgii hrál v mládežnickém věku za Germinal Beerschot. Poté odešel do Itálie do týmu Piacenza Calcio, v jehož dresu debutoval v profesionálním fotbale.\n\nNainggolan působil v některých mládežnických reprezentacích Belgie včetně výběru do 21 let.\n\nV A-mužstvu Belgie debutoval 29. května 2009 v utkání na japonském turnaji Kirin Cup proti národnímu týmu Chile. Nastoupil na hřiště v 74. minutě, Belgie remizovala 1:1.\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve všech pěti zápasech svého mužstva na šampionátu a vstřelil dva góly.\n\nGóly Radji Nainggolana v belgickém reprezentačním A-mužstvu\n\n"}
{"id": "1032153", "url": "https://cs.wikipedia.org/wiki?curid=1032153", "title": "Kampánské souostroví", "text": "Kampánské souostroví\n\nKampánské souostroví (italsky \"Arcipelago Campano,\" zvané též \"Isole Partenopee\") je souostroví v Tyrhénském moři v jihozápadní Itálii. Skládá se z pěti významnějších ostrovů, jimiž jsou Capri, Ischia, Nisida, Procida a Vivara, a z dalších menších ostrůvků. Souostroví je součástí metropolitního města Napoli (Neapol) v regionu Kampánie.\n"}
{"id": "1032154", "url": "https://cs.wikipedia.org/wiki?curid=1032154", "title": "Michał Żyro", "text": "Michał Żyro\n\nMichał Żyro (* 20. září 1992, Varšava, Polsko) je polský fotbalový záložník a reprezentant, který v současné době hraje v klubu Pogoń Szczecin.\n\nV Polsku hrál za kluby KS Piaseczno (zde v mládežnických týmech) a Legia Warszawa (v mládeži a poté v A-týmu). V zimní pauze sezóny 2015/16 přestoupil do anglického klubu Wolverhampton Wanderers (v anglických soutěžích se na rozdíl od polských zimní přestávka nekoná).\n\nV A-týmu Polska debutoval 13. května 2014 pod trenérem Adamem Nawałkou v přátelském utkání v Hamburku s Německem (remíza 0:0).\n\n"}
{"id": "1032157", "url": "https://cs.wikipedia.org/wiki?curid=1032157", "title": "Semper idem", "text": "Semper idem\n\nSemper idem ( „Vždy stejný“ nebo „Vždy týž“) je latinské motto, které má základ v klasickém období (vyskytuje se u Cicerona v díle Tuskulské hovory – \"Tusculanae disputationes\" 3,31) a v biblickém kontextu. Znamená koherenci v životě člověka od začátku až do konce života.\n\nToto motto se stalo také heslem kardinála Alfreda Ottavianiho, který byl známý pro svou přísnost a ztělesňoval nejsilnější tradici Římskokatolické církve.\n\n"}
{"id": "1032159", "url": "https://cs.wikipedia.org/wiki?curid=1032159", "title": "Láska ke třem pomerančům", "text": "Láska ke třem pomerančům\n\nLáska ke třem pomerančům, (francouzsky: L'amour des trois oranges, rusky: Любовь к трём апельсинам), Op. 33, je satirická opera ruského skladatele Sergeje Prokofjeva, který je též autorem libreta. Předlohou libreta byla divadelní hra Carla Gozziho \"Láska ke třem pomerančům\" (\"L'amore delle tre melarance\") z roku 1761, inspirovaná stejnojmennou pohádkou ze sbírky \"Lo cunto de li cunti\" italského barokního spisovatele Giambattisty Basileho. Premiéra opery se konala 30. prosince 1921 v Auditorium Theatre v Chicagu ve Spojených státech pod taktovkou samotného skladatele.\n\nVznik opery provázela náhoda. Sergej Prokofjev, který v roce 1918 opustil bolševické Rusko, aby hledal uplatnění ve Spojených státech amerických, byl po svém úspěšném koncertu v Chicagu představen Cleofonte Campaninimu, tehdejšímu řediteli Chicago Opera Association. Ten projevil zájem o Prokofjevovu operu \"Hráč\", jejíž partituru však Prokofjev zanechal v Petrohradu. Během cesty do Spojených států se Prokofjev seznámil s ruským překladem divadelní hry Carla Gozziho \"Láska ke třem pomerančům\". Autorem v časopise publikovaného překladu byl Vsevolod Mejerchold. Po seznámení s textem vytvořil Prokofjev náčrt ruského libreta. Po jednání s ředitelem chicagské opery dokončil libreto a složil hudbu k opeře. Byl si ale vědom, že opera s libretem v ruštině nebude mít ve Spojených státech naději na úspěch a proto se rozhodl, že originálním jazykem libreta bude francouzština. S překladem libreta do francouzštiny mu pomohla\nsopranistka Vera Janacopoulos.\n\nOpera o prologu a 4 dějstvích byla dokončena v roce 1919. Před její plánovanou premiérou ale ředitel opery zemřel a tak se premiéra v Auditorium Theatre v Chicagu uskutečnila až 30. prosince 1921, na základě smlouvy s novou ředitelkou, kterou se stala zpěvačka Mary Garden.\n\nOpera s pohádkovým námětem nese znaky satiry i surrealismu. Autor předlohy Carlo Gozzi napsal své dílo v roce 1761 v tehdejším divadelním stylu zvaném commedia dell'arte jako nadsázku (perzifláž), kterou nastavil zrcadlo některým svým současníkům, kteří prosazovali realistické divadlo.\n\nOpera měla u veřejnosti úspěch, ale odborná kritika vytýkala hudební stránce nedostatek melodie a po třech reprízách bylo dílo staženo z repertoáru. Opera byla pak uvedena v Kolíně nad Rýnem (1925), Berlíně (1926) a v ruštině v Leningradě a Moskvě (1927). Francie musela počkat na premiéru až do roku 1956, ale díky francouzskému libretu se opera dočkala uznání a obliby i v dalších frankofonních zemích.\n\nKromě názvu opery ve francouzštině, ruštině a italštině existují další jazykové mutace, např. anglicky: \"The Love for Three Oranges\", německy: \"Die Liebe zu den drei Orangen\", španělsky: \"El amor de las tres naranjas\" aj.\n\n\nOpera se skládá z prologu a 4 dějství.\n\nV prologu se na scéně objeví zastánci různých divadelních žánrů: tragedie, komedie, lyrického dramatu i frašky a obhajují svoji oblíbenou formu jako nejlepší. Přicházejí klauni, přerušují jejich spor a sdělují jim, že budou svědky \"Lásky ke třem pomerančům\".\n\nSamotný děj se odehrává ve smyšleném království, kde žije král se svým synem, princem, který se neumí smát. Lékařské konzilium si s ním neví rady, až králova rádce Panatalona napadne, že v zemi žije šašek Trufaldino, který prince určitě rozesměje. Šašek je povolán k princovi, ale všechny jeho snahy jsou marné. Prince má totiž ve své moci zlá čarodějka Fata Morgana, která je spolčená s Leandrem, královým ministrem a s Clarice, královou neteří a milenkou Leandra. Leandros a Clarice si nepřejí, aby se princ uzdravil, protože se sami chtějí zmocnit trůnu. Aby se prince zbavili, Fata Morgana ho očaruje tak, že pocítí neovladatelnou touhu po třech pomerančích, které ale může získat jen ve vzdálené zemi za pouští, přes kterou musí přejít. Vydává se proto ihned se šaškem na cestu a když tam dorazí, zjistí že tři pomeranče střeží hrozivá kuchařka, která je ve službě zdejší zlé čarodějky Kreonty. Šaškovi se ale s pomocí kouzelné stužky, kterou dostal od kouzelníka Celia, podaří kuchařku obelstít, vezmou tři pomeranče a spolu s princem utečou. Zpáteční cestou přes poušť se pomeranče stále zvětšují a oba jsou tak velmi unavení. Princ nakonec na poušti usne a šaška Trufaldina sužuje veliká žízeň. Rozhodne se rozkrojit jeden z pomerančů a napít se šťávy, ale v pomeranči je ukrytá princezna, která prosí o trochu vody. Šašek proto rozkrojí i druhý pomeranč, ale situace se opakuje. I ve druhém pomeranči je princezna, která se chce napít. Protože nikde není voda, obě princezny umírají žízní. Zoufalý Trufaldino nakonec uteče. Když se princ probudí, najde dva rozkrojené pomeranče a dvě mrtvé princezny. V tom ze třetího pomeranče vystoupí krásná princezna, kterou se princovi podaří zachránit. Chce si ji odvést do paláce, ale ona ho žádá, aby jí nejdříve přinesl šaty a přivedl i krále. Princ, ač nerad, odchází, a zatím Fata Morgana, která je nablízku, začaruje princeznu ve velikou krysu a na jejím místě zanechá svoji služku Smeraldinu. Když se král s princem vrátí, jsou nemile překvapeni tou proměnou, král však princi přikáže, že se musí oženit. Princezna–krysa ale mezitím doběhne do paláce a když se objeví král s princem a Smeraldinou, kouzelník Celio jí vrátí její podobu. Princ je šťastný, že se znovu shledává s princeznou a tím je zrušeno kouzlo zlé Faty Morgany. Leandros, Clarice a Smeraldina jsou odhaleni, ale Fata Morgana je zachrání před potrestáním. Král předává žezlo princi a princezně a opera končí oslavou jejich svatby.\nKromě hudby k opeře, vytvořil Prokofjev též kompilaci pro koncertní provedení – orchestrální suitu, Op. 33a (doba trvání 15–20 min.), která má 6 částí:\n\nNejznámější skladbou opery se stal \"March\" (\"Marš\"), jehož motiv zaznívá v opeře opakovaně, když se na scéně objeví princ. Skladbu zařazují do svého repertoáru přední světoví houslisté i pianisté.\n\nČeskoslovenskou premiéru měla \"Láska ke třem pomerančům\" v Slovenském národním divadle v Bratislavě již 24. ledna 1931, ale v českých zemích se hrála poprvé až v pražském Smetanově divadle v roce 1963.\n\nV roce 2019 uvedlo operu pražské Národní divadlo.\n\n\n\n\n"}
{"id": "1032161", "url": "https://cs.wikipedia.org/wiki?curid=1032161", "title": "Kvalifikace na Mistrovství Evropy ve fotbale 2016 – skupina G", "text": "Kvalifikace na Mistrovství Evropy ve fotbale 2016 – skupina G\n\nSkupina G kvalifikace na Mistrovství Evropy ve fotbale 2016 byla jednou z 9 kvalifikačních skupin na tento šampionát. Postup na závěrečný turnaj si zajistily první dva týmy skupiny a to Rakousko a Rusko. Týmy ze třetích míst všech skupin byly seřazeny do žebříčku a nejlepší tým tohoto žebříčku postoupil také přímo. Zbylých osm týmů na třetích místech hrálo baráž, z této skupiny to bylo Švédsko.\n\n\"Všechny časy zápasů jsou v SEČ nebo SELČ.\"\n\nNásledující hráči nemohli v důsledku trestu nastoupit v některém z utkání kvalifikace.\n\n"}
{"id": "1032163", "url": "https://cs.wikipedia.org/wiki?curid=1032163", "title": "Leon Jackson", "text": "Leon Jackson\n\nLeon Jackson (* 30. prosince 1988, Whitburn v Západním Lothianu ve Skotsku) je skotský zpěvák, vítěz čtvrté série britské televizní soutěže talentů The X Factor v roce 2007.\n\nJeho debutový singl \"When You Believe\", coververzi písně zpívané Whitney Houston a Marií Carey, vydal v prosinci 2007 a debutové album \"Right Now\" v říjnu 2008. Hit \"When You Believe\" ovládl hitparády ve Velké Británii i v Irsku.\n\n"}
{"id": "1032164", "url": "https://cs.wikipedia.org/wiki?curid=1032164", "title": "Kvalifikace na Mistrovství Evropy ve fotbale 2016 – skupina H", "text": "Kvalifikace na Mistrovství Evropy ve fotbale 2016 – skupina H\n\nSkupina H kvalifikace na Mistrovství Evropy ve fotbale 2016 byla jednou z 9 kvalifikačních skupin na tento šampionát. Postup na závěrečný turnaj si zajistily první dva týmy skupiny a to Itálie a Chorvatsko. Týmy ze třetích míst všech skupin byly seřazeny do žebříčku a nejlepší tým tohoto žebříčku postoupil také přímo. Zbylých osm týmů na třetích místech hrálo baráž, z této skupiny to bylo Norsko.\n\nPozn.: Chorvatsku odebrala disciplinární komise UEFA 1 bod za hákový kříž na hřišti v utkání ve Splitu s Itálií, udělila pokutu 100 000 eur a navíc Chorvaté museli odehrát další dva domácí zápasy před prázdnými tribunami.\n\n\"Všechny časy zápasů jsou v SEČ nebo SELČ.\"\n\nNásledující hráči nemohli v důsledku trestu nastoupit v některém z utkání kvalifikace.\n\n"}
{"id": "1032170", "url": "https://cs.wikipedia.org/wiki?curid=1032170", "title": "Kvalifikace na Mistrovství Evropy ve fotbale 2016 – skupina I", "text": "Kvalifikace na Mistrovství Evropy ve fotbale 2016 – skupina I\n\nSkupina I kvalifikace na Mistrovství Evropy ve fotbale 2016 byla jednou z 9 kvalifikačních skupin na tento šampionát. Postup na závěrečný turnaj si zajistily první dva týmy skupiny a to Portugalsko a Albánie. Týmy ze třetích míst všech skupin byly seřazeny do žebříčku a nejlepší tým tohoto žebříčku postoupil také přímo. Zbylých osm týmů na třetích místech hrálo baráž, z této skupiny to bylo Dánsko.\n\n\"Všechny časy zápasů jsou v SEČ nebo SELČ.\"\n\nFrancie jakožto pořádající země šampionátu měla účast zajištěnou, proto se spojila s pěti týmy ze skupiny I a hrála proti nim přátelská utkání. Tyto přátelské zápasy se nezapočítávaly do pořadí v kvalifikační skupině.\n\nNásledující hráči nemohli v důsledku trestu nastoupit v některém z utkání kvalifikace.\n\n"}
{"id": "1032174", "url": "https://cs.wikipedia.org/wiki?curid=1032174", "title": "Rúrik Gíslason", "text": "Rúrik Gíslason\n\nRúrik Gíslason (* 25. února 1988, Reykjavík, Island) je islandský fotbalový záložník, který v současnosti působí v klubu 1. FC Nürnberg. Je také islandským reprezentantem.\nMimo Islandu působil v Belgii, Anglii a Dánsku.\nRúrik hrál za islandské reprezentační výběry U17, U19 a U21.\nZúčastnil se Mistrovství Evropy hráčů do 21 let 2011 v Dánsku, kde Island obsadil nepostupové třetí místo v základní skupině A.\n\nV A-mužstvu Islandu debutoval 22. 3. 2009 v Kópavoguru v přátelském zápase proti Faerským ostrovům (prohra Islandu 1:2).\n\n"}
{"id": "1032179", "url": "https://cs.wikipedia.org/wiki?curid=1032179", "title": "Papežská rada Cor Unum", "text": "Papežská rada Cor Unum\n\nPapežská rada Cor Unum (lat. Pontificium Consilium „Cor Unum“) je dikasterium římské kurie která má za úkol starat se o lidský a křesťanský rozvoj.\n\nByla založena 15. července 1971 papežem Pavlem VI. Název „Cor Unum“ znamená „jedno srdce“, jméno bylo vysvětleno v promluvě papeže roku 1972. Její misií je \"Péče katolické církve o chudé,\nčímž se podpoří lidská sounáležitost a projevovat Ježíše ve všem\". Provádí humanitární operace po katastrofách, podporuje charity, a podporuje spolupráci a koordinaci dalších katolických organizací.\nDne 17. srpna 2016 zřídil papež František nové Dikasterium pro službu integrálnímu lidskému rozvoji, do nějž byla tato papežská rada včleněna a zanikla k 1. lednu 2017.\n\n\n\n\n\n"}
{"id": "1032180", "url": "https://cs.wikipedia.org/wiki?curid=1032180", "title": "Vickers K", "text": "Vickers K\n\nVickers K někdy známý i jako Vickers G.O. (\"gas operated\", ) nebo VGO je britský letecký kulomet ráže 7,7 mm chlazený vzduchem a fungující na principu odběru prachových plynů, zkonstruovaný firmou Vickers v 30. letech dvacátého století.\n\nVzniknul jako odvozená varianta pěchotního lehkého kulometu Vickers-Berthier s kadencí palby zvětšenou až na tisíc ran za minutu vybavená shora nasazovaným diskovým zásobníkem na 96 nábojů, a jako pohyblivě lafetovaný kulomet byl užíván na některých letounech Royal Air Force a Fleet Air Arm v období před druhou světovou válkou a jejím počátkem. Po rozšíření letounů vybavených uzavřenými střeleckými věžemi, v nichž byla manipulace s rozměrným zásobníkem obtížná, byl v roli pohyblivě lafetované letecké zbraně postupně nahrazován pásem zásobovaným kulometem Browning stejné ráže. Vyrobené kulomety však byly modifikovány pro použití na zemi a nadále využívány jako doplňkové zbraně protivzdušné obrany při obraně britských letišť.\n\nObjevil se také ve výzbroji hlídkových vozidel britských speciálních jednotek Long Range Desert Group a SAS za bojů v severní Africe, ale i na evropském bojišti, například při operaci Clipper.\n\n\n"}
{"id": "1032182", "url": "https://cs.wikipedia.org/wiki?curid=1032182", "title": "Aron Gunnarsson", "text": "Aron Gunnarsson\n\nAron Einar Gunnarsson (* 22. dubna 1989, Akureyri, Island) je islandský fotbalový záložník nebo obránce, který v současnosti působí ve velšském klubu Cardiff City FC. Je také islandským reprezentantem.\nMimo Island působil na klubové úrovni v Nizozemsku, Anglii a Walesu. Je specialistou na dlouhá autová vhazování, která patří do taktického repertoáru islandského národního týmu.\nAron Gunnarsson hrál za islandské reprezentační výběry U17, U19 a U21.\n\nV A-mužstvu Islandu debutoval 2. 2. 2008 na turnaji Malta International Tournament proti Bělorusku (prohra Islandu 0:2). V islandském národním týmu časem převzal funkci kapitána.\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "1032188", "url": "https://cs.wikipedia.org/wiki?curid=1032188", "title": "Vláda Jerzyho Buzka", "text": "Vláda Jerzyho Buzka\n\nVláda Jerzyho Buzka byla od 31. října 1997 do 19. října 2001 polská vláda pod vedením Jerzyho Buzka. Po parlamentních volbách v září 1997 utvořila vítězná koalice Volební akce Solidarita (AWS) koaliční kabinet s třetí Unií svobody. Během volebního období se projevily rozpory uvnitř obou vládních uskupení. V roce 2000 odešla Unie svobody z vlády a kabinet dovládl jako menšinový.\n"}
{"id": "1032190", "url": "https://cs.wikipedia.org/wiki?curid=1032190", "title": "Bo (pes)", "text": "Bo (pes)\n\nBo (* 9. říjen 2008) je kastrovaný pes rodiny 44. prezidenta Spojených států amerických, Baracka Obamy. Je plemene portugalský vodní pes. Volba na toto plemeno padla proto, že dcera Baracka Obami, Malia, má alergii na psí chlupy a toto psí plemeno je téměř hypoalergenní. Mimo o portugalském vodním psu přemýšleli Obamovi i o plemeni labradoodle, nakonec ale vyhrál právě portugalský vodní pes. Některá média Boa označují i jako Prvního psa. Je pojmenován podle kočky bratranců a sestřenic jeho dcer. O prázdninách roku 2013 si Obamovi k Boovi pořídili ještě celočernou fenku stejného plemene; Sunny.\n\nBývalý majitel jej pojmenoval Charlie. Na jeho první narozeniny získal Barack Obama Nobelovu cenu za mír.\n\nJeho bratr, Rico, žije se svou rodinou ve městě Houston, Texas.\n\nV dokumentu \"Život po lidech\" v epizodě 2x10 (česky Odveď mě za vůdcem) \"účinkoval\" i Bo.\n"}
{"id": "1032193", "url": "https://cs.wikipedia.org/wiki?curid=1032193", "title": "Looney Tunes", "text": "Looney Tunes\n\nLooney Tunes je americká animovaná série komedií z produkce Warner Bros. (1930–1969), které byly natáčené během zlaté éry animované kinematografie. Looney Tunes navazují na krátkometrážní filmy Walta Disneyho (jeho Silly Symphonies) a tehdejší studio se jimi nechalo inspirovat a po Looney Tunes vznikla druhá sesterská série Merrie Melodies. Po vzniku postav Boska a Buddyho v roce 1930 a po příchodu tehdejších nejlepších režisérů a umělců té doby Texe Averyho a Chucka Jonese a poté i Mela Blanca vytvořili animátoři do současnosti slavné kreslené postavičky jako je králík Bugs Bunny, Kačer Daffy, Vepřík Porky, Elmer Fudd a dvojic Sylvester a Tweety a Wile E. Coyote a Road Runner se Looney Tunes se hodně rozšířily a byly natáčeny až do zaniknutí animačního studia v roce 1969. V roce 2009 byla ve spolupráci s DC Comics série obnovena, ale tentokrát s názvem The Looney Tunes Show, které se natáčejí do současnosti. Tehdejší studio se hodně nechalo inspirovat těmito studii:\n\n\nNa začátku natáčení Looney Tunes a Merrie Melodies byla hudba a všechno podobné získáváno z archivu Warner Brothers. Od roku 1934 do roku 1943 byly Merrie Melodies vyráběny v barevném provedení a Looney Tunes v černobílém. Po roce 1943 se však obě série začaly vyrábět v barvě a staly se tak prakticky nerozeznatelné, jen s tím rozdílem, že původní znělky zůstaly ponechány. V obou řadách vystupovaly postavičky, které byly vytvořeny po příchodu Texe Averyho a Chucka Jonese. Hudba k upoutávce pro Looney Tunes bylo Merry Go Round Broke Down od Cliffa Frienda a Dava Franklina a hudba pro Merrie Melodies byla adaptace písně Merrily We Roll Along od Charlese Tobiase, Murrayho Menchera a Eddieho Cantora.\n\n\n\n\n\n\n\n\n\n\n\nDalší skladatelé\n\n"}
{"id": "1032230", "url": "https://cs.wikipedia.org/wiki?curid=1032230", "title": "Fieseler", "text": "Fieseler\n\nGerhard Fieseler Werke (GFW) ve městě Kassel byla ve 30. a 40. letech německým výrobcem letadlel. Společnost se stala známou především díky výrobě letounů pro Luftwaffe během druhé světové války. \n\nByla založena 1. dubna 1930 jako Fieseler Flugzeugbau Kassel prvoválečným esem a akrobatem Gerhardem Fieselerem. Fieseler byl manažerem ve firmě Raab-Katzenstein, ale po tom, co zbankrotovala, Fieseler koupil továrnu na kluzáky v Kasselu a rychle přestavěl na firmu, která vyráběla sportovní letadla. \n"}
{"id": "1032235", "url": "https://cs.wikipedia.org/wiki?curid=1032235", "title": "Památník padlým partyzánům výsadku Jana Koziny", "text": "Památník padlým partyzánům výsadku Jana Koziny\n\nPamátník padlým partyzánům, slavnostně odhalený 15. září 1946, se nachází na návrší Mělce poblíž města Louny v místech, kde v boji s Němci 17. října 1944 padli tři sovětští výsadkáři ze skupiny Jana Koziny. Zabitými vojáky byli Věra Morhunovová, Arkadyj Jastremskyj a Nikita Kosinkov bojující v rámci akce za osvobození Československa. Od 26. června 1973 je chráněn jako kulturní památka. Druhý pomníček z roku 1976 se nachází na západním okraji Loun na místě, kde byla prvně uložena jejich těla. Oba pomníky prošly v roce 2014, před 70. výročím události, rekonstrukcí.\n\nVečer 16. října 1944 ve 22:00 vzlétlo z polského vojenského letiště Řešov v rámci Operace Jan Kozina letadlo typu Skytrain č. 841 velitele por. Filonova se 17 sovětskými a československými výsadkáři prvního smíšeného výsadku, které mířilo přes frontu na Šumavu na Plzeňsko. Skupině, která se jmenovala podle ochránce Chodů a Šumavy Jana Koziny, velel por. Vasil Kiš. Hlavními bojovými úkoly bylo například formování partyzánských jednotek z místních obyvatel, zajištění terénu pro přijímání dalších lidských i materiálních výsadků, sabotážní akce nebo bojová činnost, ale také organizování vzniku Národních výborů v obcích a zajišťování vedoucího postavení komunistů. Během celého letu bylo letadlo neustále ostřelováno a navigátor kvůli tomu ztratil směr. Výsadek tak asi ve 23:10 seskočil 150 km severně mimo plánovaný cíl. První část výsadkářů dopadla v blízkosti Lipna a Tuchořic okolo 23:20, druhá část devíti členů skupiny a tři vaky k tomu okolo 23:38 o 6 až 12 km dále v blízkosti Loun. Skupina dopadla velmi roztroušeně.\n\nPrvní skupině, která seskočila u Lipna a Tuchořic, se podařilo po přestřelce proniknout z obklíčení s jedním vážně zraněným s průstřelem levé nohy (náčelník štábu skupiny mjr. Melnik) a bez jedné, zajaté, členky (radistka Pančevová), další člen byl zajat následně při pronásledování Němci a zbytku se podařilo uniknout. Skupina byla ostřelována už během seskoku. Lounská německá posádka začala pročesávat okolí Loun a hledat také druhou skupinu parašutistů. Po jejich obklíčení bylo několik členů skupiny zajato. Ukrajinci Věra Morhunovová a Arkadyj Jastremskyj a Bělorus Nikita Kosinkov, kteří seskočili na Mělcích, se nestačili ráno ani zorientovat a hned se dostali do přestřelky. Dva si vzali život poslední kulkou a Jastremskyj zemřel v boji zblízka v místech, kde dopadli – na kótě 233. Na německé straně byly ztráty po přestřelce s oběma skupinami výsadku menší, jeden mrtvý a jeden zraněný příslušník SS.\n\nJako první potkala po rozednění mezi 8. a 9. hodinou ranní německé pátrací oddíly Morhunovová. Neměla kam utéct a možná se unáhlila se střelbou. Podle svědectví několik Němců blížících se k ní po cestě zranila, než vyprázdnila samopal, potom si přiložila osobní zbraň zespodu na krk a vystřelila. Po ní se dostal do boje Kosinkov, i ten vystřílel munici a zastřelil se vlastní zbraní. Poslední bojoval Jastremskij, kterého Němci našli v lebedě až po tom, co se do akce zapojili psi. Tělo prý v boji z bezprostřední blízkosti Němci prostříleli až 27 střelami.\n\nNěmci nechali odvézt těla z Mělců vozem taženým párem koní po státní cestě ke křižovatce silnic na Žatec a na Chomutov na západním okraji Loun, kde se říkalo U Parýzka, a tam je okolo půl dvanácté uložili pod sloupem. Kdosi vykopal padesáticentimetrovou jámu a nejspíše se je snažil i přes přítomnost hlídky lounských strážníků pochovat. U padlých se začaly objevovat květiny od Čechů. Vládní komisař Loun Dr. Heinz Rochlitzer proto nařídil metařům, aby těla převezli na hřbitov, což se stalo ještě před setměním. Údajně zde byli pochováni, ale i sem nosili lidé květiny a tak je nechali Němci převézt do koncentračního tábora Terezín a spálit. Popel potom nechali vysypat do Ohře.\n\nBěhem výsadku padli tři sovětští parašutisté ze skupiny, která seskočila u Loun, z toho jedna žena.\n\nVěra Stěpanovna Morhunovová (uváděna také ruskojazyčně jako Morgunovová) byla Ukrajinka a narodila se v Rostově na Donu 21. září 1924. Její otec Stěpan se narodil roku 1890 a matka Anna roku 1894. V době narození bydleli na adrese Černyševskij spunkt 17. Podle Vasila Kiše byla pracovnicí Ukrajinského štábu partyzánského hnutí (UŠPH) a ke skupině se dostala prostřednictvím náčelníka UŠPH gen. por. Strokače. Na žádost náčelníka jejich skupiny ji Kiš přijal jako náčelníkovu pomocnici. Morhunovová se skupinou neabsolvovala ani školení ani výcvik, přesto výslovně zažádala těsně před odletem z Řešova na akci o její přidělení ke skupině a Kiš žádosti vyhověl. Padla ve věku dvaceti let.\n\nArkadyj Ivanovyč Jastremskyj byl také Ukrajinec. Narodil se roku 1922 v obci Morohivka v Potijivském rajónu v Žitomirské oblasti.\n\nSpolupracovníci ho hodnotili jako tichého skromného kamaráda, který měl v oblibě čtení, studium a debaty a rád přednášel. Podle svědectví jeho bratra Grigorije Ivanoviče (narozen okolo 10. dubna 1928) a bratrova vnuka Alexeje měl rád sport. Kromě svého bratra a ještě jednoho bratra Leonida, který zemřel 23. ledna 2002 v Sevastopolu, kam se později odstěhovala celá jejich rodina, měl ještě čtyři sourozence, kteří se dospělosti nedožili. Matka Olga Jastremská zemřela tamtéž 19. února 1990 a otec byl v rámci stalinských represí zatčen, vězněn a následně roku 1937 zastřelen.\n\nZákladní devítiletou školu ukončil Jastremskyj podle svědectví příbuzných v roce 1940 a zapsal se do 1. kurzu Žitomirské pedagogické univerzity, oddělení cizích jazyků. Od léta 1941, kdy bylo obsazeno okolní území Němci, do jara 1944 byl partyzánem v oddílu „Smrt fašismu“. Po osvobození byl 14. března 1944 dobrovolně odveden a vstoupil do Rudé armády. 30. března se stal členem 2. školní roty 1. školního praporu v./č. 13409 a už v hodnosti staršiny šel sloužit do UŠPH v Kyjevě, kde působil pravděpodobně ve Svjatošině jako velitel. Číslo, na které mu rodina naposledy psala, bylo p/p 33493. Od podzimu 1944 o něm přestali příbuzní dostávat zprávy a nevěděli ani kde a jak se stal nezvěstným. Bratr a jeho vnuk se podrobnosti dozvěděli až v novém století po více než 65 letech, kdy je kontaktoval český badatel Stano Bursa zjišťující detaily o padlých hrdinech.\n\nPodle kyjevských materiálů byl ve službách UŠPH od 3. září 1944 ve funkci velitele čety. On i ostatní válku nepřeživší členové tohoto oddílu jsou zde vedeni od vysazení 16. října 1944 jako nezvěstní. Padl ve věku 22 let.\n\nNikita Kuzmič Kosinkov byl Bělorus a narodil se roku 1915 v obci Zascenki v Drybinském rajónu v Mohylevské oblasti. Údajně byl absolventem lékařské fakulty v Moskvě a, také údajně, v hodnosti kapitána sloužil ve skupině jako lékař. Operace Jana Koziny měla být jeho druhým vysazením do týlu nepřítele. V UŠPH sloužil od 3. září 1944. Padl ve věku 29 let.\n\nU obou památníků, jak na místě smrti tak na místě prvního pohřbení, se každoročně konají pietní akty za účasti vrcholných představitelů města Loun, historiků, válečných veteránů, vojáků a dalších hostů. V roce 2010 zde tuto historii připomněl například poslední žijící člen skupiny Jana Koziny, plukovník v.v. Josef Sztacho. Výročí se zúčastnil i v roce 2014, kdy také přijela dcera Vasila Kiše a z Ruska vnuk bratra Arkadyje Jastremského Alexej. Ten svůj projev pronesl v češtině.\n\nZnámější pomník na Mělcích na místě bojů byl postaven podle návrhu lounského rodáka Pavla Bareše a slavnostně byl odhalen 15. září 1946. Památník je pojat v konstruktivistickém duchu a od 26. června 1973 je chráněn jako kulturní památka. Druhý památník – na místě prvního uložení těl padlých – pochází z roku 1976 a vytvořen byl podle návrhu výtvarníka Vladislava Mirvalda.\n\nPomníku na Mělcích dominuje rudá pěticípá hvězda stojící na nízké kamenné desce, na níž byla původně bronzová, nyní kamenná pamětní deska s nápisem. Celá kamenná deska s pamětní deskou a hvězdou stojí na třístupňovém širokém podstavci z opukového zdiva a po levé straně se z kvádru z opukového zdiva tyčí do výše tři železné černé kříže. Druhý památník je menší a tvoří jej úzký stojící kámen s pamětní deskou.\n\nNa památníku na Mělcích byla deska několikrát vyměněna. Jiná byla v roce 1974, v roce 2009 a v roce 2016 po celkové rekonstrukci památníku. Na menším památníku byla původní deska také vyměněna.\n\nMěstský úřad Louny nechal oba památníky a jejich okolí k 70. výročí události v roce 2014 opravit a upravit. Na památníku na Mělcích bylo opraveno opukové zdivo, vysázeny dekorativní keře a zbudována přístupová cesta. Lavička byla vyměněna za novou, bytelnější. U druhého pomníku lavička dříve nebyla, při rekonstrukci ji přidali. Byla rozšířena plocha před pomníkem, přibyly kameny pro kladení věnců a byla přidána dávno ztracená a později opět objevená informační tabulka. Radikálně byla zredukována zeleň tak, aby už pomník nezahalovala. Zůstaly pouze túje oddělující místo od vedle stojícího sloupu elektrického vedení a blízké křižovatky. Rekonstrukci za 90,5 tisíce Kč dotovalo Ministerstvo obrany z programu Zachování a obnova historických hodnot.\n\nK většímu památníku v severním úbočí návrší Mělce vede odbočka žluté turistické značky, která jinak vede trasou Brloh – Chlumčany – Blšanský chlum – Louny – památník partyzánům na Mělcích – archeologický skanzen Březno – Březno. Hlavní Mírové náměstí v Lounech je pěšky vzdáleno 2,5 km (40 minut). Další památníku nejbližší zastávka trasy, archeologický skanzen, je pěšky vzdálená 3,4 km (54 minut).\n\nMenší památník stojí na západním okraji města Loun v místě, kde končí ulice Slovenského národního povstání a pokračuje dále jako Postoloprtská. Stojí přímo pod sloupem vedení elektrické přenosové soustavy poblíž kruhového objezdu. Pěšky je památník vzdálen 1,4 km (22 minut) od Mírového náměstí v Lounech a 1,7 km (28 minut) od druhého památníku na Mělcích.\n\n"}
{"id": "1032269", "url": "https://cs.wikipedia.org/wiki?curid=1032269", "title": "Studenský potok (přítok Hamerského potoka)", "text": "Studenský potok (přítok Hamerského potoka)\n\nStudenský potok je vodoteč na území České republiky pramenící v Kraji Vysočina, okres Jihlava, ale z větší části tekoucí po území Jihočeského kraje, okres Jindřichův Hradec.\n\nPramení na severním svahu nejvyššího vrcholu Českomoravské vrchoviny Javořice v nadmořské výšce 774 m, poté jihozápadním směrem protéká Zeleným údolím, kde nejprve přijímá první přítok a poté vtéká do rybníka Zhejral, kolem kterého se rozkládá národní přírodní rezervace.\n\nPotok vytéká z rybníka a dále pokračuje na jih, kde se nachází rybník Karhov. Z něj pak pokračuje přes Horní Pole a rybníky Pilný a Zlatuška. Další tok potoka vede především jihojihozápadním směrem do rybníku Kameňák a odtud do Kopejtkova rybníku na okraji Studené.\n\nZe Studené pokračuje potok jižně do Nového rybníka, protéká Horními Němčicemi, jižně od nich se obrací k západu a vtéká do Meziříčského rybníka v Horním Meziříčku, kde ústí do Hamerského potoku.\n\n<br>\n"}
{"id": "1032275", "url": "https://cs.wikipedia.org/wiki?curid=1032275", "title": "Robert Herzog", "text": "Robert Herzog\n\nRobert III. Herzog (17. února 1823, Budzów – 26. prosince 1886, Vratislav) byl německý římskokatolický kněz. V letech 1882–1886 zastával úřad vratislavského biskupa.\n\nNarodil se jako nejstarší syn farmáře Josefa Herzoga a jeho ženy Barbary, rozené Herold. V roce 1844 dokončil studium na střední škole v Kladsku a o tři roky později získal titul z teologie na Vratislavské univerzitě. Roku 1848 byl vysvěcen na kněze.\n\nPo škole působil jako farář a učitel náboženství v Brzegu. V říjnu 1850 byl povolán do Berlína, kde se stal vikářem a kurátorem farnosti svaté Hedviky. Od roku 1957 působil jako kurátor a později jako administrátor farnosti svatého Vojtěcha ve Vratislavi. Roku 1862 byl jmenován administrátorem a o rok později proboštem, děkanem a školním inspektorem v Brzegu. V roce 1870 se vrátil zpět do Berlína na své bývalé místo ve farnosti svaté Hedviky a zde zastával zároveň funkci biskupského delegáta pro Braniborsko a Pomořansko. Později obdržel titul čestného vratislavského kanovníka.\n\nNa žádost pruské vlády jej papež Lev XII. jmenoval vratislavským diecézním biskupem. V období svého úřadování odvolal vládou dosazené probošty, kteří se dostali na svá místa bez souhlasu biskupa v průběhu kulturkampfu.\n\n"}
{"id": "1032279", "url": "https://cs.wikipedia.org/wiki?curid=1032279", "title": "Seznam postav Písně ledu a ohně", "text": "Seznam postav Písně ledu a ohně\n\nV Písni Ledu a Ohně () George R. R. Martina se vyskytuje nepřeberné množství postav. Ty nejvýznamnější z nich jsou seřazeny zde, podle příslušnosti k jednomu z hlavních rodů Západozemí.\n\nRod Baratheonů je nejmladším z velkých rodů. Zakladatel rodu, Orys Baratheon, nevlastní bratr Aegona Dobyvatele, dostal do úschovy Bouřlivé krajiny za vítězství nad Argilakem Arogantním, posledním bouřlivým králem. Baratheoni jsou známí jako divocí a obtížně zvladatelní, opovrhují politikou.\n\nRobert Baratheon vyrůstal po boku Eddarda Starka v péči Jona Arryna na Orlím Hnízdě. Zde se z těch dvou stali nerozluční přátelé. Robert se také bláznivě zamiloval do Nedovy sestry, Lyanny. Tu však unesl následník Železného trůnu, Rhaegar Targaryen, a ukryl ji ve Věži Radosti v Dornských horách. Robert, Ned, Jon Arryn a Hoster Tully tak vyhlásili otevřenou rebelii proti Targaryenům. V bitvě na Trojzubci zabil Robert Rhaegara, a tím vyhrál válku. Armáda Tywina Lannistera zatím vyplenila Královo přístaviště a Jaime Lannister zabil Šíleného krále Aeryse, čímž otevřel Robertovi cestu k trůnu. Když však Eddard dorazil k Věži, nalezl Lyannu za neznámých okolností umírat. Z politických důvodů si pak Robert vzal Cersei z Lannisterů, kterou nikdy nemiloval, díky čemuž se nejednalo zrovna o šťastné manželství. Jeho pobočníkem se stal Jon Arryn. Robert se utápěl ve víně a trávil svůj čas, jak sám rád říkával „honěním kanců a lovením děvek“. To až do smrti Jona Arryna roku 298 AL. Následně se vydává na Zimohrad, aby požádal Neda, aby zastal uvolněné místo pobočníka krále. V televizní adaptaci ho hraje Mark Addy.\n\nStanis je mladší bratr Roberta. Zatímco Robert je veselý a rád svůj čas tráví pitím a děvkařením, Stannis dodržuje své pevné morální zásady. Je čestný a oddaný bojovat za to, co považuje za správné, i když by to vedlo k jeho vlastní záhubě. Během Robertovy rebelie držel posádku v Bouřlivém konci, kde musel i s ostatními nesmírně hladovět během obléhání. Když však přijel Eddard Stark a prolomil obklíčení, Robert dal hrad do úschovy jejich mladšímu bratru Renlymu. Tím započala nenávist mezi Baratheonskými bratry. Když Robert vyhrál válku, Stannis se stal mistrem lodí v Malé radě. Těsně po smrti Jona Arryna z neznámých důvodů odplouvá na jedinou državu, kterou má, totiž na Targaryenům zabavený Dračí kámen. V seriálu ho hraje Stephen Dillane.\n\nLidmi milovaný mladší bratr Roberta a Stannise je správcem Bouřlivého konce, který dostal od Roberta, zatímco Stannis dostal pohý Dračí kámen. Stannis ho nenávidí. Renly je v přátelském vztahu s Tyrelly. V televizním zpracování příběhu ho hraje Gethin Anthony.\n\nZlatovlasý, rozmazlený a nesmírně krutý „syn Roberta“ (ve skutečnosti syn Cersei a jejího bratra Jaimeho) a následník trůnu. V seriálu ho hraje Jack Gleeson.\n\nZrádní Greyjoyové vládnou Železným ostrovům ze svého sídla na Štítu, hradu postaveném na skalách čnějících z moře. Jsou hrdí na svou minulost a tradice, které již v době \"Hry o trůny\" dávno ztratily svůj smysl. Uctívají Potopeného boha, a praktikují jeho drsné náboženství. Nikdy se plně nesmířili se svým postavením vazalů Železného trůnu, což vedlo k častým nesmyslným rebeliím, předem odsouzeným k neúspěchu. Balon IX., současný lord Štítu, vedl svou poslední rebelii v roce 289, kdy se prohlásil Železným králem a pokusil se o vpád do Říčních krajin. Při neúspěšném útoku zemřeli oba jeho nejstarší synové, Rodrik a Maron. Štít byl následně dobyt spojenými vojsky krále Roberta Baratheona a strážce severu Neda Starka. Jako záruku poslušnosti musel Balon odevzdat svého tříletého syna Theona do péče Starků na Zimohradě. Balon však nikdy nepřestal toužit po moci.\n\nBalon, zvaný Dvakráte korunovaný, byl prvním železným králem od smrti Harrena Černého, který zemřel za Dobyvačných válek. Nikdy si nepřipouštěl, že by před někým poklekl, a tak využil první příležitosti k povstání krátce po Robertově rebelii, kdy bylo království oslabené těžkými boji. Nevládl ani rok, než byly Železné ostrovy dobyty spojenými vojsky krále Roberta Baratheona a Neda Starka, strážce severu. Během války padli dva z jeho tří synů, nejmadší, tříletý Theon byl odvezen do pěstounské péče na Zimohrad. Balon se od té doby uzavřel do sebe, naříkající nad svou bezmocností. Když se tedy naskytla příležitost k pomstě, okamžitě ji využil. K té došlo až za Války pěti králů, když Robb Stark, zoufale potřebující jakéhokoli spojence, poslal Theona zpět spolu s nabídkou ke spojenectví proti Lannisterům. Něco takového Balona ani nenapadlo, udělal přesný opak: vyslal své loďstvo proti Severu. Zatímco armády železných dobývaly jeden severský hrad za druhým, Balon zůstal na Štítu a nechal se titulovat jako Král Ostrovů a Severu, a u tohoto titulu zůstal i v době, kdy se železné državy na Severu začaly opět zmenšovat v důsledku tvrdé politiky Rooseho Boltona. Jako jediný z Pěti králů nebyl Balon zavražděn, ale zemřel dílem náhody: za bouře přecházel po provazovém mostě mezi nejmenšími věžemi na Štítu, kde uklouzl a rozbil se o skaliska pod sebou. V televizní adaptaci od HBO Balona představuje Patrick Malahide.\n\nNejstarší z mladších bratrů Balona Greyjoye. Kapitán \"Tichosti\". Tajemný muž, jenž obeplul celý svět, který se jako jediný opovážil proplout Kouřícím mořem až do Valyrie, odkud se jeho loď vrátila naplněná poklady. Ze svých cest se vrací záhadně přesně, pohý jeden den od smrti svého bratra, takže dokáže rychle porazit posádku Štítu a prohlásit se Králem Ostrovů a Severu, nástupcem Balona. S tím však nesouhlasil nikdo z jeho příbuzných, jeho neteř Aša a bratr Victarion dokonce o korunu též usilovali. Aeron Mokrovlas proti němu začal kázat jako proti bezvěrci (Euron se nikdy netajil tím, že ho staré zvyky nijak nezajímají), a vyhlásil královolbu na Starém Wyku. Tam je Euron proti všem předpokladů králem skutečně zvolen. Hned po své korunovaci vyhlásí radikální změnu strategie - nařídí zastavení bojů na Severu (kde Železní fakticky drží již jen Torrhenův dvůr), místo toho vyhlásí velké tažení do Východozemí, kde plánuje unést \"khaleesi\" Daenerys a získat její tři draky. Tuto flotilu vede jeho bratr Victarion. Na cestě do Východozemí byly zatím jaksi „mimochodem“ dobyty tzv. Štítové ostrovy, patřící Rovině, což silně popudilo centrální vládu kolem krále Tommena v Králově přístavišti.\n\nIntrikánští Lannisterové jsou nejbohatším z velkých rodů. Sídlí na Casterlyově skále na západě země a mají přístup ke zdejším zlatým dolům. Hlava rodu, Tywin Lannister, svého času pobočník krále a velmi nadaný politik rodu zajistil (svou pochybnou rolí v rebelii, kdy lstí dobyl Královo přístaviště) místo opravdu prestižní, jeho dcera Cersei se vdala za samotného Roberta I. Baratheona. Jaime Lannister, osobní strážce minulého krále Aeryse, svého pána zavraždil a usnadnil tak Robertův nástup na trůn.\n\nGeniální politik a bezcitná hlava rodu Lannisterů. Veškeré své jednání posřizuje „dobru rodiny“ a to samé očekává od ostatních, v čemž často naráží. Za vlády krále Aeryse II. byl krátce pobočníkem krále. Celou Robertovu rebelii čekal, která strana bude mít navrch. Po bitvě na Trojzubci se v době, kdy byla již porážka Targaryenů neodvratná, rozhodl zavděčit se vítězi a obsadil Královo přístaviště. Jeho syn Jaime, člen Královské gardy, zradil svou přísahu a Aeryse zabil. Tywinovi muži zatím přinesli přijíždějícímu Robertu Baratheonovi k nohám mrtvá těla Elii Martell a jejích dvou dětí na důkaz loajality. Obratnou politikou se Tywinovi následně podařilo dosáhnout sňatku jeho dcery Cersei se samotným Robertem. Později se Tywin stáhl na Skálu a řešil každodenní problémy Strážce západu, dokud nedošlo k událostem popsaným ve \"Hře o trůny\". V seriálu od HBO ho hraje Charles Dance.\n\nManželka krále Roberta I. Baratheona, Jaimeho sestra a milenka. V seriálu ji hraje Lena Headey.\n\nZakrslý a chytrý syn lorda Tywina se zálibou v děvkaření, víně a knihách. V seriálu ho hraje Peter Dinklage.\n\nRod Starků, se sídlem na Zimohradu, odnepaměti vládne Severu. Jako jediný ze současných vládnoucích rodů odvozuje svůj původ od Prvních lidí, dávných původních obyvatel Západozemí, kteří do současnosti zbyli právě jen na Severu (ze svých ostatních držav byli vytlačeni). Uctívají Staré bohy. Jsou proslulí svým smyslem pro čest. V době, kdy se odehrává \"Hra o trůny\", zaujímali Starkové výsadní postavení. Hlava rodu, Eddard Stark, totiž pomohl Robertu Baratheonovi vyhrát válku proti Targaryenům, a tak se Starkové těší přízni koruny, která jim později způsobuje nemalé problémy.\n\nLord Eddard „Ned“ Stark, druh syn lorda Rickarda, původně nikdy neměl být lordem. Spolu s Robertem Baratheonem byl vychováván na Orlím hnízdě, v péči Jona Arryna. Poté, co byli jeho otec a starší bratr zavražděni šíleným králem Aerysem, se Ned stává lordem Zimohradu, strážcem Severu a manželem Brandonovy snoubenky Catelyn Tully. V touze po pomstě spojí vojska Starků a Tullyů s vojsky Roberta a Jona Arryna. V následující válce, zvané jako Robertova rebelie či Válka Uchvatitele porazí spojená vojska Koruny a dosadí Roberta na Železný trůn. S Robertem se setkává ještě jednou, během rebelie Balona Greyjoye. Poté už žije klidně na Zimohradě, jako otec šesti dětí, dokud Robert neohlásí svou cestu na Zimohrad (popsanou ve \"Hře o Trůny\"). V seriálu od HBO představuje ústřední postavu, hraje ho Sean Bean.\n\nStarší dcera lorda Hostera Tullyho z Řekotočí. Původně se měla provdat za Nedova bratra Brandona, po jeho smrti se stala manželkou lorda Eddarda. Jediná na Zimohradu, kdo vzývá Sedm. V televizním seriálu ji hraje Michelle Fairleyová.\n\nNejstarší syn Neda Starka, dědic Zimohradu. Čtrnáctiletý. Jeho zlovlk se jmenuje \"Šedý vítr\". V televizním seriálu \"Robba\" hraje Richard Madden.\n\nStarší dcera Neda a Catelyn. Dobrá ve vyšívání. Jedenáctiletá. Její zlovlk se jmenuje \"Lady\". V televizním seriálu \"Sansu\" hraje Sophie Turnerová.\n\nMladší dcera Neda a Catelyn, devítiletá. Její zlovlk se jmenuje \"Nymeria\", svůj meč má pojmenovaný \"Jehla\". V televizním seriálu \"Aryu\" hraje Maisie Williamsová.\n\nProstřední syn Neda a Catelyn. Zbožňuje šplhání. Sedmiletý. Jeho zlovlk se jmenuje \"Léto\". V televizním seriálu \"Brandona\" hraje Isaac Hempstead-Wright.\n\nNejmladší syn Neda a Catelyn, tříletý chlapec. Jeho zlovlk se jmenuje \"Chundeláč\". V televizním seriálu \"Rickona\" hraje Art Parkinson.\n\nLevoboček Neda Starka, narozený neznámé ženě během Robertovy rebelie. Eddard nikdy neprozradil totožnost jeho matky (kromě jména: Wylla). Jeho sněhobílý zlovlk se jmenuje \"Duch\". V televizním seriálu \"Jona\" hraje Kit Harington.\n\nMladší bratr lorda Eddarda. Přidal se k Noční Hlídce. V televizním seriálu ho hraje Joseph Mawle.\n\nTargaryenové, původem Valyrijci jako jedni z mála přežili Zkázu. Aegon I. Dobyvatel, v té době pouze bezvýznamný lord Dračího kamene, malého ostrova v Úzkém moři, tehdy vzal své tři draky (jediné draky zachráněné před Zkázou) a spálil s nimi na popel armády Západozemí. Na 283 let tak Targaryenové ovládli Západozemí. Pak ale došlo k Robertově rebelii, při níž byli téměř všichni vyvražděni. Jediní přeživší, tříletý Viserys a právě narozená Daenerys, byli odsouzeni k životu ve vyhnanství pod ochranou Illyria Mopatise, magistra Pentosu. Targaryenové po celou známou dobu existence provozovali incest (věřili, že krev draka se nesmí smísit s krví podřadnějších tvorů). Není se tedy co divit, že poslední členové rodu (Aerion Jasný plamen, Aerys II., Viserys III.) byli značně šílení.\n\nSpolu se svým bratrem Viserysem bloudí po Svobodných městech. V seriálu ji hraje Emilia Clarke.\n\nRod Tullyů se sídlem v Řekotočí ovládá území přesně vprostřed Západozemí, zvané Říční krajiny. Vzhledem k jeho obtížně branitelným hranicím a úrodnosti tohoto kraje ho každá válka zasahuje nejvíce. Dlouhou dobu bylo také Řekotočí ovládáno cizinci, např. Železnými muži z ostrovů. Rod Tullyů, dříve prakticky bezvýznamný, získal toto území až během dobyvačného tažení Aegona Draka, kdy byl lord Tully jedním z prvních, kdo se přidali na stranu vítězů. V době popisované \"Hrou o Trůny\" jsou Tullyové dynasticky propojeni se Starky a Arryny, se kterými mají velmi dobré vztahy.\n\nStarý a nemocný pán Řekotočí. V seriálu ho hraje Christopher Newman.\n\nJediný syn lorda Hostera, bratr Catelyn Stark. Dědic (a z důvodu nemoci svého otce i správce) Řekotočí a blízký přítel Starků. V seriálu ho hraje Tobias Menzies.\n"}
{"id": "1032313", "url": "https://cs.wikipedia.org/wiki?curid=1032313", "title": "Bernardin Latke", "text": "Bernardin Latke\n\nBernardin Latke (cca 1615-1695), též Lattke, byl františkán působící v českých zemích a české františkánské provincii sv. Václava, opakovaně jako její ministr (provinciál). Pocházel ze slezské Nisy a narodil se zřejmě mezi lety 1613 a 1618. Řeholní sliby františkána složil v roce 1633. Jako kněz měl být velmi horlivým kazatelem. Měl ale i širší schopnosti a tak se opakovaně uplatnil ve vedení františkánského řádu. Provinční kapitula v září 1653 v Jindřichově Hradci jej zvolila provinčním definitorem. Na počátku dalšího volebního tříletého období byl v srpnu 1656 jmenován kvardiánem pražského kláštera u P. Marie Sněžné. Současně byl ustanoven provinčním kustodem. Posléze řídil jako představený v letech 1656 až 1658 františkánský konvent v Jindřichově Hradci pokračujíc nadále jako provinční kustod. Na další řádné kapitule českých františkánů 8. září 1659 v Jindřichově Hradci byl Bernardin Latke zvolen provinciálem (provinčním ministrem) provincie sv. Václava a tuto funkci poprvé zastával do roku 1662. Ihned po svém zvolení, ještě na jindřichohradecké kapitule, se podílel na založení a osazení nově vznikajícího kláštera františkánů v Dačicích. Po skončení svého prvního období ve službě provinciála působil mimo jiné jako řádový vizitátor v ostatních františkánských provinciích, což byla obvyklá funkce pro bývalé provinční ministry dostatečně již zběhlé v záležitostech řádové organizace. Takto měl ohledně vizitací na starosti od roku 1656 tyrolskou provincii a od roku 1665 uherskou slavatoriánskou provincii františkánů.V letech 1663-1665 byl kvardiánem kláštera ve Slaném. Podruhé jej provinční kapitula zvolila českým františkánským provinciálem na období let 1669 až 1672. Od roku 1681 pak ještě působil jako provinční definitor. \n\nV druhém období svého „provinciálování“ se jakožto představený českých františkánů zúčastnil generální řádové kapituly, které se slavila v květnu 1670 ve španělském Valladolid (latinsky Vallisoleti). Během této cesty si dělal poznámky (deník?, cestopis?), které se pod titulem \"Hispanici itineris descriptio\" dochovaly v rukopise dodnes.\n\nFrantiškán Bernardin Latke zemřel v pokročilém věku okolo 80 let 30. května 1695 v Kladsku.\n"}
{"id": "1032322", "url": "https://cs.wikipedia.org/wiki?curid=1032322", "title": "Severin Michalovic", "text": "Severin Michalovic\n\nSeverin Michalovic (-1814), někdy uváděný jako Severián nebo Michalovský, byl český františkán a teolog. Narodil se v Lubenci na Lounsku někdy před rokem 1742, řádové sliby složil nejpozději v roce 1760. Po vysvěcení na kněze a získání základních zkušeností začínal jako kazatel. Od roku 1761 vyučoval následující rok nebo dva mladé fratiškány jako lektor filozofie v Jindřichově Hradci. Posléze začal vyučovat vyšší stupeň – teologii, a to pravděpodobně na klášterní škole u P. Marie Sněžné v Praze. Řádná provinční kapitula v září 1774 v Praze ustanovila bratra Severina sekretářem české františkánské provincie sv. Václava. Když v červenci 1776 zemřel provinční kustod Elzear Kinský, určila následující mimořádná kapitula v září téhož roku za jeho nástupce ve funkci Michalovice. Současně Severin zanechal lektorské činnosti. V organizačních záležitostech řádu se zřejmě osvědčil, neboť následující řádná kapitula 7. září 1777 v Olomouci jej na tříleté období zvolila českým františkánským provinciálem. Když jako provinciál vizitoval jednotlivé kláštery, nezapomínal ani na dohlížení pořádku v jejich knihovnách.\nV květnu 1794 jej ještě potkáváme jako kvardiána konventu u P. Marie Sněžné v Praze. Pro pokročilý věk mohl být bratr Severin z řídících funkcí uvolněn, v pramenech je od počátku 19. století zmiňován jako „senior provincie“ nebo „velmi zasloužilý otec provincie“. Přesto jej kapituly ještě zvolily provinčním definitorem (1803) a od roku 1806 potřetí provinčním kustodem. Františkán Severin Michalovic zemřel 5. října 1814 v Praze.\n\nV rukopise se dochovaly zápisky z Severinem vedených duchovních cvičení \"Exercicia spiritualia\", které si zaznamenal zřejmě pro svou potřebu v blíže neznámém období a konventu.\n"}
{"id": "1032323", "url": "https://cs.wikipedia.org/wiki?curid=1032323", "title": "David Stirling", "text": "David Stirling\n\nSir Archibald David Stirling (15. listopadu 1915 – 4. listopadu 1990) byl skotský horolezec, během druhé světové války důstojník britské armády a zakladatel Special Air Service.\n\nDavid Stirling se narodil na farnosti v Lecroptu v Pertshire. Byl synem brigádního generála Archibalda Stirlinga z Keiru a Margaret Fraserové, dcery Simona Frasera (potomek anglického krále Karla II. Stuarta). Studoval v Ampleforth College a Trinity College na Univerzitě v Cambridgi. V době vypuknutí války se připravoval k výstupu na Mount Everest.\n\n24. července 1937 byl z Ampleforth College povolán do Skotské gardy, kde absolvoval důstojnický kurz. V červnu 1940 se jako dobrovolník přihlásil do nově vytvořeného komanda (\"No.8 Commando\") pod velením podplukovníka Roberta Laycocka. I po zrušení této jednotky 1. srpna 1941 Stirling stále věřil, že i přes způsob, jakým je válka vedena, dokáže menší skupina dobře vycvičených mužů s pomocí momentu překvapení způsobit nepříteli větší škody než celá četa.\n\nStirling si byl vědom toho, že nebude lehké prosadit tento nápad u velení, ale i přesto se v Káhiře tajně dostal na velitelství, s cílem setkat se s vrchním velitelem britských sil na Blízkém východě Claudem Auchinleckem. Ukryl se v jedné z kanceláří, kde se setkal se zástupcem velitele generálem Ritchiem. Vysvětlil mu svůj nápad a Ritchie přesvědčil Auchinlecka, aby povolil Stirlingovi vytvoření nové speciální jednotky. Jednotka byla pojmenována „oddíl L, brigáda speciální vzdušné služby“ (\"L detachment, Special Air Service Brigade\").\n\nPo první neúspěšné akci, která byla součástí Operace Crusader, kdy jednotka přišla o 42 ze 61 mužů a důstojníků při přistání na padácích a záchraně díky hlídkám hloubkového průzkumu Long Range Desert Group (LRDG) se Stirling rozhodl, že nejúčinnější způsob přepravy jednotky je v noci a po zemi. Zorganizoval další útoky na přístavy, při kterých používal velmi jednoduchý plán. V noci vojáci procházeli přes kontrolní stanoviště, přičemž nepřítele oklamali svojí znalostí jazyků. V lednu 1943 byl Stirling zajat Němci. Čtyřikrát z vězení utekl. Poté byl vězněn v táboře Oflag IV-C na zámku Colditz, kde zůstal do konce války. Po jeho zajetí převzal velení SAS jeho bratr Bill Stirling a bývalý severoirský boxer a hráč ragby Blair 'Paddy' Mayne.\n\nSAS za 15 měsíců své existence před Stirlingovým zajetím zničila více než 250 nepřátelských letadel na zemi, desítky silnic a železničních tratí a z boje vyřadila stovky vozidel.\n\nPo válce se Stirling věnoval prodeji zbraní hlavně do arabských zemí. Podílel se na neúspěšném pokusu o odstranění Muammara Kaddáfího v letech 1970 až 1971.\nStirling byl také zakladatelem soukromé vojenské organizace \"KAS International\" (KAS Enterprises).\nZ obavy před přílišnou mocí britských odborů vytvořil organizaci \"Great Britain 75\", která měla chránit zájmy Británie v případě generální stávky.\n\nV roce 1990 byl David Stirling povýšen do šlechtického stavu.\n\n"}
{"id": "1032328", "url": "https://cs.wikipedia.org/wiki?curid=1032328", "title": "Bonaventura Nitsche", "text": "Bonaventura Nitsche\n\nBonaventura Nitsche (-1740) byl františkán žijící a působící v českých zemích a české františkánské provincii sv. Václava. V letech 1726 až 1727 byl ustanoven vikářem konventu v Moravské Třebové. Následně působil opakovaně jako představený (kvardián) blíže neznámého kláštera či klášterů. Mezi zájmy bratra Bonaventury patřily dějiny řádu, do něhož vstoupil. Dokládá to jím psaný rukopis \"Annales almae provinciae Bohemiae... Ordinis Minorum s. Francisci\" z roku 1731, v němž zachytil události z let 1224 až 1480.\nFrantiškán Bonaventura Nitsche zemřel 14. prosince 1740 v Olomouci.\n\n \n"}
{"id": "1032330", "url": "https://cs.wikipedia.org/wiki?curid=1032330", "title": "Kateřina Červenková", "text": "Kateřina Červenková\n\nKateřina Červenková, rozená Vondrovicová (* 26. května 1952 Polička) je česká muzikoložka, lexikografka a klavíristka.\n\nVětšinu mladistvého věku strávila na Vysočině, značně ovlivněna ve směřování k umění svými prarodiči (dědeček Vladimír Šindler byl řídící učitel a malíř-krajinář), strýcem (grafik Jiří Šindler) i okruhem jeho přátel vrstevníků (výtvarníci Dalibor Chatrný, Jiří John, Stanislav Kolíbal, manželé Mrázkovi, Adriena Šimotová, básník a překladatel Jan Vladislav). Již od dětství se tak formoval její vztah k umění, kultuře a vzdělání. V sedmi letech začala v Praze navštěvovat lidovou školu umění, v osmi letech hrát na klavír. Dětské zaujetí vyrostlo během několika let v podstatnou součást života, která po dokončení základní devítileté školy vyústila ve studium na Pražské konzervatoři (1967–1973, klavírní hra u Vladimíra Topinky). Tuto střední školu absolvovala roku 1973 veřejným absolventským vystoupením a písemnou diplomovou prací na téma „Bohuslav Martinů – Instruktivní skladby pro klavír“. \n\nProhloubený zájem o muzikologické otázky ji po absolutoriu konzervatoře přivedl na Filozofickou fakultu Univerzity Karlovy, kde v letech 1973–1978 vystudovala jako posluchačka řádného studia obory hudební věda – čeština. Ve studentských vědeckých soutěžích získala mj. 4. cenu za práci „Vladimír Topinka jako klavírní pedagog“. Studium na FF UK uzavřela v roce 1978 státní závěrečnou zkouškou s vyznamenáním a obhájila diplomovou práci „České klavírní umění po roce 1945“. V roce 1989 získala na téže fakultě titul PhDr. K jejím mimohudebním zájmům patří zejména výtvarné umění.\n\nJako posluchačka Pražské konzervatoře absolvovala recitálová vystoupení v českých městech (Liberec, Zruč nad Sázavou, Kralupy, Rakovník) a podílela se na kulturním životě rodného města (vernisáže výstav). Pozornost tisku na sebe strhla zejména světovou premiérou (Polička 19. ledna 1972) tehdy nově objevené brilantní skladby Bohuslava Martinů Scherzo pro klavír, složené v Paříži roku 1924. V jejím repertoáru byla zastoupena klasika (např. L. van Beethoven, Sonáta č. 8 c-moll, op. 13, Patetická; W. A. Mozart, Koncert pro klavír a orchestr d-moll, K.V. 466) i hudba 20. století (např. P. Eben, Malé portréty pro klavír). Na soutěžích v hudební interpretaci filozofických a pedagogických fakult získala druhou cenu za interpretaci klavírního cyklu V mlhách Leoše Janáčka.\n\nV letech 1974-1992 byla členkou ženského pěveckého sboru Iuventus Paedagogica (sbormistr Jiří Kolář), s nímž absolvovala řadu koncertních cest a soutěží (ocenění na prestižních mezinárodních sborových soutěžích ve městech Arezzo, Arnhem, Cork, Langollen, Middlesborough, Neerpelt aj.).\n\nPrvní zaměstnání ji přivedlo k soustavné lexikografické práci. V letech 1978–1993 pracovala v Encyklopedickém institutu ČSAV jako specialistka pro obory hudba a divadlo, posléze jako tvůrčí pracovnice a vedoucí oddělení věd o umění. Výsledkem této náročné činnosti jsou stovky jejích encyklopedických hesel v rozmanitých lexikografických publikacích, na nichž je patrná preciznost i hluboký kulturní záběr. Tato její obecně ceněná aktivita pokračovala i po 31.12.1992, kdy byl Encyklopedický ústav zrušen. Od 15.2.1993 pracuje na Ministerstvu průmyslu a obchodu České republiky v organizační pozici jako referent státní správy.\n\nOsudovým se pro ni ukázalo setkání se skladatelem Petrem Ebenem během studií na FF UK, kde Eben vyučoval. Vyústilo totiž v trvalé studium života a díla tohoto vynikajícího českého skladatele, jehož se stala přední biografkou a promotérem s významným přesahem do zahraničí. Její práce věnované Ebenovi vynikají jasným slohem, myšlenkovou ukázněností, logikou výstavby i důkladnou historickou znalostí. Mají též do velké míry - díky vzájemnému osobnímu vztahu s Ebenem a jeho rodinou - pečeť vzácné autenticity. Jejich kvalitu dokládá navenek i zahraniční zájem o ně (základní monografie vyšla v německé mutaci v Mainzu, italský překlad jiné verze připraven k tisku). \n\nVztah k rodnému městu Polička a k Vysočině se promítl do několika prací věnovaných poličskému rodákovi Bohuslavu Martinů, studium klavírní hry se pak odrazilo v textech zabývajících se klavírním uměním, zejména české provenience. Spolupracovala též s mezinárodním hudebním festivalem Pražské jaro, pro nějž připravovala programové statě, zaměřené zejména na oblast klavírní tvorby.\n\n\n\n\n"}
{"id": "1032335", "url": "https://cs.wikipedia.org/wiki?curid=1032335", "title": "Kandid Turinský", "text": "Kandid Turinský\n\nKandid Turinský (-1702), též Thurinsky byl františkán žijící a působící v českých zemích a české františkánské provincii sv. Václava. Do řádu vstoupil a na kněze byl vysvěcen pravděpodobně někdy před rokem 1680. Již po nabytí základních kněžských a kazatelských zkušeností byl spolu s dalším knězem a jedním bratrem laikem posláni v červenci 1684 jako první františkáni k osídlení nově vznikajícího řeholního domu řádu v Hořovicích. V nově založené františkánské rezidenci v Hořovicích mohl být pravděpodobně následně místním představeným. V letech 1698 až 1699 řídil jako kvardián klášter u P. Marie Sněžné v Praze. Snad během svého působení v Praze napsal bratr Kandid spis \"Poesis artificiata\" dochovaný v jeho autografu v tamější konventní knihovně. Následně se františkán Kandid Turinský vrátil do Hořovic, kde také 6. července 1702 zemřel.\n"}
{"id": "1032365", "url": "https://cs.wikipedia.org/wiki?curid=1032365", "title": "Vít Žárek", "text": "Vít Žárek\n\nVít Žárek (-1701), též Žarek, byl český františkán a kazatel. Přinejmenším od srpna 1688 žil v plzeňském klášteře a působil zde jako zřejmě český kazatel v tehdy farním chrámu sv. Bartoloměje. Současně snad organizoval pravidelné týdenní duchovní cvičení pro řeholníky. V říjnu 1675 na setkání provinčního definitoria v Praze byl po předchozích sporech a častých obměnách tamějšího místního představeného, snad kvůli jazyku a národnosti, jmenován na následující rok kvardiánem kláštera v Jindřichově Hradci. Následně, od září 1676 do září 1678 působil jako kvardián kláštera v Plzni. Podruhé byl do téže funkce zvolen pro období od léta 1687 do července 1690. Následně jej na pozici mísntího představeného vystřídal Teodul Machalin (†1707), ale bratr Vít zůstal i dále v Plzni jako český kazatel a magistr noviců. Od května 1684 do roku 1687 byl členem provinčního definitoria (definitorem) a později od června následující tři roky kustodem české františkánské provincie. \n\nBratr Vít přeložil do češtiny dílo rakouského bosého augustiniána Abrahama a Sancta Clara. \"Judas, der Ertz-Schelm\", latinsky \"Judas Archi-Nequam\". Objemná sbírka, v německém originiále vytištěná ve čtyřech svazcích v letech 1686 až 1695, představuje apokryfní život Jidáše, v němž předkládá řadu morálních témat ve formě příběhů i básní vhodných pro osobní četbu k podpoře morálního rozvoje i pro přípravu kázání. \n\nFrantiškán Vít Žárek zemřel 24. září 1701 v Praze.\n"}
{"id": "1032367", "url": "https://cs.wikipedia.org/wiki?curid=1032367", "title": "Aleksandrs Cauņa", "text": "Aleksandrs Cauņa\n\nAleksandrs Cauņa (* 19. ledna 1988, Daugavpils, Lotyšská SSR, SSSR) je lotyšský fotbalový záložník a reprezentant, momentálně hráč ruského klubu CSKA Moskva.\nMimo Lotyšsko působil na klubové úrovni v Rusku a Anglii.\nV A-mužstvu Lotyšska debutoval 2. 6. 2007 v kvalifikačním zápase v Rize proti reprezentaci Španělska (porážka 0:2).\n\n\n"}
{"id": "1032370", "url": "https://cs.wikipedia.org/wiki?curid=1032370", "title": "Inocenc Pachmann", "text": "Inocenc Pachmann\n\nInocenc Pachmann (-1750), jehož jméno je jindy čteno jako Pauermann, byl františkán působící v českých zemích a české františkánské provincii sv. Václava. V roce 1720 se zřejmě připravoval na kněžské působení studiem teologie a v oblasti morální teologie si pořídil výpisky z různých autorů. Tyto zápisky si bratr Inocenc ponechal k vlastnímu užívání až do smrti. Zemřel v Kadani, 5. července 1750.\n\n \n"}
{"id": "1032382", "url": "https://cs.wikipedia.org/wiki?curid=1032382", "title": "Filip Pohl", "text": "Filip Pohl\n\nFilip Pohl (-1707) byl františkán působící v českých zemích a české františkánské provincii sv. Václava, teolog, hudebník a hudební skladatel.\n\nOd října 1704 byl definitorem zmíněné řádové provincie. Těžiště jeho aktivit však spočívalo v učitelském (lektorském) působení na františkánských klášterních školách. Jako i ostatní lektoři zřejmě nejprve vyučoval filozofii a posléze teologii na méně významné řádové škole. V roce 1704 byl však již lektorem na generálních řádových studiích (lector generalis) v konventu u P. Marie Sněžné v Praze. Pohlovy přednášky z teologie přednesené na klášterních studiích františkánů v Praze, kde spolu s ním částečně přednášel také Konstantin Dubský (mladší), si v letech 1704 až 1706 zaznamenal jako tehdejší žák Emerich Glaser († 1713):\nEmerich Glaser si své zápisky z přednášek ponechal až do docela blízké smrti, po ní přešly do knihovny kadaňského kláštera a od počátku 21. století jsou uchovávány v bibliotéce františkánů P. Marie Sněžné v Praze.\n\nJako přední teolog české františkánské provincie prováděl Filip Pohl cenzuru – kontrolu nezávadnosti titulů napsaných svými spolubratřími před jejich vytištěním. Takto například, spolu s Anonínem Hartmannem, prověřili v dubnu 1707 duchovní příručku pro klarisky „Wund und Artzney der Seelen“ napsanou Sebasetianem Schambogenen a posléze vytištěnou v arcibiskupské tiskárně v Praze.\n\nBěhem svého působení v pražském konventu u P. Marie Sněžné (do roku 1711) nebyl Filip Pohl pouze učitelem řeholních studentů, ale také hudebníkem a ředitelem chóru v klášterním chrámu. Interpretoval skladby jiných autorů, ale sám vytvořil několik mešních doprovodů, které spolu s jinými zaznamenal roku 1711 jeho řádový spolubratr Barnabáš Rubner (též Rübner, Ruebner, †1745).\n\nV roce 1711 bratr Filip zanechal lektorské činnosti a současně jej mimořádná provinční řádová kapitula slavená v září 1714 v Praze poslala do Jindřichova Hradce, kde jej ustanovila kvardiánem. Jako místní představený hradeckého konventu působil do roku 1714. V roce 1713 z pověření ústředí františkánského řádu vizitoval jeho velkopolskou provincii, což bývalo svěřováno jen osvědčeným teologům a bratřím se zkušeností ve vedení řádu.\nFrantiškán Filip Pohl zemřel v Brně 7. dubna 1718.\n"}
{"id": "1032396", "url": "https://cs.wikipedia.org/wiki?curid=1032396", "title": "Morgane Riboutová", "text": "Morgane Riboutová\n\nMorgane Ribout [Morgan Ribu], (* 11. leden 1988, Lille, Francie) je bývalá reprezentantka Francie v judu.\n\nS judem začala v 5 letech v Haubourdin. Vrcholově se potom judu věnovala v Amiens pod vedením Cathy Fleuryové. Pozici reprezentační jedničky v lehké váze si vybojovala v roce 2009 na pařížském turnaji, kde prohrála až ve finále. Úspěšný rok 2009 potom zakončila nečekaným ziskem titulu mistryně světa. V dalších letech však na tento úspěch nenavázala. Důvodem byly především časté výpadky formy a velké konkurence ve francouzské reprezentaci. V roce 2014 se rozhodla v vrcholovým judem skončit.\n\n"}
{"id": "1032404", "url": "https://cs.wikipedia.org/wiki?curid=1032404", "title": "Ellak", "text": "Ellak\n\nEllak také Ellac či Ilek ( - 454, Panonie) byl nejstarším synem a nástupcem hunského vůdce Attily, známého jako \"Bič Boží\". Ellak vládl od roku 453 a jeho vládu ukončila bitva u Nedao, kde byl v boji zabit a Hunové poraženi. Vládu Hunů po Ellakovi převzal jeho bratr Dengizich. Ellac byl také vůdcem Akatzirů\n\nInformace o existenci Ellaka se dochovaly zásluhou knihy Origo Gothica (Getica) sepsané v 6. století gótským historikem Jordanem, který k sepsání knihy použil dochované zbytky Cassiodorových dějin Gótů.\n"}
{"id": "1032419", "url": "https://cs.wikipedia.org/wiki?curid=1032419", "title": "Karel Teissig", "text": "Karel Teissig\n\nKarel Teissig (19. dubna 1925, Unhošť – 1. října 2000, Praha) byl český akademický malíř, ilustrátor, grafik, typograf a kurátor výstav.\n\nKarel Teissig nejprve studoval v letech 1943-1945 na Malířské škole Spolku výtvarných umělců Mánes a pak na Akademiie výtvarných umění v Praze u profesora Vratislava Nechleby, kterou absolvoval roku 1950. Své vzdělání pak dokončil jako stipendista na Královské akademii (Académie Royale des Beaux-Arts) v Bruselu roku 1951.\n\nV tvorbě prošel několika vývojovými etapami od rané expresivní barevnosti až po černobílý rukopis, důraz na detail a zapojení koláže. Věnoval se zejména knižním ilustracím a plakátové tvorbě, V letech 1959–1989 vytvořil dvaaosmdesát filmových plakátů, dvacet divadelních (pro Smetanovo divadlo, Národní divadlo a Semafor) a byl jedním z propagátorů koláže v plakátovém umění. Za plakát \"Burziáni\" obdržel roku 1963 mezinárodní cenu Toulose Lautreca.\n\nV malbě se věnoval zejména zátiším, portrétům a figurální tvorbě a je také autorem knih o kresbě a kresebných technikách. Při tvorbě ilustrací používal především perokresbu, škrábanou techniku v nitrolaku, domalovávanou koláž, pastel, kvaš nebo monotyp.\n\n"}
{"id": "1032440", "url": "https://cs.wikipedia.org/wiki?curid=1032440", "title": "Zařízení pro bezpečnost jaderných bomb", "text": "Zařízení pro bezpečnost jaderných bomb\n\nZařízení pro bezpečnost jaderných bomb se používají v jaderných bombách proti nechtěnému výbuchu. Jde o různá zařízení, která se pro maximální bezpečnost kombinují. Některá se kvůli nepraktičnosti dnes již nepoužívají. Pokud jsou tato zařízení kvalitní, nehrozí žádný nechtěný jaderný výbuch.\n\nDvoubodová bezpečnost je standardem dnešních jaderných bomb. Nachází se u dvoubodově iniciované imploze. První takovou bombou, která používala dvoubodovou bezpečnost, byla bomba Swan (test Redwing Inca, 1956). Při náhodné iniciaci trhaviny (například při pádu letadla) se štěpný materiál dostatečně nestlačí, což znamená, že se nedostane do nadkritického množství a bomba tedy nemůže explodovat. Jedinou možností je iniciace 2 bodů k tomu určených ve správnou dobu. V roce 1955 a 1956 se tato bezpečnost testovala v operaci Project 56, kde byly 4 testy, ze kterých 3 byly úspěšné a čtvrtý explodoval s nízkou sílou. Tato bezpečnost se nachází například v hlavicích W87 nebo W88.\n\nV dnešních jaderných bombách je důležitou součástí necitlivá trhavina. To je taková trhavina, pro kterou je potřeba silný podnět k iniciaci. V případě, že silný podnět bude, trhavina exploduje spolehlivě. Negativní stránkou těchto necitlivých trhavin je to, že nedosahují takových výkonů, jakých dosahují trhaviny, které jsou více citlivé. Jako necitlivé trhaviny se používají trhaviny typu PBX s hlavní složkou triaminotrinitrobenzenem (TATB). Necitlivá trhavina se nachází například v hlavici W87. Hlavice, které nemají necitlivou trhavinu (například W78, která má trhavinu na bázi oktogenu) jsou považovány za nebezpečné. Nutno podotknout, že USA mají ve výzbroji velké množství hlavic, které neobsahují necitlivou trhavinu.\n\nV jaderných bombách modernější konstrukce je iniciace řešena generátorem neutronů, zatímco ve starších bombách byl neutronový iniciátor. Při detonaci výbušnin se nadkritické množství udrží pouze po krátkou dobu, pokud v tu dobu generátor neutronů nevygeneruje neutrony, je velmi pravděpodobné, že bomba neexploduje. U bomb, které nemají tento pojistný systém, se neutronový iniciátor iniciuje za každých podmínek. To znamená, že dojde k jadernému výbuchu (byť třeba malému). Nutno podotknout, že i malý jaderný výbuch vytvoří radioaktivní záření, které je smrtelné na vzdálenost několika stovek metrů.\n\nTato bezpečnost se nachází spíše ve starších bombách. Funguje tak, že v bombě je generátor neutronů, který neustále generuje neutrony. Pokud se trhavina v bombě iniciuje, štěpný materiál se nedostane do vysoce nadkritického množství, protože se iniciuje v nízko nadkritickém množství a tedy bomba exploduje pouze s velmi malou silou.\n\nJedná se spíše o starší zařízení. Bylo použito třeba v testu bomby Ivy King předtím, než se bomba odjistila a byla svržena. Funguje tak, že látka pohlcující neutrony zvyšuje kritické množství. Pokud trhavina v bombě exploduje, štěpný materiál se nedostane do nadkritického množství a tedy bomba neexploduje. V testu Ivy King toto bylo řešeno řetězem z boru a hliníku, který se před detonací vyjmul a bomba mohla být odpálena.\n\nTéž je to starý bezpečnostní systém. Je například v anglických hlavicích Green Grass. Nejčastěji se jedná o ocelové kuličky. Bomby tohoto typu mají jádro jako tenkou vrstvu štěpného materiálu obalenou odražečem neutronů. Pokud trhavina náhodně exploduje, štěpný materiál se nemůže zformovat do koule, protože tam budou překážet ocelové kuličky, tedy nedojde k žádné štěpné reakci. V průběhu odjišťování se jednoduše kuličky vysypou a bomba se může odpálit.\n\nPosílení termonukleární fúzí funguje tak, že se do jádra bomby dá směs deuteria a tritia, která se zapálí jaderným výbuchem (stačí ekvivalent několik stovek tun TNT) a vyrobí velké množství neutronů, které budou mít vysokou energii a budou štěpit uran nebo plutonium v bombě. Posílení více než zdvojnásobuje sílu jaderné bomby. Bezpečnostním zařízením je to, že deuterium a tritium se do jádra napustí až v průběhu odjišťování. Tento bezpečnostní systém se musí kombinovat s jinými, protože bomba by i neodjištěná mohla explodovat s poměrně vysokou sílou.\n"}
{"id": "1032449", "url": "https://cs.wikipedia.org/wiki?curid=1032449", "title": "Friedrich Eckbrecht Dürckheim-Montmartin", "text": "Friedrich Eckbrecht Dürckheim-Montmartin\n\nFriedrich Eckbrecht Dürckheim-Montmartin (25. února 1823 Thürnhofen – 29. ledna 1888 Hagenberg im Mühlkreis) byl rakouský šlechtic a politik, v 2. polovině 19. století poslanec Říšské rady.\n\nPocházel ze starobylého šlechtického roku. Jeho otec Alfred byl vrchním hofmistrem na bavorském královském dvoře. Friedrich získal vzdělání a pak vstoupil do rakouské armády. Po delší dobu byl rytmistrem u 7. hulánského regimentu. 22. dubna 1861 byl povýšen na majora. Zároveň se stal pobočníkem císaře. V roce 1863 byl v hodnosti majora převelen k 4. hulánskému regimentu. V roce 1864 odešel z aktivní služby. Žil pak na zámku v hornorakouském Hagenbergu im Mühlkreis. Roku 1862 získal titul c. k. komořího.\n\nPo odchodu z armády byl aktivní politicky. V roce 1867 byl zvolen na Hornorakouský zemský sněm za kurii velkostatkářskou. Zemský sněm ho 23. února 1867 zvolil i do Říšské rady (tehdy ještě volené nepřímo) za kurii velkostatkářskou v Horních Rakousích. Do parlamentu se vrátil v doplňovacích přímých volbách roku 1880, opět za velkostatkářskou kurii v Horních Rakousích. Slib složil 10. května 1880. V zákonodárných sborech byl členem provídeňsky orientované Strany ústavověrného velkostatku.\n"}
{"id": "1032457", "url": "https://cs.wikipedia.org/wiki?curid=1032457", "title": "Mende", "text": "Mende\n\nMende může být:\n\n\n"}
{"id": "1032458", "url": "https://cs.wikipedia.org/wiki?curid=1032458", "title": "Křivoklátské okruhy", "text": "Křivoklátské okruhy\n\nKřivoklátské okruhy (zkratka KO) je systém silničních cyklistických tras vedoucích krajinou západně od Prahy, v oblasti Křivoklátska, Kladenska a Rakovnicka. Sestává z celkem osmi okružních tras, které mají společné hlavní nástupní místo na parkovišti u základní školy v Hostivici v okrese Praha-západ. Pro vedení tras je užito silniček s minimálním provozem, ale kvalitním silničním povrchem. Slavnostní otevření celé soustavy okruhů bylo oznámeno 3. července 2012, v následujících týdnech propagační zprávu převzala i další média.\n\nGarantem okruhů je Klub pražských cyklistů, založený roku 2005. Vzorem mu byly regiony Itálie, Francie či Španělska s propracovaným systémem silničních rekreačních okruhů pro cyklisty. Hlavním partnerem projektu byla společnost Progress Cycle, dovozce jízdních kol Giant, jejímž ředitelem je člen výboru Klubu pražských cyklistů Josef Přib, hlavní iniciátor a autor projektu. Systém vznikl s podporou Středočeského kraje, měst a obcí na trasách i například některých provozovatelů hospod. Slavnostního otevření na začátku července 2012 se účastnili též zástupci města Hostivice. Zástupce klubu Josef Přib přitom vyjádřil záměr vybudovat podobné systémy i v dalších oblastech Středočeského kraje.\n\nProjekt vycházel z toho, že Josef Přib bral své kamarády na vyjížďky, pokoušel se nacházet nové trasy metodou pokus–omyl a po třech letech tak vyselektoval trasy spojené do okruhů. Kamarádi prý v pochvalných komentářích říkali, že by bylo fajn nějak cesty označit a umožnit to jezdit i lidem bez průvodce znalého všech odboček a propojení. Josef Přib projekt rozpracoval a projednal na městském úřadě v Hostivici, tam mu byli nakloněni a předali ho na Středočeský kraj, který ho schválil a věnoval mu finanční podporu.\n\nPro vyznačení okruhů bylo použito celkem 200 dopravních značek. Kromě směrových tabulek pro cyklisty jsou použity též výchovné výstražné dopravní značky s dodatkovou tabulkou doporučující boční odstup od předjížděných cyklistů 1,5 metru. Na velkých směrovkách je uveden přímo název Křivoklátské okruhy, na malých směrových tabulkách jsou uvedena čísla tras s písmenem T, tedy T 1 až T 8, na všech směrovkách je též logo projektu, které obsahuje jeho název i reklamní logo výrobce jízdních kol Giant. \n\nKřivoklátských okruhů je 8:\nCelková délka okruhů dosahuje téměř 450 kilometrů. Oblast okruhů je vymezena mezinárodními silnicemi E48 (silnice I/6) a E50 (dálnice D5). Trasy jsou vedeny po kvalitním silničním povrchu, čímž mají být alternativou k běžné síti cyklistických tras, které často vedou i po nezpevněných polních a lesních cestách. Všechny okruhy vycházejí z Hostivice přes okraj Sobína a Břve ke klášteru Hájek, a s výjimkou tras 1 a 2, které se u kláštera oddělují, pak dále na Červený Újezd, Svárov a Unhošť, na zpáteční cestě se všechny trasy vracejí do centra Hostivice od Břví přes Litovice. \n\nNa okruzích je vybráno šest stoupání, jejichž začátek a konec je na komunikaci v terénu vyznačen. Čas, za který cyklisté dané stoupání vyjedou, si mohou na oficiálních webových stránkách Křivoklátských okruhů vzájemně porovnávat v tamním Fit testu.\n\n"}
{"id": "1032459", "url": "https://cs.wikipedia.org/wiki?curid=1032459", "title": "HMY Britannia", "text": "HMY Britannia\n\nHMY (Her Majesty's Yacht) Britannia byla královská jachta britské královny Alžběty II. v letech 1954 až 1997. Byla to 83. loď v této roli od obnovení monarchie králem Karlem II. roku 1660 a zároveň druhá loď tohoto jména od slavného závodního kutru postaveného pro prince z Walesu v roce 1893. Loď je teď zakotvena v Leith, ve skotském Edinburghu jako muzeum.\n\n\"HMY Britannia\" byla postavena v loděnici John Brown & Co. Ltd in Clydebank, West Dunbartonshire, Velká Británie jako náhrada starší královské jachty HMY Victoria and Albert z roku 1899. Požadavky na novou loď byly zaslány loděnicím už v roce 1939, ale kvůli válce bylo vše pozastaveno. Projekt byl pak obnoven v roce 1951 v menším měřítku. Stavbu zahájila královna Alžběta II. dne 16. dubna 1953 a do služby byla jachta zařazena 11. ledna 1954.\n\nLoď byla navržena se třemi stěžni o výšce 41 m (přední), 42 m (hlavní) a 36 m (křížový). Přední a prostřední byly sklopné, aby loď mohla podplouvat mosty. Použitím kliperové přídě a křižníkové zádě mělo být dosaženo modernějšího vzhledu lodi. Ten pak vyváženě doplňoval jeden komín.\n\n\"HMY Britannia\" byla navržena s možností konverze na nemocniční loď v případě války, ačkoliv tato možnost nebyla nikdy využita. Přesto tento aspekt ovlivnil konstrukci lodi neboť vyžadoval loď alespoň o výtlaku 4 000 tun.\n\nV případě jaderné války měla královna najít útočiště na jachtě severozápadně od Skotska.\n\nNa svoji první plavbu jachta vyplula z přístavu Portsmouth 14. dubna 1954 do Grand Harbour na Maltě, kam doplula 22. dubna. Přepravila tak princeznu Annu a prince Charlese na setkání s královnou Alžbětou II. a princem Filipem v Tobrúku na konci návštěvy královského páru po zemích Commonwealthu. Královna a princ Philip se na jachtu poprvé nalodili v Tobruku dne 1. května 1954.\n\nJachta byla opakovaně využita pro svatební cesty členů královské rodiny. V roce 1960 princeznou Margaret a Antony Armstrong-Jonese, v roce 1973 princeznou Annou a Markem Philipsem, v roce 1981 princem Charlesem a Dianou Spencerovou a naposledy roku 1986 princem Andrewem a jeho novomanželkou Sarah Margaret Fergusonovou.\n\n"}
{"id": "1032461", "url": "https://cs.wikipedia.org/wiki?curid=1032461", "title": "Daniel František Jaret", "text": "Daniel František Jaret\n\nDaniel František Jaret, \"Daniel Franziskus Jaret\" (1. polovina 17. století – 1676) byl český římskokatolický kněz, kanovník litoměřické kapituly a děkan litoměřické farnosti.\n\nV letech 1647–1653 byl děkanem litoměřického kostela Všech svatých. Že byl v této funkci je prokazatelné na základě záznamu o jeho podpisech v litoměřické matrice Všech Svatých v době od 4. srpna 1647 do 8. května 1653. Také z roku 1663 existuje zápis o Danielovi Franzi Jaretovi v souvislosti se záležitostí dluhu litoměřického měšťana Václava Libertina.\n\nByl zřejmě již od roku 1647 kanovníkem kolegiátní kapituly a od roku 1655 kanovníkem katedrální kapituly. Až do své smrti v roce 1676 držel kanonikát královský. Byl kromě kapitulních dignit „jediným špatně zaopatřeným“ kanovníkem litoměřické kapituly. Poměry byly totiž po skončené třicetileté válce neutěšené.\n\nJako vzdělaný muž přispěl do kapitulní knihovny (do roku 2013) dvěma nalezenými svazky (obsahujícími 3 bibliografické jednotky). Oba svazky získal roku 1650, jak lze vyčíst z jeho vlastnických poznámek na titulních stranách \"„Danielis Francisci Jaret A[nn]o 1650.“.\" Jedná se o díla \"Enchiridion locorum communium adversus Lutherum\" od Johanna Ecka vyhotovené v Kolíně nad Rýnem roku 1573 u Petra Horsta a \"Postila\" a \"Postila zimní\" od Johanna Feruse, vytištěné ve známé pražské tiskárně Jiřího Melantricha z Aventina (1511–1580) v letech 1575 a 1574. Tyto bibliografické jednotky jsou zároveň v knihovně kapituly zatím prokazatelně nejdéle uloženými českými díly.\n\n"}
{"id": "1032463", "url": "https://cs.wikipedia.org/wiki?curid=1032463", "title": "Vratič", "text": "Vratič\n\nVratič (\"Tanacetum\") je rod zahrnující asi 160 druhů hvězdnicovitých rostlin. Vyskytují se v oblasti Středomoří, v centrální i východní Asii a v části severní Ameriky. Obvykle se jedná o vytrvalé byliny, ale několik z nich jsou jednoleté byliny či naopak polokeře. Typickým rysem rodu je odění tvořené na bázi či až k prostředku přirostlými chlupy, někdy větvenými. Úbory, často diskovitého tvaru, jsou uspořádány jednotlivě či v různě těsných chocholičnatých latách (kytkách).\n\nPodle fylogenetických dat se rod zdá býti monofyletickým a dobře vymezeným, ale jen pokud z něj jsou vyřazeny druhy \"T. tatsienense\" a \"T. microphyllum\". Také \"T. paradoxum\" je ostatním členům tohoto rodu jen vzdáleně příbuzný.\n\nEtymologický původ vědeckého rodového jména \"Tanacetum\" není jasný. Ve střední Evropě se objevilo až v 9. století (například v díle \"Capitulare de villis vel curtis imperii\" je uváděno jako \"Tanazita\") a zpravidla se odvozuje ze složeniny řeckých slov \"tanaos\" (tj. dlouhý, velký, vytrvalý) a \"akeomai\" (tj. léčím), případně \"athanasia\" (tj. nesmrtelnost). Základ názvu \"tanaos\" odkazuje ke skutečnosti, že si uschlé květy rostliny zachovávají svůj tvar a barvu.\n\nČeské rodové jméno \"vratič\" pochází ze staroslověnského slova . Velmi podobně se rostlina nazývá i v ostatních slovanských jazycích (v polštině jde o , ve slovinštině o , v srbochorvatštině o  nebo , v ukrajinštině o ). Jeden z výkladů českého názvu má svůj původ v lidových pověrách, které vratiči přisuzovaly čarodějnou moc. Podle nich pomáhá k šťastnému návratu z cest domů, k vyléčení nevěry a návratu k milované osobě. Druhý odvozuje jeho název ze zvracení, které po nadměrném požití vratiče mimo jiné nastává.\n\n\n \n"}
{"id": "1032465", "url": "https://cs.wikipedia.org/wiki?curid=1032465", "title": "Kozí hůra", "text": "Kozí hůra\n\nKozí hůra (272 m n. m.) je vrch v okrese Kolín Středočeského kraje. Leží asi 1 km jižně od obce Žehuň na jejím katastrálním území.\n\nSedlem mezi ní a jižněji položenou Strání prochází krátkým tunelem dálnice D11.\n\nGeomorfologicky vrch náleží do celku Východolabská tabule, podcelku Chlumecká tabule, okrsku Krakovanská tabule a podokrsku Bělušická plošina.\n"}
{"id": "1032466", "url": "https://cs.wikipedia.org/wiki?curid=1032466", "title": "Angelique Serieseová", "text": "Angelique Serieseová\n\nAngelique Seriese, (* 12. červenec 1968 Zevenbergen, Nizozemsko) je bývalá reprezentantka Nizozemska v judu.\n\nV roce 1988 se představila na olympijských hrách v Soulu v ukázkové disciplíně ženského judo a svojí váhou kategorii vyhrála. Její úspěšnou kariérů však přibrzdilo vážné zranění kolene v létě 1989. Než se dostala na svojí dřívější úroveň tak jí v Nizozemsku vyrostla zdárná konkurentka Monique van der Lee. V roce 1992 s ní prohrála nominaci na olympijské hry v Barceloně. Na svojí první oficiální účast na olympijských hrách si tak musela počkat do roku 1996. V Atlantě patřila k hlavním favoritkám na první místo, ale její naděje skončily hned v prvním kole na šido s Němkou Johannou Hagn.\n\n"}
{"id": "1032468", "url": "https://cs.wikipedia.org/wiki?curid=1032468", "title": "Michał Działoszyński", "text": "Michał Działoszyński\n\nMichał Działoszyński (19. září 1817 Pužnyky – 29. května 1867) byl rakouský politik polské národnosti z Haliče, v 2. polovině 19. století krátce poslanec Říšské rady.\n\nNarodil se v obci Pužnyky z okrese Bučač ve východní Haliči. Zde byl statkářem.\n\nByl aktivní i politicky. 1. února 1867 byl zvolen na Haličský zemský sněm za kurii venkovských obcí v obvodu Monastyryska, Bučač. Zemský sněm ho následně 2. března 1867 zvolil i do Říšské rady (tehdy ještě volené nepřímo) za kurii venkovských obcí v Haliči. V Říšské radě ale poslaneckou práci fakticky nezahájil, protože již v květnu 1867 zemřel.\n"}
{"id": "1032470", "url": "https://cs.wikipedia.org/wiki?curid=1032470", "title": "Výlučná ekonomická zóna", "text": "Výlučná ekonomická zóna\n\nVýlučná ekonomická zóna je oblast moře do vzdálenosti 200 námořních mil (370 km) od pobřeží; její součásti je pobřežní moře.\n\nV roce 1982 byla přijata Úmluva Organizace spojených národů o mořském právu ke které roku 1996 přistoupila i Česká republika. Úmluva mj. dala právní rámec pro vznik výlučných ekonomických zón.\n\nPobřežní stát má ve své výlučné ekonomické zóně svrchovaná práva k průzkumu a využívání přírodních zdrojů. Jedná se o zdroje živé i neživé, z podzemí, z mořského dna i z vod nad ním. Patří k nim i využívání kinetické energie vody a větru nad hladinou. Smí tam zřizovat a regulovat cizí umělé stavby a jejich zařízení, provádět vědecký průzkum i ochraňovat mořské životní prostředí. Jiné státy v této zóně mohou konat cokoli z výše uvedeného jen se svolením pobřežního státu.\n\nVe své výlučné ekonomické zóně je pobřežní stát povinen povolit jiným účastníkům svobodnou plavbu a přelety letadel, kladení podmořských kabelů i potrubí do schválených tras a umožňovat práce kolem nich. Stanovuje povolené množství vylovených živých organismů s ohledem k optimálnímu využití a k zachování ekologické rovnováhy. Nemá-li pobřežní stát kapacitu na výlov přípustného množství může poskytnout licenci k lovu jiných státům, ty se ale musí podřídit podmínkám stanoveným pobřežním státem.\n\nDůvodem pro vytvoření výlučných ekonomických zón byla snaha vylepšit hospodářskou situaci přímořských rozvojových zemí. Vzniklo tak území o rozloze okolo 38 miliónů námořních čtverečních mil (70,4 mil. km²) které obsahuje značné množství přírodních zdrojů. Avšak 77 % z takto vytvořené plochy připadlo 8 státům, které rozhodně nejsou rozvojové, jsou to USA, Francie, Austrálie, Rusko, Kanada, Japonsko, Nový Zéland a Velká Británie. Je to způsobeno jejich výhodnou geografickou polohou a značným počtem administrativně závislých území.\n\nPozitivním přínosem je však zodpovědný přístup většiny uživatelů výlučných ekonomických zón k problematice udržitelného využití moří a oceánů, k životnímu prostředí i živým zdrojům. Jediným problémem jsou nevyjasněné hranice zón některých států vedoucí k vleklým sporům.\n\n"}
{"id": "1032471", "url": "https://cs.wikipedia.org/wiki?curid=1032471", "title": "Škoda 903", "text": "Škoda 903\n\nŠkoda 903 byl třínápravový vojenský štábní automobil vyvinutý roku 1936 společností ASAP Mladá Boleslav pro potřeby Československé armády. Byl to jediný předválečný vojenský speciál automobilky. Sériové výroby se dočkal až během druhé světové války, celkem vzniklo 45 kusů.\n\nPrototyp byl postaven v roce 1936 na základě a s použitím dílů z automobilu Škoda 650. Jednalo se o šestimístný automobil se dvěma poháněnými zadními nápravami (6x4). Byl to první vojenský vůz s páteřovým rámem. Pro zkoušky v terénu byl vybaven pouze provizorní karoserií. Přední část byla z dílů automobilu Škoda 650, zadní část měla pouze provizorní dřevěnou korbu. V tomto konkurzu dalo velení československé armády přednost konkurenčním vozům Praga a Tatra. Byly vyrobeny celkem tři vozy, které převzal Hlavní štáb branné moci.\n\nNa konci roku 1939 se k tomuto vozu výrobce vrátil. Použil šestiválcový motor z automobilu Superb. V letech 1940–1942 pak bylo vyrobeno celkem 42 vozů.\n\nDochovaly se dva vozy, jeden ve sbírkách Vojenského historického ústavu, druhý, přestavěný na hasičský vůz, je v majetku Svazu dobrovolných hasičů Střílky.\n\nPrvní dva prototypy byly vybaveny šestiválcem s rozvodem SV a zdvihovým objemem 2704 cm³ (vrtání 75 mm, zdvih 102 mm). Prototyp vyrobený roku 1938 obdržel větší motor zdvihového objemu 2920 cm³ (vrtání 75 mm, zdvih 110 mm). Sériové vozy dostaly modernější šestiválec s rozvodem OHV a zdvihovým objemem 3137 cm³ (vrtání 80 mm, zdvih 104 mm.\n\n"}
{"id": "1032473", "url": "https://cs.wikipedia.org/wiki?curid=1032473", "title": "Monique van der Leeová", "text": "Monique van der Leeová\n\nMonique van der Lee (* 7. listopadu 1973 Heerhugowaard, Nizozemsko) je bývalá reprezentantka Nizozemska v judu.\n\nReprezentací prošla od žákovských kategorií. Na pozici reprezentační jedničky v nizozemské reprezentaci jí pomohlo vážné zranění její největší rivalky Serieseové. V roce 1992 před ní dostala přednost v nominaci na olympijské hry v Barceloně, ale svojí roli nezvládla. Vypadla v prvním kole s Ruskou Gundarenko. Vrcholovou kariéru ukončila předčasně po prohrané nominaci na olympijské hry v Atlantě.\n\n"}
{"id": "1032474", "url": "https://cs.wikipedia.org/wiki?curid=1032474", "title": "Rafael López Gómez", "text": "Rafael López Gómez\n\nRafael López Gómez známý jako Rafa (* 9. dubna 1985, Peñafiel, Španělsko) je španělský fotbalový obránce, který hraje v současnosti za německý klub SC Paderborn 07. Hraje na postu stopera (středního obránce).\n\nMimo Španělska působil v Německu.\n\n"}
{"id": "1032488", "url": "https://cs.wikipedia.org/wiki?curid=1032488", "title": "Franz Falkenhayn", "text": "Franz Falkenhayn\n\nFranz von Falkenhayn (17. listopadu 1827 Vídeň – 7. září 1898 Ottenschlag) byl rakouský šlechtic a politik, v 2. polovině 19. století poslanec Říšské rady a člen Panské sněmovny.\n\nPocházel z šlechtického rodu Falkenhaynů, původně ze Slezska, jehož členové zastávali vysoké státní a vojenské úřady. Jeho otec Eugen von Falkenhayn byl rakouským generálem. Franz rovněž vstoupil do armády a byl brzy povýšen na rytmistra u 1. hulánského regimentu. Roku 1853 získal titul komořího. Z aktivní vojenské služby odešel v hodnosti majora. Následně se věnoval správě svých statků v Sitzenthalu a Zillern v Dolních Rakousích.\n\nByl aktivní i politicky. 6. února 1867 byl zvolen na Dolnorakouský zemský sněm za kurii velkostatkářskou coby zástupce konzervativních velkostatkářů. Zemský sněm ho 28. února 1867 zvolil i do Říšské rady (tehdy ještě volené nepřímo) za kurii velkostatkářskou v Dolních Rakousích. Rezignaci na mandát oznámil dopisem 27. listopadu 1867, protože byl povolán do Panské sněmovny (horní, jmenovaná komora Říšské rady) jako její doživotní člen.\n\nV Panské sněmovně zasedal až do své smrti roku 1898. Na sklonku života zastával rovněž funkci prezidenta rakouského Červeného kříže. Zemřel v září 1898 na svém zámku v dolnorakouském Ottenschlagu.\n\nJeho bratrem byl politik Julius von Falkenhayn, v období let 1879–1895 ministr zemědělství Předlitavska.\n"}
{"id": "1032498", "url": "https://cs.wikipedia.org/wiki?curid=1032498", "title": "Ignaz Karl Figuly von Szep", "text": "Ignaz Karl Figuly von Szep\n\nIgnaz Karl Figuly von Szep (2. září 1807 Vídeň – 15. července 1875 Linec) byl rakouský právník a politik, v 2. polovině 19. století poslanec Říšské rady.\n\nV letech 1823–1826 studoval na Vídeňské univerzitě historii a v letech 1826–1829 právo. Nastoupil jako auskultant na zemský soud v Linci. V roce 1833 získal oprávnění k výkonu soudcovské funkce. Od roku 1839 byl koncipientem v právní kanceláři Karla Wisera. Byl veřejně aktivní. Od roku 1843 se angažoval v \"Průmyslové a živnostenské jednotě pro Vnitřní Rakousy\". V roce 1845 založil v Linci mužský pěvecký spolek. Během revolučního roku 1848 se stal pobočníkem velitele Národní gardy. Roku 1851 získal titul doktora práv. Od téhož roku byl tajemníkem linecké obchodní a živnostenské komory. Jím sestavované ročenky linecké komory si získaly svou uceleností a fundovaností pozornost i v zahraničí. Od roku 1861 působil jako samostatný dvorní a soudní advokát v Linci.\n\nByl aktivní i politicky. Roku 1861 byl zvolen na Hornorakouský zemský sněm za kurii obchodních a živnostenských komor. Usedl i do zemského výboru. Zemský sněm ho 23. února 1867 zvolil i do Říšské rady (tehdy ještě volené nepřímo) za kurii obchodních a živnostenských komor v Horních Rakousích. Zemský sněm ho do Říšské rady delegoval znovu v roce 1870 a 1871.\n\nV zákonodárných sborech patřil k německým liberálům (tzv. Ústavní strana) a byl považován za právního experta. Na mandát v Říšské radě i zemském sněmu rezignoval kvůli nemoci. V roce 1874 se ještě stal členem výboru a náměstkem prezidenta hornorakouské advokátní komory.\n"}
{"id": "1032500", "url": "https://cs.wikipedia.org/wiki?curid=1032500", "title": "Konrad Fihauser", "text": "Konrad Fihauser\n\nKonrad Fihauser (22. září 1830 Bruśnik (nyní Polsko) – 10. června 1882 Bruśnik) byl rakouský politik polské národnosti z Haliče, v 2. polovině 19. století poslanec Říšské rady.\n\nJeho otcem byl haličský statkář Konstanty Fihauser z Mijaczowa. Konrad studoval vysoké školy v Krakově, Praze a Vídni. Pak se věnoval správě svého statku v Bruśniku. 28. října 1865 byl prezidiálním výnosem zemské komise pro reformu pozemkové daně jmenován zmocněncem pro zemědělské otázky.\n\nByl aktivní i politicky. 1. února 1867 byl zvolen na Haličský zemský sněm za kurii venkovských obcí. Zemský sněm ho následně 2. března 1867 zvolil i do Říšské rady (tehdy ještě volené nepřímo) za kurii venkovských obcí v Haliči. 15. prosince 1869 po znovuzvolení opětovně složil slib.\n"}
{"id": "1032502", "url": "https://cs.wikipedia.org/wiki?curid=1032502", "title": "Shanghai Rolex Masters 2014 – mužská dvouhra", "text": "Shanghai Rolex Masters 2014 – mužská dvouhra\n\nDo soutěže mužské dvouhry na tenisovém turnaji Shanghai Rolex Masters 2014 nastoupilo padesát šest hráčů. Z kvalifikace postoupilo sedm tenistů po výhrách ve dvou kolech. Dvojnásobným obhájcem titulu byl srbský první hráč světa Novak Djoković, který v semifinále podlehl jednomu z největších rivalů na okruhu, Federerovi.\n\nSoutěž vyhrál Roger Federer po finálovém vítězství nad Francouzem Gillesem Simonem, když zvládl tiebreakové koncovky obou setů. Ve druhém kole proti Leonardu Mayerovi odvrátil Švýcar v závěrečné sadě pět mečbolů. Na okruhu ATP Tour si připsal 81. kariérní titul ve dvouhře, čtvrtý v probíhající sezóně a premiérový na Shanghai Masters. Vybojoval také rekordní 17. vavřín z tvrdého povrchu série ATP Masters, když těchto událostí vyhrál celkově dvacet tři.\n\nFederer se v následné pondělní aktualizaci žebříčku ATP z 13. října 2014 vrátil na 2. místo, když na něm vystřídal Nadala.\n\nOsm nejvýše nasazených hráčů mělo volný los do druhého kola.\n\n"}
{"id": "1032503", "url": "https://cs.wikipedia.org/wiki?curid=1032503", "title": "Baume &amp; Mercier", "text": "Baume &amp; Mercier\n\nBaume & Mercier [\"bóm e mersjé\"] je a švýcarská luxusní hodinářská společnost založená v roce 1830. Je dceřinou společností Richemont International, nadnárodního konglomerátu firem zabývajících se luxusním zbožím.\n\nBaume & Mercier byla založena jako \"Frères Baume\" v roce 1830 bratry Louis-Victorem a Célestinem Baume, kteří si otevřeli hodinářství ve vesnici Les Bois, ve švýcarském pohoří Jura. Firma se mezinárodně rozšířila založením pobočky v Londýně roku 1921 pod jménem \"Baume Brothers\", což vedlo k rozšíření značky po celé Velké Británii. Během 19. století získala společnost mezinárodní pověst a její hodinky získaly řadu ocenění mezi hodináři.\n\nV roce 1918, ředitel společnosti William Baume získal partnera Paula Merciera a společně založili společnost \"Baume & Mercier\" v Ženevě. Společnost se začala specializovat na luxusní náramkové hodinky neobvyklých tvarů. Dnes nabízí celou řadu značek, například kolekce Clifton, Classima, Hampton pro muže a kolekce Hampton a Linea pro ženy.\n\nSoučasné hodinky společnosti Baume & Mercier jsou:\n\nS cenami hodinek pohybujících se mezi $2,000 až $5,000, se hodinky Baume & Mercier řadí do tržního segmentu střední třídy luxusních hodinek.\n\n"}
{"id": "1032504", "url": "https://cs.wikipedia.org/wiki?curid=1032504", "title": "Shanghai Rolex Masters 2014 – mužská čtyřhra", "text": "Shanghai Rolex Masters 2014 – mužská čtyřhra\n\nDo soutěže mužské čtyřhry na tenisovém turnaji Shanghai Rolex Masters 2014 nastoupilo dvacet čtyři dvojic. Obhájcem titulu byl chorvatsko-brazilský pár Ivan Dodig a Marcelo Melo, jehož členové skončili ve čtvrtfinále na raketách Rohana Bopanny a Florina Mergey.\n\nDeblovou soutěž vyhrála nejlepší dvojice světa amerických bratrů Boba a Mika Bryanových, když ve finále zdolala francouzské turnajové pětky Juliena Benneteaua s Édouardem Rogerem-Vasselinem po dvousetovém průběhu 6–3 a 7–6. Oba sourozenci si tak připsali rekordní 31. titul ze série Masters.\nVšech osm nasazených párů mělo volný los do druhého kola.\n"}
{"id": "1032505", "url": "https://cs.wikipedia.org/wiki?curid=1032505", "title": "Polperro", "text": "Polperro\n\nPolperro (v kornštině „Porthpyra“) se nachází v hrabství Cornwall ve Velké Británii. Je to rybářský přístav na jižním pobřeží Cornwallu.\n\nJméno vesnice je možná odvozeno od kornského \"Porthpyra\", což znamená \"přístav muže jménem Pyra\". Nicméně Eilert Ekwall název „Pyra“ nepovažoval za jméno osoby a tvrdil, že je to název potoku. Prvními tvary byli \"Portpira\" (v roce 1303) a \"Porpira\" (v roce 1379).\n\nKaple svatého Petera de Porthpyreho je zmíněna v roce 1398 a následující tvary jsou zapsány od vlády krále Henryho VIII. Například název \"Polpyz\" je vysvětlován jako „rybí tůňka“, což je pravděpodobně tisková chyba od tvaru \"Polpyr\". Dalšími tvary byli \"Poulpirrhe\", \"Poul Pier\" či \"Poulpyrre\".\n\n"}
{"id": "1032506", "url": "https://cs.wikipedia.org/wiki?curid=1032506", "title": "Generali Ladies Linz 2014", "text": "Generali Ladies Linz 2014\n\nGenerali Ladies Linz 2014 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem stadionu TipsArena Linz. Konal se mezi 6. až 12. říjnem 2014 v rakouském Linci jako 28. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala sedmá tenistka světa Eugenie Bouchardová z Kanady, která před druhým kolem z turnaje odstoupila pro stehenní zranění. Po deblové výhře v roce 2013, doplnila Karolína Plíšková vítězství i v singlové soutěži z ročníku 2014. Deblovou část opanovala rumunsko-americká dvojice Raluca Olaruová a Anna Tatišviliová.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1032507", "url": "https://cs.wikipedia.org/wiki?curid=1032507", "title": "Japan Women's Open 2014", "text": "Japan Women's Open 2014\n\nJapan Women's Open 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra Ucubo. Konal se mezi 6. až 12. říjnem 2014 v japonské Ósace jako 6. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá první tenistka světa Samantha Stosurová z Austrálie, která potvrdila roli favoritky a obhájila singlovou trofej. Vyhrála tak třetí ze šesti ročníků. Deblovou polovinu turnaje opanoval japonsko-český pár Šúko Aojamová a Renata Voráčová.\n\nDo roku 2013 byl turnaj hrán s názvem hlavního sponzora Hewlett-Packard jako HP Open.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1032510", "url": "https://cs.wikipedia.org/wiki?curid=1032510", "title": "Tianjin Open 2014", "text": "Tianjin Open 2014\n\nTianjin Open 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v mezinárodním tenisovém centru. Konal se mezi 6. až 12. říjnem 2014 v čínském přímo spravovaném městě Tchien-ťinu, jakožto 1. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala jedenáctá hráčka žebříčku Jelena Jankovićová ze Srbska. Singlový titul získala Američanka Alison Riskeová. Deblovou část vyhrála rusko-australská dvojice Alla Kudrjavcevová a Anastasia Rodionovová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\n\n"}
{"id": "1032511", "url": "https://cs.wikipedia.org/wiki?curid=1032511", "title": "Tianjin Open", "text": "Tianjin Open\n\nTianjin Open je profesionální tenisový turnaj žen, hraný ve východočínském přímo spravovaném městě Tchien-ťinu. Na okruhu WTA Tour se řadí do kategorie WTA International. Založen byl v roce 2014 jakožto čtvrtý čínský turnaj této úrovně po Šen-čenu, Hongkongu a Kantonu.\n\nTurnaj probíhá v Mezinárodním tenisovém centru na otevřených dvorcích s tvrdým povrchem. Kapacita centrálního kurtu je 3 500 diváků. Areál má dvanáct venkovních osvětlených a čtyři halové dvorce. Koná se v závěrečné říjnové fázi sezóny.\n\nDo soutěže dvouhry nastupuje třicet dva tenistek a čtyřhry se účastní šestnáct párů. Rozpočet prvního ročníku činil 250 000 dolarů a ředitelem byl Tony Cho. Od sezóny 2015 došlo k navýšení na půl milionu dolarů. \n\n"}
{"id": "1032515", "url": "https://cs.wikipedia.org/wiki?curid=1032515", "title": "Tianjin Open 2014 – ženská dvouhra", "text": "Tianjin Open 2014 – ženská dvouhra\n\nDo soutěže ženské dvouhry na tenisovém turnaji Tianjin Open 2014 nastoupilo třicet dva hráček. Jednalo se o premiérový ročník čínského turnaje hraného na otevřených dvorcích s tvrdým povrchem.\n\nSoutěž vyhrála šestá nasazená Američanka Alison Riskeová, která ve finále zdolala švýcarskou turnajovou trojku Belindu Bencicovou ve dvou setech 6–3 a 6–4. Pro obě hráčky to bylo první finále na okruhu WTA Tour. Riskeová tak získala premiérovou turnajovou trofej kariéry a v následně pondělní aktualizaci žebříčku WTA z 13. října 2014 zaostávala čtyři příčky za svým maximem, když figurovala na 44. místě.\n\n\n"}
{"id": "1032516", "url": "https://cs.wikipedia.org/wiki?curid=1032516", "title": "Japan Women's Open 2014 – ženská dvouhra", "text": "Japan Women's Open 2014 – ženská dvouhra\n\nDo soutěže ženské dvouhry na tenisovém turnaji Japan Women's Open 2014 nastoupilo třicet dva hráček. Obhájkyní titulu byla nejvýše nasazená Australanka Samantha Stosurová, která soutěž opět vyhrála.\n\nStosurová ve finále zdolala kazašskou turnajovou pětku Zarinu Dijasovou ve dvou setech 7–6 a 6–3. V probíhající sezóně postoupila do svého prvního finále a titul si připsala po roce, když naposledy předtím triumfovala v říjnu 2013 na stejné události. V rámci ósackého Japan Women's Open postoupila během šesti odehraných ročníků počtvrté do finále a odvezla si třetí trofej.\n\n\n"}
{"id": "1032517", "url": "https://cs.wikipedia.org/wiki?curid=1032517", "title": "Generali Ladies Linz 2014 – ženská dvouhra", "text": "Generali Ladies Linz 2014 – ženská dvouhra\n\nDo soutěže ženské dvouhry na tenisovém turnaji Generali Ladies Linz 2014 nastoupilo třicet dva hráček. Obhájkyní titulu byla německá tenistka Angelique Kerberová, která do turnaje nezasáhla.\n\nSInglovou soutěž vyhrála sedmá nasazená Češka Karolína Plíšková po finálové výhře nad italskou hráčkou Camilou Giorgiovou. Dramatický boj o titul skončil těsným výsledkem 6–7, 6–3 a 7–6. O vítězce rozhodl až tiebreak závěrečné sady.\n\nPlíšková tak v probíhající sezóně získala druhou trofej, když tři týdny předtím triumfovala na Korea Open. Celkově si z okruhu WTA Tour připsala třetí kariérní titul a ve světové klasifikaci se posunula na 27. příčku.\n\nPřekvapením byl postup německé kvalifikantky Anny-Leny Friedsamové do semifinále, když na úvod vyřadila Slovenku Dominiku Cibulkovou. Pouze vítězná Plíšková prošla z osmi nasazených tenistek do čtvrtfinále.\n\n\n"}
{"id": "1032520", "url": "https://cs.wikipedia.org/wiki?curid=1032520", "title": "Jens Wemmer", "text": "Jens Wemmer\n\nJens Wemmer (* 31. října 1985, Aurich, Západní Německo) je německý fotbalový obránce, v současnosti působí v německém klubu SC Paderborn 07.\n\nJeho bratrem je fotbalista Jörn Wemmer.\n\n"}
{"id": "1032523", "url": "https://cs.wikipedia.org/wiki?curid=1032523", "title": "Christian Strohdiek", "text": "Christian Strohdiek\n\nChristian Strohdiek (* 22. ledna 1988, Paderborn, Západní Německo) je německý fotbalový obránce, v současnosti působí v německém klubu SC Paderborn 07.\n\nOdchovanec Paderbornu, s klubem zažil v sezoně 2013/14 postup do německé Bundesligy, první v historii klubu.\n\n"}
{"id": "1032524", "url": "https://cs.wikipedia.org/wiki?curid=1032524", "title": "Starý kostel (Miravet)", "text": "Starý kostel (Miravet)\n\nStarý kostel, katalánsky Església vella de Miravet nebo také Església de la Mare de Déu de Gràcia, Església de Santa Maria i Sant Joan, Nativitat de la Mare de Déu, je církevní stavba v Ribera d'Ebre, na území města Miravet. Stojí na skále nad řekou Ebro.\n\nByl postaven v 16. až 17. století řádem sv. Jana na místě bývalé mešity. Zbytky mešity jsou stále patrné v severní části. Kostel je jednolodní s bočními kaplemi, nevýraznou příčnou lodí a apsidou. Za apsidou je stará sakristie. Obě lodi mají valenou klenbu s lunetami. Na jihovýchodě stavby je zvonice. Interiér je zdoben barokními malbami místních umělců.\n\nBěhem španělské občanské války byl kostel zničen. V roce 1965 byl odsvěcen. V 80. letech 20. století proběhla jeho obnova a je využíván ke kulturním akcím.\n"}
{"id": "1032525", "url": "https://cs.wikipedia.org/wiki?curid=1032525", "title": "Skonto stadions", "text": "Skonto stadions\n\nSkonto stadions je domácí fotbalový stadion lotyšského klubu Skonto FC a také lotyšské fotbalové reprezentace, který se nachází ve městě Riga. Má kapacitu 9 500 míst, je to největší fotbalový stadion v zemi. Otevřen byl 28. června 2000. Osvětlení má intenzitu 1 200 luxů.\n\n"}
{"id": "1032532", "url": "https://cs.wikipedia.org/wiki?curid=1032532", "title": "Oborský potok", "text": "Oborský potok\n\nNázev Oborský potok má více vodních toků:\n\n"}
{"id": "1032534", "url": "https://cs.wikipedia.org/wiki?curid=1032534", "title": "Úřední dílo", "text": "Úřední dílo\n\nÚřední dílo je dílo, které může jinak naplňovat všechny znaky autorského díla, ale u kterého je z důvodu veřejného zájmu jeho autorskoprávní ochrana zcela vyloučena. Nejde tedy o jeho omezení na základě smluvní nebo zákonné licence, ale o stav, kdy dílo vůbec nepodléhá úpravě autorského práva. \n\nAutor úředního díla přitom nemusí o svá práva k dílu přijít hned na počátku, existují také situace, např. při vytváření obecní symboliky, kdy se původní autorské dílo následně „zúřední“, takže svou dosavadní autorskoprávní ochranu ztratí až poté. \n\nV České republice úřední díla vymezuje ustanovení § 3 písm. a) autorského zákona na několika zřejmých příkladech:\nÚředními díly ovšem nejsou jen díla hotová, dokončená na základě řádného úředního postupu, ale i jen jejich návrhy a nehotové materiály, včetně přípravné úřední dokumentace, např. návrhy zákonů včetně jejich důvodových zpráv. Autorskoprávní ochranu také postrádají překlady úředních děl, musí však být určena přímo k úředním účelům, nikoli soukromým.\n\nNavíc jde kromě tohoto demonstrativního výčtu i o další podobná díla, u nichž je veřejný zájem na vyloučení autorskoprávní ochrany, tedy na tom, aby k nim měla veřejnost neomezený přístup a aby taková díla mohla být dále šířena. Protože je ale status úředního díla zásahem do jinak automatického autorského práva a působí tedy autorovi újmu na jeho osobních i majetkových právech, je zde nutný restriktivní (zužující) výklad. V každém konkrétním případě je proto vždy zapotřebí zkoumat, jestli je naplněn veřejný zájem a zda má dílo úřední povahu. Půjde zejména o peníze (bankovky a mince, patrně však už ne pamětní mince) nebo o zápisy a protokoly z úředních jednání.\n"}
{"id": "1032539", "url": "https://cs.wikipedia.org/wiki?curid=1032539", "title": "Laugardalsvöllur", "text": "Laugardalsvöllur\n\nLaugardalsvöllur je islandský národní fotbalový stadion v hlavním městě Reykjavíku, kde hraje své domácí zápasy islandská fotbalová reprezentace a klub Fram Reykjavík. Má kapacitu 15 427 míst. Mimo fotbalu se zde konají atletické závody, stadion je vybaven atletickou dráhou.\n\nOtevřen byl v roce 1958, protilehlá tribuna byla postavena v roce 1997, stará byla renovována a rozšířena v roce 2006. Kapacita může být rozšířena díky provizorním tribunám o kapacitě 1 500 míst každá.\n\nRekord v návštěvnosti na fotbalovém zápase se datuje k 18. srpnu 2004, kdy domácí Island hostil Itálii a porazil ji před 20 204 diváky 2:0.\n\n"}
{"id": "1032545", "url": "https://cs.wikipedia.org/wiki?curid=1032545", "title": "Le Montet", "text": "Le Montet\n\nLe Montet je francouzská obec v departementu Allier v regionu Auvergne. V roce 2011 zde žilo 509 obyvatel. Je centrem kantonu Le Montet.\n\nDeux-Chaises, Rocles, Saint-Sornin, Tronget\n\n\"Počet obyvatel\" \nMísto na návrší, které poskytovalo přirozenou obranu, bylo osídleno velmi dávno. Roku 940 věnovali pánové de Bourbon půdu k založení benediktinského převorství. Mniši z kláštera Saint Michel de la Cluse v Piemontu (asi 10 km západně od Turína) zde postavili klášter s mohutným kostelem a obec byla obehnána hradbou. Za náboženských válek roku 1568 ji přesto dobyli Hugenoti, kteří ji vyrabovali a vypálili.\n"}
{"id": "1032546", "url": "https://cs.wikipedia.org/wiki?curid=1032546", "title": "Joshua Wong", "text": "Joshua Wong\n\nJoshua Wong (* 13. října 1996 Hongkong) je hongkongský demokratický aktivista, spoluzakladatel a předseda studentské organizace Scholarism. Vyrůstal v protestantské středostavovské rodině, trpí dyslexií a studuje na Hongkongské otevřené univerzitě. Je jedním z vůdců hongkongských protestů za demokracii zvaných deštníková revoluce a 27. září 2014 byl z toho důvodu policií zatčen a poté dva dny zadržován. Zasazuje se za nenásilné formy odporu.\n\nV září 2014 se stal vůdčím představitelem tzv. Dešníkové revoluce. V roce 2017 byl odsouzen k výkonu šestiměsíčního trestu odnětí vězení za zločin nezákonného shromažďování. V roce 2018 byl odsouzen k dalšímu trestu za svou účast na protestech z roku 2014, a to tři měsíce. \n\nDne 10. dubna 2016 oznámil založení politické strany, Demosisto, usilující o sebeurčení Hongkongu. Dne 29. srpna 2019 byl zatčen v souvislosti s účastí na demonstracích a protestech v Hongkongu.\nWong 29. října 2019 oznámil, že mu bylo zabráněno kandidovat v listopadových místních volbách. Čínská vláda v Pekingu tento krok o den později podpořila a odůvodnila jej Wongovou neloajalitou.\n"}
{"id": "1032549", "url": "https://cs.wikipedia.org/wiki?curid=1032549", "title": "KR-völlur", "text": "KR-völlur\n\nKR-völlur je islandský fotbalový stadion v hlavním městě Reykjavíku, kde hraje své domácí zápasy klub Knattspyrnufélag Reykjavíkur. Má kapacitu 2 781 míst. \n\nOtevřen byl v roce 1951.\n\n"}
{"id": "1032554", "url": "https://cs.wikipedia.org/wiki?curid=1032554", "title": "Manning", "text": "Manning\n\nManning může být:\n\nDále existuje více nositelů příjmení Manning:\n\n"}
{"id": "1032557", "url": "https://cs.wikipedia.org/wiki?curid=1032557", "title": "Paul Manning", "text": "Paul Manning\n\nExistuje více nositelů jména a příjmení Paul Manning:\n\n"}
{"id": "1032558", "url": "https://cs.wikipedia.org/wiki?curid=1032558", "title": "Karl von Geusau (dolnorakouský politik)", "text": "Karl von Geusau (dolnorakouský politik)\n\nKarl von Geusau (??? – 17. ledna 1875) byl rakouský politik, v 2. polovině 19. století poslanec Říšské rady.\n\nPo absolvování Tereziánské vojenské akademie ve Vídeňském Novém Městě nastoupil roku 1828 k husarskému regimentu (pluku) císaře Ferdinanda č. 3. Ze služby byl se ctí propuštěn roku 1837 v hodnosti rytmistra. Poté se ujal správy svého majetku. Do armády se nakrátko vrátil v roce 1848, kdy zorganizoval a vedl divizi dobrovolných polních myslivců s cílem potlačit maďarskou revoluci. Za zásluhy během této kampaně byl povýšen do hodnosti majora.\n\nDále působil jako statkář, věnoval se zemědělství a lesnímu hospodářství. Roku 1865 koupil za 12 000 zlatých statek Arbesbach v Dolních Rakousích. Je tehdy uváděn jako majitel velkostatků Engelstein a Ehrendorf.\n\nByl aktivní i politicky. Již v roce 1861 byl zvolen na Dolnorakouský zemský sněm za kurii velkostatkářskou. Zemský sněm ho 10. ledna 1866 zvolil i do Říšské rady (tehdy ještě volené nepřímo) za kurii velkostatkářskou v Dolních Rakousích. Mandátu se ale nemohl ujmout, protože Říšská rada nebyla svolána. Opětovně získal zemský mandát 27. února 1867 a o pár dní později ho sněm delegoval do Říšské rady. Rezignace byla oznámena dopisem 11. května 1868. Do parlamentu se vrátil v prvních přímých volbách do Říšské rady roku 1873, opět za velkostatkářskou kurii. Na mandát v Říšské radě rezignoval v říjnu 1874. \n\nZemřel 17. ledna 1875 ve Vídni (Schellinggasse 7) v 66. roce věku. Pohřben byl na svém panství Engelstein.\n"}
{"id": "1032561", "url": "https://cs.wikipedia.org/wiki?curid=1032561", "title": "Ermir Lenjani", "text": "Ermir Lenjani\n\nErmir Lenjani (* 5. srpna 1989, Priština) je kosovsko-švýcarský fotbalový záložník nebo obránce a reprezentant Albánie, od roku 2015 hostuje v klubu FC Nantes.\nV národním A-mužstvu Albánie debutoval v přátelském utkání 15. listopadu 2013 proti Bělorusku (remíza 0:0, hrálo se v turecké Antalyi). Svůj první gól za národní tým vstřelil 11. listopadu 2014 při svém pátém reprezentačním startu Dánsku v utkání kvalifikace na EURO 2016. Tímto gólem přispěl k remíze 1:1.\n\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1032562", "url": "https://cs.wikipedia.org/wiki?curid=1032562", "title": "Ignaz Giovanelli", "text": "Ignaz Giovanelli\n\nIgnaz von Giovanelli zu Gerstburg und Hörtenberg (5. dubna 1815 Bolzano – 16. srpna 1889 Innsbruck) byl rakouský právník a politik z Tyrolska, v 2. polovině 19. století poslanec Říšské rady.\n\nPocházel ze starého šlechtického rodu původem z Lombardie, roku 1839 povýšeného do rakouského baronského stavu. Jeho otec Joseph von Giovanelli byl vlivným tyrolským stavovským politikem. Ignaz vystudoval práva na Innsbrucké univerzitě. Nastoupil do justice. Byl asesorem u innsbruckého soudu, pak radou zemského soudu v Bolzanu. V roce 1865 se stal radou vrchního zemského soudu v Innsbrucku. Roku 1879 odešel do penze. Získal titul dvorního rady.\n\nByl aktivní i politicky. Roku 1865 byl zvolen na Tyrolský zemský sněm za kurii velkostatkářskou. Mandát obhájil 30. ledna 1867, nyní za kurii venkovských obcí, obvod Bolzano, Neumarkt, Kaltern, Sarntal, Kastelruth a Klausen. Zemský sněm ho 1. března 1867 zvolil i do Říšské rady (tehdy ještě volené nepřímo) za kurii venkovských obcí v Tyrolsku. 27. ledna 1870 rezignoval v rámci hromadné rezignace několika poslanců za Tyrolsko kvůli nesouhlasu s ústavním směřováním státu. Zemský sněm ho opět do Říšské rady delegoval roku 1870 (26. září 1870 složil slib) a roku 1871. Na práci parlamentu se ale nepodílel. Jeho mandát byl proto 19. března 1872 prohlášen pro absenci za zaniklý. Po znovuzvolení následovala další rezignace. Uspěl i v prvních přímých volbách roku 1873. Usedl do parlamentu za kurii venkovských obcí, obvod Bolzano, Kaltern, Merano atd. Rezignace na mandát byla oznámena na schůzi 15. března 1875. Znovu byl zvolen ve volbách roku 1879, tentokrát za kurii venkovských obcí, obvod Schwaz, Kufstein, Kitzbül atd. Mandát obhájil i ve volbách roku 1885, nyní za velkostatkářskou kurii v Tyrolsku, druhý voličský sbor. V parlamentu setrval do své smrti roku 1889. Zemským poslancem byl také do roku 1889.\n\nSpolečně s Johannem Haßlwanterem vedl politický boj za náboženskou jednotu Tyrolska. Politicky patřil k tyrolské Katolické konzervativní straně.\n\nJeho synem byl soudce a politik Karl von Giovanelli, v letech 1900–1904 ministr zemědělství Předlitavska. Další syn Gottfried von Giovanelli byl vysokým státním úředníkem.\n"}
{"id": "1032566", "url": "https://cs.wikipedia.org/wiki?curid=1032566", "title": "Krnáč", "text": "Krnáč\n\nKrnáč, Krnáčová je příjmení více osob:\n\n\nženská varianta s přechýlením:\n\n"}
{"id": "1032574", "url": "https://cs.wikipedia.org/wiki?curid=1032574", "title": "Montet", "text": "Montet\n\nMontet je název nebo součást názvu více míst:\n\n"}
{"id": "1032576", "url": "https://cs.wikipedia.org/wiki?curid=1032576", "title": "Lorik Cana", "text": "Lorik Cana\n\nLorik Cana (* 27. července 1983, Priština) je albánský fotbalový záložník nebo obránce, od roku 2015 působí v klubu FC Nantes. Je také kapitánem albánské reprezentace.\nV národním A-mužstvu Albánie debutoval v kvalifikačním utkání 11. 6. 2003 proti reprezentaci Švýcarska (prohra 2:3). Svůj první gól za národní tým vstřelil 17. 8. 2005 Ázerbájdžánu při svém šestnáctém reprezentačním startu (výhra 2:1).\n\nV zápase Srbsko - Albánie 14. 10. 2014 v kvalifikaci na EURO 2016 v Bělehradu byl jedním z protagonistů vzniklé šarvátky. Zápas se nedohrál, byl předčasně ukončen před koncem prvního poločasu za stavu 0:0. Nad hřištěm se objevila dálkově řízená minikvadrokoptéra (dron) se zavěšenou vlajkou s mapou tzv. Velké Albánie. Poté, co ji srbský fotbalista Stefan Mitrović stáhl dolů, se albánští hráči na něj vrhli a strhla se potyčka. Na hřiště pronikli i srbští diváci a zápas byl po 30 minutách prodlevy předčasně ukončen.\n\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1032577", "url": "https://cs.wikipedia.org/wiki?curid=1032577", "title": "Rocles (Allier)", "text": "Rocles (Allier)\n\nRocles je francouzská obec v departementu Allier v regionu Auvergne. V roce 2011 zde žilo 390 obyvatel.\n\nBuxières-les-Mines, Gipcy, Le Montet, Saint-Hilaire, Saint-Sornin, Tronget\n\n\"Počet obyvatel\" \n\n"}
{"id": "1032578", "url": "https://cs.wikipedia.org/wiki?curid=1032578", "title": "Image Comics", "text": "Image Comics\n\nImage Comics je americké komiksové vydavatelství. Bylo založeno v roce 1992 sedmi úspěšnými komiksovými kreslíři jako autorské vydavatelství, ve kterém autoři nemusí přenechávat autorská práva na svá díla vydavatelství. Image Comics zaznamenalo ihned velký úspěch a stalo se jedním z největších komiksových vydavatelství v USA. Původně byla vydávána díla především zakládajících společníků, ale brzy zde dostalo šanci mnoho nezávislých či začínajících tvůrců. Mezi nejvíce známé série vydáváné u Image Comics patří: \"Spawn\", \"Savage Dragon\", \"Witchblade\", \"The Darkness\", \"Invincible\", \"The Walking Dead\", \"Saga\", \"Chew\" a \"Haunt\".\n\nNa počátku devadesátých let 20. století skupina nezávislých kreslířů pracujících pro Marvel Comics nesouhlasila s nájemnou prací, kdy jejich díla právně přecházela do vlastnictví vydavatelství. Mezi protestujícími byli Todd McFarlane, Jim Lee, Rob Liefeld, Marc Silvestri, Erik Larsen, Jim Valentino, Whilce Portacio a Chris Claremont. Po neshodách s vedením nakonec z Marvelu odešli a sedm z nich založilo autorské vydavatelství Image Comics. Jejich odchod znamenal pád hodnoty akcií Marvelu o více jak 3 dolary za kus.\n\nAčkoliv Image Comics založilo sedm kreslířů, tak partnerství vytvořilo již jen šest, a to Larsen, Lee, Liefeld, McFarlane, Silvestri a Valentino. Každý z nich založil v rámci vydavatelství vlastní nezávislé studio:\n\nZ počátku s distribucí a produkční činností pomáhalo nakladatelství Malibu Comics. Prvními komiksy u Image Comics byly série: \"Youngblood\" (autorem byl Liefeld), \"The Savage Dragon\" (Larsen), \"Spawn\" (McFarlane) a \"WildC.A.T.s.\" (Lee). Série zaznamenaly okamžitý úspěch a již v roce 1993 vydavatelství disponovalo tolika penězi, že mohlo začít vydávat své publikace zcela nezávisle. Ačkoliv bylo mnoho sérií neustále odkládáno a některým se na trhu příliš nevedlo, zisk úspěšných sérií pomáhal dalšímu rozvoji vydavatelství. Brzy přišly na trh nové úspěšné série jako \"Gen¹³\" (od Wildstorm Productions) a \"Witchblade\" a \"The Darkness\" (z Top Cow).\nV polovině devadesátých let se mezi partnery objevily první neshody. Projevily se tím, že si Liefeld založil vlastní nakladatelství Maximum Press, k jehož financoání údajně používal finance Image Comics. Marc Silvestri na protest v roce 1996 vyjmul svůj Top Cow Productions z Image Comics (ale zůstal společníkem). Liefeld pod tlakem na podzim 1996 rezignoval na funkci CEO vydavatelství a vzdal se i svého podílu. Silvestri poté navrátil Top Cow pod Image.\n\nV roce 1998 byl založen imprint Wildstormu s názvem Cliffhanger. Jim Lee ale v roce 1998 odprodal svůj podíl a i se svým studiem WildStorm Productions odešel a brzy ho prodal DC Comics.\n\nOd počátku 21. století se Image Comics přetahuje s vydavatelstvími Dark Horse Comics a IDW Publishing o pozici třetího nejúspěšnějšího komiksového vydavatelství v USA.\n\nSoučasnými partnery (rok 2014) jsou: Robert Kirkman, Erik Larsen, Todd McFarlane, Marc Silvestri a Jim Valentino. Robert Kirkman se stal novým partnerem Image Comics v roce 2008. Kirkman si vybudoval reputaci svými úspěšnými sériemi \"Invincible\" a \"The Walking Dead\". V roce 2009 u Image založil svůj vlastní imprint s názvem Skybound.\n\nOd roku 2009 vydávají cenami ověnčené série \"Chew\", \"Morning Glories\", \"Fatale\", \"The Manhattan Projects\" a \"Saga\". Nakladatelství vydává své knihy do padesáti zemí a jejich díla jsou překládána až do dvaceti jazyků.\n\nNěkteré série či grafické knihy od Image Comics se dočkaly filmového nebo televizního zpracování. Asi nejslavnějším je seriál \"Živí mrtví (The Walking Dead)\".\n\n"}
{"id": "1032579", "url": "https://cs.wikipedia.org/wiki?curid=1032579", "title": "Rocles", "text": "Rocles\n\nRocles je název více míst ve Francii:\n\n"}
{"id": "1032580", "url": "https://cs.wikipedia.org/wiki?curid=1032580", "title": "Littrow", "text": "Littrow\n\nNěmecké příjmení Littrow může označovat několik subjektů:\n\n\n"}
{"id": "1032583", "url": "https://cs.wikipedia.org/wiki?curid=1032583", "title": "Antoni Golejewski", "text": "Antoni Golejewski\n\nAntoni Golejewski (15. února 1819 Dołputów – 28. října 1893 Harasymów) byl rakouský politik z Haliče, v 2. polovině 19. století poslanec Říšské rady.\n\nByl šlechtického původu. Pocházel z Dołputówa ve východní Haliči. Patřilo mu panství Harasymów, Dołputów, Studzianka a Slobodka.\n\nByl aktivní i politicky. Byl zvolen na Haličský zemský sněm za kurii velkostatkářskou. Zemský sněm ho 2. března 1867 zvolil i do Říšské rady (tehdy ještě volené nepřímo) za kurii velkostatkářskou v Haliči. Rezignoval na jaře 1870 v rámci hromadné rezignace polských poslanců na protest proti ústavnímu směřování státu. Do Říšské rady se vrátil v přímých doplňovacích volbách roku 1875, opět za velkostatkářskou kurii v Haliči. Slib složil 7. prosince 1875, rezignace byla oznámena na schůzi 22. října 1878.\n"}
{"id": "1032584", "url": "https://cs.wikipedia.org/wiki?curid=1032584", "title": "Václav Stanislav Maria Kratochvíl", "text": "Václav Stanislav Maria Kratochvíl\n\nJ.M. can. Václav Stanislav Maria Kratochvíl, v dobových zápisech též \"Wenc. Stanislaus M. Kratochwile\" či zkratkou: \"W.S.M.K.C.D.L.\" (1642/1643 – 13. září 1719 Litoměřice) byl český římskokatolický kněz a děkan litoměřické kapituly.\n\nV letech 1681–1684 byl v Litoměřicích děkanem městského kostela u Všech svatých. Do roku 1695 držel schleinitzovský kanonikát. V letech 1696–1719 vedl, za období episkopátů Jaroslava Ignáce Šternberka a Huga Františka Königsegg-Rottenfelse, litoměřickou katedrální kapitulu sv. Štěpána jako její děkan. Zemřel ve věku 76 let. Jeho tělesné ostatky jsou pochovány v kryptě katedrály sv. Štěpána před oltářem Panny Marie Bolestné.\n\n\n"}
{"id": "1032586", "url": "https://cs.wikipedia.org/wiki?curid=1032586", "title": "Jillian Michaelsová", "text": "Jillian Michaelsová\n\nJillian Michaelsová (* 18. února 1974 Los Angeles) je americká osobní trenérka, podnikatelka, autorka několika knih a televizní osobnost z Los Angeles v Kalifornii. Michaelsová je známá i pro účast v soutěži The Biggest Loser, pořad Losing It With Jillian a vystupování v talk show The Doctors.\n\nMichaelsová se narodila v Los Angeles v Kalifornii a vyrůstala v Santa Monice. Navštěvovala Kalifornskou státní univerzitu v Norhridge, přičemž pracovala jako barmanka a později jako osobní trenérka. V roce 2002 otevřela léčebné zařízení Sky Sport & Spa v Beverly Hills.\n\nJako osobní trenérka Michaelsová využívá spojení kickboxu, yogy, Pilates, plyometrického tréninku a posilování s činkami. Od roku 1993 je Michealsová držitelkou dvou certifikátů od National Exercise & Sports Trainers Association (NESTA) a The Aerobics and Fitness Association of America (AFAA). Mimo to je držitelkou certifikátu Kettlebell Concepts. Michaelsová také vytvořila pokračovací vzdělávací sérii pro trenéry s AFAA a vlastní Nutrition and wellness consultant certifikát spolu s American Fitness Professionals and Associates (AFPA).\n"}
{"id": "1032589", "url": "https://cs.wikipedia.org/wiki?curid=1032589", "title": "Ján Hummel", "text": "Ján Hummel\n\nJán Hummel (* 1. srpna 1941 Bratislava) je bývalý československý basketbalista, účastník Mistrovství Evropy 1965. V roce 1963 absolvoval Stavební fakultu Slovenské vysoké školy technické v Bratislavě a po jejím skončení pracoval v oboru vodního hospodářství.\n\nV československé basketbalové lize v letech 1958-1973 celkem odehrál 10 sezón, hrál za kluby Slovan Bratislava, Dukla Olomouc a Inter Bratislava a jeho nejlepším umístěním byla dvě 6. místa (1961, 1965). V basketbalové lize po roce 1962 (zavedení podrobných statistik zápasů) zaznamenal 2211 bodů. V letech 1969-1972 hrál za tým Lokomotiva Pezinok. \n\nZa reprezentační družstvo Československa v letech 1975-1980 hrál na Mistrovství Evropy 1965 v Moskvě (7. místo).\n\n\n\n"}
{"id": "1032590", "url": "https://cs.wikipedia.org/wiki?curid=1032590", "title": "Počítačová nápověda", "text": "Počítačová nápověda\n\nPočítačovou nápovědou se myslí pomoc v oblasti IT.\n\nJejí počátky jsou spleteny s počátky vzniku počítačů, neboť i vědecká obsluha v 2. světové válce musila být seznámena se s využitím onoho stroj.\nČím větší expanzi poté počítač zažíval, tím důležitější úlohu dostala\nV 90. let 20. století, v době, kdy již většina firem vlastnila mainframe, či dokonce počítače pro každého úředního pracovníka, bylo nutno seznámit zaměstnance s jeho základními funkcemi. Od 3. tisícíletí se stává běžnou součástí většiny operačních systémů, později i téměř každé aplikace\nJejí základní rozdělení je následující:\n\nOdborná nápověda, nazývána též odborná pomoc. Jedná se většinou o placenou pomoc od počítačových odborníků, známých také pod synonymem IT expert.\nOpak Odborné pomoci. Řešení se vám dostane zdarma, avšak od amatérských odborníků.\nJedná se o softwarovou nápovědu, čili takovou, kdy možná řešení nenabízí uživateli bytost živá (člověk), nýbrž program (na základě shody vašeho dotazu s dostupnými tématy). Ve většině operačních systémů – novější verze Windows (2000, XP, 7, 8, a další), některé verze Linuxu, Mac OS a jiných – je již ve výchozím nastavení zabudována, avšak její databáze obsahuje povětšinou jen témata nějakým způsobem související s OS, tedy – kupříkladu – s jeho příbuznými programy. Ve valné většině případů, řadí se do škatulky \"zdarma\".\n\nV praxi se setkáme také s tímto typem, kdy uživatel je s problematikou seznámen pomocí volně přístupných elektronických materiálů (často s koncovkou pdf).\n\nSpecifická je jejich struktura, kdy uživateli nemusí být nabídnuta odpověď ihned, avšak ze zjištěné teorie sám by měl dokázat onu potíž vyřešit\n\nPosledním způsobem pomoci v IT – počítačové nápovědy – je pro uživatele možnost navštívit speciálně zaměřený kurz, kde by měl nalézt odpovědi na své otázky.\n\nPodobný princip se uplatňuje v základních školách v zemích prvního světa – předmět informatika.\n\n\n"}
{"id": "1032592", "url": "https://cs.wikipedia.org/wiki?curid=1032592", "title": "Zdeněk Hummel", "text": "Zdeněk Hummel\n\nZdeněk Hummel (* 12. ledna 1947 Praha) je bývalý československý basketbalista, československý a český basketbalový trenér. Účastník Mistrovství Evropy juniorů 1964 a Mistrovství světa 1974 a poté trenér klubů a československé basketbalové reprezentace. Je zařazen na čestné listině mistrů sportu.\n\nV československé basketbalové lize hrál 13 sezón v letech 1965-1978 za družstva Slavia VŠ Praha, Dukla Olomouc, Orbis Praha a NHKG Ostrava, s nimiž byl třikrát mistrem Československa (1966, 1973, 1975), dvakrát vicemistrem (1967, 1970) a má tři třetí místa (1972, 1974). V historické střelecké tabulce basketbalové ligy Československa (od sezóny 1962/63 do 1992/93) je na 90. místě s počtem 2775 bodů. \n\nS týmem Dukla Olomouc se zúčastnil 4 ročníků evropských klubových pohárů v basketbale, z toho dvakrát Poháru evropských mistrů (1974, 1976), dvakrát Poháru vítězů pohárů (1971, 1975), čtyřikrát byli vyřazeni v osmifinále.\n\nZa reprezentační družstvo Československa v letech hrál na Mistrovství světa 1974 v Portoriku (10. místo) a na Mistrovství Evropy juniorů 1964 v Neapoli, Itálie (5. místo).\n\nPo skončení hráčské kariéry byl trenérem ligových družstev mužů Baník Ostrava, NHKG Ostrava, BK Nový Jičín, BK Opava, BK Děčín a ligového družstva žen Valosun Brno. V letech 1997-2000 a 2006-2007 byl trenérem Českého reprezentačního družstva mužů.\n\n\n\n\n\n\n"}
{"id": "1032593", "url": "https://cs.wikipedia.org/wiki?curid=1032593", "title": "Piotr Gross", "text": "Piotr Gross\n\nPiotr Gross (1. srpna 1819 Podgórze – 25. června 1895 Lvov) byl rakouský politik polské národnosti z Haliče, v 2. polovině 19. století poslanec Říšské rady.\n\nByl synem úředníka c. k. solných dolů. Piotr vychodil gymnázium v Bochnii, navštěvoval kurzy filozofie ve Lvově a pak studoval právo na Lvovské univerzitě. Kromě toho se zabýval i matematikou. V roce 1845 se stal adjunktem na Lvovské univerzitě. Během revolučního roku 1848 působil jako suplent fyziky na Lvovské univerzitě a zapojil se do politického dění. Zastával funkci velitele filozofického oddílu Akademické legie. Po porážce revoluce byl pronásledován a zatčen. Na svobodu se dostal až po několika letech díky císařské amnestii. Oženil se s ovdovělou statkářkou Eligií Lewickou. Uvádí se jako statkář v Koninszki u města Rudky ve východní Haliči. Byl členem zemědělské společnosti a viceprezidentem vzájemné hasičské pojišťovny. V důsledků své účasti na polském povstání roku 1863 byl soudně stíhán, ale nakonec zbaven obvinění pro nedostatek důkazů. V lednu 1867 byl plně rehabilitován.\n\nByl pak politicky aktivní. 6. února 1867 byl zvolen na Haličský zemský sněm za kurii velkostatkářskou v obvodu Sambir. Zemský sněm ho 1. března 1867 zvolil i do Říšské rady (tehdy ještě volené nepřímo) za kurii velkostatkářskou v Haliči. Rezignoval dopisem z 31. března 1870 v rámci hromadné rezignace polských poslanců na protest proti ústavnímu směřování státu. Do Říšské rady se vrátil v prvních přímých volbách roku 1873, opět za velkostatkářskou kurii v Haliči. Slib složil 10. listopadu 1873, rezignace byla oznámena na schůzi 20. října 1874. Po znovuzvolení opětovně rezignoval 27. září 1877, aniž by složil slib. Na Říšské radě byl členem frakce Polský klub, v níž patřil k levicovému křídlu.\n\nZasedal ve výboru pro výstavbu pomníku Jana Kilińského ve Lvově.\n\nZemřel v červnu 1895.\n"}
{"id": "1032595", "url": "https://cs.wikipedia.org/wiki?curid=1032595", "title": "Rudolf Stanček", "text": "Rudolf Stanček\n\nRudolf Stanček (23. května 1928 – 8. října 2014) byl československý basketbalista, účastník Mistrovství Evropy 1953, trenér a funkcionář. Je zařazen na čestné listině mistrů sportu.\n\nV československé basketbalové lize hrál 11 sezón (1949-1960) za kluby NV Bratislava ATK Praha, Zdravotník Bratislava (1952), Slovan Bratislava, Iskra Trenčín, Lokomotiva Bratislava a Slovan Pezinok. V basketbalové lize získal jedenkrát 3. místo (1954 se Slovanem Bratislava). Osm sezón působil jako trenér ligovým týmů, největším úspěchem byly dva tituly mistra Československa s támem Inter Bratislava v letech 1979 a 1980.\n\nZa Československo hrál na Mistrovství Evropy v basketbale mužů 1953 v Moskvě (4. místo).\n\nObdržel vyznamenání Československého svazu tělesné výchovy (ČSTV) Za zásluhy o rozvoj tělesné výchovy a sportu a v roce 2013 vyznamenání Slovenského olympijského výboru \"Zlatý odznak SOV\".\n\n\n\n\n\n\n\n"}
{"id": "1032597", "url": "https://cs.wikipedia.org/wiki?curid=1032597", "title": "Altin Lala", "text": "Altin Lala\n\nAltin Lala (* 18. listopadu 1975, Tirana) je bývalý albánský fotbalový záložník a reprezentant.\nPo ukončení aktivní hráčské kariéry se stal fotbalovým trenérem.\nV národním A-mužstvu Albánie debutoval v přátelském utkání 21. 1. 1998 proti Turecku (výhra 4:1, hrálo se v turecké Antalyi). Svůj první gól za národní tým vstřelil 29. 3. 2003 proti Rusku v utkání kvalifikace na EURO 2004. Tímto gólem přispěl k výhře 3:1.\n\nCelkem odehrál v letech 1998–2011 v albánském národním týmu 79 zápasů a vstřelil 3 góly.\n\nZdroj:\n3. března 2014 se stal asistentem italského trenéra Gianni De Biasiho u A-týmu Albánie. 12. srpna 2014 byl jmenován trenérem albánské reprezentace do 19 let poté, co dosavadní trenér Foto Strakosha odešel do řeckého Olympiakosu.\n\n"}
{"id": "1032602", "url": "https://cs.wikipedia.org/wiki?curid=1032602", "title": "Saint-Sornin (Allier)", "text": "Saint-Sornin (Allier)\n\nSaint-Sornin je francouzská obec v departementu Allier v regionu Auvergne. V roce 2011 zde žilo 231 obyvatel.\n\nBuxières-les-Mines, Deux-Chaises, Chappes, Chavenon, Le Montet, Rocles\n\n\"Počet obyvatel\" \n"}
{"id": "1032603", "url": "https://cs.wikipedia.org/wiki?curid=1032603", "title": "Catherine Bellisová", "text": "Catherine Bellisová\n\nCatherine Cartan „CiCi“ Bellisová (* 8. dubna 1999 San Francisco) je americká profesionální tenistka. Ve své dosavadní kariéře na okruhu WTA Tour nevyhrála žádný turnaj a jednu singlovou trofej vybojovala v sérii WTA 125s. V rámci okruhu ITF získala do května 2019 šest titulů ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v srpnu 2017 na 35. místě a ve čtyřhře v červenci téhož roku na 149. místě. Ve světovém kombinovaném žebříčku ITF juniorek se stala 1. září 2014 světovou jedničkou a v závěru roku byla vyhlášena juniorskou mistryní světa.\n\nV americkém fedcupovém týmu neodehrála do roku 2020 žádné utkání.\n\nŽenská tenisová asociace ji v roce 2017 ocenila jako hráčku s největším zlepšením.\n\nJako juniorská mistryně USA získala divokou kartu na US Open 2014, kde překvapivě vyřadila v prvním kole třináctou nasazenou Dominiku Cibulkovou. Byla nejmladší vítězkou utkání v hlavní soutěži US Open od roku 1996, kdy to dokázala Anna Kurnikovová. Ve druhém kole ji porazila Zarina Dijasová.\n\nSpolu s Markétou Vondroušovou hrála finále juniorské čtyřhry French Open 2014. V říjnu 2014 vyhrála turnaj ITF v Rock Hill, když ve finále zdolala krajanku Lauren Embreeovou.\n\nNa konečném žebříčku WTA pro rok 2016 se stala v 17 letech nejmladší hráčkou první světové stovky, když jí 7. listopadu patřila 90. příčka. \n\nČlenku elitní světové desítky poprvé zdolala ve třetím kole Dubai Tennis Championships 2017, v němž přehrála šestou hráčku klasifikace Agnieszku Radwańskou. Osmou v pořadí Světlanu Kuzněcovovou pak porazila ve druhé fázi Rogers Cupu 2017 a světovou pětku Karolínu Plíškovou ve třetím kole Qatar Total Open 2018.\n\n\n"}
{"id": "1032607", "url": "https://cs.wikipedia.org/wiki?curid=1032607", "title": "Joseph Johann von Littrow", "text": "Joseph Johann von Littrow\n\nJoseph Johann von Littrow (někdy také Johann Josef Littrow) (13. března 1781 Horšovský Týn – 30. listopadu 1840 Vídeň) byl rakouský astronom.\n\nV letech 1799-1803 vystudoval Karlovu univerzitu v Praze v oborech právo a theologie. Sám se pak naučil astronomii a matematiku.\nPoté působil jako profesor astronomie na univerzitách v Krakově, Kazani a Budapešti.\n\nOd roku 1819 byl ředitelem vídeňské observatoře až do své smrti v roce 1840. V roce 1836 obdržel dědičný šlechtický titul (a tedy i právo používat přídomek von Littrow)\n\nMěl celkem 12 dětí. Astronomem byl i jeden z jeho synů (Karl Ludwig Edler von Littrow), další (Heinrich von Littrow) byl kartografem.\n\nJe po něm pojmenován měsíční kráter Littrow a přilehlé měsíční údolí, v němž přistála výprava Apollo 17. V Kroměříži je na budově Justiční akademie umístěna jeho socha. On sám vymyslel název pro křivku zvanou astroida.\n"}
{"id": "1032615", "url": "https://cs.wikipedia.org/wiki?curid=1032615", "title": "Drsnej Shaft", "text": "Drsnej Shaft\n\nDrsnej Shaft (v americkém originále: Shaft) je americký akční film z roku 2000. Režisérem filmu je John Singleton. Hlavní role ve filmu ztvárnili Samuel L. Jackson, Vanessa L. Williams, Jeffrey Wright, Christian Bale a Richard Roundtree.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1032617", "url": "https://cs.wikipedia.org/wiki?curid=1032617", "title": "Chavenon", "text": "Chavenon\n\nChavenon je francouzská obec v departementu Allier v regionu Auvergne. V roce 2011 zde žilo 133 obyvatel.\n\nBuxières-les-Mines, Chappes, Murat, Saint-Sornin\n\n\"Počet obyvatel\" \n"}
{"id": "1032622", "url": "https://cs.wikipedia.org/wiki?curid=1032622", "title": "Limity výpočetního výkonu", "text": "Limity výpočetního výkonu\n\nExistuje řada fyzikálních limitů prakticky omezujících výpočetní výkon a objem uložených dat pro dané množství hmoty, objemu nebo energie.\n\n\nNěkolik navržených teoretických metod k získání výpočetních nebo datových zařízení, která by se vlastnostmi blížila k hranicím fyzikálním.\n\nStudená zdegenerovaná hvězda by mohla být využita jako obrovská zásobárna informace tím, že by se opatrně vybudila do různých excitovaných stavů, stejně jako se pro tyto účely využívají atomy nebo kvantová studna. Taková hvězda by musela být vytvořena uměle, jelikož žádná přírodní degenerovaná hvězda nezchladne dříve než za extrémně dlouhou dobu. Je také možné, aby nukleony na povrchu neutronové hvězdy vytvořily komplex \"molekul\", o kterém se tvrdí, že by mohl být využit k výpočetním účelům vytvořením určitého typu computronia založeného na femtotechnologii. To by bylo rychlejší a hustější, než computronium založené na nanotechnologii.\n\nMohlo by být možné využívat černou díru jako úložiště dat a/nebo výpočetní zařízení, pokud by byly nalezeny praktické způsoby jak informaci z děr číst. Takové získávání informací by v principu mohlo být možné (Stephen Hawking navrhl řešení v informačním paradoxu černých děr). To by v praxi znamenalo dosáhnout hustoty informace přesně na Bekensteinově hranici. Professor Seth Lloyd zjišťoval schopnosti početního výkonu \"ultimátního laptopu\" vzniklého stlačením kilogramu hmoty do černé díry o poloměru 1.485×10 metrů. Životnost takové černé díry by byla pouhých 10 sekund, než by se však v důsledku Hawkingova záření vypařila, dokázala by provádět výpočty rychlostí 5×10 operací za sekundu. Celkově by stihla provést 10 operací a zpracovat tak ×10 bitů (~1 PB). Lloyd poznamenal; „Zajímavé, že ačkoliv by byly tyto hypotetické výpočty prováděny za extrémně vysokých hustot a při vysokých rychlostech, výsledný počet zpracovaných bitů by se příliš nelišil od počtu bitů zpracovávaných současnými počítači, které pracují v mnohem přívětivějším podmínkách.“\n\n"}
{"id": "1032623", "url": "https://cs.wikipedia.org/wiki?curid=1032623", "title": "Mandolína kapitána Corelliho", "text": "Mandolína kapitána Corelliho\n\nMandolína kapitána Corelliho (v britském originále: Captain Corelli’s Mandolin) je britsko-americko-francouzský dramatický film z roku 2001 podle stejmeného knihy Louse de Bernierse. Režisérem filmu je John Madden. Hlavní role ve filmu ztvárnili Nicolas Cage, Penélope Cruz, John Hurt, Christian Bale a David Morrissey.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1032624", "url": "https://cs.wikipedia.org/wiki?curid=1032624", "title": "Murat", "text": "Murat\n\nMurat může být\n\n\n\n"}
{"id": "1032625", "url": "https://cs.wikipedia.org/wiki?curid=1032625", "title": "Michael Heinloth", "text": "Michael Heinloth\n\nMichael Heinloth (* 9. února 1992, Roth, Německo) je německý fotbalový obránce, v současnosti působí v klubu Zagłębie Sosnowiec.\n\nZ klubu 1. FC Norimberk přestoupil v létě 2013 do SC Paderborn 07.\n\nS Paderbornem zažil v sezoně 2013/14 postup do německé Bundesligy, první v historii klubu.\n\n"}
{"id": "1032627", "url": "https://cs.wikipedia.org/wiki?curid=1032627", "title": "Noční práce (kniha)", "text": "Noční práce (kniha)\n\nNoční práce je třetí román českého spisovatele Jáchyma Topola. Knihu poprvé publikovalo v roce 2001 nakladatelství Torst a v pozdějších letech byla přeložena do různých dalších jazyků. Příběh se odehrává ve vesnickém prostředí v šedesátých letech dvacátého století. Roku 2019 uvedlo Národní divadlo v Praze ve Stavovském divadle scénickou adaptaci knihy pod názvem \"Kouzelná země\" v režii Jana Mikuláška.\n\n\n"}
{"id": "1032628", "url": "https://cs.wikipedia.org/wiki?curid=1032628", "title": "Lukas Kruse", "text": "Lukas Kruse\n\nLukas Kruse (* 9. července 1983, Paderborn, NSR) je německý fotbalový brankář, v současnosti působí v německém klubu SC Paderborn 07.\n\nS Paderbornem zažil v sezoně 2013/14 postup do německé Bundesligy, první v historii klubu.\n\n\n"}
{"id": "1032629", "url": "https://cs.wikipedia.org/wiki?curid=1032629", "title": "Laurel Canyon (film)", "text": "Laurel Canyon (film)\n\nLaurel Canyon (v americkém originále: Laurel Canyon) je americký dramatický film z roku 2002. Režisérkou filmu je Lisa Cholodenko. Hlavní role ve filmu ztvárnili Frances McDormand, Christian Bale, Kate Beckinsale, Natascha McElhone a Alessandro Nivola.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1032647", "url": "https://cs.wikipedia.org/wiki?curid=1032647", "title": "Království ohně", "text": "Království ohně\n\nKrálovství ohně (v britském originále: Reign of Fire) je britsko-americký akční film z roku 2002. Režisérem filmu je Rob Bowman. Hlavní role ve filmu ztvárnili Christian Bale, Matthew McConaughey, Gerard Butler, Izabella Scorupco a Scott Moutter.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1032648", "url": "https://cs.wikipedia.org/wiki?curid=1032648", "title": "Torres Bermejas", "text": "Torres Bermejas\n\nTorres Bermejas je pevnost, která se nachází na kopci Mauror naproti Alhambře v Granadě. Byla součástí opevnění muslimské Granady. Dlouho byla používána jako vězení a kasárna.\n\nV současné době se skládá ze tří věží z cihel, s branami mezi dvěma z nich, s bastionem a nádrží. Věže jsou různých velikostí, s centrální věží se třemi patry.\n\nPůvodně byla součástí hradu \"Hizn Mawror\", který stál na východě v blízkosti nového města. S expanzí města na východ, v čase Almorávidovců, s městem splynula. Byla postavena již v 9. století a prošla několika rekonstrukcemi.\n\nJe administrativně pod správou Patronato de la Alhambra y el Generalife.\n"}
{"id": "1032649", "url": "https://cs.wikipedia.org/wiki?curid=1032649", "title": "Mechanik (film)", "text": "Mechanik (film)\n\nMechanik (ve španělském originále: El Maquinista) je španělský filmový thriller z roku 2004. Režisérem filmu je Brad Anderson. Hlavní role ve filmu ztvárnili Christian Bale, Jennifer Jason Leigh, John Sharion, Aitana Sánchez-Gijón a Michael Ironside.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1032650", "url": "https://cs.wikipedia.org/wiki?curid=1032650", "title": "Murat (Allier)", "text": "Murat (Allier)\n\nMurat je francouzská obec v departementu Allier v regionu Auvergne. V roce 2011 zde žilo 286 obyvatel.\n\nBuxières-les-Mines, Chappes, Chavenon, Saint-Priest-en-Murat, Tortezais, Villefranche-d'Allier\n\n\"Počet obyvatel\" \n"}
{"id": "1032651", "url": "https://cs.wikipedia.org/wiki?curid=1032651", "title": "Kaple svatého Stafina (Klokočka)", "text": "Kaple svatého Stafina (Klokočka)\n\nKaple svatého Stafina (Stapina, Stabina) na Klokočce, zasvěcená též sv. Prokopovi, je barokní památka stojící v lesích na pravém břehu Jizery na katastrálním území Bakova nad Jizerou. Je chráněna jako kulturní památka České republiky. Klokočkou je nazývána jak kaple, tak i samota v úzkém a vlhkém údolí potoka Rokytky, obklopená polesím s přilehlou oborou Klokočka.\n\nKaple byla postavená v letech 1724–1730 na náklady hraběnky Marie Markéty Valdštejnové v sousedství starší dřevěné svatyňky, která byla zbořena roku 1811. Kaple byla postavena jako dík za uzdravení jednoho člena rodu vodou z místního pramene, jíž byly od té doby připisovány léčivé vlastnosti. Kaple byla později zasvěcena i sv. Prokopovi, podle něhož se častěji užívá současný název kaple.\n\nStavba je umístěna na kamenné terase, spočívající na třech pilířových arkádách a zdobené sochami sv. Ivana a sv. Jana Nepomuckého. Socha sv. Jana Nepomuckého byla v roce 2011 přemístěna do budovy kaple. Jedná se o barokní elipsovitou centrální stavbu s půlkruhovým presbytářem a plochým průčelím, která je členěná pilastry a půlkruhovými okny. Vnitřek je zdoben pilastry nesoucí valenou klenbu s lunetami.\n\nHlavní oltář je barokní z roku 1742. Oltářní obraz se sv. Stafinem je nesený anděly. Dva boční oltáře s rámovými obrazy sv. Tekly a Kamila jsou v rokokovém stylu z roku 1794.\n\n\n"}
{"id": "1032653", "url": "https://cs.wikipedia.org/wiki?curid=1032653", "title": "Incantation", "text": "Incantation\n\nIncantation může znamenat:\n\n\n"}
{"id": "1032654", "url": "https://cs.wikipedia.org/wiki?curid=1032654", "title": "Candi Staton", "text": "Candi Staton\n\nCandi Staton (* Canzetta Maria Staton; 13. března 1940, Hanceville, Alabama) je americká soulová a gospelová zpěvačka. V Evropě je známá především díky hitu „You Got the Love“; ve Spojených státech se proslavila díky coveru „Stand By Your Man“ od Tammy Wynette a hitem „Young Hearts Run Free“. Byla uvedena do Christian Music Hall of Fame.\n\n\n"}
{"id": "1032655", "url": "https://cs.wikipedia.org/wiki?curid=1032655", "title": "Villefranche-d'Allier", "text": "Villefranche-d'Allier\n\nVillefranche-d'Allier je francouzská obec v departementu Allier v regionu Auvergne. V roce 2011 zde žilo 1 324 obyvatel.\n\nBézenet, Deneuille-les-Mines, Doyet, Murat, Saint-Priest-en-Murat, Sauvagny, Tortezais\n\n\"Počet obyvatel\" \n\n"}
{"id": "1032656", "url": "https://cs.wikipedia.org/wiki?curid=1032656", "title": "Nový svět (film)", "text": "Nový svět (film)\n\nNový svět (v britském originále: The New World) je britsko-americký dobrodružný film z roku 2005. Režisérem filmu je Terrence Malick. Hlavní role ve filmu ztvárnili Colin Farrell, Q’orianka Kilcher, Christopher Plummer, Christian Bale a August Schellenberg.\n\nFilm byl nominován na Oscara v kategorii nejlepší kamera.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1032658", "url": "https://cs.wikipedia.org/wiki?curid=1032658", "title": "Villefranche", "text": "Villefranche\n\nVillefranche je název nebo součást názvu více francouzských obcí:\n\n"}
{"id": "1032661", "url": "https://cs.wikipedia.org/wiki?curid=1032661", "title": "Závody Slovenského národního povstání", "text": "Závody Slovenského národního povstání\n\nZávody Slovenského národního povstání je hliníkárna, vybudovaná v roce 1951 v obci Ladomerská Vieska u Žiaru nad Hronom, na území bývalé obce Horní Opatovce. Dnes je celá hliníkárna rozdělena mezi více majitelů jako Slovalco, ZSNP, Hydro aluminium a další.\n\nO výstavbě závodu se začalo uvažovalo již v polovině roku 1950, když Výzkumný ústav kovů v Praze připravil hrubé odhady investičních nákladů, údaje o potřebách hlavních surovin a elektrické energie. Podnět na výstavbu závodu v ČSR přišel i ze strany Sovětského svazu na zasedání Rady vzájemné hospodářské pomoci (RVHP) v listopadu 1950. Vzhledem k tomu, že na území ČSR se nenacházela ložiska bauxitu, se v lednu a květnu 1951 konala jednání v Praze a Budapešti o dodávkách bauxitu a oxidu hlinitého z Maďarska.\n\nPůvodně se počítalo s tím, že závod bude umístěn na dvou místech, ve Sv. Kříži nad Hronom (od roku 1955 Žiar nad Hronom) a v lokalitě Modrý Kameň. V říjnu 1951 se na doporučení sovětských expertů rozhodlo umístit celý závod v prostoru Sv. Kříže nad Hronom. Hospodářská rada při ÚV KSČ a vláda definitivně rozhodli o výstavbě hliníkárny jižně od Sv. Kříže nad Hronom 28. dubna 1951. V listopadu 1951 se začalo s výstavbou.\n\nProč se však závod nevybudoval v Maďarsku, kde se nacházel bauxit a vyráběl oxid hlinitý, ale v Československu, není dodnes přesně známo. Zřejmě zde sehrály důležitou roli strategické faktory a vysoká spotřeba hliníku v ČSR. Továrna měla sloužit především zbrojnímu průmyslu. Hliník, jako strategická komodita, podléhal v té době embargu ze strany západních států.\n\n\nPo pádu komunismu byly závody zprivatizovány. V roce 1998 byla zcela ukončena zastaralá, neekologická výroba hliníku Söderbergovou technologií a byly sníženy vyprodukované emise. Také bylo nedávno zlikvidováno bývalé odkaliště červeného kalu, které bylo velkou zátěží a hrozbou pro životní prostředí v případě havárie. Celá halda se pokryla speciální nepropustnou textilií a následně byla zatravněna.\n\nDnes závod za rok vyrobí přibližně 160 000 tun hliníku a hliníkových produktů elektrolytickou metodou.\n\n"}
{"id": "1032663", "url": "https://cs.wikipedia.org/wiki?curid=1032663", "title": "Absorpční prvek", "text": "Absorpční prvek\n\nAbsorpční prvek je v algebře označení pro takový prvek formula_1 algebraické struktury formula_2 s binární operací formula_3, který pro všechna formula_4 splňuje:\nV nejběžnějších algebraických strukturách jako jsou přirozená čísla, celá čísla, racionální čísla a reálná čísla je absorpčním prvkem vůči násobení číslo nula.\n"}
{"id": "1032667", "url": "https://cs.wikipedia.org/wiki?curid=1032667", "title": "Alexandr Kantor", "text": "Alexandr Kantor\n\nAlexandr Kantor (14. února 1871 Beroun – 6. září 1929 Ostrava) byl český divadelní herec, režisér a dramatik.\n\nPocházel z rodiny venkovského herce Antonína Kantora, jeho matka Marie byla dcerou německého divadelního ředitele Josefa Kullase. V období 1887–1919 byl hercem a režisérem v mnoha kočovných divadelních společnostech (mj. Josef Faltys, Vilém Karel Jelínek, František Pokorný, Karel Postl, Josef Mušek, Josef Štekr, Anna Konětopská-Havlíčková). V roce 1919 jej v době jeho angažmá u společnosti A. J. Frýdy získal ředitel nově založeného Národního divadla moravsko-slezského Václav Jiřikovský jako herce a režiséra ostravské činohry (externě též člen operetního souboru), kde působil až do svého skonu (1929).\n\nPatřil k představitelům realistického herectví, jeho doménou byly komické typy a venkovské postavy českého i světového divadelního repertoáru. Značnou popularitu získal zejména jako komik, současníky byl nazýván „venkovským Mošnou“, kterého jim připomínal svou postavou, vzhledem, temperamentem a pohybovými dispozicemi. Své herecké zkušenosti uplatňoval také v režisérské činnosti, zvláště při inscenování lidových veseloher a frašek. Napsal několik pohádkových divadelních her, na jejichž realizaci se herecky i režijně podílel.\n\nNa počátku roku 1929 onemocněl rakovinou, 6. září téhož roku ve věku nedožitých devětapadesáti let zesnul. Jeho oblibu u diváků potvrdil průběh posledního rozloučení (9. 9. 1929), které se proměnilo ve velkou lidovou manifestaci.\n\n\n\n\n\n"}
{"id": "1032668", "url": "https://cs.wikipedia.org/wiki?curid=1032668", "title": "Hispano-Suiza HS.404", "text": "Hispano-Suiza HS.404\n\nHispano-Suiza H.S.404 či HS-404 je automatický letecký kanón ráže 20 mm vzniklý ve firmě Hispano-Suiza v 30. letech dvacátého století. Existoval i ve variantě protiletadlové zbraně.\n\nFrancouzská varianta se objevila v roce 1938 a byla určena k náhradě podstatně rozměrnějšího 20mm kanónu HS.9. Svou kadencí střelby a úsťovou rychlostí překonávala svého předchůdce, ale nedostatečná spolehlivost exemplářů z počáteční výroby donutila výrobce snížit kadenci ze 700 na 600 ran za minutu. Zásoba šedesáti nábojů byla uložena v bubnovém zásobníku vzniklým pro variantu určenou pro střelbu hřídelí vrtule jednomotorových stíhacích letadel a užívaným bez úprav i u zbraní instalovaných v křídlech.\n\nZbraň byla přijata i do výzbroje britských a amerických ozbrojených sil a během druhé světové války byla užívána jako standardní výzbroj bojových letadel těchto zemí. Bubnový zásobník byl u jejich pozdějších výrobních variant nahrazen zásobováním nábojovým pásem.\n\n\n"}
{"id": "1032670", "url": "https://cs.wikipedia.org/wiki?curid=1032670", "title": "Violeta Bulcová", "text": "Violeta Bulcová\n\nVioleta Bulcová (* 24. ledna 1964 Lublaň,SFRJ) je slovinská podnikatelka a politička ze Strany Mira Cerara. Po úspěchu této strany ve volbách byla 19. září 2014 jmenována ministryní bez portfeje ve vládě Mira Cerara a krátce poté byla 10. října navržena do Junckerovy komise za Slovinsko náhradou za Alenku Bratušekovou, jejíž nominaci odmítli v hlasování poslanci Evropského parlamentu.\n\nPremiér Miro Cerar ji jako kandidátku do Evropské komise prosadil údajně přes odpor koaličních partnerů. Původně se předpokládalo, že bude místo Bratušekové kandidátkou na stejnou funkci – evropským komisařem pro energii, ale Jean-Claude Juncker po výměně slovinské kandidátky tuto funkci nechal slovenskému kandidátovi Marošovi Šefčovičovi a na Bulcovou naopak připadla funkce eurokomisařky pro dopravu a vesmír. Na rozdíl od Bratušekové ji Evropský parlament přijal.\n"}
{"id": "1032671", "url": "https://cs.wikipedia.org/wiki?curid=1032671", "title": "Gallagher and Lyle", "text": "Gallagher and Lyle\n\nGallagher and Lyle je skotské hudební duo, které tvoří písničkáři Bernard Joseph \"Benny\" Gallagher (* 10. června 1945, Largs, Severní Ayrshire) a Graham Hamilton Lyle (* 11. března 1944, Bellshill, Severní Lanarkshire).\n\nPoprvé se jim dostalo uznání v roce 1968, když začali psát písně pro umělce Apple Records. byli zakládajícími členy skupiny McGuinness Flint, pro kterou napsali hit „When I'm Dead and Gone“. V roce 1972 začali vystupovat jako duo Gallagher and Lyle. Jejich páté studiové album \"Breakaway\" se dostalo do hitparád a obsahovalo hity „Heart on My Sleeve“ a „I Wanna Stay with You“. Jejich píseň „Stay Young“ se v podání Dona Williamse umístila na vrcholu americké coutry hiparády. Dou se rozpadlo v roce 1980, ale v roce 2010 opět obnovilo svou činnost. Gallagher and Lyle spolupracovali, společně nebo samostatně, například s umělci jako je Paul McCartney, Eric Clapton, Pete Townshend, Ronnie Lane, Ronnie Wood, Joan Armatrading, Ralph McTell, Sandy Denny, Fairport Convention a Jim Diamond. Skladby od Gallagher and Lyle vydali například Bryan Ferry, Elkie Brooks, Fairport Convention a Joe Brown.\n"}
{"id": "1032675", "url": "https://cs.wikipedia.org/wiki?curid=1032675", "title": "Doyet", "text": "Doyet\n\nDoyet je francouzská obec v departementu Allier v regionu Auvergne. V roce 2011 zde žilo 1 228 obyvatel.\n\nBézenet, Deneuille-les-Mines, Chamblet, Malicorne, Montvicq, Saint-Angel, Villefranche-d'Allier\n\n\"Počet obyvatel\" \n"}
{"id": "1032680", "url": "https://cs.wikipedia.org/wiki?curid=1032680", "title": "Incantation (americká hudební skupina)", "text": "Incantation (americká hudební skupina)\n\nIncantation (v překladu \"zaklínadlo\") je americká death metalová kapela založená v roce 1989 ve městě Johnstown v Pensylvánii. Mezi zakládající členy patřili John McEntee (kytara, vokály) a Paul Ledney (bicí). Mezi témata kapely patří okultismus, satanismus a rouhačství.\n\nDebutní studiové album vyšlo roku 1992 a nese název \"Onward to Golgotha\".\n\n\n\n\n\n\n"}
{"id": "1032681", "url": "https://cs.wikipedia.org/wiki?curid=1032681", "title": "Thunovská", "text": "Thunovská\n\nThunovská ulice na Malé Straně v Praze 1 spojuje Tomášskou ulici a Zámecké schody.\n\nJiž od 14. století se těmto místům říkalo Pod stupni. Spodní část ulice se díky místním řemeslníkům od počátku 18. století nazývala Sklenářská. V barokním Kolovratském domě (č.p. 177), dokončeném v roce 1707 (zřejmě dílo architekta Antonína Luraga), bývala fara při kostele sv. Mikuláše, proto střední část dnešní Thunovské ulice, nad Sněmovní ulicí, kdysi nesla jméno Farská ulice.\n\nPojmenování Thunovská, podle Thunovského hraběcího paláce (č. p. 180), se původně vztahovalo jen na horní část u Zámeckých schodů. Název se od roku 1870 rozšířil na celou ulici. Na počátku 20. let 20. století Josef Osvald III. hrabě Thun z Hohenštejna-Salm-Reifferscheidtu (Thunovský) palác, zvaný též \"Leslieovský\", prodal Spojenému království Velké Británie a Severního Irska. Velvyslanectví zde sídlí dodnes.\n\nNa nároží poblíž vjezdu do paláce stojí bronzová busta Winstona Churchilla od brněnského sochaře žijícího ve Velké Británii, Františka Bělského. Socha byla slavnostně odhalena 14. července 1992 za přítomnosti československých vojáků, bojujících za druhé světové války ve Velké Británii. Na podstavci je citát W. Churchilla: “\"Ve válce rozhodnost, v porážce vzdor, ve vítězství velkodušnost, v době míru dobrá vůle.\"”\n\n\n"}
{"id": "1032696", "url": "https://cs.wikipedia.org/wiki?curid=1032696", "title": "RDS-37", "text": "RDS-37\n\nRDS-37 je označení pro test první sovětské termonukleární bomby, která používala Teller-Ulamovu koncepci. Sovětský svaz již otestoval termonukleární bombu 12. srpna 1953. Tato bomba však byla založena na designu „Slojka“, který vynalezl Andrej Sacharov. Tento design kombinoval vrstvy uranu-238 a deuteridu lithného s přídavkem tritia. Test této bomby měl sílu 400 kilotun TNT a jmenoval se RDS-6s (na západě označovaný jako \"Joe-4\"). Nicméně maximální síla tohoto typu bomby je omezená, proto bylo rozhodnuto udělat bombu fungující na jiném, účinnějším principu. \n\nDesign této nové bomby označil A. Sacharov jako „třetí myšlenku“, v podstatě se však jednalo o Teller-Ulamovu koncepci. USA otestovaly první bombu používající Teller-Ulamovu koncepci 1. listopadu 1952 jako test Ivy Mike. Nicméně, tato nesmírně velká a těžká bomba používala kryogenické deuterium, které bylo uloženo v „Dewarově“ nádobě, kterou bylo chlazeno. Tato bomba nemohla být svržena z bombardéru. USA použily později deuterid lithný v testu Castle Bravo, který měl sílu 15 megatun. Sovětský svaz cítil potřebu vyvinout podobnou bombu. První takovou bombou byla právě ta testovaná jako RDS-37. Bomba měla mít původně sílu 3 megatuny, nicméně tato síla byla zredukována na polovinu. Tato redukce byla provedena pravděpodobně nahrazením poloviny deuteridu lithného inertní látkou (nejspíše obyčejným hydridem lithným). Sovětský svaz byl rozhodnut udělat bombu schopnou svržení z letadla. Test této bomby byl uskutečněn 22. listopadu 1955 (asi 3 roky po bombě Ivy Mike). Bomba byla svržena z bombardéru Tupolev Tu-16 nad testovací oblastí v Semipalatinsku. F. P. Golovaško, kapitán letadla, které svrhlo bombu, byl jmenován Hrdinou Sovětského svazu. Síla bomby byla 1,6 megatuny. Smutným faktem této bomby je to, že má na svědomí smrt několika lidí (například způsobila pád zemljanky, který zabil jednoho vojáka nebo smrt malé holčičky, která se nacházela v 65 kilometrů vzdáleném městě Kurčatov).\n\n"}
{"id": "1032698", "url": "https://cs.wikipedia.org/wiki?curid=1032698", "title": "Šimanovci", "text": "Šimanovci\n\nŠimanovci (v srbské cyrilici Шимановци) jsou vesnice v srbské Vojvodině. Nacházejí se v opštině Pećinci, v Sremském okruhu, 28 km západně od Bělehradu.\n\nŠimanovci měly v roce 2011 podle sčítání lidu 3 036 obyvatel, kteří jsou většinou srbské národnosti. \n\nVesnice získala svůj název podle křestního jména Šimun. Poprvé je připomínána v roce 1385, první kostel je zde zaznamenán z roku 1756. V roce 1910 žilo ve vesnici 2002 obyvatel.\n\nPo skončení druhé světové války spadaly administrativně Šimanovci pod Zemun (který byl později připojen k Bělehradu). V roce 1955 byly přičleněny pod opštinu (obec) Stara Pazova, následně pod Sremskou Mitrovici a nakonec pod Pećince. Po roce 1970 se spolu s rozvojem srbské metropole, Dálnice Bratrství a jednoty a blízkého \"letiště Nikoly Tesly\" vytvořily podmínky pro rychlejší rozvoj Šimanovců, který trvá dodnes. Byly zřízeny početné průmyslové zóny, které využívají jak srbské, tak i zahraniční podniky. V průmyslové zóně se tak nacházejí například i filmová studia.\n"}
{"id": "1032700", "url": "https://cs.wikipedia.org/wiki?curid=1032700", "title": "Samojské ostrovy", "text": "Samojské ostrovy\n\nSamojské ostrovy (též Samojské souostroví) je skupina ostrovů v Polynésii v Pacifiku. Nachází se 2 900 km od Nového Zélandu a 4 000 km od Havaje. Souhrnná rozloha je více jak 3 000 km². Na ostrovech žije přibližně 250 000 obyvatel. Souostroví sestává z 16 hlavních ostrovů (největší a nejvíce zalidněné jsou Upolu, Savai'i a Tutuila). Nejvyšší bod souostroví (Silisili; 1858 m n. m.) se nachází na ostrově Savai'i.\n\nSouostroví je rozděleno do dvou administrativních celků:\nMezi těmito regiony probíhá datová hranice.\n"}
{"id": "1032704", "url": "https://cs.wikipedia.org/wiki?curid=1032704", "title": "John Nelson Darby", "text": "John Nelson Darby\n\nJohn Nelson Darby (18. listopadu 1800 – 29. dubna 1882) byl angloirský biblista a evangelista, jedna z vlivných postav mezi Plymouthskými bratry. Je považován za zakladatele dispenzacionalismu (učení o Boží správě věků), který se vyznačuje futuristickým výkladem biblických proroctví. Přeložil Bibli z původních jazyků.\n\nJohn Nelson Darby se narodil ve Westminsteru. Pocházel z angloirské rodiny usazené v Leap Castle v Irsku. Byl synovcem Henry D'Esterre Darbyho a své druhé jméno dostal po rodinném příteli, lordu Nelsonovi.\n\nDarby vystudoval Westminster School a Trinity College v Dublinu s výborným prospěchem roku 1819. Během studia se stal hluboce věřícím křesťanem. Nastoupil práci u soudního dvora, ale cítil, že toto povolání není konzistentní s jeho křesťanskou vírou. Přijal proto ordinaci duchovního Anglikánské církve v Irsku. Roku 1825 byl ordinován jako diakon a následujícího roku se stal knězem.\nPo svém rozčarování zkostnatělostí Anglikánské církve rezignoval na své místo. Nedlouho poté, roku 1827, spadl z koně a byl vážně raněn. V této těžké době rozpoznal, že „království“ popsané v knize Izaiáš a celém Starém zákoně je rozdílné od křesťanské církve. V následujících pěti letech rozvinul učení, že ordinace za duchovního byl hřích proti Duchu svatému, protože to omezovalo rozpoznání, že Duch svatý může mluvit skrze každého křesťana. Během té doby se připojil k mezidenominačnímu setkávání věřících (které navštěvoval i Anthony Norris Groves, Edward Cronin, J. G. Bellett, a Francis Hutchinson), kde společně „lámali chléb“ v Dublinu jako symbol jejich jednoty v Kristu. Roku 1832 se tato skupina začala vnímat jako zvláštní Křesťanské shromáždění. Začali cestovat po Irsku a Anglii a tak se začalo formovat „hnutí Plymouthských bratrů“. Na konferencích Darby veřejně vyhlásil učení ohledně Církve a posledních věcech, zahrnující „pretribulační vytržení“.\nVe 30. a 40. letech 19. století Darby procestoval Británii a Evropu a ustavil mnoho Křesťanských shromáždění. Roku 1848 došlo k nešťastnému a bolestnému rozdělení na „otevřené“ a „uzavřené“ bratry. Otevření nadále důsledně setrvávali na nezávislosti jednotlivých shromáždění, uzavření v čele s Darbym začali uplatňovat oddělení se od těchto ostatních shromáždění.\nDarby je v teologickém světě označován za otce dispenzacionalismu, později zpopularizovaného v USA Cyrusem Scofieldem a jeho překladem Bible zvaným \"Scofield Reference Bible\".\n\nCharles Henry Mackintosh (1820–1896) rozšířil toto učení svým čtivým literárním stylem. Mackintosh popularizoval Darbyho více než jiní autoři. Ve 20. století bylo toto učení rozšířeno autory jako Margaret E. Barberová a ovlivnilo Watchmana Nee a Witnesse Lee. Darby vyhlásil učení o „skrytém vytržení“, kdy Kristus vezme svou nevěstu, Církev, z tohoto světa před soudy Velkého soužení, někdy označovaném jako „vytržení svatých“. Dispenzationalisté věří ve zvláštní postavení Izraele a znovuustavení království Izraele a věří v Boží věrnost vzhledem ke starozákonním proroctvím. Věří, že ačkoliv se Boží cesty mohou měnit, Jeho záměr žehnat Izraeli nebude nikdy zapomenut. Přestože nyní ukazuje svou milost a přízeň na Církvi, učiní to samé na ostatku Izraele, aby naplnil své sliby učiněné tělesnému semenu Abrahamovu.\n\n"}
{"id": "1032705", "url": "https://cs.wikipedia.org/wiki?curid=1032705", "title": "The Chameleons", "text": "The Chameleons\n\nThe Chameleons (ve Spojených státech známá jako The Chameleons UK) je anglická post-punková kapela, která vznikla v roce 1981 v Middletonu ve Velkém Manchesteru. Původními členy kapely byli zpěvák a baskytarista Mark Burgess, kytarista Reg Smithies, kytarista Dave Fielding a bubeník John Lever (který nahradil bubeníka Briana Schofielda). V osmdesátých letech s nimi občas vystupovali klávesáci Alistair Lewthwaite a Andy Clegg a na začátku nového milénia bubeník a zpěvák Kwasi Asante. V současné době skupina vystupuje pod názvem Chameleons Vox (nebo Chameleons V).\n\n"}
{"id": "1032707", "url": "https://cs.wikipedia.org/wiki?curid=1032707", "title": "Pod jednou střechou", "text": "Pod jednou střechou\n\nPod jednou střechou je romantická komedie z roku 2010. Režie se ujal Greg Berlanti a hrají v něm Katherine Heigl a Josh Duhamel. Premiéru měl film 8. října 2010 a na DVD byl vydán 8. února 2011.\n\nHolly Berenson (Katherine Heigl) vlastní malé pekařství v Atlantě a Eric Messer (Josh Duhamel) známý jako \"Messer\" je nadějný režisér televizních zápasů pro Atlanta Hawks. Jejich nejlepší kamarádi Peter (Hayes MacArthur) a Alison Novak (Christina Hendricks jim domluví rande na slepo, které dopadne příšerně a výsledkem je, že se nesnáší. Roky plynou a Peter a Alison jsou svoji a mají holčičku Sophie.\n\nPoté co Sophie oslaví své první narozeniny, Peter a Alsion mají autonehodu a umírají. Holly a Messer se z jejich závěti dozvídají, že oba dva jsou zvoleni Sophie opatrovníky. Rozhodnou se nastěhovat k Sophie domů a starat se o ní.\n\nHolly potkává Sama (Josh Lucas), Sophie pediatra, a zalíbí se jí. Jdou na rande, ale obdrží zprávu od Messera, že má Sophie horečku. Jedou do nemocnice a Messer vidí jak Holly políbí Sama.\n\nOba si uvědomují, že vychovávání dítěte je dražší než předpokládali a Holly si tak nemůže dovolit přístavbu restaurace ke své pekárně, jak plánovala. Messer jí nabídne, že investuje do její společnosti a Holly nakonec souhlasí. Aby stmelili jejich nové přátelství, rozhodnou se vyjít si na schůzku. Na konci schůzky spolu stráví noc a začínají k sobě navzájem něco cítit. Jejich sociální pracovnici se jejich vztah moc nelíbí a řekne jim, že buď si musí slíbit, že budou spolu nebo se rozejít. Messerovi je nabídnuta práce ve Phoenixu v Arizoně a zvažuje nabídku přijmout, s Holly to však neprodiskutuje. Když se to dozví, rozzlobí se na něj a řekne mu, ať práci přijme. A tak Messer odchází do Phoenixu. Čas plyne.\n\nNa Díkuvzdání se Messer vrací do Atlanty a doufá, že vyřeší svůj vztah s Holly, ale zjišťuje, že začala chodit s doktorem Samem. Messer se s Holly pohádá, když zjistí, že chce prodat domů. Messer jí poví, že jí miluje, odchází a plánuje návrat do Phoenixu. Sam Holly poví, že kdyby se takhle hádal se svojí bývalou ženou, byly by stále spolu a že musí zjistit co sama cítí k Messerovi a odchází.\n\nSociální pracovnice přichází na poslední schůzku, aby určila zda se Holly a Messer mohou stát Sophie rodiči. Holly si uvědomí, že se nemůže o Sophie starat bez Messera a že ho miluje. Ona a Sophie jedou na letiště společně s jejich sociální pracovnicí. Když doběhne k bráně, zjistí, že jeho letadlo už odletělo. Domů se vrací zklamaná. K jejímu překvapení nachází Messera doma. Řekne jí, že si uvědomil, že Peter a Alison si je vybrali jako opatrovníky z toho důvodu, že dohromady tvoří rodinu.\n\nSophia slaví druhé narozeniny a celé sousedství se sejde na její oslavě. Holly vytvoří krásný dort pro Sophie a druhý dort s jedničkou. Když se jí Messer zeptá co to znamená, řekne, že je to pro ně, protože jsou spolu rok. Políbí se a zažnou zpívat \"Hodně štěstí, zdraví..\"\n\n"}
{"id": "1032710", "url": "https://cs.wikipedia.org/wiki?curid=1032710", "title": "Jiří Reynek", "text": "Jiří Reynek\n\nJiří Reynek (5. července 1929, Paříž – 15. října 2014 Petrkov (Lípa) ) byl český překladatel a grafik. \n\nMládí prožil střídavě na statku v Petrkově v Čechách a ve Francii, vlasti své matky, básnířky Suzanne Renaud. Za druhé světové války statek zabrali Němci, rodina proto pobývala u vydavatele Josefa Floriana ve Staré Říši. Na konci 40. let byl statek zestátněn a celá rodina žila jen v jeho malé části.\n\nZa komunistického režimu mohl absolvovat pouze měšťanskou školu; mimořádné vzdělání však získal celoživotním studiem. Jeho oblíbeným oborem byla botanika.\n\nSe svým otcem Bohuslavem spolupracoval na grafikách. Psal také krátké prózy, nejznámější je však díky svým překladům francouzské literatury – ve Francii je známý jako Michel Reyne(c)k. Vyšly nicméně až v 90. letech, dříve publikovat nemohl. \n\nŘadu let byl kostelníkem ve Svatém Kříži.\n\nZemřel v říjnu 2014, tři týdny po skonu svého bratra Daniela.\n\n\n\n"}
{"id": "1032714", "url": "https://cs.wikipedia.org/wiki?curid=1032714", "title": "Divača", "text": "Divača\n\nDivača (italsky Divaccia, německy Waatsche/Divazza) je urbanizované sídlo v západním Slovinsku, administrativní centrum Občiny Divača. V roce 2016 mělo 1 511 obyvatel. Poprvé je připomínána roku 1499 pod německým názvem \"Diwatsch\".\n\nMěsto je známé jako důležitá dopravní křižovatka. Severně od Divačů se kříží dálnice A1 s dálnicí A3 (které zajišťují spojení Slovinska s Terstem a poloostrovem Istrie. Město má rovněž i svojí železniční stanici, která zajišťuje dopravu s obdobnými směry.\n"}
{"id": "1032717", "url": "https://cs.wikipedia.org/wiki?curid=1032717", "title": "Malicorne (Allier)", "text": "Malicorne (Allier)\n\nMalicorne je francouzská obec v departementu Allier v regionu Auvergne. V roce 2011 zde žilo 828 obyvatel.\n\nColombier, Commentry, Doyet, Hyds, Chamblet, Montvicq, Néris-les-Bains\n\n\"Počet obyvatel\" \n"}
{"id": "1032719", "url": "https://cs.wikipedia.org/wiki?curid=1032719", "title": "Catherine Jacquesová", "text": "Catherine Jacquesová\n\nCatherine Jacquesová (* 28. září 1979 Merksem, Belgie) je bývalá reprezentantka Belgie v judu a ju-jutsu.\n\nS judem začala v 9 letech. Na začátku své kariéry musela zvládnout roli pokračovatelky úspěchů Ully Werbrouckové a poprala se s ní velmi dobře. Na olympijských hrách v Athénách se dostala do bojů o medaile a obsadila 5. místo. V dalších letech se však její výkonnostní vzestup stagnoval. Na olympijských hrách v Pekingu v roce 2008 vypadla dokonce v prvním kole.\n\nPo radikálních změnách pravidel v judu od roku 2010 se postupně rozhodla úpřít pozornost k příbuznému sportovním odvětví ju-jutsu (JJIF). V roce 2013 vybojovala na hrách bojových sportů zlatou medaili.\n\n"}
{"id": "1032720", "url": "https://cs.wikipedia.org/wiki?curid=1032720", "title": "Malicorne", "text": "Malicorne\n\nMalicorne je název nebo součást názvu více francouzských obcí:\n\n"}
{"id": "1032721", "url": "https://cs.wikipedia.org/wiki?curid=1032721", "title": "Přirozená komunikace s koňmi", "text": "Přirozená komunikace s koňmi\n\nPřirozená komunikace s koňmi, hovorově známá jako zaříkávání koní, je kolektivní pojem pro variantu techniky trénování koní, kterému od 80. let rapidně vzrostla popularita. Techniky se liší v přesných principech, ale obecně sdílejí stejné zásady rozvíjení vztahu s koňmi, pomocí techniky odvozené z pozorování volně se pohybujícího koně a odmítnutí klasické metody trénování. \n\nLidé zabývající se přirozenou komunikací s koňmi vytvořili vylučující sociální síť, popisující přístup jako radikální odklon od tradičních technik, které jsou často posuzovány jako založené na použití zbytečné síly. Odborníci se zabývají etologií ohledně koňského chování a tím, že lidé často přisuzují koním lidské vlastnosti (ostatně jako většině zvířatům). Nejznámějšími praktikanty přirozené komunikace jsou Monty Roberts a Pat Parelli, kteří prodávali a předávali své metody skrze knihy, televizní vystoupení, živá vystoupení a jiná média. \n\nVšechny následující hry se provádějí výhradně ze země. První hrou je Přátelská hra, která spočívá v zklidnění a celkovému uvolnění koně. Jde o hlazení mrkvovou hůlkou (nebo jakýmkoli pro koně potenciální \"nebezpečným\" předmětem) po celém těle, švihání kolem koně, které vede k zvykání na nečekané předměty a kůň se ve stresových situacích méně leká. Následuje Dikobrazí hra, která spočívá v odtlačování koně pomocí fázování (chlupy, kůže, svaly, kost). Začínám jemnými dotyky a postupně tlak zvětšujeme, jakmile kůň zareaguje, musíme tlak uvolnit. Další hra se nazývá Řídící, ve finále by měla vypadat následovně. Jen pomocí pohledu, myšlenky a držení těla koni dáváme najevo, že má ustoupit zadníma, popř. předníma nohama, nebo couvat. Následuje Jojo-hra, která slouží k procvičování odtlačování koně od sebe (couvání) a následnému přivolávání zpět k jezdci. Hra, kterou hodně lidí považuje za pouhé lonžování, se nazývá Kruhová hra. Slouží k upevnění respektu a \"vyčistění vzduchu\" mezi člověkem a koněm. Stranová hra je svým způsobem pro pokročilejší horsemany, spočívá v chůzi koně do stran, při které kůň přešlapuje. A poslední, Prostorová hra, je \"složenina\" všech předchozích šesti her. Jde o procvičování na různých překážkách a v různých prostředích. Avšak úplně nejdůležitější hrou, pravidlem, každý tomu říká jinak, je spravedlnost. Za každé okolnosti musíme být spravedliví. Ve správný okamžik zasáhnout, ve správný okamžik povolit tlak, ve správný okamžik koně pochválit. Musíme se snažit být koni nadřazeným, ale zároveň přítelem a podporou. Když dodržíme všechny zásady, můžeme očekávat pomalou, ale jistou cestu k perfektnímu vztahu s koněm. \n"}
{"id": "1032725", "url": "https://cs.wikipedia.org/wiki?curid=1032725", "title": "Tábor nucené práce Uherčice", "text": "Tábor nucené práce Uherčice\n\nTábor nucené práce Uherčice byl zřízen 22. července 1949 na žádost ministerstva zemědělství jako pobočka TNP Valtice (tehdy v Jihlavském kraji) v uherčickém zámku, který v té době patřil Československým státním statkům. Zájem o TNP mělo ředitelství Československých státních statků v Janově, které si u ministerstva vnitra podalo žádost o ženský TNP. Ženy byly internovány v zámku, který po konfiskaci collaltovského majetku připadl Československému státnímu statku Jaroměřice nad Rokytnou. Nacházely se zde ženy za šmelinu, státně bezpečnostní delikty, pokusy o útěky za hranice, prostitutky a ženy nakažené pohlavními nemocemi. Tábor ukončil činnost k 20. červnu 1951.\n\nNedostatek pracovních sil po odsunu německého obyvatelstva v jihomoravském pohraničí a nadcházející žně v roce 1949 urychlily zřízení tří nových ženských TNP v Širokých Třebčicích, Valticích a Uherčicích. K takovému rozhodnutí došlo na ministerstvu 11. července 1949. Uherčický zámek již v této době spadal pod správu Československého státního statku Jaroměřice nad Rokytnou. V jednom zámeckém křídle proběhla úprava ubikací se záchody, umyvárnami, sprchami, rozlehlou jídelnou a přípravnou teplé vody. Čtyři dny nato se již stěhovalo do zámku 18 chovanek z bývalé donucovací pracovny ve Znojmě a během dalších čtyř dní sem bylo z Čech zasláno dalších 36. K 31. červenci 1949 činil celkový počet 54 žen, které později doplnily i bývalé káranky z jihlavské donucovací pracovny. TNP v Uherčicích spadal pod TNP ve Valticích a krajské velitelství Národní bezpečnosti v Brně.\n\nZda byla naplněna maximální kapacita tábora 120 chovanek není zcela jasné. Zápis v obecní kronice obce Uherčice uvádí: „Přišlo jich 120 (internovaných žen), tedy pěkná výpomoc v zemědělství.“ Ve zprávách tábora se ale takový počet neuvádí. TNP Uherčice sloužil k internaci prostitutek a pachatelek trestných činů. V Uherčicích tak došlo k největší koncentraci žen nakažených syfilidou. Ženy se pokoušely o útěky, které až do poloviny roku 1950 nebyly trestným činem, ale posuzovaly se jako svévolné opuštění tábora. Tresty jako například důtku, snížení kapesného, přikázání zvláštních prací, zařazení do nižší platové třídy uděloval velitel tábora. Až do roku 1950 jsou svévolná opuštění tábora evidována.\n\nDo funkce velitele tábora byl povolán poručík František Kyryán a do funkce velitele strážního oddílu vrchní strážmistr František Rýdl. Lékařem TNP Uherčice byl MUDr. Jaroslav Vrba, který měl praxi v blízkém Vratěníně. Celý strážní oddíl čítal sedm příslušníků SNB. Členové strážního oddílu se každé dva měsíce střídali, což se podle hlášení a zpráv odráželo na jejich vztahu k služebním táborovým povinnostem. Zbytek personálu tvořily chovanky. Ženy pracovaly na statcích v Uherčicích (v místě TNP), ve Slavětíně (vzdáleném 23 km), v Hejnici (vzdáleném 19 km), v Mešovicích (vzdálených 5 km). Ženy nasazené ve Slavětíně a v Hejnicích byly odloučeny od TNP po celý pracovní týden (od pondělí do soboty). Do Měšovic dojížděly denně. Po celou dobu se nacházely pod ostrahou. Podle zprávy ze srpna 1950 si pro dobrou pracovní morálku chtěly Československé státní statky tábor udržet co nejdéle. V I. pracovní třídě tehdy pracovalo 54% žen, v II. třídě 39% a do III. třídy bylo zařazeno 7% chovanek.\n\nHlášení ze dne 15. září 1949 probírá volnost chovanek TNP Uherčice. Skutečnosti byly nalezeny v dopisu chovankyně Heleny Reiznerové (do Uherčic přišla v červenci 1949 z TNP České Budějovice), která se své přítelkyni (uprchlé z TNP České Budějovice Anně Šmídové) svěřuje, že 20. srpna 1949 spolu se 3 dalšími ženami navštívila kino a pak si zašly do místního hostince, kde požívaly alkohol a kolem jedné hodiny po půlnoci se vracely do tábora. Dále se rozepisovala, že v hostinci se nacházela také další chovanka se svým mládencem. Z dopisu je jasné, že o táborové cenzuře korespondence ženy nevěděly nebo si ji nepřipouštěly. Cenzuru osobní korespondence měla na starost osvětová referentka. Vyvození nápravy není uvedeno.\n\nŠtábní kapitán Turnovec provedl v Uherčicích kontrolu ve dnech mezi 6. - 7. únorem 1950. Podle jeho hlášení se mělo v táboře nacházet asi 100 chovanek (s dobrou pracovní morálkou) a 7 členů ostrahy. Z jeho informací je zřejmé, že tábor disponoval uhlím špatné kvality, stravování shledal dostatečným, potíže viděl se zamrzající vodou, takže nebylo možné používat záchody a umývárny. Turnovcovi se nelíbilo, že chovanky nedostaly vyplacené peníze za práci přesčas (1 000 – 2 000 Kčs). Velmi ojedinělé se ve všech pramenech jeví i jeho rozhodnutí, „aby jim odměna byla vyplacena a aby bylo kontrolováno, za co ji utratí!” Dále se zasadil, „aby propuštěné chovance Františce Havlíkové, která se v Uherčicích měla vdávat, byl jako svatební dar od ministerstva informací zaslán jeden kávový příbor.” Turnovec v hlášení vyzdvihuje snahu osvětové referentky, která plánovala s chovankami nacvičovat divadelní představení pohádky, a dodal, „že kdyby se to povedlo, mohly by účinkovat i jinde. Chovanky by se tak mohly alespoň přesvědčit, že okolí vůči nim netrpí předsudky”.\n\nV táboře se řešilo několik případů. K navazování intimních vztahů docházelo jak mezi dozorci a chovankami, ale také s civilním obyvatelstvem. Z vyšetřovací zprávy vyplývá, že chovankyně Růžena Málková musela být 11. ledna 1950 přesunuta z TNP ve Valticích do Uherčic. Předmětem šetření byl její vztah s vrchním strážmistrem Adamíkem. Takový případ nebyl ojedinělý. Vrchní strážmistr Karel Fořt, který dovolil pracujícím chovankám ve Slavětíně, „(...) aby se bez dozoru vzdálily do hostince pro cigarety, čehož tyto využily a navázaly styk s muži, (...)“, byl z Uherčic odvolán.\n\nChovanka Ludmila Slavíková přešla do Uherčic 30. srpna 1949 z donucovací pracovny ve Znojmě, kde byla zatčena již od 15. září 1948 a měla za sebou čtyři útěky. Byla obžalovaná ze spolupráce s německou výzvědnou službou vedenou Henrim Werkmannem, dále za vyřčené výroky proti zřízení lidově demokratické československé republiky, měla pracovat pro výzvědnou službu (rozmístění vojenských posádek, jejich výzbroj atd), brát za informace finanční obnos a ilegálně přecházet do Německa a Polska. Společně s Růženou Skopalovou proběhlo v táboře šetření „pro jejich naprosto záporný postoj k lidově demokratickému zřízení, rozvracení pracovní morálky neukázněností“ a „využívání každé vhodné příležitosti, k rozvracení pracovní morálky a hanobení strany KSČ a jejích představitelů.“ Skopalová měla také při práci v chlévě podrývat pracovní morálku sezonních pracovníků ze Slovenska. Obě nebyly potrestány, jelikož probíhaly žně a pracovních sil byl nedostatek. V říjnu 1949 velitel tábora zjišťoval podle výpovědí chovanek Eleonory Mayerové a Ireny Vaškové hanobení prezidenta republiky, kdy chovankyně Eliška Čamková 2. října 1949 „otrhala u obrazu prezidenta republiky v jídelně tábora výzdobu, čímž dala najevo své nepřátelské smýšlení vůči lidově demokratickému zřízení našeho státu.“ Velitel se rozhodl pro potrestání dvěma týdny vězení a vyloučením ze zaměstnání.\n\nPočátkem roku 1950 měly být malé a nerentabilní tábory rušeny. Je však pravděpodobné, že důvodem byla i jejich blízkost u státní hranice, kde probíhala výstavba \"železné opony\". V každém případě zrušení tábora nevítali zemědělci s nadšením. Zápis v obecní kronice uvádí: „Tohoto roku odchází kárný tábor žen. Byly již dosti dobře zapracovány do zemědělských prací i na Mitrově byly zaměstnány a teď zase ubude pracovních sil.“ 8. února 1951 proběhla v táboře s kapacitou 120 osob (obsazeno bylo 60 míst, po pohraniční stráži volných 200 míst) prohlídka. Soudruh Procházka z místní správy státních statků nesouhlasil se zrušením TNP Uherčice hlavně kvůli nedostatku pracovních sil a apeloval, že takové zrušení „ohrozí splnění pětiletky”. Statek obhospodařoval totiž i 20 hektarů se speciální zeleninou, kde se vyloženě jednalo jen o manuální práci. Sedm chovanek absolvovalo kurz pro traktoristky, „a ty slíbily, že po propuštění z TNP zde budou minimálně dva roky pracovat.” \n\nSpráva statku souhlasila velmi ochotně s opravou tábora (rozšířením místností chovanek, opravou koupelen – van, sprch i umýváren), samozřejmě v případě, že TNP bude dál v Uherčicích fungovat. Správce statku také poukázal, že TNP Uherčice není v takové blízkosti státní hranice jako Valtice a Jaroslavice. S tím souhlasil i okresní sekretariát KSČ. Výsledkem provedených kontrol v TNP pro ženy na jižní Moravě mezi 7. – 9. únorem 1951 bylo zachování TNP Uherčice a ženy ze zkoumaných táborů měly být soustředěny do zámeckého areálu. V dubnu 1951 obdržel krajský inspektorát Československých státních statků v Jihlavě zprávu o zrušení TNP v Uherčicích. Od 19. do 20. dubna 1951 se počítalo s převozem chovanek do TNP v Gottwaldově, v květnu s materiální likvidací a do 20. června 1951 s finančním předáním. Původní záměr předpokládal jen zůstatek malé skupinky, která by tábor likvidovala. 18. dubna rozhodl podplukovník SNB H. Kuchta o provozu tábora až do konce května. K úřednímu materiálnímu a finančnímu předání zámeckého objektu nedošlo. Tábor ukončil činnost k 20. červnu 1951.\n\n"}
{"id": "1032729", "url": "https://cs.wikipedia.org/wiki?curid=1032729", "title": "Suzanne Renaud", "text": "Suzanne Renaud\n\nSuzanne Renaud (30. září 1889, Lyon, Francie – 21. ledna 1964, Havlíčkův Brod) byla francouzská básnířka a překladatelka.\nNarodila se v rodině důstojníka Abela Renauda a jeho ženy Félicie, rozené Tartari. Když jí bylo pět let, přestěhovala se její rodina z Lyonu do Grenoblu, kde v roce 1910 její otec zemřel. Měla o 9 let mladší sestru Marcelle. Absolvovala Stendhalovo lyceum. S matkou obě sestry procestovaly Švýcarsko, Normandii a Anglii. Za první světové války tam pracovala ve vojenské nemocnici jako ošetřovatelka raněných. Pracovala jako překladatelka do The Anglo-French Review a přednášela o moderní francouzské literatuře na filozofické fakultě grenobelské univerzity.\n\nV roce 1923 se v Grenoblu seznámila s českým básníkem Bohuslavem Reynkem, který ji vyhledal, aby ji požádal o povolení přeložit její první básnickou sbírku \"Ta vie est là\". Reynek ji po smrti její matky požádal o ruku. Renaudová nejprve z důvodu smutku nad ztrátou matky odmítala, avšak 13. března 1926 se za něj v kostele svatého Josefa v Grenoblu provdala. Po svatbě se s ním odstěhovala do Petrkova na Havlíčkobrodsku. Susanne byla Petrkovem překvapena, pozornost místních poutala svým vystupováním (k rybníku nosila slunečník, oblékala se jako dáma do rukaviček atd.). Během dalších deseti let žili střídavě ve Francii a Československu, kde se nakonec v roce 1936 usadili. \n\nV červnu 1928 se jim narodil syn Daniel Václav (1928–2014), který se stal fotografem, a v červenci 1929 syn Jiří Michael (1929-2014).\n\nŽivot v drsné krajině Vysočiny Susanne těžce snášela, stýskalo se jí po krajině kolem Grenoblu, nicméně na Vysočinu si postupně zvykla, a kraj si oblíbila, jak dokazují některé její pozdní básně (básně sbírky \"Dveře v přítmí\", báseň \"Vánoce\" či báseň \"Chardons - Bodláky).\"\n\nPřekládala manželovu poezii do francouzštiny, on její do češtiny. Do francouzštiny překládala také díla českých básníků Vladimíra Holana a Františka Halase. V letech 1947–1959 udržovala korespondenci s francouzským spisovatelem Henri Pourratem, jehož dílo později překládal její syn Jiří Reynek.\n\n\n"}
{"id": "1032734", "url": "https://cs.wikipedia.org/wiki?curid=1032734", "title": "Napínací rám obrazu", "text": "Napínací rám obrazu\n\nNapínací rám obrazu slouží jako konstrukční opora malířského plátna. Je označován také jako „slepý rám“ (blindrám či \"blind rám\"), protože zůstává skryt pod plátnem a je patrný jen na zadní straně obrazu. \n\nPlátno je na rám napnuto před započetím malby a napínací rám zůstává trvalou součástí obrazu. Velikost blindrámu určuje formát (velikost) obrazu a musí mu být přizpůsoben vnější dekorativní rám.\n\nPro výrobu rámů se používají napínací lišty z měkkého smrkového dřeva nebo dvojitě lepené dřevo s kovovým profilem, které se méně deformuje při změně teploty.\nNapínací rám bývá u menších formátů obrazů pevný a plátno se na něm vypíná čalounickými hřebíčky nebo pouze nastřelovacími svorkami a následným zvlhčením tkaniny. \nVětší formáty rámu jsou vyztuženy příčnými zpevňovacími lištami a v rozích spojeny pokosem s úhlem 45°. Na vnitřní straně mají v rohu výřezy, do kterých se vkládají napínací klínky. Lze tak znovu vypnout plátno, které stářím povolilo, aniž by bylo nutné je sejmout z rámu. Tento typ rámu byl dříve označován jako francouzský a rozšířil se během 18. století.\n\nVrchní část napínacího rámu je směrem ke středu obrazu šikmo seříznuta, aby se na něj plátno nepřilepilo při aplikaci podkladových nátěrů. Hřebíčky se při vypínání plátna zatloukají postupně od středu lišt, střídavě na protilehlých stranách osnovy a útku tkaniny a zprvu jen do poloviny, aby bylo možné vypnutí opravit. Nakonec se plátno přeloží a upevní v rozích.\n\n\n"}
{"id": "1032735", "url": "https://cs.wikipedia.org/wiki?curid=1032735", "title": "Bitva u Nedao", "text": "Bitva u Nedao\n\nBitva u Nedao se odehrála v Panonii u řeky Nedao na dnes neznámém místě v roce 454 mezi Huny a koalicí germánských kmenů, Gepidů, Ostrogótů, Rugiů, Herulů a snad i Skirů a Svébů. Hunové v této bitvě byli poraženi. Tato porážka pravděpodobně znamenala následný definitivní zánik hunské říše.\n\nPo smrti mocného hunského vládce Attily v roce 453, ztratila říše Hunů svou soudržnost tím, že mezi syny zesnulého Attily nastal boj o vládu nad říší, tím se jednota Hunů tříštila. Germánské kmeny, které byly vazaly Hunů z této situace chtěly vytěžit a získat nezávislost na Hunech. Po sjednocení germánských kmenů se vedení koalice ujal Ardarich, král Gepidů, kdysi hlavní poradce Attily. Do čela Hunů se postavil jejich král Attilův syn Ellak. Germánské kmeny se s Huny střetly v Panonii u řeky Nedao v roce 454. Je pravděpodobné, že germánské kmeny podporoval římský císař Marcianus. Hunové v této bitvě byli poraženi a jejich vůdce Ellak zabit. Tato porážka pravděpodobně znamenala následný definitivní zánik hunské říše.\n\nInformace o této bitvě se dochovaly zásluhou knihy gótského historika Jordanese, Origo Gothica (Getica), kterou sepsal v 6. století na základě dochovaných zbytků Cassiodorových dějin Gótů. Místo, kde se v Panonii bitva odehrála je dnes neznámé. Rakouský historik Otto John Maenchen-Helfen se pokusil místo bitvy identifikovat, podle všech jemu dostupných informaci. Za pravděpodobné místo bitvy určil blíže neznámý přítok řeky Sávy v jižní Panonii.\n"}
{"id": "1032736", "url": "https://cs.wikipedia.org/wiki?curid=1032736", "title": "Mistrovství světa v házené mužů 2015", "text": "Mistrovství světa v házené mužů 2015\n\n24. mistrovství světa v házené proběhne ve dnech 15. ledna – 1. února ve Kataru.\n\nMistrovství se zúčastnilo 24 mužstev, rozdělených do čtyř šestičlenných skupin. První čtyři týmy postoupily do play off, kde se hrálo o medaile. Týmy, které v základní skupině skončily na čtvrtém až šestém místě místě, hrály o 17. - 24. místo (tzv. Prezidentský pohár). Mistrem světa se stala Francie, která se zároveň kvalifikovala na olympijské hry 2016. Mužstva z druhé až sedmé pozice budou startovat v olympijské kvalifikaci.\n\n\n\n"}
{"id": "1032740", "url": "https://cs.wikipedia.org/wiki?curid=1032740", "title": "Batajnica", "text": "Batajnica\n\nBatajnica (v srbské cyrilici Батајница) jedna z nejodlehlejších částí srbské metropole Bělehradu. Administrativně spadá pod Opštinu Zemun. Batajnica se nachází v blízkosti hlavního silničního i železničního tahu, spojujícího Bělehrad s metropolí Vojvodiny, Novým Sadem. V roce 2012 žilo v Batajnici celkem 37 856 obyvatel.\n\nPůvodní vesnice vznikla nejspíše v 16. století. Původ jejího názvu vysvětluje několik legend; ať už nese název podle francouzského slova \"la bataille\" (bitva), maďarského grófa Bataje, či je slovanského původu. Rozsáhlejší osídlení v oblasti Batajnice vzniklo až po druhém Stěhování Srbů v první polovině 18. století. Další rozvoj obce nastal po zrušení Vojenské hranice (když pominulo turecké nebezpečí) a jih Uher byl kolonizován. Původní vojáci dostali v okolí Batajnice půdu, na které žili. I po první světové válce byli do obce dosídlováni vojenští veteráni. \n\nVe 20. století dostala obec vojenské letiště a průmyslové závody, které sloužily pro vojenskou výrobu. Tyto objekty byly v roce 1999 bombardovány jednotkami NATO v souvislosti s operací Spojenecká síla. V souvislosti s růstem srbské metropole Bělehradu a dobrým dopravním spojením (jak železničním, tak i dálničním) se obec začala dramaticky rozvíjet. Mezi lety 1971 a 2000 se počet obyvatel obce více než zdvojnásobil. Na jihu obce bylo vystavěno také panelové sídliště. Tento bouřlivý rozvoj však nenásledoval odpovídající rozvoj infrastruktury; Batajnica nemá vlastní nemocnici, kino, kulturní instituce... dopravní tahy, ač kvalitní, nerespektují potřeby veřejné dopravy. Značná část obyvatel, která přišla do Batajnice v závěru 20. století, byli srbští uprchlíci z Chorvatska a Bosny a Hercegoviny.\n\nJižně od Batajnice prochází městský okruh Bělehradu; východně od obce poté vede dálnice ze srbské metropole do Nového Sadu. Železniční obslužnost zajišťuje nádraží, které nese název nedaleké obce Nova Pazova. Spojení s Bělehradem zajišťují také autobusy. \n"}
{"id": "1032741", "url": "https://cs.wikipedia.org/wiki?curid=1032741", "title": "Etrit Berisha", "text": "Etrit Berisha\n\nEtrit Berisha [etrit beriša] (* 10. března 1989, Priština) je albánský fotbalový brankář a reprezentant, od roku 2013 hráč italského klubu SS Lazio. V létě 2016 odešel hostovat do mužstva Atalanta Bergamasca Calcio.\nPůsobil v Kosovu, Švédsku a Itálii.\nV národním A-mužstvu Albánie debutoval v přátelském utkání 27. 5. 2012 v tureckém Istanbulu proti Íránu (výhra 1:0).\n\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1032747", "url": "https://cs.wikipedia.org/wiki?curid=1032747", "title": "Valdštejnské slavnosti", "text": "Valdštejnské slavnosti\n\nValdštejnské slavnosti jsou kulturní program konající se ve Frýdlantě, městě na severu České republiky, ve Frýdlantském výběžku Libereckého kraje. Navazují na oslavy z konce června 1934, které se tehdy konaly k připomínce třístého výročí zavraždění Albrechta z Valdštejna. K tomu došlo 25. února 1634. Jejich další ročník se uskutečnil až po šedesáti letech (roku 1994), pak hned následující rok a od té doby ve dvouletých periodách.\n\nPrvní ročník Valdštejnských slavností se v roce 1934 uskutečnil po dobu jednoho týdne počínaje sobotou 23. června. Po dobu oslav byly vypraveny zvláštní vlaky, a to jak z československého Tanvaldu, tak ze zahraničí – z německých měst Žitava a Görlitz. Na začátku slavností proběhlo na ústředním frýdlantském náměstí odhalení bronzové Valdštejnovy sochy osazené doprostřed kašny. Skulpturu podle návrhu raspenavského sochaře Heinricha Schulze odlila pražská firma Barták. Do programu slavností patřily výstavy či průvody, a to jak pochodňové, tak valdštejnských ozbrojených jednotek.\n\nPo druhé světové válce se roku 1947 plánoval prodej sochy do sběrných surovin. Tomu zabránil vedoucí frýdlantského městského muzea Václav Mráz, jenž sochu odkoupil a instaloval ji do muzejní expozice. Následně byla roku 1956 přenesena na dolní nádvoří místního zámku, odkud se během roku 2007 stěhovala zpět do města.\n\nBěhem oslav stého výročí položení základního kamene k radnice ve Frýdlantě se objevily úvahy o obnovení Valdštejnských slavností. K realizaci tento nápad došel roku 1994. Součástí oslav se stal například koncert pro krajany, přelety nad Frýdlantem nebo historický průvod skrz město.\n\nDalší slavnosti se uskutečnily hned následující rok po oslavách předchozích. Součástí programu se stala též účast místního výběru v mezinárodní televizní soutěži \"Hry bez hranic\".\n\nNásledující oslavy se uskutečnily až za dva roky po slavnostech předchozích. Tento dvouletý cyklus je zachováván i v následujících letech. Naplánovaný program na rok 1997 zhatilo počasí a diváci spolu s účinkujícími museli nakonec před deštěm vyhledat úkryt pod střechou.\n\nOslavy uspořádalo město společně s Kulturním sdružením Frýdlant a uskupením Bohém. Během programu vystoupilo 390 účinkujících a prvně vyrostlo dobové vojenské ležení. Dle odhadů se Valdštejnských slavností roku 1999 zúčastnilo 13 000 návštěvníků, z nichž někteří přijeli z Polska či Německa.\n\nOproti předchozím slavnostem vzrostla návštěvnost, která se tento rok pohybovala ve výši 18 000 diváků. Ti oceňovali doprovodné programy oslav a v jejich průběhu mohli nakoupit v téměř stovce stánků.\n\nRoku 2003 program trval po dva dny. Začal slavnostní Valdštejnskou mší v kostele Navštívení Panny Marie, ve kterém je také umístěn polní oltář používaný Albrechtem z Valdštejna. V závěru programu vystoupily na frýdlantském náměstí čtyři hudební skupiny.\n\nSoučástí Valdštejnských slavností v roce 2005 byli čtyři tisíce bojovníků odpočívajících ve vojenském ležení zbudovaném na břehu řeky Smědé. Plné náměstí diváků sledovalo zahájení celého programu, úhrnem tisíc návštěvníků si nenechalo ujít módní přehlídku historických oděvů, šest set lidí sledovalo pochodňový průvod a plné náměstí obdivovalo ohňostroj. Bohoslužeb v kostele se zúčastnilo přes pět set návštěvníků. Celkově se programu ten rok zúčastnilo téměř 25 00 návštěvníků.\n\nOslavy toho roku trvaly dva dny a i vlivem slunného počasí se navštívilo slavnosti úhrnem 32 000 návštěvníků.\n\nToho roku se prvně souběžně s hlavním programem konaly též pořady pro dětské návštěvníky. Ty probíhaly na nádvoří místní radnice. Středem oslav se staly pořady probíhající na náměstí, ale patřily sem též večerní program konající se na frýdlantském zámku, jehož součástí byl pochodňový průvod a ohňostroj, dále mohli návštěvníci navštívit vojenské ležení, zhlédnout ukázky historických bitev či si u řemeslníků na tržnici nakoupit jejich výrobky. Celkový počet návštěvníků se pohyboval kolem 30 tisíc.\n\nV tomto roce se konaly jubilejní, desáté slavnosti. Cestu si na ně našlo celkem 30 000 diváků. Nejvíce se jich na zdejším náměstí tísnilo při pochodňovém průvodu a během ohňostroje.\n\nRoku 2013 probíhaly oslavy od pátku 17. do neděle 19. května. Program začal multižánrovým hudebním festivalem, na kterém vystoupily kapely z okolního regionu. Během sobotního programu si mohli návštěvníci prohlédnout vojenská ležení nebo se projít po tržišti, na němž své výrobky nabízeli řemeslníci v celkem 97 stáncích. V programu vystoupili také italští vlajkonoši, kteří předvádí své cviky s vlajkami za doprovodu bubnů. Sobotní večer vyplnil ohňostroj, po němž mohli návštěvníci zavítat do historické budovy radnice, jejíž prohlídku doprovodili umělci s šermířskými či tanečními výstupy. Před zinscenovanou bitvou požehnal válčícím vojákům litoměřický biskup Jan Baxant.\n\nValdštejnské oslavy v roce 2015 probíhaly ve dnech 15. až 17. května. Návštěvníci si mohli prohlédnout interiéry kostela svatého Kříže, ve kterém se nachází rodinná hrobka šlechtického rodu Redernů. V neděli se v témže kostele od 18 hodin konala i slavnostní Valdštejnská mše. Místní železniční dopravce České dráhy posílil své sobotní a nedělní spoje do Frýdlantu o čtyři jednotky RegioSpider. Kulturní program se konal jak na frýdlantském náměstí T. G. Masaryka, tak také i na dalších místech ve městě. V sobotu večer například na náměstí vystoupila hudební skupina Mig 21. Zájemci si ale také mohli prohlédnout město a jeho okolí během noční vyhlídky z věže radnice nebo si prohlédnout zámek a pivovar. Na louce za Frýdlantem se konaly ukázky historické bitvy. V sobotu večer se navíc konal ohňový průvod, během něhož účastníci průvodu odění do dobových kostýmů nesli 400 zapálených loučí, a program ten den uzavřel ohňostroj.\n\n\n"}
{"id": "1032748", "url": "https://cs.wikipedia.org/wiki?curid=1032748", "title": "Ivan Hušalevyč", "text": "Ivan Hušalevyč\n\nIvan Hušalevyč, cyrilicí Іван Гушалевич, polsky Iwan Huszałewycz, též Guszałewycz (4. prosince 1823 Paušivka – 2. června 1903 Lvov), byl rakouský řeckokatolický kněz, pedagog, spisovatel a politik ukrajinské (rusínské) národnosti z Haliče, v 2. polovině 19. století poslanec Říšské rady.\n\nStudoval na řeckokatolickém semináři ve Lvově. Byl literárně činný. První básně mu byly publikovány roku 1847. Během studií na semináři napsal píseň \"Myr vam, braťja, vsi prynosym\" (Мир вам, браття, всі приносим), kterou Rusínská národní rada ve Lvově roku 1848 uznala jako hymnu haličských Rusínů. Studoval filozofii a teologii na Lvovské univerzitě. Byl vysvěcen na kněze. V roce 1849 dokončil studia. Působil pak jako suplent ukrajinštiny a náboženství na akademickém gymnáziu ve Lvově a setrval zde, kromě krátkých přestávek, až do svého odchodu do penze roku 1889. V roce 1855 se stal farářem v obci Janovka v stryjském kraji. Zde se roku 1857 stal i děkanem a okresním školním inspektorem. Od roku 1861 byl řádným učitelem na akademickém gymnáziu ve Lvově.\n\nZasloužil se o kulturní rozvoj Rusínů v Haliči. Byl členem komise, která překládala říšské zákony do rusínštiny. Později byl členem komise pro schvalování rusínských učebnic. V roce 1849 začal vydávat sborník \"Pchola\" jako první ukrajinský literární list v Haliči. V letech 1850–1853 vydával noviny \"Zorja halycka\". Roku 1855 mu byla publikována německá mluvnice v rusínštině. Roku 1852 a 1861 vydal další sbírky básní. V letech 1863–1864 působil v redakci pedagogického listu \"Dom i škola\". Okolo roku 1850 se začal profilovat rusofilsky, odmítal psanou podobu spisovného ukrajinského jazyka a preferoval místo toho tzv. jazyčje, jazyková směs staroslovanských, ruských, západoukrajinských a polských vlivů. Kromě publicistické práce byl aktivní i jako básník a dramatik. Psal dramata pro ukrajinské divadlo v Haliči. Populární se stala zejména jeho opereta \"Pidhirjany\" z roku 1879, k níž složil hudbu Mychajlo Verbyckyj. Byl členem správní rady rusínského národního domu.\n\nByl i politicky aktivní. Roku 1861 a znovu 1. února 1867 byl zvolen na Haličský zemský sněm za kurii venkovských obcí v obvodu Dolyna. Zemský sněm ho 2. března 1867 zvolil i do Říšské rady (tehdy ještě volené nepřímo) za kurii venkovských obcí v Haliči. V Říšské radě i zemském sněmu setrval do roku 1870.\n"}
{"id": "1032752", "url": "https://cs.wikipedia.org/wiki?curid=1032752", "title": "Miroslav Kněbort", "text": "Miroslav Kněbort\n\nMiroslav Kněbort (* 24. září 1961) je český herec a podnikatel. Od poloviny devadesátých let 20. století ztvárňuje na společenských akcích a festivalech postavu Albrechta z Valdštejna.\n\nV době studií na strojní fakulty liberecké vysoké školy absolvoval předvojenskou přípravu. Její součástí bylo týdenní soustředění blízko Českého Dubu, kde dostal za úkol kopat okopy. Během této činnosti se poznal s budoucím dlouholetým spolupracovníkem, který ho zasvětil do tajů sportovního šermu. Krátce po absolvování soustředění spolu ještě s dalšími kamarády založili amatérskou skupinu historického šermu pojmenovanou „Mordýři“. Když roku 1996 přišel o práci, začal se naplno věnovat historickému šermu a současně připravovat dramaturgii vystoupení, jež sám produkuje a navrhuje pro ně kostýmy.\n\nBěhem devadesátých let město Frýdlant opětovně začínalo s pořádáním Valdštejnských slavností. Z počátku se jich Kněbort účastnil na pozici řadového vojáka ve skupině historického šermu. Jakmile ale začalo město Frýdlant shánět pořadatele slavností, přihlásil se se skupinou přátel do výběrového řízení, ve kterém uspěl. V rámci přeměny vizuální podoby oslav vznikla postava Albrechta z Valdštejna, kterou Kněbort od roku 1997 ztvárňuje. S ní navíc vystupuje nejenom ve Frýdlantě, ale i v Jičíně, Chebu a dalších městech.\n"}
