{"id": "993918", "url": "https://cs.wikipedia.org/wiki?curid=993918", "title": "Kristy Swanson", "text": "Kristy Swanson\n\nKristen Nöel „Kristy“ Swanson (* 19. prosince 1969 Mission Viejo, Kalifornie) je americká herečka.\n\nV televizi debutovala v roce 1984, první větší role dostala v seriálech \"Knots Landing\" (1987–1988) a \"Nightingales\" (1989). Od začátku 90. let se prosadila více i ve filmu, hrála např. ve snímcích \"Žhavé výstřely\" (1991), \"Buffy, zabíječka upírů\" (1992), \"Holé lebky\" (1995), \"Fantom\" (1996), \"Velký táta\" (1999) či \"Hele vole, kde mám káru?\" (2000). Působila také např. v seriálech \"Předčasné vydání\" (1998–1999), \"Grapevine\" (2000) a \"Agentura Jasno\" (2011–2014).\n\n"}
{"id": "993924", "url": "https://cs.wikipedia.org/wiki?curid=993924", "title": "Jicchak Me'ir Alter", "text": "Jicchak Me'ir Alter\n\nJicchak Me'ir Alter (1799, Magnuszew, Polsko – 10. března 1866) je považován za prvního rabína polské chasidské dynastie Ger, kterou založil ve městě Góra Kalwaria (v jidiš Ger). Je známý rovněž pod jménem Chidušej HaRim podle názvu svých komentářů k Talmudu.\n\nJicchak Me'ir Alter pocházel z významné rabínské rodiny, jedné z nejvýznačnějších v Německu a Polsku. Oženil se s Feigele Lipszyc a usadil se ve Varšavě. Narodilo se jim 14 dětí, z nichž však většina zemřela v raném dětství.\n\nAlter se stal žákem rabína Menachema Mendela z Kotsku. Později se stali i příbuznými poté, co se Menachemovou druhou ženou stala Chaya Lipszyc, sestra Jicchakovy ženy.\n\n"}
{"id": "993927", "url": "https://cs.wikipedia.org/wiki?curid=993927", "title": "Křižák mramorovaný", "text": "Křižák mramorovaný\n\nKřižák mramorovaný (\"Araneus marmoreus\") je pavouk z čeledi křižákovitých. Objevuje na loukách s vysokou trávou nebo na okrajích lesů. Svým zbarvením se řadí mezi nejhezčí křižáky.\n\nHlavu a hruď má světle hnědou a uprostřed s tmavým proužkem. Na spodní části zadečku je jasně patrný žilkovaný vzor, připomínající mramor. Dospělá samice dorůstá až 14 mm.\n\nPevnou a hustou síť si staví asi 120 cm nad zemí. Klasy trávy nebo spletené listy jsou často propojeny se signálním vláknem sítě. V přírodě se mláďata vyskytují hojně na jaře, zato dospělci od srpna do října. Živí se především mouchami a motýly.\n\nSamec upřede k síti samice své vlastní vlákno.Brnkáním na něj samici říká že není kořist ale partner.Při troše štěstí samice vyběhne samcovi naproti a nastaví k němu pohlavní otvor.Samec dychtivě přiběhne a dotkne se bulby naplněnými spermatem pohlavního otvoru samice.V tom okamžiku samice uchvátí samce silnýma nohama, obalí pavučinami, usmrtí jedem z klepítek a sežere.Několik týdnů po páření samice žije normálním způsobem.Zadeček se mezi tím silně zvětší.V říjnu samice naklade vajíčka do pavučinového kokonu a uhyne.Vajíčka přezimují.\n"}
{"id": "993928", "url": "https://cs.wikipedia.org/wiki?curid=993928", "title": "Václav Sehnal (poslanec Říšské rady)", "text": "Václav Sehnal (poslanec Říšské rady)\n\nVáclav Sehnal (24. února 1856 Kozojedy – 17. ledna 1905 Velká Ves u Vodolky) byl rakouský a český cukrovarnický manažer a politik české národnosti, na přelomu 19. a 20. století poslanec Říšské rady.\n\nProfesí byl rolníkem a cukrovarnickým odborníkem. Vystudoval vyšší reálnou školu v Kutné Hoře a chemii na Vysoké škole technické v Praze. Působil pak jako technik v několika cukrovarech. V roce 1888 se stal ředitelem cukrovaru v Bečvárech. Byl aktivní veřejně a politicky. Byl členem pěveckých sborů. Zastával funkci předsedy hudebního festivalu v Praze. Od roku 1891 zasedal v českém odboru zemské zemědělské rady. Byl členem hospodářské komory v Praze a zasazoval se v ní o rozvoj průmyslového muzejnictví, zejména technologického muzea.\n\nNa konci 19. století se zapojil i do celostátní politiky. V doplňovacích volbách roku 1894 byl zvolen do Říšské rady (celostátní zákonodárný sbor) v kurii obchodních a živnostenských komor, obvod Praha. Nastoupil 22. února 1894 místo Josefa Wohanky. Uspěl za tento obvod i v řádných volbách do Říšské rady roku 1897 a volbách do Říšské rady roku 1901. Zde zasedal do své smrti roku 1905. Pak ho v parlamentu nahradil Bohumil Ryšánek. K roku 1897 se profesně uvádí jako ředitel cukrovaru.\n\nByl členem mladočeské strany. V roce 1892 vydal spis \"Očista národní strany svobodomyslné\". Coby poslanec se soustřeďoval na témata související s cukrovarnickým průmyslem. Podílel se na jednání o bruselské cukerní konvenci a o přirážce na cukr vyvážený z Předlitavska do Uherska.\n\nKvůli výkonu poslanecké funkce se vzdal aktivit v cukrovarnickém průmyslu a věnoval se kromě politiky jen správě svého hospodářství ve Velké Vsi u Vodolky.\n\nZemřel v lednu 1905 na \"úplavici cukrovou\".\n"}
{"id": "993929", "url": "https://cs.wikipedia.org/wiki?curid=993929", "title": "Pochyby (divadelní hra)", "text": "Pochyby (divadelní hra)\n\nPochyby (orig. \"Doubt\", 2004) je divadelní hra známého amerického autora Johna Patricka Shanleye, který za ni v roce 2005 obdržel Pulitzerovu cenu a cenu Tony. V roce 2008 natočil autor jako režisér podle své hry stejnojmenný film s Meryl Streepovou a Philipem Seymourem Hoffmanem v hlavních rolích.\n\nDo češtiny hru přeložila Lenka Kolihová-Havlíková a v české premiéře ji uvedlo Národní divadlo na své scéně Divadlo Kolowrat s Jaromírou Mílovou (sestra Aloysisus), Janem Novotným (otec Flynn), Magdalenou Borovou (sestra James) a Evou Salzmannovou (paní Mullerová). Hra si v roce 2012 našla cestu i na česká amatérská jeviště díky souboru Divadlo SoLiTEAter.\n\nDěj se odehrává v roce 1964 v katolické škole v Bronxu. Ve farnosti působí jako školní kaplan charismatický otec Flynn, který se dostává pro svoje vstřícnější jednání se žáky a větší otevřenost vůči světu do konfliktu s ředitelkou školy, sestrou Aloysius prosazující staré pořádky. Mezi oba přístupy je pak postavena mladá sestra James. Konflikt vrcholí, když sestra Aloysius obviní Flynna ze zneužívání prvního černošského žáka Donalda Mullera. Kněz však odmítá taková podezření s poukazem na to, že mu jen pomáhá v jeho osamocenosti. Aloysius v dobrém úmyslu a zdánlivě sebejistě přinutí kněze farnost opustit, přesto v ní zůstávají pochybnosti o jeho vině i vlastním jednání.\n\n"}
{"id": "993934", "url": "https://cs.wikipedia.org/wiki?curid=993934", "title": "Pedogeneze", "text": "Pedogeneze\n\nPedogeneze, pedogenetický proces, půdotvorný proces nebo půdotvorné pochody je vědní obor geologie, který studuje, jak vzniká půda a půdní charakter, jak se přeměňuje. Přeměna půd je výsledkem mnoha přírodních činitelů a antropogenních vlivů. Tyto vztahy lze vyjádřit následovně:\nkde: P – půda, H – substrát, R – reliéf, V – vodní poměry, MK – mezoklíma a mikroklima, E – geobiocenoza včetně edafonu, Č – antropogenní vlivy, K – makroklíma, B – biom, MS – morfostruktura, T – čas, f – funkce.\n\nOdrážejí charakter působení významných fyzikálních, chemických, biochemických a biologických jevů, které nejsou specifické pro určité horizonty a skupiny půd. Zahrnují výměnu látek a energie mezi půdou prostředím.\nKomplexní kombinace půdních mikroprocesů, které vedou ke vzniku určitých půdních horizontů.\n\n\n\n\n\nVýchozím materiálem substrátu většiny půd jsou horniny. Při expozici horniny do atmosféry dochází ke snížení chemické a mechanické stability a probíhá zvětrávání. Hloubka zvětrávání závisí na intenzitě a charakteru působících faktorů a na délce zvětrávání. Největší hloubka se proto objevuje na starém reliéfu ve vlhkých tropech.\n\nFyzikální zvětrávání probíhá účinkem tepla, větru, vegetace, vody a ledu na horniny. Produktem jsou rozpadlé horniny a ve finále písek či prach. Při ozáření sluncem dojde k různým změnám objemu jednotlivých minerálů, to vede k velkému vnitřnímu napětí v hornině. Při dosažení kritických hodnot se hornina poruší a dojde k odzrňování. Voda působí změnou svého objemu při tuhnutí, vlivem rozpuštěných látek, obrušováním částic. Vítr přenáší jemné částice, které obrušují měkčí horniny. Vegetace působní kořenovým systémem.\n\nChemické zvětrávání probíhá působením vody, kyslíku, CO₂, rozpuštěných minerálních a organických látek. Dělení zvětrávání z globálního hlediska:\n\nHumifikace – procesy přeměny odumřelých organických látek v půdě vlivem půdní mikrofauny a mikroflóry. Na počátku převládají rozkladné procesy, kdy vznikají prekurzory (látky později používané k syntéze) a látky podléhající úplné mineralizaci. Na konci dochází k polymerizaci.\n\nMikrobi, podílející se na humifikaci:\n\nHumus (50-80%) se váže na anorganický koloidní povrch za vzniku jílovito-humusového komplexu.\n\nDisperzita (schopnost rozptylu látek mísitelných s vodou) má význam pro průběh chemických reakcí a biologických procesů.\nObvykle dochází při pedogenezi ke zvýšení disperzity.\nPůda s elektrickým nábojem je schopna sorbovat ionty, díky tomu může docházet k peptizaci a koagulaci. Ty jsou předpokladem pro transport a akumulaci látek v půdním profilu. Elektrický náboj se objevuje vlivem iontogenních skupin, adsorpcí a desorpcí iontů, buněčného metabolismu při přenosu elektronů z cytoplasmy do buněčné stěny.\n\nTransportním médiem je voda – umožňuje přenos rozpuštěných látek, iontů a koloidních suspenzí. Podle směru přenosu:\n\nVrstvení zpomaluje infiltraci. Vývoj převlhčení na rozhraní vrstev závisí kromě půdních charakteristik na intenzitě srážky a na počáteční vlhkosti.\n\n\nNejdůležitější je tok CO₂ z půdy do atmosféry a tok O₂ z atmosféry do půdy. Intenzita závisí na vyplnění pórů vodou nebo vzduchem.\n\nProcesy přenosu vody v obou fázích a transportu pevné půdní fáze vlivem promrzání půdy. V mírném pásmu dochází k sezónnímu promrzání půdy, kdy v podloží je půda i v zimě nad bodem mrazu. V severním pásmu existuje permafrost, kdy při sezonním tání rozmrzá pouze vrchní vrstva, ale spodní vrstva je stále zmrzlá. Při promrzání povrchu se zvyšuje pórovitost promrzlé zóny. Změnou skupenství vody se zvětšuje objem vyplněný ledem.\n\nTepelným tokem, který směřuje od teplejšího podloží k zmrzlému povrchu, se dostane spodní voda nahoru, kde zmrzne a zvětší zmrzlou vrstvu.\n\nAkumulace organických látek v půdě je určena přívodem organických látek, jejich rozložitelností, podmínkami pro rozkladnou a syntetickou činnost půdních organismů. Přívod organických látek do půdy je dán nadzemní a podzemní biomasou, čistou primární produkcí a ročním opadem. Dekompozice organických látek závisí na hydrotermických podmínkách, vlastnostech rostlin a typem edafonu a naopak- při dekompozici se uvolňuje teplo, které ovlivní hydro–termický režim. Edafon je soubor všech organismů v půdě – zabezpečuje rozklad rostlinných zbytků, mísí organické a anorganické složky půdy, přemisťuje a kypří půdu. Zooedafon – žížaly – produkují koprogenní látky, které mají fyzikální a chemický vliv. Půdní mikrobi uvolňují CO₂. Typ vegetace určuje druh opadu a ten ovlivňuje typ půdy – např. jehličnany produkují kyselý opad, který způsobuje podzolizaci půd. Při zemědělské kultivaci půd se mění podmínky přívodu a kvality organických látek a podmínky pro jejich transformaci a rozklad v půdě. Dochází k výraznému snížení obsahu organických látek v půdě.\n\nVýrazně ovlivňuje především hydrotermické cykly a režimy půd. Makroklima podmiňuje zonalitu půd, mezoklíma ovlivňuje půdu na menším prostoru a podmiňuje výškovou zonalitu (extrazonalita půd), mikroklíma je podmíněno vegetací.\n\nZvyšuje vlhkost nad svou hladinou (ovlivňuje zvětrávání a vyluhování), její nadbytek zpomaluje rozpad organických látek, její vzlínání může způsobit transport soli k povrchu.\n\nMatečná hornina je pro pedogenezi připravována zvětráváním, vzniká tak minerální složka půdy a do značné míry předurčuje budoucí fyzikální (např. zrnitost, struktura) nebo chemické vlastnosti (např. pH) půdy.\nPoskytuje minerální ionty a jílové minerály. Rozpadem hornin vznikají primární minerály (křemen, živce, slídy, kalcit, dolomit, apalit, sádrovec), ze kterých se pak tvoří sekundární minerály (jíl). Jílové minerály mají velký význam při zadržování vody v půdě. Důležitá je minerální síla hornin. Dělíme je na\n\nNa vývoj půdy má vliv nejen nadmořská výška (ovlivňuje klima), ale i svažitost terénu (reliéf), která má vliv na půdní erozi a množství vláhy v půdě. Predisponuje poměr půdotvorných pochodů k odnosu a sedimentaci. Ovlivňuje intenzitu sluneční radiace a způsob zásahu atmosférických srážek do půdy (svou expozicí ke Slunci, závětrností nebo návětrností). (Buzek L. 1995)Čím je strmější terén, tím je méně půdotvorného substrátu a tím méně půdy vzniká. Na plošinách se nachází více půdy. S rostoucí nadmořskou výškou klesá teplota a zvyšuje se množství srážek.\n\nVlivem času se začínají více uplatňovat půdotvorní činitelé, kteří dávají půdě typické vlastnosti.\n\nOvlivňuje půdotvorný substrát degradací (chemickým znečištěním), ovlivňuje biotu (např. kácením lesů), ovlivňuje reliéf (zrychlenou erozí), znečišťováním podzemních vod, mechanické zpracování půdy mění dynamiku vody a provzdušnění, chemické úpravy půdy hnojivy, vápněním, melioračními zásahy.\n\n"}
{"id": "993935", "url": "https://cs.wikipedia.org/wiki?curid=993935", "title": "Kurie (volby)", "text": "Kurie (volby)\n\nVolební kurie je typ volebního systému, v němž jsou voliči rozděleni do několika skupin (kurií), které volí odděleně a jejichž zvolení zástupci pak v zákonodárném sboru tvoří oddělenou skupinu. V kuriovém volebním systému není váha hlasu jednoho voliče stejná.\n\nNa území českých zemí fungoval kuriový systém při volbách do zemských sněmů od obnovení ústavního systému počátkem 60. let 19. století až do roku 1918. Ve volbách do Říšské rady (celostátní parlament ve Vídni) byly kurie používány až do roku 1907, kdy se poprvé volilo podle všeobecného a rovného volebního práva. \n\n"}
{"id": "993938", "url": "https://cs.wikipedia.org/wiki?curid=993938", "title": "DAF XF", "text": "DAF XF\n\nDAF XF je série nákladních vozidel určená pro dlouhé trasy a vyráběná společností DAF. Dnes se vyrábí druhá generace vozidel XF. Verze s pravostranným řízením se vyrábí v závodě Leyland Trucks ve Spojeném království.\n\nPoprvé bylo vozidlo této série představeno v roce 1997 a získalo titul \"Truck of the Year\" (1997). Používal nově vyvinutý přeplňovaný 6 - válcový motor o objemu 12,6 l a s mezichladičem. V palivovém systému bylo použito mechanicky ovládané palivové čerpadlo bez elektronické kontroly. Kromě toho motor splňoval emisní normu Euro 2. V září 1999 byly modernizovány motory a tím byla splněna emisní norma Euro 3 podpořena palivovým systémem PDL. Byl podobný vstřikovači a montoval se do každého válce zvlášť v kombinaci s vysokým tlakem vstřikování paliva (až 1 500 bar). Blok motoru se vyráběl z litiny CGI, která zajišťovala větší tuhost oproti litinové konstrukci. Řada motorů měla výkon 340, 381, 430 , 480 a 530 koní. Systém PDL umožnil zachování stávajících konstrukci kabin, aniž se zvýšil motorový tunel, což je potřebné pro vstřikovací jednotku. Kabiny se vyráběly a dodnes se vyrábějí ve třech verzích : \"Comfort Cab\" - spací kabina s nízkou střechou a jedním lůžkem, \"Space Cab\" - spací kabina se zvýšenou střechou a jedním nebo dvěma lůžky, a vrchol nabídky \"Super Space Cab\" - spací kabina s vysokou střechou a dvěma lůžky. V roce 2002 prošla modelová řada 95 XF modernizací, která zasáhla světlomety, mřížku chladiče a vzduchové deflektory. Modelová řada po faceliftu dostala nové označení jako XF 95.\n\nDAF XF 95 byl vytvořen jako sedlový tahač s podvozky s konfigurací 4x2 a 6x2. Podvozky se vyráběly ve dvou verzích M (Medium - Duty) s výškou 260 mm a H (Heavy - Duty) s výškou 260 nebo 310 mm. Tento model má vpředu parabolické listové pružiny a vzduchové odpružení skládající se ze čtyř vzduchových měchů na zadní nápravě. Během veletrhu v Amsterdamu v říjnu 2005 byl představen nástupce XF 95 pod názvem XF 105.\n\nV roce 2006 nastoupil do výroby a nahradil tak sérii XF 95. XF 105 má modernější kabinu a více ekonomické a ekologické motory PACCAR MX. Motory mají objem 12,9 l a výkon 408, 462, 510 a 560 koní. Pomocí systému selektivní katalytické redukce SCR splňují motory emisní normy Euro 4 a Euro 5. Podobně jako předchozí motory mají 4 ventily na válec přeplňování turbodmychadlem s mezichladičem stlačeného vzduchu. V motorech se používají vstřikovače PDL, které mají zvýšený tlak z 1 500 na 2 000 bar. Díky tomu ve výfukovém systému není potřeba filtr pevných částic. Životnost motoru se odhaduje na 1,6 milionu kilometrů. Standardně se montuje 16 - stupňová manuální převodovka a volitelná je automatická převodovka AS Tronic.\n\nNa podzim 2006 byl představen společně s existujícími pohony i verze 6x4, 8x2 a 8x4. Poslední jmenovaný je tahač s pohonem 8x4 (FTM) se třemi zadními nápravami, z nichž první má řiditelná kola a dvěma posledními jsou hnány nápravy. Tento tahač se používá pro přepravu velmi těžkých zařízení a nadrozměrných nákladů.\n\n\n"}
{"id": "993949", "url": "https://cs.wikipedia.org/wiki?curid=993949", "title": "Katedrála svatého Jiří (Lvov)", "text": "Katedrála svatého Jiří (Lvov)\n\nKatedrála svatého Jiří (ukr. Собор святого Юра / Sobor svjatoho Jura) je barokně-rokoková katedrála lvovské archieparchie Ukrajinské řeckokatolické církve. Nachází se na náměstí svatého Jiří ve městě Lvov, v bývalém hlavním městě regionu Halič, který byl součástí Rakousko-Uherska.\n\nVe městě Lvov stála na tomto místě první pravoslavná katedrála již v dobách existence staré Rusi, v roce 1280. Po dobytí města polským králem Kazimírem III. byl vybudován nový kamenný kostel v letech 1363 až 1437. Nynější katedrála byla vystavěna v barokním stylu v letech 1744 až 1764. Jejím hlavním architektem byl Bernard Meretyn, pracoval sochař českého nebo německého původu Jan Jiří Pinsel. Původně patřila řeckokatolickému řádu baziliánů. Později byla vybudována naproti katedrále i rezidence řeckokatolických metropolitů. V roce 1946 byla katedrála řeckokatolické církvi zabavena a získala ji Ruská pravoslavná církev. Tento stav trval až do roku 1990, kdy byla řeckým katolíkům navrácena.\n\nKatedrála je chrámem Ukrajinské řeckokatolické církve a symbolem utrpení obyvatelstva během náboženského pronásledování této komunity. V kryptě katedrály se nacházejí i hrobky lvovských řeckokatolických metropolitů.\n\n\n"}
{"id": "993950", "url": "https://cs.wikipedia.org/wiki?curid=993950", "title": "Chrám svatého Alexandra Něvského (Jalta)", "text": "Chrám svatého Alexandra Něvského (Jalta)\n\nChrám svatého Alexandra Něvského (rusky \"Собо́р Свято́го благове́рного кня́зя Алекса́ндра Не́вского\") je pravoslavný chrám v přímořském městečku Jaltě, na Krymu. Spadá do jurisdikce Ruské pravoslavné církve (patriarchát Moskva).\n\nChrám byl postaven na počest ruského cara Alexandra II., zavražděného nepřáteli Ruského impéria v roce 1880 v Petrohradě. Základní kámen stavby byl položen 1. března 1890 v den desátého výročí atentátu. Této události se zúčastnila také manželka cara Alexandra III. Marie Fjodorovna. Chrám byl vysvěcen 4. prosince 1902 za přítomnosti cara Mikuláše II. a jeho manželky Alix.\n\nV roce 1938 byl komunisty uzavřen a proměněn na prostory sportovního klubu. Během německé správy za druhé světové války zde byly opětovně slouženy pravoslavné bohoslužby. Status chrámu přetrval i po osvobození v roce 1945 a od té doby již svůj účel neměnil.\n\nChrám je vybudován ve staroruském architektonickém stylu. Má pět pozlacených kopulí a vyniká bílo-žlutou fasádou. Jeho 11 zvonů bylo odlito v Moskvě. \n\nChrám v současnosti spadá do jurisdikce (moskevského patriarchátu) Ruské pravoslavné církve. Mezi jeho návštěvníky kromě místního obyvatelstva jsou turisté a lázeňští hosté, kteří ve velkém množství přijíždějí do tohoto vyhlášeného černomořského přístavního a lázeňského města.\n\n"}
{"id": "993953", "url": "https://cs.wikipedia.org/wiki?curid=993953", "title": "John Griggs Thompson", "text": "John Griggs Thompson\n\nJohn Griggs Thompson (* 13. října 1932, Ottawa, Kansas) je americký matematik. Je jedním ze čtyř matematiků, kteří obdrželi všechny tři nejprestižnější ceny v oboru: Abelovu cenu, Fieldsovu medaili a Wolfovu cenu za matematiku (dalšími jsou Jean-Pierre Serre, John Milnor a Pierre Deligne). Proslavil se příspěvky v oblasti teorie grup, zejména klasifikace jednoduchých konečných grup. V současnosti působí na Floridské univerzitě.\n\n"}
{"id": "993955", "url": "https://cs.wikipedia.org/wiki?curid=993955", "title": "Martin Otava", "text": "Martin Otava\n\nMartin Otava (21. února 1963) je český herec, režisér, divadelní ředitel a pedagog.\nVystudoval herectví (1978-1984) a operní zpěv (1979-1985) na Pražské konzervatoři a operní režii pak na Akademii Múzických Umění v Praze ve třídě Miroslava Nekvasila (2002-2005). Již během studia spolupracoval s Československou televizí, rozhlasem a filmem, dále v Národním divadle jako herec, moderátor a recitátor. Herecky působil rovněž ve Východočeském divadle v Pardubicích, v Divadle na Vinohradech, v Hudebním divadle Karlín a Kolíně. V desetiletí po roce 2000 patřil k nejvyhledávanějším operním režisérům v ČR, pravidelně působil také v zahraničí, např. Japonsku. V letech 1991 - 2006 působil jako operní režisér ve Státní opeře Praha. V letech 2009 - 2014 byl jmenován ředitelem Divadla F. X. Šaldy v Liberci, od roku 2014 je ředitelem Divadla J. K. Tyla v Plzni. Jako pedagog vyučuje na Akademii múzických umění v Praze a vede tamní operní studio. Poněkolikáté je členem poroty mezinárodní pěvecké soutěže A. Dvořáka v Karlových Varech. Je zakladatelem Komorní opery Praha o.s. a České opery Praha o.s.\n\nDonizetti: Nápoj lásky - Státní opera Praha\n\nRossini: Lazebník sevillský - Státní opera Praha\n\nPonchielli: Gioconda - Státní opera Praha\n\nWagner: Lohengrin - Státní opera Praha\n\nGounod: Faust a Markétka - Státní opera Praha\n\nPuccini: Tosca - Státní opera Praha\n\nVerdi: Trubadůr - Státní opera Praha\n\nVerdi: Maškarní ples - Státní opera Praha\n\nStrauss: Netopýr - Státní opera Praha\n\nLehár: Giuditta - Národní divadlo Brno\n\nHervé: Mamzelle Nittouche - Národní divadlo Brno\n\nHasse: Ezio - Severočeské divadlo Opera Balet Ústí n/L\n\nDonizetti: Nápoj lásky - Severočeské divadlo Opera Balet Ústí n/L\n\nHandel: Xerxes - Severočeské divadlo Opera Balet Ústí n/L\n\nČajkovský: Evžen Oněgin - Severočeské divadlo Opera Balet Ústí n/L\n\nLehár: Paganini - Severočeské divadlo Opera Balet Ústí n/L\n\nWagner: Bludný Holanďan - Severočeské divadlo Opera Balet Ústí n/L\n\nGounod: Faust a Markétka - Divadlo F. X. Šaldy Liberec\n\nVerdi: Don Carlos - Divadlo F. X. Šaldy Liberec\n\nDonizetti: Poprask v opeře - Divadlo F. X. Šaldy Liberec\n\nDonizetti: Viva la mamma - Divadlo J.K.Tyla Plzeň\n\nVerdi: Rigoletto - Divadlo J.K.Tyla Plzeň\n\nVerdi: Aida - Divadlo J.K.Tyla Plzeň\n\nAdam: Postilión z Lonjumeau - Divadlo J.K.Tyla Plzeň\n\nMozart: Don Giovanni - Divadlo J.K.Tyla Plzeň\n\nKalmán: Hraběnka Marica - Divadlo J.K.Tyla Plzeň\n\nBurghard: Ohňostroj - Divadlo J.K.Tyla Plzeň\n\nStrauss: Salome - Divadlo J.K.Tyla Plzeň\n\nWagner: Bludný Holanďan - Moravské divadlo Olomouc\n\nRossini: Straka zlodějka - Moravské divadlo Olomouc\n\nVerdi: Traviata - Moravské divadlo Olomouc\nDonizetti: Lucia z Lamermouru - Moravské divadlo Olomouc\n\nVerdi: Traviata - Opera Praha Open-Air\n\nVerdi: Rigoletto - Opera Praha Open-Air\n\nMozart: Don Giovanni - Opera Praha Open-Air\n\nMozart: Kouzelná flétna - Opera Praha Open-Air\n\nRossini: Lazebník sevillský - Opera Praha Open-Air\n\nMozart: Don Giovanni - Český Krumlov-otáčivé jeviště\n\nDvořák: Rusalka - Loket – Amfiteátr\n\nMozart: Kouzelná flétna - Loket – Amfiteátr\n\nVerdi: Nabucco - Loket – Amfiteátr\n\nVerdi: Rigoletto - Loket – Amfiteátr\n\nBizet: Carmen - Loket – Amfiteátr\n\nČajkovský: Evžen Oněgin - Loket – Amfiteátr\n\nVerdi: Aida - Loket – Amfiteátr\n\nHändel: Julius Caesar - Divadlo F. X. Šaldy Liberec\n\nBelini: La sonambulla - Divadlo F. X. Šaldy Liberec\n\nPuccini: Edgar - Divadlo F. X. Šaldy Liberec\n\nGluck: Orfeus a Eurydika - Divadlo F. X. Šaldy Liberec\n\nRubinstein: Démon - Divadlo F. X. Šaldy Liberec\n\nOffenbach: Robinson Crusoe - Divadlo F. X. Šaldy Liberec\n\nVerdi: La traviata - Divadlo F. X. Šaldy Liberec\n\nStraus: Netopýr - Divadlo F. X. Šaldy Liberec\n\nDvořák: Rusalka - Divadlo F. X. Šaldy Liberec\n\nBodorová: Legenda o Kateřině z Redernu - Divadlo F. X. Šaldy Liberec\n\nOffenbach: Hoffmanovy povídky - Divadlo F. X. Šaldy Liberec\n\nSmetana: Libuše - Divadlo J. K. Tyla v Plzni\n\nJanáček: Zápisník zmizelého - Divadlo J. K. Tyla v Plzni\n\nPuccini: Edgar - Divadlo J. K. Tyla v Plzni\n\nVerdi: Macbeth - Divadlo J. K. Tyla v Plzni\n\nPuccini: Madama Butterfly - Divadlo J. K. Tyla v Plzni\n\nCherubini: Medea - Divadlo J. K. Tyla v Plzni\n\nThomas: Hamlet - Divadlo J. K.Tyla v Plzni\n\nFibich: Nevěsta Messinská - Divadlo J. K. Tyla v Plzni\n\nLehár: Veselá vdova - Divadlo J. K. Tyla v Plzni a Hudební divadlo Karlín\n\nZahraniční scény\n\nStrauss: Salome - Varšava Národní divadlo\n\nJanáček: Jenůfa - Bratislava Národní divadlo\n\nJanáček: Příběhy lišky Bystroušky - Tokio Orchad Hall\n\nJanáček: Katia Kabanova - Tokio Orchad Hall\n\nJanáček: Z mrtvého domu - Tokio Orchad Hall\n\nJanáček: Věc Makropulos - Tokio Orchad Hall\n\nJanáček: Výlety pana Broučka - Tokio Orchad Hall\n\nMozart: Kouzelná flétna - Tokio Orchad Hall\n\nMozart: Figarova svatba - Tokio Orchad Hall\n\nRosini: Lazebník sevillský - Tokio Metropolitan Hall\n\nWagner: Valkýra - Wels Wagner festival\n\nJanáček: Katia Kabanova - Catania Teatro Max.Belini\n\nMozart: Don Giovanni - Bayreuth Martgrefl.Opernhaus\n\nHasse: Ezio - Bayreuth Martgrefl.Opernhaus\n\nHandel: Xerxes - Bayreuth Martgrefl.Opernhaus\n\nVerdi: Rigoletto - Annaberg Stadt Theater\n\nDonizetti: Basta la Mamma - Furth-Norinb. Stadt Theater\n\nStrauss: Salome - Bergen Vest Opera\n\nPucinni: Tosca - Bergen Vest Opera\n\nMozart: Kouzelná flétna - Columbus Opera Hall\n\nJ.Strauss: Netopýr - Wichita Grandopera\n\nVerdi: Maškarní ples - Wichita Grandopera\n\nGounod: Faust - Wichita Grandopera\n\nStraus: Netopýr - Atlanta Fox Theatre\n\nBelini: La sonambulla - Szczecin Staatsoper\n\nOffenbach: Robinson Crusoe - Szczecin Staatsoper\n\n"}
{"id": "993962", "url": "https://cs.wikipedia.org/wiki?curid=993962", "title": "ATP World Tour Finals 2010 – mužská dvouhra", "text": "ATP World Tour Finals 2010 – mužská dvouhra\n\nObhájcem titulu byl Rus Nikolaj Davyděnko, který se však na turnaj nekvalifikoval.\n\nTitul si po třísetovém finále odnesla nasazená dvojka Švýcar Roger Federer, když ve střetu dvou nejvýše nasazených porazila Rafaela Nadala 6–3, 3–6 a 6–1. Pro Rogera to byl pátý titul z tohoto turnaje, čímž vyrovnal rekord Ivana Lendla a Peta Samprase. Tímto triumfem se také stal po Rumunovi Ilie Năstasovi druhým nejstarším šampionem Turnaje mistrů.\n\nZa celý turnaj ztratil Federer pouze jeden set, a to ve finále proti Nadalovi. Proti němuž potvrdil skvělé výsledky, když ho porazil i potřetí z jejich třech vzájemných utkání na tomto turnaji, navíc tak ukončil sérii šesti prohraných vzájemných zápasů.\n\n\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráčů se stejným počtem výher; 4) procento vyhraných setů, procento vyhraných her u třech hráčů se stejným počtem výher; 5) rozhodnutí řídící komise.\"\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráčů se stejným počtem výher; 4) procento vyhraných setů, procento vyhraných her u třech hráčů se stejným počtem výher; 5) rozhodnutí řídící komise.\"\n\n"}
{"id": "993964", "url": "https://cs.wikipedia.org/wiki?curid=993964", "title": "Chrám Proměnění Páně (Oděsa)", "text": "Chrám Proměnění Páně (Oděsa)\n\nChrám Proměnění Páně () je největší pravoslavný chrám v ukrajinském černomořském přístavu Oděse. Patří Ukrajinské pravoslavné církvi Moskevského patriarchátu.\n\nZákladní kámen chrámu byl položen 14. listopadu 1795. Vzhledem k bouřlivé události a finančním problémům byl vysvěcen až 25. května 1808. Od roku 1837 zastává funkci katedrálního chrámu. Musel být proto rozšířen a následně proběhlo několik rozsáhlých rekonstrukcí. V roce 1936 komunisté chrám zničili. O jeho znovupostavení se začalo uvažovat po pádu komunistického režimu a vyhlášení nezávislosti Ukrajiny.\n\nPráce na znovupostavení chrámu probíhaly v letech 1996–2005. U příležitosti 200 let od vysvěcení kostela byl instalován čtrnáctitunový zvon. 21. července 2010 ruský patriarcha Kirill I. vysvětil hlavní oltář v obnoveném chrámu.\n\n"}
{"id": "993981", "url": "https://cs.wikipedia.org/wiki?curid=993981", "title": "Kaple Narození Panny Marie (Vysoká Srbská)", "text": "Kaple Narození Panny Marie (Vysoká Srbská)\n\nKaple Narození Panny Marie je římskokatolická kaple ve Vysoké Srbské, patřící do farnosti Hronov.\n\nKaple pochází z druhé poloviny 19. století. Po kompletní rekonstrukci ji 9. 10. 2010 při slavnostní mši vysvětil Mons. Tomáš Holub.\n\nNad kaplí se nachází krucifix.\n\n"}
{"id": "993987", "url": "https://cs.wikipedia.org/wiki?curid=993987", "title": "US Open 2006", "text": "US Open 2006\n\nUS Open 2006 byl 126. ročníkem posledního grandslamového turnaje tenisové sezóny. Odehrával se na dvorcích Národního tenisového centra Billie Jean Kingové ve Flushing Meadows (New York, USA), jakožto \"Mezinárodní tenisové mistrovství USA\". Pro tento rok v období mezi 27. srpnem a 9. zářím 2007.\n\nObhájci vítězství byli ve dvouhrách Švýcar Roger Federer a Belgičanka Kim Clijstersová.\n\n Roger Federer porazil Andyho Roddicka, 6–2, 4–6, 7–5, 6–1\n\n Maria Šarapovová porazila Justine Heninovou, 6–4, 6–4\n\n Martin Damm / Leander Paes porazili Jonas Björkmana / Max Mirnyje, 6–7, 6–4, 6–3\n\n Nathalie Dechyová / Věra Zvonarevová porazily Dinara Safinovou / Katarina Srebotnikovou, 7–6, 7–5\n\n Martina Navrátilová / Bob Bryan porazili Květa Peschkeovou / Martin Damma, 6–2, 6–3\n"}
{"id": "993989", "url": "https://cs.wikipedia.org/wiki?curid=993989", "title": "Špičák (Želnavská hornatina)", "text": "Špičák (Želnavská hornatina)\n\nŠpičák (německy \"Spitzberg\") je 1221 m vysoká hora v jihočeské části Šumavy. Jde o třetí nejvyšší i třetí nejprominentnější horu podcelku Želnavská hornatina. Nachází se 5 km severně od Horní Plané a necelé 4 km jiho-jihovýchodně od Knížecího stolce, svého mateřského vrcholu.\n\nVrchol Špičáku se v letech 1947 až 2015 nacházel ve vojenském újezdu Boletice. Nevede na něj žádná turistická trasa, tudíž byl pro veřejnost nepřístupný. Podle novely zákona o vojenských újezdech bylo katastrální území Maňávka včetně Špičáku ke dni 1. ledna 2016 z vojenského újezdu vyčleněno a připojeno k městu Horní Planá. Podle starosty Horní Plané Jiřího Hůlky by na Špičáku mohla být postavena rozhledna a vyznačeny na něj turistické cesty.\n\nNa vrcholu se nacházejí zbytky železné konstrukce bývalé vojenské rozhledny.\n\nNa svazích Špičáku se nachází 6 vedlejších vrcholů, které splňují kritéria pro tisícovky:\n"}
{"id": "993991", "url": "https://cs.wikipedia.org/wiki?curid=993991", "title": "Masarykovy debaty", "text": "Masarykovy debaty\n\nMasarykovy debaty jsou projekt studentů Masarykovy univerzity v Brně, který pořádá veřejně přístupné debaty na různá společenská témata s přizvanými řečníky. Debaty jsou inspirovány formátem tzv. oxfordských debat, při kterých spolu diskutují dva týmy s cílem přesvědčit diváky o platnosti teze, která byla předem určená. Projekt organizuje Barbora Rácová. Cílem je rozvíjet a kultivovat veřejnou debatu v Česku. První debata proběhla v prosinci 2010 na téma moderní levice. Projekt se rozšířil i do dalších měst – do Hradce Králové, Ostravy, Jihlavy, Plzně, Mladé Boleslavi, Uherského Hradiště či Prahy. V roce 2011 se debat zúčastnilo přes 1500 diváků. Masarykovy debaty mají záštitu většiny děkanů Masarykovy univerzity. Peněžně projekt podpořila Evropská unie a nadační program Think Big.\n\nNa počátku debaty je stanovena jedna kontroverzní myšlenka, podle níž se rozdělí přítomní pozvaní řečníci do dvou týmů, kdy danou tezi jedno družstvo obhajuje a druhé argumentuje proti ní. Každý řečník má sedm minut na vyslovení svého argumentu, poté následuje debata řízená moderátorem. Načež mají diváci možnost pokládat dotazy. Na závěr každý z řečníků ve třech minutách vše shrne. \n\nDiváci hlasují o svém názoru jak na začátku debaty, tak i na konci. Vyhrává tým, kterému se podařilo na svou stranu získat více diváků, než měl na počátku. To vše zajišťuje názorovou vyváženost a atraktivitu pro diváky.\n\n\n"}
{"id": "993994", "url": "https://cs.wikipedia.org/wiki?curid=993994", "title": "Microsoft Cortana", "text": "Microsoft Cortana\n\nMicrosoft Cortana je virtuální asistent, který je součástí operačních systémů Windows Phone 8.1 a Windows 10 od společnosti Microsoft. Na základě hlasových povelů umí pracovat s plánovacím kalendářem, udržovat seznamy kontaktů, otevírat aplikace, posílat e-maily i SMS, synchronizovat data mezi mobilním telefonem a počítačem a další podobné funkce. \n\nCortana byla poprvé představena Joem Belfiorem na konferenci Microsoft BUILD 2014 v San Franciscu (2.–4. dubna 2014). Cortana je dále dostupná také na herních konzolích Xbox One. Název Cortana je odvozen od fiktivní postavy ze série her Halo. Hlas Cortany patří, stejně jako v sérii Halo, Jen Taylorové.\n\nCortana zatím rozumí jen angličtině, čínštině (v čínských regionech se jmenuje Xiao Na) a od roku 2014 také italštině, francouzštině, němčině a španělštině. Tyto verze byly nejprve dostupné jen ve verzi ALPHA, to znamená, že jej testovali sami uživatelé a Microsoft (formou zpětné vazby) sbíral informace o používání atd. V těchto jazykových verzích Cortana zdaleka neumí všechno to, co umí její anglicky mluvící verze.\n\nCortana čerpá data převážně z vyhledávače Bing, ale také z Wikipedie nebo z aplikací od Microsoftu (například: Počasí nebo Finance). Dalším zdrojem informací jsou pro ni aplikace v počítači nebo mobilu, které její uživatel používá.\n\nPodobně jako jiný software tohoto druhu, Cortana může představovat vážné riziko ochrany soukromí. Ke své správné funkci totiž taková asistenční aplikace potřebuje shromažďovat řadu údajů o svém uživateli: má přístup k seznamům kontaktů, přehled o odeslaných a přijatých e-mailech, sms, příchozích a odchozích hovorech. Kromě toho také sleduje, kde se uživatel nachází, co říká, jakou hudbu poslouchá, co nakupujete, na jaké filmy se dívá a co dělá v prohlížeči. Tyto údaje pak odesílá na server provozovatele k analýze.\nZ těchto důvodů se doporučuje každému, kdo nemá v úmyslu funkce osobního asistenta využívat, aby jej ve svém zařízení vypnul. Nicméně i po vypnutí Cortany zůstávají data, která nashromáždila, uložena na serverech a vyhledávač Bing se k nim vrací, když vyhledává požadavky uživatele.\n\nCortana se snaží předstihnout Siri od společnosti Apple (v operačním systému iOS) a Google Now od společnosti Google (ve webovém prohlížeči Google Chrome, nebo v operačním systému Android). Mezi konkurenty patří také BlackBerry Assistant od společnosti BlackBerry (v operačním systému BlackBerry 10). V některých srovnáních mezi Cortanou, Siri a Google Now, vede s velkým odstupem Google Now, za ním ve velké vzdálenosti jsou Siri a Cortana. V jiném, mezi Siri, Google Now a BlackBerry Assistant naopak vítězí Siri, druhé je s těsným odstupem BlackBerry Assistant a na jasném posledním místě je Google Now. Nelze tedy říci, který hlasový asistent je nejlepší. Je navíc nutné podotknout to, že Siri a Google Now jsou na trhu již dlouhá léta, zatímco Cortana a BlackBerry Assistant mají teprve nálepku BETA.\n\nPo představení Windows 10 a tedy snaze sjednotit všechny platformy v jednu s jedním prostředím vhodným pro všechna zařízení, chce Microsoft také plnohodnotně využít Cortanu. Má být integrována právě do desktopu ve Windows 10 a rovněž s ní bude počítáno i v podnikové sféře.\n\nCall Mom – Zavolej mámě\n\nMake a call to George at home – Zavolej Georgovi na jeho číslo domů\nText Louisa – Napiš SMS Louise\n\nText George on my way – Napiš SMS Georgovi, že jsem na cestě\nWhat am I doing this weekend – Co dělám tento víkend\n\nAdd surfing at the beach to my calendar for Saturday – Přidej serfování na pláži do mého kalendáře v sobotu\n\nWhen James calls, remind me to say congratulations – Až bude volat James, připomeň mi, abych mu pogratuloval\n\nRemind me to water the plants when I get home – Připomeň mi, že mám zalít květiny, až budu doma\nNote: left my car on level 4 – Poznámka: nechal jsem auto ve čtvrtém podlaží\nPlay my music – Přehraj moji hudbu\n\nPlay Destiny – Přehraj písničku s názvem Destiny\nHow far to the Grand Canyon? – Jak daleko je to do Grand Canyonu?\n\nFind cheap pizza restaurants near me – Najdi v mé blízkosti levné restaurace s pizzou\nWhat's the forecast for tomorrow? – Jaká je předpověď počasí na zítřek?\n\nHow many floors are in the Empire State Building? – Kolik je pater v Empire State Building?\n\n"}
{"id": "993995", "url": "https://cs.wikipedia.org/wiki?curid=993995", "title": "Fed Cup 2014 – baráž Světové skupiny", "text": "Fed Cup 2014 – baráž Světové skupiny\n\nV baráži Světové skupiny Fed Cupu 2014 se mezi 19. a 20. dubnem utkaly čtyři týmy, které prohrály v 1. kole Světové skupiny – Rusko, Slovensko, Spojené státy, Španělsko, se čtyřmi vítěznými družstvy ze Světové skupiny II – Argentinou, Francií, Kanadou a Polskem. Podle aktuálního žebříčku ITF byly čtyři nejvýše klasifikované týmy nasazeny. \n\nVítězové se kvalifikovali do Světové skupiny a poražení do Světové skupiny II pro rok 2015.\n"}
{"id": "993996", "url": "https://cs.wikipedia.org/wiki?curid=993996", "title": "Réna", "text": "Réna\n\nRéna (319 m n. m.) je zalesněný vrchol na okraji Bobravské vrchoviny, jihovýchodně od města Ivančice, na katastrálním území Kounického Předměstí. Masiv kopce je ze severu a východu obtékán řekou Jihlavou, ze západu potom řekou Rokytnou, která se do Jihlavy v Ivančicích vlévá. Po jižním okraji vede železniční trať Brno – Hrušovany nad Jevišovkou-Šanov, která Rénu odděluje od prostoru Krumlovského lesa.\n\nNa severozápadním ostrohu Rény se nacházelo hradiště, předchůdce dnešních Ivančic.\n\nNa severním okraji masivu, nad Ivančicemi, 1 km severozápadně od vrcholu, byla v roce 1930 postavena rozhledna Alfonse Muchy, rekonstruovaná v roce 2000.\n"}
{"id": "994016", "url": "https://cs.wikipedia.org/wiki?curid=994016", "title": "Pavel Čáni", "text": "Pavel Čáni\n\nPavel Čáni (* 19. června 1953, Kačarevo, Srbsko) je srbský malíř, grafik a pedagog.\n\nNarodil se do učitelské rodiny a výtvarně nadání zdědil od otce spisovatele Pavla Čániho staršího. Nejprve se orientoval na studium v Trnavě na Slovensku, avšak roce 1974 se rozhodl studovat na Akademii umění v Novém Sadu. Pokračoval na postgraduálním studiu grafiky u profesora Marka Krsmanoviće v Bělehradě na Fakultě výtvarných umění.\n\n"}
{"id": "994020", "url": "https://cs.wikipedia.org/wiki?curid=994020", "title": "Jakub Otipka", "text": "Jakub Otipka\n\nJakub Otipka je ředitel české sekce Krav Maga Global a předseda občanského hnutí Krav Maga, které v České republice vyučuje sebeobranný systém krav maga. V České republice začal organizovat první semináře k tomuto systému sebeobrany. Dále je autorem projektu „Nenechte si ubližovat“, jenž se společně se společností Avon, respektive jejím projektem „Avon proti domácímu násilí“, zaměřuje na ženskou bezpečnost, a to konkrétně na předcházení krizových situací, jako jsou domácí násilí, pronásledování či znásilnění.\n\nJakub Otipka je k roku 2018 držitelem technického stupně Expert 3.\n\n"}
{"id": "994023", "url": "https://cs.wikipedia.org/wiki?curid=994023", "title": "Roman Tománek", "text": "Roman Tománek\n\nRoman Tománek (* 28. ledna 1986, Považská Bystrica) je slovenský reprezentační hokejový útočník, momentálně hraje v HK Nitra. Působil také v týmech HC 05 Banská Bystrica, BK Mladá Boleslav, MsHK Garmin Žilina a HK 95 Považská Bystrica a zámořských týmech Calgary Hitmen a Seattle Thunderbirds. Draftoval ho v roce 2004 tým Phoenix Coyotes v 4. kole jako 103. v pořadí. V sezóně 2012/13 nastřílel za Nitru 42 branek, čímž se stal nejlepším střelcem slovenské extraligy. Vytvořil produktivní dvojici s Jozefem Stümpelem. S Nitrou získal bronz, což je dosud nejlepší úspěch Nitry, ze sezóny 2005/2006. Momentálně hraje v elitní formací s Jozefem Stümpelem a Lukášem Novákem. Na dresu nosí číslo 10.\n\nV slovenské reprezentaci neodehrál zatím žádný zápas. Reprezentoval Slovensko na Mistrovství světa v ledním hokeji hráčů do 18 let v roce 2004. V roce 2013 byl nominován na hokejový turnaj Arosa Challenge ve Švýcarsku.\n"}
{"id": "994024", "url": "https://cs.wikipedia.org/wiki?curid=994024", "title": "Anthony Joshua", "text": "Anthony Joshua\n\nAnthony Oluwafemi Olaseni Joshua (* 15. října 1989, Watford, Velká Británie) je britský profesionální boxer,držitel titulů organizace IBF, WBA, WBO a IBO (vše 2019) a olympijský vítěz LOH 2012 v Londýně v supertěžké váze.\n\nJoshua začal s boxem poměrně v pozdním věku, a to v 18 letech. Bylo to v roce 2007, kdy jej jeho bratranec vzal do domovského klubu Derecka Chisory v Anglii.\n\nMezi profesionály se zapsal 5. října 2013 zápasem s Italem Emanuelem Leoem, kterého porazil v 1. kole technickým KO. \n29.4. 2017 se stal mistrem světa v těžké váze, když porazil Vladimíra Klička v 11. kole TKO. Svůj titul mistra světa a šampiona těžké váhy obhájil 28. 10. 2017, soupeřem mu byl Carlos Takam, kterého porazil TKO v 10. kole. Prozatím drží bilanci zápasů 23:1, které všechny vyhrál před časovým limitem, mimo zápas s Andym Ruizem Jr., který jej připravil 1. června 2019 o aktuální pásy, které držel.\n\nV roce 2011 byl zatčen za držení drog (konopí) a bylo mu prokázáno dealerství. Joshua byl odsouzen ke 100 hodinám veřejných prací a dalších 12 měsíců musel chodit do komunity proti drogám.\n\n\n"}
{"id": "994026", "url": "https://cs.wikipedia.org/wiki?curid=994026", "title": "Mosty v Hradci Králové", "text": "Mosty v Hradci Králové\n\nVzhledem k tomu, že město Hradec Králové leží na soutoku řek Labe a Orlice, nachází se na jeho území relativně velké množství mostů. Co se týče těchto dvou řek, v současné době je to celkem 14 mostů, z toho je 9 mostů silničních, jeden most železniční a čtyři lávky pro pěší a cyklisty.\n\nStarý Hradec Králové byl městem, jehož předměstí se rozkládala okolo centrálního návrší a přes četná říční ramena byla propojena mnoha dřevěnými mosty. Podle dochovaných listin město v roce 1605 zaměstnávalo několik desítek námezdních dělníků, kteří se starali o údržbu těchto mostů, cest a břehů.\n\nNa mapě Hradce Králové z roku 1620 bylo vyznačeno 18 mostů a 3 jezy. Labe mělo v té době 6 ramen, která tvořila 8 ostrovů. Orlice měla 4 ramena a 7 ostrovů. V zimě roku 1655 přišly záplavy a velké plovoucí kry mnoho mostů zničily či poškodily. Mosty ale byly rychle obnoveny a již rok po těchto záplavách jich stálo ve městě a jeho okolí asi 20.\n\nVe městě existovala zvláštní funkce tzv. \"mostníků\" – osob, které měly jednotlivé mosty na starosti a zřejmě také vybíraly poplatky při přejezdu.\n\nPři stavbě královéhradecké pevnosti v 18. století byly toky obou řek narovnány – ostrovy tak zanikly a společně s nimi i potřeba stavět tak velké množství mostů.\n\nZe středověkých mostů se v Hradci nedochoval ani jediný.\n\nVětšina královéhradeckých mostů je památkově chráněna – Moravský most, Pražský most a kamenný most na Pláckách mají status nemovitých kulturních památek, další mosty jsou pak součástí městské památkové zóny, která zahrnuje celou centrální místní část Hradce Králové ohraničenou Gočárovým okruhem, takže všechny mosty, které jsou jeho součástí, podléhají jisté míře památkové ochrany.\n\nToto je seznam současných mostů přes Orlici a Labe na území Hradce Králové. Mosty jsou seřazeny podle jejich pořadí na toku jednotlivých řek – jako první je uvedena Orlice, následuje Labe. Tabulku lze seřadit i podle dalších kritérií.\n\nPrvní most na Orlici na území Hradce Králové. Nachází se v místní části Svinary. Jedná se o železný most postavený roku 1907 na místě o 1,55\nm užšího dřevěného mostu strženého povodní roku 1891, který zde poprvé stál v roce 1869. Ocelová konstrukce mostu se středovým pilířem uprostřed řeky chráněným ledolomem byla vyrobena strojírnou Bromovský, Schulz a Sohr z Adamova. V roce 2009 byl pojmenován na počest českého legionáře a svinarského rodáka plk. Bohumila Jana Šrámka. Od 18. ledna 2017 je kvůli havarijnímu stavu uzavřen pro veškerou dopravu. Koridorem v mobilním oplocení mohou projít jen chodci a cyklisté. Chystá se stavba nového mostu. V průběhu příprav a analýz pro něj byl podán 14. března 2014 návrh na prohlášení mostu plk. Šrámka za kulturní památku, čemuž však nebylo 25. září 2015 vyhověno. Mezi hlavní odpůrce prohlášení mostu památkou byl jeho vlastník Správa a údržba silnic Královéhradeckého kraje a Povodí Labe, státní podnik. Od ledna 2017 byl most pro veškerou dopravu uzavřen a probíhá výstavba nového mostu, která by měla být ukončena do prosince 2018.V květnu 2019 je otevřen nový most, který je dvouproudový.\n\nJedná se o britský ženijní příhradový most typu Bailey Bridge, kterých se v ČR dosud nachází několik. Spojuje místní části Malšovice (ul. \"Přímská\") a Slezské Předměstí (ul. \"Na Mlejnku\"). Byl vyroben v roce 1944 a postaven byl brigádnicky v letech 1947–1949 v rámci mezinárodní poválečné pomoci organizace UNRRA, přičemž roku 1947 místní národní výbor zažádal zemský národní výbor o dvouproudový most. Jako náhrada požadovaného mostu byl dodán jednoproudový most typu Bailey Bridgev, který byl instalován v roce 1949. Na jeho místě býval převoz, který fungoval až do konce 2. sv. války.\n\nLidově se mu říká „Klapák“, „Železňák“, „Drnčák“ či „Bouchák“ – tyto přezdívky si vysloužil zejm. kvůli hluku, jaký vydával v době, kdy přes něj ještě jezdily automobily. V současnosti leží v oblasti chráněného území Přírodní park Orlice a je určen jen pro pěší a cyklisty. První rekonstrukce mostu byla provedena v 70. letech 20. století, kdy došlo k úpravě vozovky mostu. V 80. letech 20. století došlo k její úplné výměně. Vzhledem ke stížnostem na hlučnost mostu došlo v roce 1982 k jeho uzavření pro silniční dopravu, vjezd motorových vozidel je na most zakázán dodnes. 17. listopadu 2000 byl most slavnostně znovuotevřen po rekonstrukci. Tímto krokem klesla nosnost mostu z 10 na 5 t. V souvislosti s dříve plánovanou přestavbou hradeckého stadionu „Pod Lízátky“ na multifunkční arénu „Park Malšovice“ a s tím souvisejícím nárůstem zátěže Gočárova okruhu se ale uvažovalo o jeho občasném opětovném zprůjezdnění pro automobily.\n\nOd roku 2002 se u mostu každoročně na konci května konaly v rámci populárně-naučného projektu „Most Bailey Bridge a významné bitvy 2. světové války“ rekonstrukce nejrůznějších bitev 2. světové války, ve kterých hrály důležitou úlohu právě mosty Bailey Bridge. Tuto tradiční akci pravidelně pořádalo občanské sdružení Garda města Hradce Králové a zúčastňovaly se jí přední kluby vojenské historie a majitelé historické vojenské techniky z ČR i ze zahraničí.\n\nJedná se o železobetonový most postavený národním podnikem Stavby silnic a železnic Hradec Králové. Stojí na II. silničním (Gočárově) okruhu, který byl stavbou tohoto mostu roku 1980 dokončen. Má tři pole z předpjatého betonu, čtyřproudová vozovka je pak podpírána dvěma kolmými železobetonovými pilíři.\n\nVzhledem k dosavadnímu havarijnímu stavu Orlického mostu probíhá v letech 2014 a 2015 jeho rozsáhlá rekonstrukce.\n\nJedná se o železobetonový obloukový most postavený roku 1925. Také známý jako most \"U Staré nemocnice\", protože se nachází u původní budovy královéhradecké fakultní nemocnice. Nedaleko mostu leží též Všesportovní stadion a koupaliště Flošna. Architektem byl Ing. Karel Herzán z Prahy.\n\nNa místě dnešního Malšovického mostu byl nejprve pouze říční brod. Jednalo se však o důležitou cestu na Moravu, a tak zde byly postaveny dva dřevěné mosty, které však strhla velká voda v roce 1655. Další mosty pak byly postaveny až v letech 1784 a 1835. Roku 1889 zde byl vybudován ocelový most zv. \"Slezský\" podpíraný dvěma kamennými pilíři. Roku 1925 ho nahradil most současný.\nVybudován na Orlici při její regulaci v letech 1910–1914. Po dobu jeho stavby stála naproti Novému Borromeu provizorní dřevěná lávka. Spojuje staré město s novější výstavbou. V letech 1913–1914 byla do jeho konstrukce začleněna vodní průtočná elektrárna – po labské elektrárně Hučák druhá ve městě. Ta je vybavena dvěma vertikálními Francisovými turbínami s pevným rozváděcím kolem typu \"Reiffenstein\" a generátory typu Českomoravská Kolben – Daněk s horizontální osou na vertikální hřídeli spojenou s generátorem. Pod mostem byla původně vorová propust, kterou proplouvaly vory ještě v roce 1922. V 60. letech byl stavidlový jez mostu přestavěn a vorová propust byla zrušena.\n\nMost i elektrárna jsou dílem ing. arch. Františka Sandera. Při generální opravě v roce 1993 byl most rozšířen.\n\nNa místě dnešního Moravského mostu stál za časů hradecké pevnosti kamenný \"Moravský pevnostní most\". Pilíře tohoto mostu měly na návodní i vzdušní straně dvojice drážek, do kterých bylo možné zasunout tzv. holandská stavidla, která zablokovala průtok vody pod mostem a přeměnila tak most v hráz. Zadržená voda pak zatopila příkopy i kotliny okolo města a plnila tak funkci jednoho z obranných mechanismů pevnosti. Stejnou funkcí disponoval i \"Pražský pevnostní most\" (viz Pražský most).\n\nJedná se o pěší a cyklistickou lávku, která spojuje kampus královéhradecké univerzity s Jiráskovými sady. Oficiálně byla otevřena 14. června 2012 ve 22 hodin. Byla postavena společností \"M-Silnice\" podle návrhu česko-německého architekta Mirko Bauma. Je 75 metrů dlouhá a 4,5 metru široká, její stavba stála 26 milionů Kč, ze zhruba 85 % byla zaplacena dotacemi z fondů Evropské unie.\n\nTento most spojuje dříve samostatné obce – dnes místní části Hradce Králové – Věkoše a Plácky. Navzdory svému lidovému pojmenování „kamenný most“ či „kameňák“ se jedná o most železobetonový, postaven podle Františka Sandera. Byl postaven v roce 1913 (některé zdroje uvádějí rok 1911) a nahradil dřívější dřevěný most. Od 3. května 1958 je zapsán v seznamu kulturních památek. V roce 1998 proběhla jeho rekonstrukce, která tehdy stála 6 milionů Kč. Díky ní odpadlo i původní pětitunové omezení nosnosti mostu.\n\nNa konci druhé světové války byl most údajně podminován Němci. Když byly miny později odstraňovány, jedna údajně spadla do Labe a nevybuchlá by se tam měla dosud skrývat.\n\nŠířka mostu je pouze 5 metrů, a tak je provoz možný vždy jen v jednom směru.\n\nPůvodní železniční most byl na tomto místě (kde se říká \"„U Zabitého“\") postaven v rámci stavby trati č. 020 vedoucí z Velkého Oseku do Chocně již v roce 1874. Jednalo se o ocelový most o délce 50 m bez lávky pro pěší. V roce 1939 byl během 105 minut vyměněn za most současný. Podobně jako most Bailey Bridge v Malšovicích, i tento je slangově nazýván „železňák“.\n\nPostaven v letech 1972–1974, autorem návrhu byl Ing. Jiří Hejnic. Původně se jmenoval \"Nový most na II. silničním okruhu\", později most \"Antonína Zápotockého\". Stejně jako Orlický most byl i tento postaven pracovníky hradeckého závodu Stavby silnic a železnic, n. p., Hradec Králové. Byl navržen jako rámová vzpěradlová konstrukce o třech polích z monolitického předpínaného železobetonu. Most je 28 m široký a 78 m dlouhý a je uložen na 96 šikmo zarážených pilotech o průměru 52 cm.\n\nSoučasný název dostal most v roce 1994.\n\nVznikl v letech 1932–1933 na hranici někdejší královéhradecké pevnosti. Nese jméno spoluzakladatele Sokola Dr. Miroslava Tyrše. Autory návrhu byli ing. dr. Fifka a ing. Moravec (pražská firma \"Fifka a Moravec\"), úpravu pak provedl Josef Gočár. Délka mostu je 60 m (rozpětí pilířů 40 m), šířka 16 m, základy jsou vyhloubeny 5 metrů pod hladinou Labe. Most údajně stavělo 300 dělníků.\n\nStavba mostu byla zahájena v srpnu 1932, slavnostní otevření proběhlo 25. června 1933 – zúčastnili se ho např. tehdejší starosta Hradce Josef V. B. Pilnáček či tehdejší ministr veřejných prací Jan Dostálek. Z této události existuje filmový záznam.\n\nV dubnu 1945 byl most na obou koncích podminován Němci a na straně u muzea byl z žulových kostek vybudován protitankový zátaras.\n\nNedaleko dnešního Tyršova mostu, v místech u dnešní Sokolovny, stál dříve přívoz.\n\nMezi Pražským a Tyršovým mostem se každoročně koná lodní závod středních škol „Mezi mosty“.\n\nOtevřen 7. července 1910. Postaven hradeckou firmou \"Märky\". Podle návrhu architekta Jana Kotěry byly v roce 1912 na obou stranách mostu přistavěny kiosky a stožáry. V letech 1992–1993 došlo k opravě mostu. V zimě je most znám svou vánoční výzdobou.\n\nNa místě dnešního Pražského mostu dříve stával kamenný \"Pražský pevnostní most\" (v 18. století znám též jako \"Labský most\"), který byl postavený v letech 1767–1768 (stavba byla dokončena 10. června 1768) v rámci přebudování Hradce Králové na pevnost. Měl 8 polí o šířce 4 metry. Při povodních však zadržoval velké množství vody a v roce 1908 byl zbourán a na jeho místě byl následně postaven současný železný most o jednom oblouku. Po dobu jeho stavby byla poblíž postavena provizorní dřevěná lávka.\n\n\"Pražský pevnostní most\" mohl být stejně jako \"Moravský pevnostní most\" (viz Moravský most) pomocí stavidel přeměněn ve hráz.\n\nSoučasný most byl několikrát přejmenován – v roce 1916 na most \"Arciknížete Karla\", v roce 1918 na most \"Wilsonův\", v roce 1940 v době okupace na \"Prager Brücke – Pražský most\", po válce v roce 1945 mu byl vrácen název \"Wilsonův\" a konečně v roce 1953 se most dočkal svého současného názvu.\n\nV Hradci Králové se již v 19. století uvažovalo o zavedení městské tramvajové dopravy. Pražský most se stal jediným místem ve městě, kde již byly dokonce položeny koleje. Od projektu bylo nakonec upuštěno, i když Josef Gočár ještě v letech 1926–1928 zahrnul velkorysou tramvajovou síť do svého regulačního plánu. Hradec se však definitivně vydal cestou autobusové a od roku 1949 i trolejbusové dopravy a při první rekonstrukci v roce 1932 byly koleje z Pražského (tehdy Wilsonova) mostu odstraněny.\n\nJedná se o první most na Labi po soutoku s Orlicí. Také známý jako most \"U Nemocnice\", protože se nachází nedaleko královéhradecké fakultní nemocnice. Postaven v letech 1967–1971 podle návrhu Ing. Karla Dahintera. Před listopadem 1989 se nazýval most \"Obránců míru\". Leží na II. městském silničním okruhu. Jedná se vzpěradlový rámový most z předepínaného železobetonu. Má celkem tři pole.\n\nNíže po proudu Labe stál dřevěný most již v roce 1420. Později byl místo něj zřízen most pontonový. Po 2. sv. válce tu byl – podobně jako v Malšovicích – smontován vojenský most Bailey z pomocné akce UNRRA. V 60. letech byl stržen a nahrazen mostem současným.\n\nMost U Soutoku je v současnosti dopravně nejvytíženějším místem v celém Královéhradeckém kraji, denně tu projede téměř 30 tisíc vozů.\n\nNachází se nedaleko lokality Farářství, v místech, kterým se říká \"„Na Podhůrkách“\". Jedná se o poslední přemostění Labe na území Hradce Králové.\n\nJedná se o 20 metrů dlouhý a 3 metry široký secesní zdobený betonový můstek, který se nachází na levém břehu Labe nedaleko Městských lázní cca 300 metrů po proudu od Labského mostu. Byl postaven v roce 1914 podle návrhu architekta Sandera. Původně vedl přes Piletický potok („Pileťák“) těsně před jeho vyústěním do Labe. Koryto Piletického potoka však bylo v 70. letech odkloněno severněji (dnes se do Labe vlévá o cca 500 metrů dříve proti proudu), a tak je dnes z mostku jen samoúčelná kuriozita.\n\n"}
{"id": "994028", "url": "https://cs.wikipedia.org/wiki?curid=994028", "title": "Ejal Janilov", "text": "Ejal Janilov\n\nEjal Janilov, v přepisu do angličtiny Eyal Yanilov (hebrejsky אייל ינילוב, narozen 1959), je hlavní instruktor sebeobranné techniky Krav maga ve společnosti Krav Maga Global. \n\nOd roku 1973 studoval systém Krav Maga přímo u jeho zakladatele Imiho Sde-Ora (Lichtenfelda). Později byl jeho asistentem a od počátku 80. let následovníkem. Jako jediný člověk obdržel nejvyšší stupeň, udělený Imim Lichtenfeldem (Master level 3/Expert level 8) a vlastní „Founder´s Diploma of Excellence“ – Diplom dokonalosti od zakladatele.\n\nZpočátku působil v tréninkovém středisku, které Imi Lichtenfeld svěřil Elimu Avikzarovi a zastupoval Imiho při přípravě studentů na testování na expertní úrovně. Později, poté co se stal vedoucím Krav Maga Professional Committee, zodpovídal za další vývoj systému a také za seznamování seniorských instruktorů s jednotlivými změnami.\n\nRozšířil své aktivity i do zahraničí. V roce 1981 zahájil první kurz pro instruktory sebeobrany pro americké občany. Následně vychoval mnoho instruktorů Krav Maga v četných zemích pod záštitou izraelského ministerstva školství a Mezinárodní Federace Krav Maga.\n\nV současnosti působí jako předseda a hlavní instruktor Krav Maga Global a vedoucí mezinárodní školy Krav Maga. V této funkci se stará o vývoj, definování a šíření systému.\n\nJe absolventem školy pro trenéry a instruktory na Wingate Institutu pro sport a fyzickou přípravu a vystudovaným inženýrem (obor elektrické inženýrství). Během svého působení na Wingate Institute strávil roky trénováním příslušníků elitních jednotek a členů antiteroristických komand. \n\nOd počátku 80. let školil různé skupiny. Mezi jeho žáky patří běžní civilisté, příslušníci vojenských jednotek, policejních oddílů, speciálních jednotek, SWAT teamů, a dalších bezpečnostních složek v Izraeli, Evropě, Jižní Americe a USA.\n\nNavštěvuje často ČR, aby zde vedl semináře a testování instruktorů. Ředitelem české sekce Krav Maga Global jmenoval Jakuba Otipku. \n\n"}
{"id": "994030", "url": "https://cs.wikipedia.org/wiki?curid=994030", "title": "Krav Maga Global", "text": "Krav Maga Global\n\nKrav Maga Global je federace a jedna z největších organizací sebeobranného systému krav maga, která zastřešuje výuku tohoto systému ve více než čtyřiceti zemích světa, včetně České republiky. Mezi hlavní aktivity federace patří metodická podpora lokálních, popř. policejních či armádních instruktorů v jednotlivých zemích. Děje se tak především prostřednictvím intenzivních kurzů a seminářů, které mají za cíl zvýšit kvalifikaci instruktorů. Hlavním instruktorem a předsedou Krav Maga Global je Ejal Janilov. Českou sekci vede Jakub Otipka.\n\nZa zmínku také stojí, že KMG je jedinou Krav Maga organizací na světě, která je oprávněná izraelským ministerstvem obrany vyučovat systém Krav Maga, oficiální bojový a taktický systém izraelské armády.\n\n"}
{"id": "994031", "url": "https://cs.wikipedia.org/wiki?curid=994031", "title": "Sullivanův ostrov", "text": "Sullivanův ostrov\n\nSullivanův ostrov (\"Sullivan's Island\") je ostrov (a zároveň město na něm ležíci) v Charlestonském zálivu v americkém státě Jižní Karolína. Plochý ostrov (nejvyšší bod sahá 4 metry nad hladinu moře) má rozlohu 6,2 km² a žije na něm okolo dvou tisíc obyvatel. Objevil ho v 17. století kapitán Florence O'Sullivan. Ostrov byl důležitým centrem obchodu s otroky.\n\nNa ostrově leží pevnost Fort Moultrie, chránící město Charleston, které leží 14 km západně. O pevnost byly sváděny těžké boje za války za nezávislost i za občanské války. Ostrov spojuje s pevninou otočný most Ben Sawyer Bridge. Sullivan's Island patří k americkým obcím s nejvyššími náklady na bydlení.\n\nVe Fort Moultrie si odbýval základní vojenskou službu Edgar Allan Poe, který zasadil na Sullivanův ostrov děj svých povídek \"Zlatý skarabeus\" a \"Senzace s balónem\".\n\n"}
{"id": "994032", "url": "https://cs.wikipedia.org/wiki?curid=994032", "title": "Ema z Gurku", "text": "Ema z Gurku\n\nSvatá Ema (Emma) z Gurku, ( \"Helige Hemma von Gurk\") (asi 980 – 27. června 1045, Gurk, Korutany) byla zakladatelka svatostánků v Korutansku. Byla prohlášena katolickou církví za svatou.\n\nNarodila se jako \"hraběnka z Zeltschach\" v urozené rodině Peilensteinů, dnešního slovinského rodu Pilštanjů. Ti byli příbuzensky spjatí s bavorskými Liutpoldovci a tudíž s císařem Jindřichem II. Vyrůstala u císařského dvora v Bambergu u císařovny Svaté Kunhuty. Vdala se za hraběte Viléma z Friesachu a Sanngau, s nímž měla dva syny, Hertvíka a Viléma. Oba její synové i manžel byli zavražděni, manžel zřejmě v roce 1036. Ema se po jeho smrti stala díky dědictví bohatou.\n\nSvé velké jmění používala ve prospěch chudých a již za svého života byla uctívána jako světice. Následně založila desítku kostelů po celých Korutanech. Roku 1043 založila benediktinský dvojí klášter Gurské opatství, kde strávila poslední roky svého života.\n\nPo její smrti přešlo Gurské opatství pod správu arcibiskupství salcburského, v té době arcibiskupa Gebharda, jenž naopak použil získané prostředky k vytvoření gursko-celovecké diecéze roku 1072. Opatství Admont, jiný benediktinský klášter v Rakousích, byl založen v roce 1074 tímtéž Gebhardem, rovněž díky prostředkům z Emina bohatství.\n\nOd roku 1174 její ostatky spočívají v kryptě gurské katedrály, za jejíž zakladatelku je považována. Blahořečena byla 21. listopadu 1287 a kanonizována 5. ledna 1938 papežem Piem XI. Den jejího svátku se slaví 27. června.\n\nJe patronkou diecéze Gurk-Celovec, jakož i rakouských Korutan. Její přímluva je vyhledávána při porodech a očních nemocech.\n\nSvatá Ema je uctívána nejen v Rakousku, ale také ve Slovinsko a Štýrsku. Již asi po 300 let zbožní lidé hledající pomoc přicházejí k jejímu hrobu v gurské katedrále (slovinsky Krška katedrala), na cestě do Korutan přes Loibl Pass. Tato pouť se konala každoročně čtvrtou sobotu po Velikonocích, avšak tradice se vytratitla jako důsledek událostí 20. století.\n\nNicméně v posledních letech, se cesty poutníkům ze Slovinska a Štýrska do Gurku (Krka) znovu postupně otevřely a jsou stále frekventovanější.\n\n\n"}
{"id": "994036", "url": "https://cs.wikipedia.org/wiki?curid=994036", "title": "Pámelník bílý", "text": "Pámelník bílý\n\nPámelník bílý (\"Symphoricarpos albus\") je hustě větvený, robustní, opadavý keř z čeledi zimolezovitých (\"Caprifoliaceae\"). Vyznačuje se tenkými, vzpřímenými, jemně chlupatými výhony a typickými bílými plody. Pámelník bílý je původem ze Severní Ameriky. V České republice zdomácněl jako hojně vysazovaná okrasná dřevina.\n\nPámelník bílý dorůstá výšky až dvou metrů a má tenké, hustě rostoucí větve. Borka je šedohnědá, podélně v pruzích se uvolňující. Listy má vstřícné, uspořádané ve dvou řadách, na vodorovně rostoucích větvičkách celokrajné, na výmladcích laločnaté, dlouhé výjimečně až 7 cm, tmavozelené, vejčitého tvaru.\n\nBělorůžové květy jsou drobné, trubkovitě zvonkovité, 4-5cípé, v koncových hroznech. Vyrůstají v úžlabí horních listů a jsou velmi bohaté na nektar. Kvetou od června do srpna.\n\nPlody jsou charakteristické kulaté bobule bílé barvy, velké kolem 1 cm. Obsahují dvě semena. Na keři vydrží až do zimy. Obsahují houbovitou dužninu, která je oblíbenou potravou ptáků. Pro člověka jsou však jedovaté – obsahují saponiny a alkaloid chelidonin.\n\nPámelník bílý pochází ze Severní Ameriky. Je rozšířen na většině území od Aljašky a kanadské provincie Severozápadní teritoria na jih po Kalifornii, Nové Mexiko a Severní Karolínu.\n\nDoporučuje se do podrostů nebo pro osazení svahů, je vhodný pro krajinářské úpravy i živé ploty.\n\nJe nenáročný, snáší i znečištěné ovzduší. Daří se mu i na chudých půdách, nevadí mu půdy mírně suché ani vlhké. Stanoviště slunné až polostinné.\n\nPrimárně se rozmnožuje vegetativně, odnožemi nebo dřevitými i bylinnými řízky. Zároveň se jedná o dřevinu silně samovolně odnožující.\n\n\n"}
{"id": "994039", "url": "https://cs.wikipedia.org/wiki?curid=994039", "title": "Fed Cup 2014 – baráž Světové skupiny II", "text": "Fed Cup 2014 – baráž Světové skupiny II\n\nDo baráže Světové skupiny II ve Fed Cupu 2014 sestoupily čtyři týmy, které prohrály v 1. kole Světové skupiny II – Srbsko, Švédsko, Švýcarsko a Japonsko. Ty se v ní utkaly o účast ve Světové skupině II pro rok 2015 se čtyřmi postupujícími z 1. skupin oblastních zón. Rumunsko a Nizozemsko postoupily z evropsko-africké zóny, Thajsko z asijsko-oceánské zóny a Brazílie z americké zóny.\n\nÚčast ve druhé světové skupině 2015 si výhrami zajistily Rumunsko, Nizozemsko, Švýcarsko a Švédsko.\n"}
{"id": "994041", "url": "https://cs.wikipedia.org/wiki?curid=994041", "title": "ATP World Tour Finals 2010 – mužská čtyřhra", "text": "ATP World Tour Finals 2010 – mužská čtyřhra\n\nTitul z minulého roku obhajovali bratři Bob a Mike Bryanové. Ti však v semifinále podlehli indicko-běloruské dvojici Mahesh Bhupathi a Max Mirnyj.\n\nTrofej získal kanadsko-srbský pár Daniel Nestor a Nenad Zimonjić, když ve finále porazili Bhupathiho s Mirnyjm po setech 7–6(6) a 6–4.\n\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráčů se stejným počtem výher; 4) procento vyhraných setů, procento vyhraných her u třech hráčů se stejným počtem výher; 5) rozhodnutí řídící komise.\"\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráčů se stejným počtem výher; 4) procento vyhraných setů, procento vyhraných her u třech hráčů se stejným počtem výher; 5) rozhodnutí řídící komise.\"\n\n"}
{"id": "994043", "url": "https://cs.wikipedia.org/wiki?curid=994043", "title": "Nitriansky Hrádok", "text": "Nitriansky Hrádok\n\nNitriansky Hrádok, do roku 1948 Malý Váradi (maďarsky: \"Kisvárad\") je od roku 1976 městskou částí Šuran.\n\nV obci se nachází rybník Mederčina.\n\nMalá obec Nitriansky Hrádok se nachází v centrální části Podunajské nížiny, na soutoku Malé (Staré) Nitry a Nitry, asi 2 km jihovýchodně od Šuran.\n\nLokalita je známá zejména díky archeologickému nalezišti \"Zámeček\", které dokládá osídlení polohy od neolitu až do období příjezdu Slovanů. Lokalita, nazývaná také \"Slovenská Trója\", patří s rozlohou téměř 15 ha mezi největší archeologické naleziště ve střední Evropě. Vzácným nálezem je plastika \"Hrádocké Venuše - Magna Mater\", která byla vyobrazena na slovenských dvoukorunách. O archeologické lokalitě \"Slovenská Trója\" vznikla jedna část dokumentu Pavla Dvořáka, Stopy dávné minulosti, s názvem \"Vzestup a pád slovenské Tróje\".\n\n\n"}
{"id": "994045", "url": "https://cs.wikipedia.org/wiki?curid=994045", "title": "Nacionalna telekompanija Ukrajiny", "text": "Nacionalna telekompanija Ukrajiny\n\nNacionalna telekompanija Ukrajiny (ukrajinsky \"Національна телекомпанія України\") je veřejnoprávní televize na Ukrajině.\n\nNTU je veřejnoprávní televize, který provozuje televizní stanicí Peršyj nacionalnyj, jediným ukrajinský televizní kanál pokrývající více než 97 % území Ukrajiny. Pořady jsou orientovány na všechny společenské vrstvy ukrajinské společnosti a národnostní menšiny.\n\nZaměřuje se především na informativní publicistiku a populárně vědecké, kulturní, zábavné a sportovně orientované pořady. Podle diváckého ratingu v podstatě táhne Peršyj nacionalnyj za sebou všichny své novější soukromé televizní stanice.\n\nSpolu s Telewizja Polska v roce 2012 hostila Mistrovství Evropy ve fotbale.\n\nPrvní oficiální pokus o živé vysílání na Ukrajině se uskutečnil 1. února 1939. Natáčení se konalo v malém studiu v Kyjevě. První živé vysílání bylo dlouhé 40 minut. Jednalo se o portrét Grigorije Ordžonikidzeho. Druhý pokus se konal až po určité době, po ukončení druhé světové války 6. a 7. listopadu 1951, kdy Kyjevské studio odvysílalo dva pořady. 6. listopadu 1951 Kyjevské studio vysílalo vlastenecký film \"The Great Glow\". Další den vysílalo slavnostní ukázky k výročí 34. výročí Velké říjnové socialistické revoluce.\n\nDne 1. května 1952 byl vysílán koncert (uskutečněný v jediném ateliéru televize - Studiu B) velkých ukrajinských zpěváků, sólistů opery v Kyjevě. Moderátorka koncertu byla první hlasatelka televizního centra v Kyjevě, Novela Separionova. V roce 1953 byla dokončena stavba budovy televizního centra v Kyjevě, na ulici Chreščatyka 26, těsně po dokončení televizního centra v Moskvě a Leningradě.\n\nPravidelné vysílání započalo roku 1956. Od tohoto roku, televizní centrum bylo on air dvakrát denně a přenášelo hrané filmy či dokumenty. Živé vysílání bylo jedinou formou vysílání. Nahrávání videa se stala obvyklou v polovině roku 1960.\n"}
{"id": "994047", "url": "https://cs.wikipedia.org/wiki?curid=994047", "title": "Křižák podkorní", "text": "Křižák podkorní\n\nKřižák podkorní (\"Nuctenea umbratica\") je pavouk z čeledi křižákovití. Díky svému plochému tělu je těžko zaměnitelný.\n\nSamice dorůstají délky až 16 mm, samci jsou podstatně menší, často pouze poloviční. Hlavohruď i zadeček má přizpůsobené životu pod kůrou, jsou tedy ploché. Hlavohruď je hnědě zbarvená a na zadečku je velká skvrna ohraničená ne vždy patrnou světlou linkou. Na jeho spodní straně vynikají dvě bílé tečky na hnědé až černé barvě. Celé tělo je jemně ochlupeno a nohy jsou pruhované.\n\nŽije pod odumřelou kůrou stromů a setkáme se s ním v různých typech lesů. Často se vyskytuje i v oblasti lidských obydlí, na plotech či kůlnách. Středové signální lanko sítě je upevněno pod kůrou nebo mezi prkny, kde se přes den křižák ukrývá.\n\nPřede velké nepravidelné kolové sítě, které můžou mít v průměru až 70 cm. Má dlouhá zahnutá a silná klepítka, díky nimž dokáže zdolat kořist větší a silnější než je sám. Jeho kořistí se stávají včely, vosy, masařky, motýli, vážky a další především létavý hmyz.\n\nK páření dochází v noci. Po spáření samec poslouží samici jako potrava. Samice upřede velký hustý kokon s vajíčky.\n\nKřižáci dokáží využívat lidmi vytvořených staveb ke svému prospěchu. Vědí dobře, kde je dostatek poletujícího hmyzu. Proto například ve městech staví sítě na obloukových pouličních lampách, kam v noci létá velké množství můr a komárů. Ti se tak stávají snadnou kořistí křižáka.\n\n"}
{"id": "994056", "url": "https://cs.wikipedia.org/wiki?curid=994056", "title": "Mistrovství světa v ledním hokeji do 18 let 2014", "text": "Mistrovství světa v ledním hokeji do 18 let 2014\n\nMistrovství světa v ledním hokeji do 18 let 2014 se konalo ve finských městech Lappeenrantě a Imatře. Jednalo se o šestnácté mistrovství. Začalo 17. dubna 2014 a skončilo 27. dubna 2014. Vítězem se stalo mužstvo USA, které ve finále zdolalo český výběr, pro který to bylo historicky první finále.\n\nHrací formát byl stejný jako v předchozím roce. Ve dvou základních skupinách hrálo vždy pět týmů každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a v případě nerozhodného výsledku samostatné nájezdy. Tato kritéria rozhodovala o držiteli bonusového bodu.\n\nČtyři nejlepší týmy z každé skupiny postoupily do čtvrtfinále, zatímco poslední týmy obou skupin hrály o udržení v elitní skupině (hrálo se na dva vítězné zápasy) a ten horší ze dvou týmů sestoupil (Dánsko).\n\nAni v playoff se nic nezměnilo, v případě vyrovnaného stavu i po šedesáti minutách se prodlužoval zápas o deset minut, případně proběhla trestná střílení. Vítěz zápasu postoupil dále.\n\nV nižších divizích I, II a III byly týmy rozděleny podle výkonnosti do skupin A a B. Vítěz A skupiny I. divize postoupil mezi elitu, poslední šel do B skupiny, nahradil jej její vítěz. Nejhorší tým B skupiny I. divize sestoupil do A skupiny II. divize, jejíž vítěz šel do B skupiny I. divize, poslední sestoupil do B skupiny. V B skupině II. divize šel vítěz do A skupiny a poslední sestoupil do A skupiny III. divize, jejíž vítěz jej nahradil, poslední sestoupil do B skupiny. V B skupině III. divize šel vítěz do A skupiny.\n\nVšechny časy jsou místní (UTC+3).\n\nVšechny časy jsou místní (UTC+3).\n\nSérie na dva vítězné zápasy.\nVšechny časy jsou místní (UTC+3).\n\nVšechny časy jsou místní (UTC+3).\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získává jeden bod.\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40% hrací doby za svůj tým.\n\n\"Čas = Čas na ledě (minuty:sekundy); SNB = Střely na branku; OG = Obdržené góly; PGZ = Průměr gólů na zápas; Úsp% = Procento úspěšných zásahů; ČK = Čistá konta\"\n\n\n\n\n\n\n\n\n\n"}
{"id": "994057", "url": "https://cs.wikipedia.org/wiki?curid=994057", "title": "Rudolf Vsevolodovič Vjatkin", "text": "Rudolf Vsevolodovič Vjatkin\n\nRudolf Vsevolodovič Vjatkin (; 6. března 1910 Basilej – 1995 Moskva) byl sovětský a ruský sinolog a překladatel z čínštiny. Jeho nejvýznamnějším dílem byl překlad S’-ma Čchienových Zápisků historika.\n\nRudolf Vjatkin se narodil 6. března 1910 ve švýcarské Basileji v rodině ruského politického emigranta. Roku 1917 se rodina vrátila do vlasti. Od roku 1928 pracoval jako technik v novosibirském Sibselmaši, později sloužil v armádě a roku 1939 studoval čínštinu na Dálněvýchodní státní univerzitě. Poté vyučoval čínštinu v kurzech překladatelů Tichooceánského loďstva a od roku 1949 v Moskvě ve Vojenském institutu zahraničních jazyků (\"Военный институт иностранных языков\"), současně přednášel dějiny Číny v Moskevském institutu orientalistiky (\"Московский институт востоковедения\"). Roku 1949 obhájil kandidátskou práci na téma „Anglo-čínské vztahy v období od Washingtonské konference do obsazení Mandžuska Japonskem“. Podílel se na překladu vybraných děl Mao Ce-tunga. Roku 1956 odešel z vojenské služby a začal pracovat v Akademii věd, zprvu jako mladší vědecký pracovník Odboru Číny Institutu orientalistiky (\"Отдел Китая Института востоковедения АН СССР\"), později zástupce ředitele Institutu sinologie (\"Институт китаеведения АН СССР\"), poté v Institutu orientalistiky vedl odbor Číny. Ve svých funkcích byl předním organizátorem sovětské sinologie.\n\nPublikoval přes 150 vědeckých prací, monografií a článků. Zabýval se dílem starých čínských historiků (S’-ma Čchien, Liou Č’-ťi, Wang Čchung) i soudobou čínskou historiografií, sinologií ve Spojených státech amerických, anglo-čínskými vztahy v novější době, činností sovětských poradců v Číně ve 20. a 30. letech 20. století. V polovině 50. let se soustředil na historii čínského dějepisectví a tehdy se rozhodl přeložit S’-ma Čchienovy Zápisky historika. Překlad se stal jeho životním dílem, kterému se věnoval čtyři desetiletí až do svých posledních dní.\n\n"}
{"id": "994058", "url": "https://cs.wikipedia.org/wiki?curid=994058", "title": "Artěmij Michajlovič Karapeťjanc", "text": "Artěmij Michajlovič Karapeťjanc\n\nArtěmij Michajlovič Karapeťjanc (; * 27. května 1943 Moskva) je ruský sinolog a lingvista zabývající se historií čínské filozofie.\n\nArtěmij Karapeťjanc se narodil 27. května 1943 v Moskvě v rodině docenta MCHTI Michaila Christoforoviče Karapeťjance. Roku 1966 dokončil Institut východních jazyků při MGU.\n\nVyučující, profesor, v letech 1993–2003 vedoucí katedry Institutu východních jazyků/Institutu zemí Asie a Afriky. Získal vědecké hodnosti kandidáta (1969) a doktora (1992) filozofických věd. Od roku 1992 člen redakční rady časopisu \"Věstník Moskevské univerzity. Řada 13. Orientalistika\" (\"Вестник Московского университета. Серия 13. Востоковедение\"), roku 1997 jmenován čestným profesorem Pedagogické univerzity Jihozápadní Číny.\n\nVe své vědecké práci se věnuje filozofii a vědě staré Číny, přičemž tvůrčím způsobem využívá strukturálně-sémiotickou metodu čtení a interpretace staročínských textů Vladimira Spirina.\n\n\n"}
{"id": "994067", "url": "https://cs.wikipedia.org/wiki?curid=994067", "title": "Barcelona Open Banco Sabadell 2014", "text": "Barcelona Open Banco Sabadell 2014\n\nBarcelona Open Banco Sabadell 2014, známý také pod jménem Torneo Godó 2014, byl tenisový turnaj pořádaný jako součást mužského okruhu ATP World Tour, který se hrál v areálu Real Club de Tenis Barcelona na otevřených antukových dvorcích. Konal se mezi 21. a 27. dubnem 2014 v katalánské metropoli Barceloně jako 62. ročník turnaje.\n\nTurnaj, který měl rozpočet 1 845 585 eur patřil do kategorie ATP World Tour 500. Největší hvězdou turnaje byl obhájce trofeje a světová jednička, domácí Rafael Nadal.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující páry postoupily do hlavní soutěže z kvalifikace:\n\n\n\n\n"}
{"id": "994070", "url": "https://cs.wikipedia.org/wiki?curid=994070", "title": "Tadej Trdina", "text": "Tadej Trdina\n\nTadej Trdina (* 25. ledna 1981, Slovinský Hradec, SFR Jugoslávie) je slovinský fotbalový útočník, od roku 2012 působí v rakouském klubu Wolfsberger AC.\n\nZačínal v rakouském klubu SAK Klagenfurt, poté hrál za SC Kalsdorf a od roku 2012 je v SV Grödig, se kterým v sezoně 2012/13 vyhrál rakouskou 1. ligu a postoupil do rakouské Bundesligy. Před sezonou 2014/15 přestoupil do jiného prvoligového rakouského celku Wolfsberger AC.\n\n"}
{"id": "994071", "url": "https://cs.wikipedia.org/wiki?curid=994071", "title": "Katedrála Nanebevzetí Panny Marie (Lvov)", "text": "Katedrála Nanebevzetí Panny Marie (Lvov)\n\nKatedrála Nanebevzetí Nejsvětější Panny Marie známá také jako Latinská katedrála (ukrajinsky Aрхікафедральна базиліка Внебовзяття (Успіння) Пресвятої Діви Марії/Латинський кафедральний собор, polsky Bazylika archikatedralna Wniebowzięcia Najświętszej Maryi Panny we Lwowie/katedra łacińska) je římskokatolickou katedrálou v ukrajinském městě Lvov. Zároveň je i sídlem lvovského římskokatolického arcibiskupa. Nachází se na Starém městě na Katedrálním náměstí vedle lvovského Rynku. V roce 1910 získala lvovská katedrála díky snahám lvovského arcibiskupa svatého Józefa Bilczewského titul menší baziliky. Dnes je katedrála považována za architektonickou památku celostátního významu, nesoucí ochranné číslo 316/0.\n\nOkolnosti založení, ani přesné datování a zakladatelé stále nejsou zřejmé, neboť o stavbě téměř neexistují prvotní doklady. Množství knih obsahuje celou řadou dat a hypotéz, občas i ve formě konečných prohlášení, nicméně všechny prameny vychází z historiografické tradice nebo druhotných zdrojů. Nejvíce různých rozcházejících se informací o datu vzniku katedrály bylo zaznamenáno především během výzkumu v 19. a 20. století. Analýza historiografie, kterou publikovala v roce 2000 ukrajinská výzkumnice posvátné gotiky Olga Kozubsková ukázala, že ani tradice a ani žadná z hypotéz nejsou dokumentačně podpořeny a jsou z mnoha důvodů sporné. I dále se tento postoj šířil a odrazil se v základní práci „Architektura Lvova. Čas a styl 13. - 14. století„ (2008) a „Encyklopedie Lvova„ (2010).\n\n1344. Verze z nepublikované práce tajemníka kapitoly první poloviny 19. století Kajetana Andrusevyča. Žádným způsobem nebyla odůvodněna, avšak podporována Stanislavem Zajaczkowskim, který tvrdil, že datování je potvrzeno obecními spisy, což není pravda - tato data se ve spisech nenachází. Po Zajaczkowskim tuto myšlenku opakovali Tadeuš Mankowský, Jozef Krentoš, Bartolomeo Kačorovský, Jan Ostrowský a Jerzy Petrus.\n\n1350. Tato datace vyplývá z verze o dřevěném kostele Panny Marie, který existoval v letech 1340-1349 a novém kamenném kostele, založeném v roce 1350 na stejném místě. Pochází z výpisků z městských archivů, které byly zaslány v roce 1763 nebo 1765 do Říma jako trakt soudního procesu arcibiskupa Serakovského s magistrátem. Tato teze byla podporována Vladislavem Abrahamem a Frederikem Pape, ale zároveň byla kritizována Denisem Zubrytským a Mychajlem Hruševským. Pravdivost historických pramenů a vlastní existence těchto zdrojů je nedůvěryhodná.\n\n1361. Verze zaznamenaná Janem Długoszem v jeho díle „Dějiny Polska“. Alexander Semkovyč předpokládal, že zdrojem pro Długosza byla papežská bula z roku 1361, která údajně povoluje založení metropole. Ve skutečnosti je vznik buly datován na 6. dubna 1363 a ve skutečnosti tam povolení zmíněno není (metropole byla založena až v roce 1412). Existuje tedy pravděpodobnost, že Długosz měl na mysli náboženskou instituci, nikoli budovu. Důležité je však to, že Długosz nepřisuzuje pozici zakladatele Lvovského chrámu Kazimírovi III. Tento náhled na dataci založení a její odůvodnění podpořili Martin Kromer a Jan Alnpek. Poslední zmíněný změnil datum na 1364 a nakonec i připsal Kazimírovi III. založení budovy.\n\n1360 – 1368. Doba, kdy došlo k založení budovy, dle pohledu Maurycy Dzieduszyckiho. Avšak předpokládá, že do začátku 15. století k výstavbě budovy nedošlo.\n\n1370. Verze Władysława Łozińského, kdy rok 1370 je rokem položení základního kamene, avšak dle jeho názoru k zahájení stavby došlo až o zhruba 30 let později.\n\n1349 a 1370. Dvě sporná data, uváděná Bartłomiejem Zimorowicem na základě neznámých zdrojů. Tato data se opakují v 19. století v práci Ignata Chodinickeho.\n\nHistoriografická tradice podporovaná většinou autorů tvrdí, že katedrála byla založena Kazimírem III. Současník Kazimíra, kronikář Janko z Čarnkova, nezaznamenal Lvovský chrám do seznamu nadací krále. Tyto údaje neobsahují žádný záznam od kronikářů té doby. Ani král se v dopisech papežovi nezmiňuje o katedrále. Zároveň je známo, že se Kazimír nenacházel v dobré finanční situaci (opakovaně apeloval, aby mu byla poskytnuta pomoc). Hodně vědců se shoduje, že po smrti Kazimíra výstavbu financovala šlechta. Podle Olgy Kozubskovoji mohla být městská šlechta iniciátorem výstavby od začátku, což se stalo například i v případě Mariánského kostela v Krakově.\n\nVerze o zasvěcení kostela Svaté Trojici. Tato verze se poprvé objevuje u Jana Alnpeka. Zdroj takových tvrzení není známý. Ale tuto myšlenku opakovali Stanislav Zajączkowski, Tadeusz Mankowski, Bartolomeo Kachorovskym, Jan Ostrowski, Jerzy Petrus a Tadeusz Traydosom.\n\nVerze o kostelu Marie Sněžné, prvního farního kostela. Myšlenka náleží Francisi Zahariyasevyči, opakovaná byla Stanislavem Zajaczkowskim.\n\nVerze o chrámu předchůdce. Výzkumníci Ignatius Chodynytský a Isidor Sharanevých tvrdili, že od knížecí doby tady sídlila církev východního obřadu - Zesnutí, kterou Kazimír III přikázal zrušit.\n\nV průběhu celého XIX století se v interiéru doplnilo vybavení a v exteriéru se odehrálo hodně změn, zejména v dekoraci. V roce 1802 byla vlevo od vstupu do presbytáře nainstalována nová kovová kazatelna.\n\nNa opačné straně byl postaven empírový pomník Katarzyně Ossolinskí z rodiny Yablonovských, vtvořený v letech 1805-1806 z mramoru a bronzu sochařem Hartmanem Witwerem. Arcibiskup František Pishtek byl iniciátorem celé řady úprav v letech 1835 - 1846. Autentické gotické zdivo fasády, vystavěné z cihel dvou odstínů, bylo zcela omítnuto. V roce 1839 v katedrále postavili nové varhany, vyrobené lvovským mistrem Romanem Duchenským. V roce 1844 přibyl pozlacený kříž na špici věže. Chrám byl vyzdoben malbami od Aloise Reihan a Josefa Hoynytskoho.\n\nV chrámu bylo také nalezeno několik náhrobků.\n\nNa konci 19. století se ve Lvově konaly přípravy na Galickou krajskou výstavu, plánovanou na rok 1894. V této souvislosti byla v roce 1892 zahájena další etapa rekonstrukce. Vedoucími rekonstrukce byl biskup Jan Puzyna, profesor Wladyslaw Lozinski a mladý architekt Michal Kovalčuk. Do roku 1894 se nepodařilo dokončit rekonstrukce – jen samotná rekonstrukce presbytáře trvala až do roku 1899. Následně Vídeňská císařská komise uznala, že rekonstrukce byla prováděna neprofesionálně a způsobem, který zničil autentičnost budovy. Práce na rekonstrukci byla zastavena.\n\nV roce 1908 se vedoucím restaurátorských prací v katedrále stal profesor Lvovské Polytechnické univerzity Tadeusz Obminský, který setrval v této pozici až do své smrti do roku 1932.\n\nBěhem druhé světové války kostel neutrpěl téměř žádné škody, až na pamětní desky věnované bitvě u Grunwaldu a pamětní desku Petra Skarzi, jenž byly zničeny nacisty.\n\nV současnosti je lvovská katedrála jedním z center polské menšiny ve Lvově. Většina bohoslužeb v ní dodnes probíhá v polském jazyce. V katedrále se nachází relikvie svatého Józefa Bilczewského a svatého Zygmunta Gorazdowského, které blahoslavil během své návštěvy Lvova v červnu 2001 Jan Pavel II. a v říjnu 2005 svatořečil Benedikt XVI., což připomíná pamětní deska, která se nachází u vstupu do katedrály.\n\nKatedrála stojí uprostřed Katedrálního náměstí a od středověku je architektonickou dominantou jihozápadní části bývalého centra. Budova je situována na východo-západní ose s hlavním vchodem v západním průčelí. Katedrála byla vystavěna z cihel dvou barev a následně omítnuta (odkrytou vrstvu cihel je možno vidět na opěrném systému apsidy). Na stavbu byly použity vápenité pískovce, těžené v kamenolomech kolem města. Trojlodní chrám standardního typu je dlouhý 67 m a široký 23 m, s protáhlým presbytářem a hraněnou apsidou.\n\nNa západní straně k chrámu přiléhají dvě zvonice čtvercových půdorysů. Pravá zvonice byla postavena pouze do výšky klenby hlavní lodi. Zvenku budova doplněná vnějším opěrným systémem z 12 mohutných opěrných pilířů, které končí těsně pod střešními okapy. Původně se hlavní prostor rozkládal na čtvercovém půdorysu, později přistavené časti však dispozice chrámu zásadně změnily. Z obou stran přiléhají k presbytáři symetricky dvě sakristie a dvě kaple. Mezi pilíře opěrného systému bylo k lodím ze severní a jižní strany později dostavěno po 3 kaplích. Střecha nad loděmi a presbytářem je dvouspádová, nad levou zvonicí složitá barokní s vázami a nad nedostavěnou pravou zvonicí stanová. Na střeše nad hlavní lodí se nachází vikýře, uspořádané do dvou řad, avšak umístěné v různých výškách. Gotický vzhled stavby zdůrazňuje vysoká špička věžní střechy. Věž má několik pater s okny. Většina oken má lomený tvar, jen v posledním patře jsou okna obdelniková a uzká. Věž má římsku obloukového tvaru. Věžní střecha má falešné vikýře orientované ke světovým stranám.\n\nPrvky použité uvnitř budovy dodnes poukazují na skutečnost, že od počátku byla budova stavěna v gotickém stylu. Těmito prvky jsou čtyři vysoké sloupy podporující lomené oblouky. Lodě a presbytář jsou zaklenuty třemi křížovými klenbami s gotickými žebry hruškovitého tvaru. Žebra jsou svedena na přípory. Nad prostorem presbytáře jsou tři křížové klenby, ale na rozdíl od prostoru lodi, jsou žebra svedena na konzoly. Konzoly nemají složitý tvar.Představuje je postupné splynutí diagonálních žeber a oblouku. Ve vysokých lomených oknech presbytáře se nachází kružba. Vrchol kružby tvořen jedním trojlistem. V půlce výšky je okno děleno další kružbou tvaru loméného kosočtverce. Okno je mezi kružbami zdobeno jeptiškami. Původně gotická stavba byla mnohokrát přebudovávána a v 18. století získala svůj barokní charakter s prvky rokoka. Připomínkou o původu stavby je neogotická oratoř ve tvaru balkónu, s kružbami na zábradlích a římse. Hlavním motivem kružby je čtyřlist. Sloupy podporujicí řimsu jsou také tvaru čtyřlistu. V té době byl vytvořen i rokokový hlavní oltář, který pochází z let 1765-1771. Na konci 19. století byl presbytáři navrácen gotický charakter. Stěny i klenby jsou pokryty četnými freskami.\n\nRoku 1598 Jozef Šolc Wolkowicz (pl. Józef Szolc Wolfowicz) namaloval podle italského vzoru náhrobní obraz pro svoji malou zemřelou vnučku Kateřinu Domagalewiczowou. 11. května 1765 byl zázračný obraz Matky Boží Milostné, za přítomnosti představitelů tří církví (římsko-katolické, unické a arménské), přenesen ve velkolepém procesí z kapličky rodiny Domagalewiczů do katedrály. Roku 1766 arcibiskup lvovský Wácław Hieronim Sierakowski prohlásil obraz za zázračný a započal přípravy na jeho korunovaci.\n\nV současnosti je lvovská katedrála jedním z center polské menšiny ve Lvově. Většina bohoslužeb v ní dodnes probíhá v polském jazyce. V katedrále se nacházejí relikvie svatého Józefa Bilczewského a svatého Zygmunta Gorazdowského, které blahoslavil během své návštěvy Lvova v červnu 2001 Jan Pavel II. a v říjnu 2005 svatořečil Benedikt XVI.\n\n\n\n"}
{"id": "994076", "url": "https://cs.wikipedia.org/wiki?curid=994076", "title": "Fed Cup 2014 – Americká zóna", "text": "Fed Cup 2014 – Americká zóna\n\nAmerická zóna Fed Cupu 2014 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na americkém kontinentu. Do soutěže Americké zóny nastoupilo 19 družstev, z toho sedm účastníků hrálo v 1. skupině a dalších dvanáct pak ve 2. skupině. Součástí herního plánu byla také baráž.\n\n\n\n\n\n"}
{"id": "994077", "url": "https://cs.wikipedia.org/wiki?curid=994077", "title": "Ming-Na Wen", "text": "Ming-Na Wen\n\nMing-Na Wen (* 20. listopadu 1963, ostrov Coloane, Macao) je herečka čínského původu, žijící od svých čtyř let v USA. Pracovala v rodinné restauraci v Pittsburghu, vystudovala herectví na Univerzitě Carnegie Mellon. Debutovala v místní televizi v dětském seriálu \"Mister Rogers' Neighborhood\" a v seriálu \"As the World Turns\". První větší příležitost dostala ve filmu Wayne Wanga z prostředí čínských přistěhovalců \"Klub šťastných žen\", natočeném podle románu Amy Tanové. Její nejznámější rolí je doktorka Jing-Mei Chen v seriálu \"Pohotovost\", namluvila také hlavní roli v animovaném filmu \"Legenda o Mulan\".\n\n\n"}
{"id": "994088", "url": "https://cs.wikipedia.org/wiki?curid=994088", "title": "Jírovec drobnokvětý", "text": "Jírovec drobnokvětý\n\nJírovec drobnokvětý (\"Aesculus parviflora\", \"Aesculus macrostachya\") je opadavý keř z čeledi mýdelníkovitých.\n\nŠiroký (až 10 m), výběžkatý keř dorůstající do výšky 4 m. Příležitostně může vyrůst v malý strom asi 5 m vysoký. Výhony větví obloukovitě vystoupavé, koruna vzdušná. Rozrůstá se podzemními výběžky a novými výmladky, takže dosahuje mnohem větší šířky než výšky.\n\nListy jsou opadavé, dlanitě složené, pěti- až sedmičetné, na spodní straně plstnaté. Jednotlivé lístky jsou dlouhé 10 až 25 cm, s výraznou žilnatinou a na okraji listů pravidelně zoubkované. Ve světlém stínu jsou listy vodorovně postavené a leskle zelené. Zimní pupeny nemají pryskyřici, takže jsou nelepkavé.\n\nKvete v červenci až srpnu. Květy jsou bílé, s malými korunními lístky a dlouhými narůžovělými tyčinkami, štíhlé ve vzpřímených latách dlouhých až 35 cm a umístěných nad olistěním. Vřetena květenství zůstávají na keřích téměř pravidelně až do druhého roku, do doby, kdy se již na keři objevila nová generace květenství, tedy aspoň do června.\n\nPlody se objevují jen vzácně, hlavně v teplejších oblastech. Plody jsou hladké hruškovité tobolky s hnědočervenými semeny v tenkém oplodí v porovnání s jírovcem maďalem.\n\nJako solitérní keř pro rozsáhlé zahrady a parky, pouze pro teplejší polohy, jelikož má rád horká vlhká léta. Stanoviště vyžaduje polostinné až stinné, na kyprých humózních propustných půdách.\n\nPůvodní vlastí jírovce drobnokvětého je oblast mezi Jižní Karolínou, Alabamou a Floridou v dnešních USA. Do Evropy byl tento druh introdukován v roce 1785, avšak mimo jeho vlast semena dozrávají málokdy, přestože je odolný k nízkým zimním teplotám.\n\n\n"}
{"id": "994090", "url": "https://cs.wikipedia.org/wiki?curid=994090", "title": "Mše katechumenů", "text": "Mše katechumenů\n\nMše katechumenů (latinsky \"missa catechumenorum\") je první část mše v mimořádné formě římského ritu, v římskokatolické církvi běžně sloužené do liturgické reformy provedené po druhém vatikánském koncilu. Označení se užívalo od 11. století a poukazovalo na fakt, že se jí na rozdíl od mše věřících mohli kromě věřících zúčastnit i katechumeni a jiní nepokřtění. V nynější řádné formě římského ritu jí odpovídají úvodní obřady a bohoslužba slova.\n"}
{"id": "994095", "url": "https://cs.wikipedia.org/wiki?curid=994095", "title": "Zvonek klubkatý", "text": "Zvonek klubkatý\n\nZvonek klubkatý (\"Campanula glomerata\") je jedním ze vzrůstných, odolných a dlouze modrofialově kvetoucích bylin, druh rodu zvonek který v zahradách i ve volné přírodě České republiky vyrůstá.\n\nDruh je rozšířen hlavně ve střední a západní Evropě, ve zbytku kontinentu vyrůstá řidčeji. Roste také v mírném pásu Asie a to od Turecka přes Střední Asii, Čínu, Mongolsko, ruskou Sibiř a Dálný východ až po Koreu a Japonsko. Druhotně se dostal do východních oblastí Severní Ameriky.\n\nJe to rostlina původem z lesostepí, roste nejčastěji na lesních okrajích, prosluněných křovinatých i kamenitých stráních, nebo okrajích cest. Občas se nachází na subalpínských loukách až v nadmořské výšce 2600 m. Nesnáší zamokřená místa, vyhledává spíše vysychavé, kypré, hluboké, neutrální až slabě zásadité půdy.\n\nV Česku zvonek klubkatý roste od nížin až do cca 800 m n. m., v teplejších oblastech je hojnější. V současné době je považován za rostlinu která na některých místech znatelně ustupuje.\n\nVytrvalá trsnatá rostlina porostlá jen měkkými plstnatými chlupy nebo zřídka kdy lysá, s 30 až 60 cm vysokou lodyhou rostoucí z tlustého šikmého a později dřevnatého oddenku. Přímá, obvykle nevětvená, jen slabě hranatá lodyha bývá nafialovělá nebo načervenalá. Přízemní a spodní lodyžní listy s dlouhými řapíky (až 2 cm) jsou podlouhle vejčité nebo podlouhle elipsovité, u báze jsou plytce srdčité či zaokrouhlené a na vrcholu mají ostrý neb tupý hrot. Střední a horní listy jsou krátce řapíkaté až přisedlé, někdy i poloobjímavé, elipsovité, podlouhlé až kopinaté, horní přecházejí v listeny. Všechny listy jsou tuhé, po obvodu jemně zoubkované, ploché nebo žlábkovitě promáčknuté, rovné nebo srpovitě zahnuté, z obou stran chlupaté, pýřité nebo ojediněle holé. Mohou být dlouhé až 10 cm a široké 3 cm.\n\nOboupohlavné, pětičetné, modrofialové (od světlého po tmavý odstín) nebo jen ojediněle bílé květy vyrůstající na vrcholu lodyhy vytvářejí mnohočetné kulovité květenství strboul. Někdy ještě další květy rostou po jednom až čtyřech v klubíčkách v úžlabí vejčitých nebo kopinatých listenů v hořejší části lodyhy. Kolmo odstávající, protáhlé, trojúhelníkovité, špičaté a někdy na koncích nazpět ohnuté kališní lístky jsou jen třetinové nebo čtvrtinové korunních lístků dlouhých 1,5 až 2,5 cm. Koruna bývá nálevkovitá nebo zvonkovitá, do třetiny nebo poloviny je dělená na podlouhle vejčité nebo kopinaté lístky které jsou na koncích tupé nebo špičaté. V květu je pět tyčinek a čnělka s trojramennou bliznou kratší nebo nejvýše tak dlouhá jako koruna. Rostliny obvykle kvetou od června do září.\n\nPlody jsou vejčité nebo kuželovité tobolky asi 4 mm dlouhé. Obsahující podlouhlá, mírné smáčkla, 1 až 1,5 mm velká semena která ve zralosti z tobolky vypadávají třemi otvory ve dnu. Na stanovišti se zvonek klubkatý rozšiřuje rozrůstáním oddenků nebo na delší vzdálenosti zanáší semena vítr.\n\nJedná se o rostlinu s variabilními listy, lodyhami i ochlupením. Je rozeznáváno až 15 poddruhů, v Česku rostou dva:\n\nZvonek klubkatý pomoučený se od nominátního poddruhu odlišuje obzvláště jemnými, šedě plstnatými chlupy díky jimž listy vypadají na spodní straně jako pomoučené. V ČR se jeho stavy rapidně snižují a je proto \"Červeným seznamem cévnatých rostlin České republiky z roku 2012\" považován za silně ohrožený (C2b).\n\nRostlina se pro své trvanlivé květenství pěstuje i v zahradách kde plní funkci nenáročné trvalky, byly vyšlechtěny variety s obzvláště bohatou násadou květů. Kvetoucí lodyhu lze použít i jako řezanou do vázy kde dlouho vydrží kvést.\n\nRostliny je možno rozmnožovat na jaře nebo na podzim dělením trsů, případně podzimním povrchovým výsevem semen která klíčí až tři měsíce.\n\n"}
{"id": "994096", "url": "https://cs.wikipedia.org/wiki?curid=994096", "title": "Jan Wanner", "text": "Jan Wanner\n\nJan Wanner (* 21. srpna 1940 v Plzni) je historik, specialista na moderní dějiny a dějiny mezinárodních vztahů. Ve své práci se zaměřuje především na oblast SSSR a na problematiku Středního východu.\n\nPo ukončení studia nastoupil na Katedru obecných dějin FF UK, kde působil řadu let jako odborný asistent. Později se jeho hlavním působištěm stal Orientální ústav ČSAV, naposledy pak Historický ústav AV ČR. Zároveň externě spolupracoval s FSV UK, FMV VŠE a dalšími akademickými pracovišti doma i v zahraničí. Jeho práce má příznivý mezinárodní ohlas, vysoce ceněna je například syntéza \"Spojené státy a evropská válka 1939–1945\".\n\nDnes je v penzi.\n\n\n"}
{"id": "994099", "url": "https://cs.wikipedia.org/wiki?curid=994099", "title": "Vojtěch Brechler", "text": "Vojtěch Brechler\n\nVojtěch Brechler, německy Adalbert Brechler (1. dubna 1826 Praha – 27. listopadu 1891 Praha-Smíchov), byl český malíř – krajinář a ilustrátor.\n\nPocházel ze staré umělecké rodiny, byl vnukem malíře šlechtických rodokmenů a synem dovedného portrétisty. Narodil se jako devátý a poslední potomek Václava Brechlera (1784 – 27. 10. 1864), jeho matkou byla Monika Uhlířová z Mirotic (* 1790).\n\nJeho otec brzy rozpoznal synův výtvarný talent a umožnil mu studium na pražské Akademii výtvarných umění v ateliéru krajinářské školy Antonína Mánesa, později u profesora Maxe Haushofera. Po revolučních událostech roku 1848 a obnovení absolutistického režimu v Čechách, hledal uplatnění v Uhrách. V roce 1854 přijal místo profesora kreslení na reálce v Pešti a setrval tam sedm let. Intenzivně maloval zdejší pusty a stal se vynikajícím interpretem zvláštního kouzla maďarské krajiny. Jeho realisticky koncipované obrazy zaujaly představitele vídeňského dvora, což mu umožnilo získat místo učitele kreslení dcer arcivévody Albrechta, posléze vyučoval i následníka trůnu Rudolfa Habsburského. Když se roku 1861 reálka v Pešti proměnila na ryze nacionální ústav, odešel do jihoslovanské Gorice, patřící tehdy do rakouského Přímoří. Splnilo se mu dávné přání cestovat po jadranském pobřeží a seznámit se s památkami Dalmácie. Za uměleckou a pedagogickou činnost mu v roce 1871 císař František Josef I. udělil titul c.k. dvorního malíře.\n\nV roce 1872 se Vojtěch Brechler navrátil do vlasti, zastával úřad profesora na Vyšším německém staroměstském gymnáziu v Praze a zároveň se začal intenzivně věnovat knižní ilustraci. Jako zručný a dovedný kreslíř přispíval do řady obrázkových časopisů. Spolupracoval především se \"Světozorem\", \"Zlatou Prahou\" a dalšími periodiky. Podílel se na ilustrování národopisného encyklopedického díla, Ottových \"Čech\" a spisů \"Z českého jihu\", \"Na skandinávském severu\" aj. Při odchodu do výslužby roku 1885 byl vyznamenán Zlatým záslužným křížem.\n\nVojtěch Brechler miloval přírodu; zvláštní zálibu nalézal v malbě lesních a parkových partií. Jeho stromy byly dokonale realisticky provedeny, zároveň si však zachovávaly romantické tajemství, což se líbilo uměnímilovné společnosti. Svými obrazy pravidelně obesílal pražské i zahraniční výstavy a jeho výtvarná díla byla mnohokrát oceněna. Pozornost odborníků poutaly především jeho technicky dokonale zvládnuté kresby, provedené v duchu dobového akademismu. Jako zručný kreslíř se také stal vyhledávaným ilustrátorem encyklopedických děl a obrázkových časopisů. Řadu jeho pláten zakoupila Krasoumná jednota v Praze, některá plátna putovala do New Yorku a řadu jeho děl si zakoupil rakouský císař Ferdinand V.\n\nJeho ilustrace se objevovaly ve Zlaté Praze a dalších časopisech. S Karlem Liebscherem spolupracoval jako kreslíř a ilustrátor na vydání rozsáhlé národopisné publikace Čechy, která vycházela v letech 1883 až 1908 v nakladatelství Jana Otty. V díle Šumava zachytil řadu motivů, například jihočeskou Kleť, Kájov, Chvalšiny nebo Blanský les. V poslední čtvrtině 19. Století společně s turnovským znalcem lidové architektury Janem Prouskem (1857 – 1914) zajížděl malovat na Semilsko.\n\nOd roku 1880 žil Vojtěch Brechler na Smíchově. Byt si pronajal na tehdejší Kinského třídě, v empírovém domě čp. 43/13, tehdy s označením „č. 1.” Starý právovárečný dům, stojící na dnešní Štefánikově třídě, v němž se od roku 1871 vařilo pivo, patřil k nejhonosnějším stavbám Smíchova.\n\nMonogram AB bývá někdy zaměňován s Aloisem Bubákem (Vojtěch a Adalbert jsou česká a německá verze téhož křestního jména a byly užívány souběžně).\n\n"}
{"id": "994100", "url": "https://cs.wikipedia.org/wiki?curid=994100", "title": "Karel Solařík", "text": "Karel Solařík\n\nKarel Solařík (27. února 1915, Krhová – 29. března 2007, Praha) byl český akademický malíř a grafik. Většinu svého tvůrčího života prožil v Praze, ačkoli duševně zůstal stále spjat s Valašskem, zejména s Rožnovem pod Radhoštěm.\n\nVyučil se malířem porcelánu v rožnovské dílně svého otce Karla Solaříka. V letech 1929–32 navštěvoval nepravidelně soukromou školu akademického malíře F. Hoplíčka v Olomouci. \n\nV roce 1936 byl přijat na Akademii výtvarných umění v Praze, do školy prof. Maxe Švabinského. V roce 1939 musel kvůli válečným událostem studia přerušit a vrátil se do rožnovské dílny. Akademii dokončil po válce ve škole prof. Jakuba Obrovského. \n\nV roce 1945 se s rodinou trvale usadil v Praze na Smíchově. Věnoval se malbě na porcelán, zabýval se replikami významných středověkých i pozdějších výtvarných děl. V malbě a grafice se věnoval Praze, Valašsku, severním Čechám i jihočeským motivům. Významnou část jeho tvorby tvoří zátiší, menší díl představují portrétní a figurální malby. Část své tvorby věnoval Karel Solařík námětům ze svých cest – zejména z Itálie, Jugoslávie a Švýcarska. Je také autorem nástěnné malby v kostele sv. Františka na pražském Chodově.\n\nV malbě často experimentoval, jeho dílo bylo ovlivněno expresionismem a kubismem, později postimpresionismem. Jeho malířská tvorba se postupně uzavřela během šedesátých let, kdy její místo zaujala grafika. Od roku 1990 se věnoval psaní esejí. \n\nSvá díla vystavoval na mnoha místech v České republice i zahraničí. Zemřel v březnu 2007 ve věku 92 let.\n\nV roce 1942 se Karel Solařík oženil s Marií Barošovou z Vigantic u Rožnova pod Radhoštěm, s níž měl dvě dcery. Jeho bratrem byl akademický sochař Emil Solařík.\n"}
{"id": "994103", "url": "https://cs.wikipedia.org/wiki?curid=994103", "title": "Vraždy v Mississippi v červnu 1964", "text": "Vraždy v Mississippi v červnu 1964\n\nVraždy v Mississippi v červnu 1964 je označení pro zločin unesení a zavraždění tří aktivistů z hnutí za občanská práva. K vraždám došlo v Neshoba County, ve státě Mississippi v červnu 1964. Obětmi byli Andrew Goodman a Michael \"Mickey\" Schwerner z New Yorku a James Chaney z Meridianu v Mississippi. Všichni tři byli členy organizací Council of Federated Organizations (COFO, \"Rada federálních organizací\") a Congress of Racial Equality (CORE, \"Kongres rasové rovnosti\"). Během června se oběti podíleli na kampani Freedom Summer (Léto svobody), která měla za cíl registrovat afroamerické obyvatele Mississippi do voličských seznamů. \n\nGoodman, Schwerner a Chaney cestovali z města Meridian do Longdaleu, aby promluvili s členy místní kongregace o jejich kostele, který se stal cílem žhářů. 21. června 1964 byli zadrženi lokální policií u města Philadelphia (stát Mississippi) za překročení povolené rychlosti. Byli zadrženi a vzati do vazby. V noci byli propuštěni. Po opuštění města byli vytlačeni ze silnice třemi vozy, uneseni, převezeni na jiné místo a popraveni. Jejich těla útočníci převezli a pohřbili v nedaleké hliněné přehradě.\n\nVyšetřování bylo nejdříve vedeno jako pohřešování tří osob. Po třech dnech po jejich zmizení bylo nalezeno vyhořelé auto obětí v místní bažině. Případu se chopil Federální úřad pro vyšetřování (FBI), který nařídil masivní prohledávací akci okolí. Do pátrací akce bylo následně zapojeno také 400 vojáků námořnictva a místní a státní policisté. Těla obětí však byla nalezena až téměř po dvou měsících díky tipu. Během vyšetřování se ukázalo, že do vražd byli zapojení členové lokálních Bílých rytířů, nejnásilnější organiazce v rámci Ku Klux Klanu, dále oblastní kancelář šerifa a policisté z města Philadelphia (stát Mississippi). \nVražda aktivistů vyvolala celonárodní pobouření a rozsáhlé vyšetřování pod dohledem médií. Vyšetřování FBI bylo vedeno pod názvem Mississippi Burning (MIBURN, \"Mississippi hoří\"). Poté, co státní soudy Mississippi odmítli podezřelé osoby stíhat z vraždy, byl v roce 1967 veden federální případ s 18 podezřelými z porušení občanských práv. Sedm podezřelých bylo odsouzeno k trestům od 3 do 10 let odnětí svobody. Avšak nejvíce strávili ve vězení šest let, než byli přečasně propuštěni. Pobouření veřejnosti z celého případu pomohlo prosadit zákon Voting Rights Act, který zakazoval diskriminaci při výkonu voličského práva. \n\nV roce 2005, po 41 letech od vražd, byl případ znovu otevřen a jeden z pachatelů, Edgar Ray Killen, člen Ku Klux Klanu a baptistický kazatel, byl státem Mississippi odsouzen za tři zavraždění k 60 letům ve vězení. Killen zemřel ve vězení v roce 2018 ve věku 92 let. V čevnu 2016 byl případ oficiálně uzavřen. Kolem soudního procesu s Killenem byl v roce 2010 natočen dokumentární film s názvem \"\".\n\nPřípad se stal základem příběhu filmu \"Mississippi hoří\" z roku 1988, který natočil Alan Parker.\n\nCelkem devět mužů bylo obviněno z plánování vraždy aktivistů: \n\nŘada z podezřelých byla prokázanými členy lokálních Bílých rytířů Ku Klux Klanu. Klan byl s místem spojen ještě více. Dne 7. června 1964 se u nedalekého města Raleigh sešlo 300 příslušníků Ku Klux Klanu. Jeden z obviněných, Samuel H. Bowers, na setkání vystoupil a kampaň Freedom Summer organizace Congress of Racial Equality (CORE) označil za \"negro-komunistickou invazi do Mississippi\".\n\nAčkoliv se úřady při vyšetřování domnívaly, že se lynče účastnila řada dalších osob, obviněno bylo pouze deset osob. K devíti výše uvedeným ještě tehdy 26letý zástupce šerifa Cecil R. Price. Ten byl jako jediný svědkem celé události. Zatýkal aktivisty a byl rovněž svědkem jejich unesení a vraždy. Soudem byl odsouzen na šest let, ale byl předsčasně propuštěn již po čtyřech a půl roku. \n"}
{"id": "994129", "url": "https://cs.wikipedia.org/wiki?curid=994129", "title": "Moldova 1", "text": "Moldova 1\n\nMoldova 1 je veřejnoprávní moldavský televizní kanál, který vlastní a provozuje veřejnoprávní televizní vysílatel TeleRadio Moldova.\n\nV současnosti je generální ředitelem Mircea Surdu.\n\nKanál byl spuštěn 30. dubna 1958 v 19:00.\n\n"}
{"id": "994144", "url": "https://cs.wikipedia.org/wiki?curid=994144", "title": "Bércový vřed", "text": "Bércový vřed\n\nBércové vředy (Venous ulcers, stasis ulcers, varicose ulcers, nebo ulcus cruris) jsou chronickým poškozením kůže následované rozpadem a úplným odumřením tkáně.\n\n"}
{"id": "994146", "url": "https://cs.wikipedia.org/wiki?curid=994146", "title": "Kostel Nejsvětější Trojice (Kluž)", "text": "Kostel Nejsvětější Trojice (Kluž)\n\nPiaristický kostel v rumunském městě Kluž je římskokatolický kostel postavený v letech 1718 až 1724. Administrativně spadá do Diecéze Alba Iulia.\n\nJde o první římskokatolický kostel postavený na území Sedmihradska po období reformace. Během reformace se velká část maďarského a německého obyvatelstva přiklonila k protestantismu (luteráni, kalvínci, unitáři). Po příjezdu jezuitů se část protestantského obyvatelstva vrátila do římskokatolické církve. Kostel byl původně postaven v letech 1718 až 1724 jako jezuitský, ale po zrušení Tovaryšstva Ježíšova papežem v roce 1773 ho císařovna Marie Terezie věnovala piaristům.\n\n12. srpna 1956 se před kostelem uskutečnila velká manifestace příslušníků řeckokatolické církve, v roce 1949 zrušené komunistickým režimem. Většina z aktérů manifestace byla později odsouzena a uvězněna rumunským režimem.\n\nPiaristický kostel nese typické znaky barokního architektonického stylu 18. století. Chrám zdobí dvě monumentální věže vysoké 24 metrů. Délka stavby dosahuje 45 metrů. Interiér chrámu je bohatě vyzdoben. Hlavní oltář zdobí obraz Nejsvětější Trojice, jejíž je chrám i zasvěcený. V chrámu se nacházejí sochy sv. Ignáce z Loyoly a sv. Františka Xaverského, jakož i množství jiných soch a obrazů.\n\n"}
{"id": "994147", "url": "https://cs.wikipedia.org/wiki?curid=994147", "title": "Arsenal (opera)", "text": "Arsenal (opera)\n\nArsenal (v ukrajinském originále ) je historicko-revoluční opera o třech dějstvích a sedmi obrazech ukrajinského skladatele Heorhije Majborody. Libreto napsali Oleksandr Stepanovyč Levada (1909–1995) a Andrij Samijlovič Malyško (1919–1970).\n\nHeorhij Majboroda napsal operu \"Arsenal\" nedlouho po své první, příznivě přijaté opeře \"Mylana\", která měla premiéru roku 1957. \"Arsenal\" u skladatele objednalo kyjevské operní divadlo k ukrajinské dekádě v roce 1960. Libreto napsali dramatik a scenárista O. S. Levada a básník A. S. Malyško, který byl mj. libretistou jedné z dobově nejúspěšnějších oper oslavujících hrdinství za 2. světové války, Mejtusovy \"Mladé gardy\". Námětem se stala jedna z epizod občanské války na Ukrajině, respektive v Kyjevě, kdy 29. ledna roku 1918 vypuklo bolševiky zorganizované povstání proti \"Centrální radě\" složené z různých proudů občanské společnosti. Jeho střediskem byla muniční továrna „Arsenal“. Povstání bylo sice po několika dnech potlačeno oddíly Centrální rady vedenými Symonem Petljurou, oslabená republikánská obrana Kyjeva však bezprostředně poté podlehla postupujícímu bolševickému vojsku. Levadovo a Malyškovo libreto není bez značných nedostatků ve stavbě děje, poskytlo však skladateli dva vhodně kombinované materiály: na jedné straně široké historicko-epické plátno zachycující mnoho barvitých prostředí, na druhé straně lyricko-psychologické drama s prohloubenými charaktery.\n\nOpera vznikla během jedenácti měsíců a v listopadu 1960 měla premiéru v Kyjevě. Brzy po premiéře byla představena v Moskvě na zájezdu kyjevského divadla v rámci třetí Dekády ukrajinského umění. Ohlas v tisku byl příznivý, operu chválil například skladatel Jurij Alexandrovič Šaporin v centrálním moskevském deníku \"Izvěstija\" a muzikolog Boris Michajlovič Jarustovskij o ní psal: „Je třeba říci přímo: již dávno jsme neslyšeli v inscenaci věnované sovětskému tématu takové bohatství melodií, takovou vokální šíři, jako v opeře \"Arsenal\".“ Přestože \"Arsenal\" nepronikl trvale na jiná jeviště, v Kyjevě se hrál až do konce sovětského režimu. V současnosti je však kvůli obsahu obtížně inscenovatelný; někteří komentátoři hovoří o Majborodově „skladatelském renegátství“.\n\n\"Arsenal\" je napsán v poměrně konzervativním hudebním stylu tzv. socialistického realismu, muzikolog Michail Semjonovič Druskin hovoří o „revolučně-hrdinské romantice“ a „zpěvné vokální melodice“. Jurij Stanševskyj vyzdvihuje „melodické bohatství“ a „harmonickou jednotu realistických a romantických barev“. Oproti sovětským operám 40. a 50. let se Majboroda odvrací od přílišné pompy a patetičnosti a soustředí se na vykreslení charakterů hrdinů („věrných synů svého lidu, plamenných bojovníků za jeho štěstí“ – Ju. Stanševskyj) a jejich vztahů. Rovněž se oprošťuje od jednoduché písňové opery předchozího období a v \"Arsenalu\" je zřejmá symfonizace, tedy důraz na orchestrální doprovod, i když opera neobsahuje žádná samostatné orchestrální epizody a vokální složka jasně převažuje. Různá prostředí jsou vystižena přiléhavými hudebními idiomy: „reakční“ síly charakterizuje církevní chorál nebo sentimentální měšťanská romance, všechny však zkreslené do ironické, groteskní polohy. Proti nim stojí síly charakterizované pomocí názvuků ukrajinského folklóru: jeho nositelem jsou ovšem lidoví hrdinové (Jaryna, Maksymova matka), ale především lid – totiž sbor. Sbor má různou úlohu: někdy charakterizuje lidové prostředí a tvoří pozadí konfrontace hrdinů, někdy hlavní dění komentuje, někdy do děje přímo vstupuje. V opeře se proto nachází řada masových (sborových) scén, v závěru opery je využita známá ruská dělnická píseň „Смело, товарищи, в ногу“ („Jen směle, soudruzi, k dílu“). Jak však svědčí rozhlasové nahrávky, obliby dosáhla zejména lyrická složka díla spojená s hlavním milostným trojúhelníkem: Maksymem, Marjanou a Jarynou, která je lyrickými scénami zvláště obdařena (duety s Maksymem, dramatický dialog s Marjanou, závěrečný dvouzpěv s Maksymovou matkou).\n\nO opeře platí poznámky Virka Baleye v \"The New Grove Dictionary of Music and Musicians\", že je „pečlivě napsaným dílem, které dokládá individuální, ačkoli úzkou, osobnost“ skladatele, a že v ní Majboroda „přesvědčivě ukazuje své značné melodické nadání, dobré, byť konvenční, porozumění orchestru a schopnost skládat v jasných a stručných hudebních strukturách“.\n\nOdehrává se v Kyjevě počátkem roku 1918.\n(Prolog – Sál vojskem zabraného paláce v Kyjevě) V sále zasedá štáb vojska Prozatímní vlády. Vládne v něm bezradnost a panika: dělníci ze závodu „Arsenal“, podporující bolševiky, již obsadili většinu města. Jistý opilý poručík se netají tím, že již myslí jen na záchranu svého života, a generál hrozbami jen stěží udržuje mezi důstojnictvem pořádek. Nechává se ohlásit petljurovský setník Horbenko se svou sestrou Marjanou a nese bělogvardějcům atamanovu nabídku spojenectví. Generál je opovážlivým návrhem pohoršen, protože Kerenského vláda prohlásila Petljuru za zrádce a zločince. Ale vojenská situace jeho oddílu je bezvýchodná, takže mu nezbývá než souhlasit.\n\nJe už však pozdě; je ohlášen parlamentář bolševických povstalců Maksym. Ten oznamuje,že palác je obklíčen povstalci – na důkaz zaznívá do oken dělnická píseň –, a vyzývá vojsko, aby se vzdalo. Generál se odchází poradit se štábem do vedlejší místnosti, nechávaje v sále Maksyma s Horbenkem a Marjanou. Horbenko a Maksym bývali kdysi dobří přátelé, nyní se však ocitli na opačných stranách fronty. Marjana, která je do Maksyma odedávna beznadějně zamilovaná, zažehnává svým úsilím jejich hádku a připomíná jim, že jsou oba synové jediné ukrajinské vlasti. Generál se vrací, přijímá ultimátum a dává vyvěsit bílou vlajku. Když všichni ostatní odejdou, zastřelí se.\n\n(2. obraz – Park na břehu Dněpru) Arsenalci zvítězili, lidé si užívají slunného klidného dne. Mezi procházejícími se je i Maksym a jeho bratr Oleksa. Maksym je neklidný, protože podle zpráv sebral Petljura tři pluky vojska a táhne na Kyjev. Oleksa ho příliš neposlouchá a místo toho se chce účastnit zábavy. Objeví se i Maksymova snoubenka Jaryna, jinak služebná u Horbenků. Chce svého milého varovat, dozvěděla se totiž, že Horbenko a jeho tajní spojenci v Kyjevě se rozhodli pokusit odzbrojit pracující z „Arsenalu“ a jejich vůdce Maksyma zabít. Maksym bere varování vážně, ale upokojuje oddanou a srdnatou Jarynu. Oba milenci sní o budoucnosti, kdy budou moci nerušeně prožívat svou lásku.\n\nV doprovodu dvou komických nápadníků, studenta-anarchisty a esaula, přichází přitažlivá Marjana. Když vidí Maksyma, zbavuje se svých průvodců a snaží se zjistit, zda k ní Maksym ještě něco cítí. Z nepříjemného hovoru revolucionáře vysvobodí znepokojivá zpráva: povstalci ztratili spojení s bolševickým Ústředním výborem, zjevně se něco chystá přímo v Kyjevě. Maksym běží dohlédnout na to, aby dělníkům byly rozdány zbraně. Rozzlobená Marjana ze msty koketuje s Oleksou.\n\nV parku se střetávají demonstranti z různých stran: anarchisté, eseři, bolševici, petljurovci, bílí, a vzniká zmatek. Začíná útok petljurovců na „Arsenal“; neuspějí, ale podaří se jim zajmout Maksyma. Do Kyjeva právě dorazila ze vsi Maksymova a Oleksova matka, a stává se tak svědkem této události. Naříká nad synovým neštěstím, zatímco petljurovské oddíly se zmocňují celého města – až na „Arsenal“.\n\n(3. obraz – Horbenkova kancelář) Horbenko se stal po vítězství nacionalistických vojsk náčelníkem kontrarozvědky v Kyjevě. Přichází k němu jeho služebná Jaryna a prosí za Maksymovo propuštění. To setník přirozeně nedovolí, nechává však Maksyma předvést. Horbenko je na chvíli povolán do štábu a nechává Maksyma pod dohledem Semka a dvou dalších strážných. Ukazuje se, že jsou všichni příznivci bolševiků a ochotni pomoci Maksymovi na svobodu. Horbenko se však brzy vrací i se sestrou. I Marjana prosí za Maksyma, avšak rovněž nadarmo. Teprve novina, že se dva petljurovské pluky bouří a požadují propuštění zajatců, přiměje Horbenka dát pokyn k Maksymovu propuštění. Potají však přikazuje Semkovi, aby Maksyma při východu z věznice zastřelil. Semko se vrací s historkou, že minul. Když se rozzlobený Herbenko chápe pistole a chce věc vyřídit sám, Semko a stráže jej odzbrojí.\n\n(4. obraz – Před Horbenkovým domem) Horbenko ve svém bytě hostí pohlaváry petljurovského vojska; vedle pitky se zabývají plány na definitivní ovládnutí obleženého závodu „Arsenal“. Jaryna mezitím využívá nepozornosti vojáků a s jinými ženami propašovává ven střelivo a potraviny pro obležené dělníky. Marjana svou služku konfrontuje a žádá ji, aby se vzdala Maksyma. Jaryna jí ale dává bednu se střelivem a vyzývá Marjanu, aby – jestli jí na Maksymovi záleží – šla s nimi na barikády. Marjana si uvědomila, že patří do jiného světa, a nechává Jarynu jít.\n\nObjevuje se Oleksa; proniknul sem v petljurovské uniformě, aby se dostal blíže k Marjaně, do které se zamiloval. Prořekne se jí, že dnes v noci se má Maksym vydat tajnou chodbou z „Arsenalu“ a přivést pomoc. – Když se objeví Horbenko, prosí jej Marjana, aby při útoku na továrnu uchránil Maksymův život. Bratr jí odpovídá, že to bude možné, pokud se Maksym vydá, a Marjana v domnění, že tím zachrání život svého bývalého milence, prozrazuje, co se dozvěděla od Oleksy.\n\n(6. obraz – Kasemata „Kosyj Kaponyr“) Maksym v okovech očekává smrt; jeho dosavadní život se mu promítá před očima. Vchází Horbenko a činí Maksymovi nabídku: propustí ho, pokud vyzve arsenalce k zanechání odporu. Maksym odmítá a Horbenko jej – před Marjaninýma očima – zastřelí.\n\n(7. obraz – Cesta podél Dněpru vedoucí z Kyjeva, mrazivé zimní ráno) Po cestě z města jde Jaryna; je ve smutném zamyšlení a vzpomíná na Maksyma a jeho poslední slova, jimiž jí sledoval brzké shledání. – O něco později tudy jdou zpět do rodné vesnice Oleksa a jeho matka. Oleksu trápí myšlenka, že mimoděk způsobil bratrovu smrt, a matka mu ukládá, aby napříště ve všem sledoval Maksymova vzoru. – Třetí, kdo jde po cestě, je Horbenko. Dostal za úkol ukrýt se před postupující Rudou armádou a pracovat ve skrytu pro nové protibolševické povstání. Do cesty mu náhle vstoupí Marjana a zahrne ho výčitkami, že ji svými řečmi o svobodné Ukrajině oklamal. Nakonec svého bratra zastřelí.\n\n(Epilog) Do Kyjeva za jásotu obyvatel vstupuje Rudá armáda.\n\n\nRozhlasová nahrávka opery z roku 1962, dostupná na stránkách Ukrajinského rozhlasu. Zpívají (Maksym) Mykola Vorvuljev, (Horbenko) Serhij Kozak, (Marjana) Tajisja Ponomarenko aj.\n"}
{"id": "994179", "url": "https://cs.wikipedia.org/wiki?curid=994179", "title": "Ignác Seichert", "text": "Ignác Seichert\n\nIgnác Seichert, uváděn též jako Ignát Seichert (24. března 1847 Klatovy – 26. února 1909 Brno), byl rakouský a český politik české národnosti, na přelomu 19. a 20. století poslanec Říšské rady; starosta Uherského Brodu\n\nProfesí byl lékárníkem. Pocházel z rodiny klempířského mistra. Ač rodák ze západních Čech, působil zejména na východní Moravě. V Klatovech absolvoval obecnou školu a gymnázium. Po studiích byl praktikantem ve Šternberku, kde se zapojil do veřejného a politického života. Po závěrečných zkouškách pracoval coby asistent ve Štýrském Hradci a zde roku 1871 získal titul magistra farmacie.\n\nV roce 1872 si zřídil lékárnu v Rožnově a byl lázeňským inspektorem. V roce 1885 převzal lékárnu v Luhačovicích a od roku 1888 vedl lékárnu v Uherském Brodu. Působil jako starosta Uherského Brodu, kam přišel v 80. letech 19. století. V té době probíhal česko-německý boj o vládu na městskou samosprávou. Seichert byl nejprve radním, od roku 1897 starostou. Funkci zastával do roku 1900. Podílel se na pořádání národopisné výstavy v roce 1894. Roku 1898 byl signatářem deklarace o zřízení muzea v Uherském Brodě. Věnoval na tento účel 100 zlatých. V roce 1896 slavnostně otevřel nově zřízenou reálnou školu. Inicioval také úpravu budovy školy na Horním náměstí a založení Hospodářské školy. Od roku 1899 do roku 1902 byl prvním předsedou \"Musejní společnosti pro jihovýchodní Moravu v Uherském Brodě.\"\n\nNa konci 19. století se zapojil i do celostátní politiky. Ve volbách do Říšské rady roku 1891 byl zvolen do Říšské rady (celostátní zákonodárný sbor) v kurii venkovských obcí, obvod Valašské Meziříčí atd. Uspěl za tento obvod i ve volbách do Říšské rady roku 1897. K roku 1897 se profesně uvádí jako starosta. Původně patřil k Moravské národní straně (moravské křídlo staročeské strany). Již počátkem 90. let 19. století ale v souvislosti s úpadkem vlivu staročechů tuto formaci opustil a přešel k opozici, kterou byla Lidová strana na Moravě (moravské křídlo mladočeské strany).\n\nV závěru života (od roku 1902) byl ředitelem pobočky moravské zemské pojišťovny v Plzni a Praze. Několik měsíců před smrtí se této funkce vzdal ze zdravotních důvodů. Zemřel v únoru 1909, \"raněn byv mrtvicí\".\n"}
{"id": "994180", "url": "https://cs.wikipedia.org/wiki?curid=994180", "title": "Kostel svatého Františka z Assisi (Chodov)", "text": "Kostel svatého Františka z Assisi (Chodov)\n\nŘímskokatolický kostel svatého Františka z Assisi se nachází na pražském Chodově. Byl dokončen roku 1938 a zamýšlen jako provizorní – vznikl dostavěním věže, nové střechy a sakristie k původní budově jatek. \n\nMobiliář je částečně dílem místního rodáka J. Konvičky. Kostel nejprve dostal darem starý obecní zvon, v roce 1942 mu však byl odebrán pro válečné účely. V roce 1948 získal kostel nové dva zvony, které jsou dílem R. Manouška z České u Brna. Jeho čelní stěnu zdobí freska akademického malíře Karla Solaříka.\n\nPři stavbě sídliště Jižní Město (koncem 60. let 20. století) měl být kostel zbořen a nahrazen novou stavbou u stanice metra Opatov. Věřícím se jej ale podařilo před likvidací zachránit.\n\nV 90. letech byly kostelu z kapacitních důvodů přistavěny nové zákristie, dvě klubovny a předsíň se zpovědnicí. Moderní přístavba je při pohledu od východu jasně patrná.\n\nKostel náleží spolu s Komunitním centrem Matky Terezy do farnosti Chodov.\n\n"}
{"id": "994181", "url": "https://cs.wikipedia.org/wiki?curid=994181", "title": "Eduard Skála", "text": "Eduard Skála\n\nEduard Skála (17. září 1842, Věrovany – 2. ledna 1918, Prostějov) byl rakouský a český politik české národnosti, na přelomu 19. a 20. století poslanec Říšské rady.\n\nPocházel z rodiny učitele. Vystudoval reálnou školu v Olomouci a Budapešti a techniku v Praze. Po jistou dobu působil coby suplující pedagog na reálce v Opavě, později se věnoval cukrovarnictví. Působil v cukrovarech v Bedihošti, Přerově, Kroměříži, Chropyni a Břeclavi. V roce 1884 se z Břeclavi přestěhoval do Prostějova. Byl aktivní veřejně i politicky. Zasedal v prostějovském obecním výboru a byl členem městské rady a náměstkem starosty města. Společně s Karlem Vojáčkem a dalšími muži patřil mezi skupinu českých politiků, kteří se podíleli na ovládnutí prostějovské radnice, do té doby dominované německou reprezentaci.\n\nZastával funkci předsedy kuratoria muzea. Byl rovněž předsedou Besedy a Orlice. V roce 1907 mu Prostějov udělil čestné občanství. V roce 1912 bylo náměstí mezi prostějovským zámkem a sokolovnou pojmenováno náměstí Eduarda Skály. V období let 1871–1873 řídil pěvecký spolek Vlastimila v Kroměříži. V letech 1890–1899 byl předsedou Orlice v Prostějově.\n\nV zemských volbách roku 1896 nastoupil jako poslanec Moravského zemského sněmu kurii městskou, obvod Prostějov. Ve sněmu setrval do zemských voleb roku 1902. V nich již nekandidoval.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za kurii městskou, obvod Olomouc, Prostějov, Brodek atd. Uspěl za tento obvod i ve volbách do Říšské rady roku 1901. K roku 1897 se profesně uvádí jako továrník.\n\nV posledních letech života již se stáhl z politické scény do rodinného kruhu. Zemřel v lednu 1918.\n\n"}
{"id": "994187", "url": "https://cs.wikipedia.org/wiki?curid=994187", "title": "Třebešice (zámek, okres Kutná Hora)", "text": "Třebešice (zámek, okres Kutná Hora)\n\nZámek Třebešice se rozkládá v severovýchodní části intravilánu stejnojmenné obce v okrese Kutná Hora, přibližně v polovině cesty mezi Kutnou Horou a Čáslaví. Je chráněn jako kulturní památka České republiky.\n\nMenší venkovský renesanční zámek s barokními přestavbami (původně gotická tvrz) je jednopatrová budova trojkřídlového půdorysu s mansardovou střechou. V přízemí jsou zachovány zbytky renesančních kleneb. Kolem zámku byl obnoven vodní příkop, hlavní vstup do zámku vede po mostě přes vodní příkop do střední části budovy. Kolem zámku se rozkládají rozsáhlé zahrady, v nichž bylo zřízeno několik jezírek různé velikosti, dále komplex venkovských stavení z různých historických období a domácí farma. V zahradě, hospodářských staveních a v interiéru jsou instalovaný různé umělecké artefakty současných umělců.\n\nPozemky v Třebešicích patřily od 12. století (jako většina okolního kraje), nejstaršímu cisterciáckému opatství, které sídlilo v nedalekém\nSedleckém klášteru. v průběhu 13. století zde stála gotická vodní tvrz, menší než je do současnosti zachovaná renesanční budova. První písemná zmínka o tvrzi pochází z roku 1309, kdy byl jejím vlastníkem \"Konrád Kutner\", bohatý měšťan z Kutné Hory. v roce 1319 získal od krále Jana právo zastavit ho zpět sedleckému opatství, které ho získalo v roce 1327.\n\nRoce 1415 sedlecké opatství tvrz a statek v Třebešicích opět prodalo, v průběhu husitských válek se zde vystřídalo několik různých majitelů. v roce 1530 získal statek \"Zikmund Materna z Květnic\" (sňatkem s \"Ludmilou z Libodřic\") a za jeho panství a za vlády jeho syna Adama prošla tvrz zásadní přestavbou. z tohoto období (kolem roku 1550) pochází celková dispozice a větší část současné podoby budovy: tři křídla kolem čtvercového nádvoří, s arkádami na kamenných sloupech na vnitřní straně a dvěma malými rohovými věžemi na vnější straně. z této doby pocházejí též sgrafitové dekorace na vnějších fasádách a pískovcové okenní a dveřní ostění, které se zachovalo na několika místech. Pravděpodobně zde působilo několik italských mistrů, kameníků a štukatérů. Čtvrté křídlo na západní straně dvora se nezachovalo. Zámek byl obklopen vodním příkopem napájeným vodu z nedalekého potoka, vodní příkop však byl vysušen a zasypán již v 17. století.\n\nv roce 1620 prodal Jindřich Materna statek Petru Lukaveckému z Lukavce a v roce 1644 vlastnictví přechází na Václava Rudolfa Věžníka z Věžníka, který v roce 1679 zakoupil rovněž sousední Nové Dvory a oba statky spojil do jednoho. v roce 1718 \"Josef Jaroslav Věžník\" přestavěl zámek v pozdně barokním stylu: z této doby pochází nová barokní mansardová střecha a plastické členění vnějších fasád se štíty nad okny a hlavním vstupem. Uprostřed čelního nádvoří naproti bráně do zámku byla postavena kamenná socha Panny Marie.\n\nPo rodině Věžníků se na zámku vystřídali další dva majitelé a roku 1764 kupuje statek Třebešice spolu s Novými Dvory hrabě \"Jan Karel\" z bohaté a známe rodiny Chotků, která majetek vlastnila po několik generací. Chotkové však zde nikdy nežili, protože nejprve bydleli na zámku v Nových Dvorech. Ani zde však nebyli zcela spokojeni, nejprve zámek v Nových Dvorek přestavěli, nakonec Jan Rudolf Chotek v letech 1802–1822 vybudoval zcela nový zámek Kačina, což je jedna z nejvýznamnějších empírových staveb v České republice nepříliš rozšířeného stavebního slohu. Po roce 1764 tedy zámek v Třebešicích využívali pouze správcové majetku a budovy začaly chátrat. Přesto v té době vznikly i nové zajímavé stavby. v průběhu 18. století byla postavena krásná, velká kamenná sýpka se 4 dřevěnými podlažími a z poloviny 19. století pochází většina dalších hospodářských budov, zejména staré stáje s nízkými cihlovými sklepy (dnes částečně pobořeny), a další stodoly, včetně tzv. velké stodoly (80 x 15 metrů), která je považována za jedna největších a nejkrásnějších v Čechách.\n\nV roce 1911 umírá pan Emerich Chotek, poslední člen kačinské větvě rodu, a veškerý jeho majetek, včetně Třebešic a Nových Dvorů dědí jeho synovec, Quido Thun – Hohenstein. Quido však rodinné jmění prohýřil v sázkách, před svými věřiteli uprchl do Říma, kde se stal velitelem švýcarské gardy na papežském dvoře. Stát dal jeho majetek do dražby (rozloha statku se ovšem v důsledku pozemkové reformy z let 1919–1922 zmenšila na přibližně 120 hektarů) a v roce 1924 statek v Třebešicích kupuje dr. Vojtěch Vraný.\n\n\"Dr. Vojtěch Vraný\" byl agronom, jehož rodina si statek pronajímala a vedla ho již od konce 19. století. Statek zmodernizoval a kromě dalších věcí provedl celkovou rekonstrukci zanedbané budovy zámku, do zámku zavedl elektrický proud, centrální vytápění a vodu, vyměnil většinu oken a dveří a opravil střechu. Po vypuknutí druhé světové války se v zámku usídlilo velení gestapa a po převzetí moci komunisty v roce 1948 byl celý statek zestátněn a dr. Vraný byl nucen se s celou rodinou vystěhovat. Při vystěhování si neměli s sebou nic vzít a historický nábytek i další majetek byly brzy rozkradeny nebo zničeny.\n\nv následujících desetiletích byly budovy statku používány místním JZD. Hospodářské budovy byly až do 90. let 20. století využívány a zůstaly v poměrně dobrém stavu. Staré stáje však byly opuštěny v 70. let a od té doby chátraly. Budova zámku byla dlouho využívána jako archiv Ministerstva zemědělství, později objekt získal Ústřední ústav geologický v Praze. Přetěžování nosných stěn a podlah archívem, spolu se zanedbanou údržbou a stavem spodních vod vedl k tomu, že došlo k závažným statickým poruchám budovy zámku, která měla tendenci se na několika místech hroutit. v druhé polovině 70. let sice byla státem zahájena rekonstrukce zaměřená především na statické zajištění, současně však při injektážích byly necitlivě odstraněny podlahy a část sgrafitové omítky. Po zajištění statiky byla dokonce další rekonstrukce zastavena a budova opět až do 90. let chátrala.\n\nPoté byl zámek se statkem a přibližně 120 hektary pozemků vrácen rodině doktora Vraného, vnukovi původního majitele. Celý majetek byl však v katastrofálním stavu a za tehdejší situace v zemědělství byl dr. Vraný donucen statek nabídnout k prodeji. Několik let však žádného kupce nenacházel.\nNakonec se v roce 2000 objevili současní majitelé, dva Italové z pražské galeria Futura (architekt a galerista Alberto di Stefano a vytvarník Eugenio Percossi). Od té doby probíhá rozsáhlá postupná rekonstrukce nejen zámku, ale též ostatních budov a zahrady, je obnoven vodní příkop okolo zámku, založena jezírka v zahradě atd.\n\nOd roku 2003, jakmile byla dokončena aspoň první etapa rekonstrukce a interiéry byly obyvatelné, začal Alberto di Stefano zvát do Třebešic umělce, kteří zde vytvářejí různá umělecká díla, z nichž většina zůstává vystavena na zámku, v hospodářských budovách i v exteriéru. Od té doby se během roku na zámku koná řada různých uměleckých akcí a workshopů.\nVedle uměleckých workshopů fungují od roku 2015 Třebešice i jako hotel, k dispozici je zde hostům sedm zcela rozdílně zařízených apartmánů a pokojů. Dále je zde možné pořádat svatby, soukromé oslavy a firemní akce.\nOd 2003 je vždy v létě pořádán též Den otevřených dveří, kdy je možné prohlédnout si interiéry zámku a další budovy včetně vystavených uměleckých exponátů, s bohatým doprovodným programem v zahradách.\n"}
{"id": "994188", "url": "https://cs.wikipedia.org/wiki?curid=994188", "title": "Arado E.555", "text": "Arado E.555\n\nArado E.555 byl projekt německého proudového bombardovacího letounu vyvinutý pro program Amerika Bomber Říšského ministerstva letectví (který měl za cíl vývoj strategického bombardéru schopného náletu na kontinentální USA) v průběhu druhé světové války.\n\nKonstrukční kancelář Arado Flugzeugwerke vytvořila v roce 1944 studii letounu, která obsahovala 15 různých návrhů označených E.555-1 až E.555-15. Preferovaná byla verze E.555-1, samokřídlo s šesti proudovými motory a velkou nosností. V prosinci 1944 byl nákladný projekt opuštěn, pravděpodobně kvůli zhoršení situace na bojišti a potřebě výroby stíhacích letounů.\n\nZdroj:\n\n\n\n\n"}
{"id": "994189", "url": "https://cs.wikipedia.org/wiki?curid=994189", "title": "Kaple Nejsvětější Trojice (Zákoutí)", "text": "Kaple Nejsvětější Trojice (Zákoutí)\n\nKaple Nejsvětější Trojice je římskokatolická kaple v Zákoutí, části obce Deštné v Orlických horách. Je situována vpravo u silnice II/311 v Zákoutí ve směru z Deštného na Šerlich. Patří do farnosti Deštné v Orlických horách. Kaple je v soukromém vlastnictví vlastníka vedlejšího objektu.\n\n"}
{"id": "994192", "url": "https://cs.wikipedia.org/wiki?curid=994192", "title": "Émilie du Châtelet", "text": "Émilie du Châtelet\n\nGabrielle Émilie Le Tonnelier de Breteuil, markýza du Châtelet (17. prosince 1706, Paříž – 10. září 1749, Lunéville) byla francouzská matematička, fyzička, filozofka a osvícenkyně.\n\nNejvýznamnější byly její práce fyzikální (\"Institutions de physique\"), její pojetí kinetické energie podle některých komentátorů předjímá relativistické pojetí Einsteinovo. V práci \"Dissertation sur la nature et la propagation du feu\" předpověděla infračervené záření.\n\nDo francouzštiny přeložila Newtonův spis \"Principia Mathematica\" i \"Bajku o včelách\" Bernarda Mandevilla, v jejíž předmluvě plédovala za vzdělávání žen.\nNapsala též filozofický spis \"Discours sur le bonheur\", který se rovněž zaměřoval na ženskou otázku. Ve svých pracích oponovala Johnu Lockovi. Věnovala se též výkladu Bible (\"Examen de la Genèse, Examen des Livres du Nouveau Testament\").\n\nByla známa též jako milenka filozofa Voltaira. Ten žil nějaký čas na jejím venkovském sídle v Cirey-sur-Blaise v její přízni (za souhlasu tolerantního manžela markýze Florent-Claude du Chastellet-Lomonta). S Voltairem i společně vědecky pracovali. Voltaire o ní v dopise Fridrichu II. Velikému napsal, že je \"velkým mužem, který má jedinou vadu – že je ženou\". Měla ovšem i jiné milence, s tím posledním, básníkem Jean François de Saint-Lambertem otěhotněla v poměrně pozdním věku a několik dnů po porodu zemřela, pravděpodobně na horečku omladnic.\n\nFinská skladatelka Kaija Saariaho o ní napsala operu \"Émilie\".\n\n\n"}
{"id": "994199", "url": "https://cs.wikipedia.org/wiki?curid=994199", "title": "1942 ve filmu", "text": "1942 ve filmu\n\n\n\n"}
{"id": "994200", "url": "https://cs.wikipedia.org/wiki?curid=994200", "title": "Kostel svatého Michaela archanděla (Vrbno pod Pradědem)", "text": "Kostel svatého Michaela archanděla (Vrbno pod Pradědem)\n\nŘímskokatolický kostel svatého Michaela archanděla ve Vrbně pod Pradědem je jednolodní stavba chráněná jako kulturní památka České republiky.\n\nNa začátku 17. století se na vrbenském náměstí nacházela kaple svatého Michala. V letech 1621–1624 byl v jejím sousedství habsburským arcivévodou Karlem, velmistrem řádu německých rytířů, postavený dřevěný kostel, obě stavby však byly těžce poškozeny protestanty v roce 1626.\n\nNa příkaz místodržícího Georga Wilhema von Elkerhausena byl na místě dřevěného kostela v letech 1635–1637 vybudován kamenný jednolodní chrám. Kostel byl podélný, jednolodní s čtyřbokou věží v ose hlavního průčelí a sakristií, připojenou k epištolní straně. Hlavní vchod byl v přízemí věže a další vchody byly proraženy v bočních průčelích. Kvůli nedostatečné kapacitě byl v roce 1837 zbořen.\n\nTéhož roku byl za přítomnosti velmistra řádu německých rytířů, arcivévody Maxmiliána Josefa Rakouského-Este položen základní kámen nového farního kostela podle projektu bruntálského architekta Maxmiliána Wilsche. Stavbu provedl krnovský podnikatel Karl Latzel, stavebním dohled vykonával polír Josef Gruner a jako tesař je uváděn Johann Peschel z Ryžoviště. Původně se počítalo se stavbou dvou věží, ale kvůli problémům s podložím byl projekt změněn a začalo se se stavbou pouze jedné věže a to na východní straně (typicky jsou kostelní věže situovány na straně západní). Stavba stojící do současnosti, byla dokončena roku 1841. Roku 1843 navštívil Vrbno pod Pradědem arcivévoda Maxmilián, ale místo hotové novostavby nalezl ruinu. Nekvalitně provedení stavebních prací zapříčinilo při budování nejvyššího patra věže odtrhnutí věže od lodi kostela a celé stavbě hrozilo zřícení. To jej rozlítilo natolik, že chtěl nechat ruinu rozmetat střelbou z děl. Nakonec byla na jeho příkaz stavba stažena železnými obručemi a trhliny ve zdivu a klenbě opraveny.\n\nHlavní oltář, tvarem podobný antickému chrámu, má po stranách klečící cheruby. V rozích presbytáře stojí sochy svatého Petra a Pavla. Mezi skulpturami světců nacházíme sochu archanděla Michaela s mečem, váhami a přemoženým Satanem.\n\nPo stranách kostela jsou dva boční oltáře - Panny Marie a protější sv. Josefa. Boční oltáře doplňují dvojice soch - vlevo sv. Jáchyma a sv. Anny, vpravo sv. Zachariáše a sv. Alžběty.\n\nKlenba lodi je vyzdobena čtyřmi nástropními malbami:\n\nNa stropě kněžiště jsou v rozích malířské medailony se čtyřmi evangelisty a na západní straně presbytáře je zobrazena sv. Trojice.\n\nPřed kostelem je empírová kašna a kříž z r. 1825.\n\n\n"}
{"id": "994202", "url": "https://cs.wikipedia.org/wiki?curid=994202", "title": "Kostel svatého Vavřince (Pištín)", "text": "Kostel svatého Vavřince (Pištín)\n\nŘímskokatolický kostel svatého Vavřince je dominantou obce Pištín na Českobudějovicku. Jedná se o jednolodní stavbu, která byla postavena v pozdně románském slohu a v první polovině 14. století byla goticky přestavěna. Roku 1752 byl kostel poškozen požárem. Při barokní obnově byly zachovány zbytky románského zdiva a části gotických kleneb. Kostel je obklopen hřbitovem. Od roku 1958 je chráněn jako kulturní památka České republiky.\n\nNa 36 metrů vysoké kostelní věži jsou umístěny hodiny, které se musejí denně ručně natahovat. Čas ukazují dodnes, ač je kostel získal darem od schwarzenberského revírníka Vojtěcha Makovičky již roku 1846.\nVěž je osazena dvěma zvony. Původně byly čtyři, za první světové války byly ale dva zrekvírovány. Pět let po válce byly vysvěceny nové dva zvony. Za druhé světové války kostel ale opět o dva zvony přišel a nahrazeny novými již nebyly.\n\nK farnosti v historii patřilo asi dvanáct okolních obcí, včetně blízké Zlivi.\n"}
{"id": "994204", "url": "https://cs.wikipedia.org/wiki?curid=994204", "title": "Agent z Hongkongu", "text": "Agent z Hongkongu\n\nAgent z Hongkongu (v originále:Dak Miu Mai Shing) je hongkongský akční film z roku 2001. Režisérem filmu je Teddy Chan a hlavních rolí si zahráli Jackie Chan, Eric Tsang, Vivian Hsu a Wu Hsing-kuo.\n\nFilm získal dvě ocenění na udílení hongkongských filmových cen, a to za nejlepší akční choreografii a nejlepší střih. Dále byl nominován v kategoriích nejlepší zvuk a nejlepší vizuální efekty.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "994206", "url": "https://cs.wikipedia.org/wiki?curid=994206", "title": "Sárský plebiscit", "text": "Sárský plebiscit\n\nSárský plebiscit bylo referendum o územním statutu Sárského teritoria. Konalo se 13. ledna 1935. O osudu regionu hlasovalo celkem 540 000 lidí.\n\nPo skončení první světové války bylo území Sárska (bohaté na ložiska uhlí) na základě versailleské smlouvy odděleno od území Německa a spravováno Francií (jako mandátní území Společnosti národů). Po 15 letech se mělo na území konat referendum o jeho dalším směřování. Voliči se v něm mohli vyjádřit zda by měl být zachován status quo, nebo zda si přejí opětovné připojení k Německu, nebo spojení s Francií. Více než 90 % se vyjádřilo pro připojení k Německu, což bylo v samotném Německu přivítáno velkými oslavami nacistické vlády. Připojení k Říši bylo završeno 1. března téhož roku a Sársko se tak stalo opět součástí Německa.\n\nPo druhé světové válce bylo území Sárska opět odtržené od Německa a stalo se francouzským protektorátem. K Německu bylo opět přičleněno v roce 1955.\n\n\n"}
{"id": "994211", "url": "https://cs.wikipedia.org/wiki?curid=994211", "title": "Michael Ruppert", "text": "Michael Ruppert\n\nMichael C. Ruppert (3. února 1951 Washington, D.C. – 13. dubna 2014 Calistoga, Kalifornie) byl americký spisovatel, bývalý policejní důstojník z Los Angeles, investigativní novinář, politický aktivista a obhájce teorie ropného zlomu. Několikrát coby jako policejní důstojník obvinil CIA z obchodu s drogami.\n\nJako spisovatel se věnoval hlavně tématům ropného zlomu, útokům z 11. září. Veřejně kritizoval americkou zahraniční i měnovou politiku ovládanou skrz soukromou americkou bankou - FED. Zajímal se také o drogovou problematiku s kterou přišel do styku během své policejní praxe. V srpnu 2004 uvedl svou knihu o ropném zlomu pod názvem \"Crossing The Rubicon: The Decline of the American Empire at the End of the Age of Oil\". V této knize obvinil Dicka Cheneyho a americkou vládu, která spolu s Wall - streetem profitovala na událostech z 11. září 2001.\n\nByl pro své názory kritizován, několikrát v dokumentu \"Kolaps\" poukázal na to, že je mu vyhrožováno, bral antidepresiva. Jeho názory byly pozitivně přijímány mezi konspiračními teoretiky, byl proto hostem rozhlasových stanic, které popírali 11. září, zabývaly se problematikou tzv. Chemtrails, byl osloven při tvorbě nejen dokumentu \"Kolaps\" ale také se účastnil natáčení dokumentu \"Zeitgeist: Moving forward\" kde odsuzuje vliv médii, a konzumní společnost. \n\nVe své další knize \"From the Wilderness\" se zabýval i otázkou snahy USA o vytvoření státního převratu ve Venezuele, který měl vést ke svržení tehdejšího vůdce Huga Cháveze, který se dostal zpět k moci za podpory vlastních obyvatel. \n\nMichael Ruppert byl 13. dubna 2014 nalezen mrtev, krátce po dokončení vysílání svého pořadu na internetu. Jeho smrt nesla znaky sebevraždy, i když se našlo plno jeho příznivců, kteří obviňovali vládu a tajné služby. Konspirační teoretici tvrdí, že jejich vláda se snaží nejdříve umlčet nepohodlné lidi a pak hledá způsob jak je odstranit nepohodlnou osobu z veřejného života.\n\n\n \n"}
{"id": "994214", "url": "https://cs.wikipedia.org/wiki?curid=994214", "title": "Svatý Dismas", "text": "Svatý Dismas\n\nJako svatý Dismas bývá označován muž ukřižovaný po pravici Ježíše Krista. Bývá uváděn také jako dobrý lotr, na rozdíl od muže po Kristově levici.\n\nDvojici lotrů vedených a ukřižovaných s Ježíšem bez uvedení jmen zmiňuje Lukášovo evangelium. Při ukřižování se „lotr po levici“ rouhal a řekl Ježíšovi: „To jsi Mesiáš? Zachraň sebe i nás!“ Lotr po pravici však řekl: „Ty se ani Boha nebojíš? Vždyť jsi sám odsouzen k stejnému trestu. A my jsme odsouzeni spravedlivě, dostáváme zaslouženou odplatu, ale on nic zlého neudělal.“ Poté řekl: „Ježíši, pamatuj na mne, až přijdeš do svého království.“ Ježíš mu odpověděl: „Amen, pravím ti, dnes budeš se mnou v ráji.“\n\nDřevo z kříže, na němž byl Dismas ukřižován, se údajně dostalo na Kypr a jeho částečky také do Bologně. Zde je Dismas oblíben ve františkánském řádu.\n\nNa Ježíšovu odpověď se soustředily teologické diskuse týkající se spásy. Dismas se ptá na království, kterým je v Novém zákoně myšleno království Boží, které nastane v budoucnu po Posledním soudu. Ježíš mu ale slibuje, že bude \"dnes v ráji\". Dobrý křesťan se tedy má do nebe dostat hned po smrti, ale přitom mají být křesťané souzeni na konci věků. Z tohoto rozporu vznikl ve středověku koncept očistce, kdy část lidí přijde do nebe hned a část až po očištění od hříchů. Někteří teologové i církve (Svědkové Jehovovi) větu interpretují tak, že se údaj \"dnes\" vztahuje k promluvě a ne pobytu v ráji, což lze docílit posunutím čárky oddělující obě věty: „Ámen, pravím ti dnes, budeš se mnou v ráji.“\n"}
{"id": "994216", "url": "https://cs.wikipedia.org/wiki?curid=994216", "title": "Králík západoamerický", "text": "Králík západoamerický\n\nKrálík západoamerický (\"Brachylagus idahoensis\") se vyskytuje v oblasti Velké pánve na severozápadě USA, malá izolovaná populace žije také v povodí řeky Columbia. Je to vůbec nejmenší druh králíka, měří 22 až 28 cm a váží 350 až 450 gramů, proto se mu v angličtině říká \"Pygmy rabbit\".\n\nKrálík západoamerický si vyhrabává složitý systém nor. Aktivní je převážně při východu a západu slunce. Jeho hlavní potravou je pelyněk \"Artemisia tridentata\". Pohlavní dospělosti dosahuje v jednom roce, samice vrhne až třikrát do roka. Dožívá se tří až pěti let. Králíky západoamerické loví lasice dlouhoocasá a kojot prérijní.\n"}
{"id": "994226", "url": "https://cs.wikipedia.org/wiki?curid=994226", "title": "Josef Staroštík", "text": "Josef Staroštík\n\nJosef Staroštík (21. května 1862 Unčovice – 23. prosince 1929 Unčovice) byl rakouský a český politik české národnosti, na přelomu 19. a 20. století poslanec Říšské rady.\n\nProfesí byl rolníkem v Unčovicích (dobově též Hunčovice) u Litovle. Vychodil obecnou školu, pak české státní gymnázium v Olomouci. Převzal rodinné zemědělské hospodářství. Zapojil se do veřejného a politického života. V roce 1893 byl zvolen starostou Unčovic a tuto funkci zastával ještě k roku 1906. V domovské obci a regionu zřídil četná družstva a roku 1892 i záložnu. Byl pak jejím ředitelem.\n\nZasloužil se o hospodářský rozvoj Litovelska. Podílel se na založení mnoha zemědělských podniků. K roku 1906 se uvádí jako předseda hospodářského spolku, okresního družstva nákupního a prodejního a rolnického lihovaru v Litovli. Byl také předsedou Selské jednoty, místopředsedou družstva Selských listů, členem kuratoria zimní hospodářské školy a členem výboru českého odboru zemské zemědělské rady.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za všeobecnou kurii, 5. volební obvod: Valašské Meziříčí, Holešov atd. K roku 1897 se profesně uvádí jako starosta. Do Říšské rady původně nastoupil jako agrární kandidát v rámci Lidové strany na Moravě (moravská odnož mladočeské strany). V roce 1901 se ale se stranou rozešel a začal organizovat samostatnou agrární stranu na Moravě, která byla oficiálně ustavena roku 1904.\n\nV zemských volbách roku 1906 nastoupil jako poslanec Moravského zemského sněmu kurii venkovských obcí, český obvod Litovel, Mohelnice, Uničov. Ve sněmu setrval do zemských voleb roku 1913.\n"}
{"id": "994230", "url": "https://cs.wikipedia.org/wiki?curid=994230", "title": "Jurij Vladimirovič Dubinin", "text": "Jurij Vladimirovič Dubinin\n\nJurij Vladimirovič Dubinin, (7. října 1930 Nalčik – 20. prosince 2013 Moskva) byl sovětský a ruský diplomat, stálý zástupce Sovětského svazu při Organizaci spojených národů krátce v roce 1986.\n\nVystudoval Státní institut mezinárodních vztahů v Moskvě. V letech 1955 až 1956 byl zaměstnancem sovětského velvyslanectví ve Francii, poté do roku 1959 členem sekretatiátu UNESCO v Paříži. V letech 1959 až 1963 pracoval pro Ministerstvo zahraničních věcí SSSR, v letech 1963 až 1968 byl prvním tajemníkem a poradce sovětského velvyslanectví ve Francii. Následně do roku 1978 opět pracuje v administrativě Ministerstva zahraničních věcí SSSR, především jako vedoucí Prvního evropského oddělení.\n\nV období let 1978 až 1986 působil jako sovětský velvyslanec ve Španělsku, poté krátce jako stálý zástupce SSSR při OSN, do roku 1990 jako velvyslanec ve Spojených státech amerických a následně do roku 1991 jako velvyslanec ve Francii. V letech 1991 a 1994 byl velvyslancem pro speciální úkoly Ministerstva zahraničních věcí Ruské federace, následně do roku 1996 náměstkem ministra zahraničí. V letech 1996 až 1999 zastával post ruského velvyslance na Ukrajině, poté odešel do výslužby.\n"}
{"id": "994232", "url": "https://cs.wikipedia.org/wiki?curid=994232", "title": "Marija Gimbutasová", "text": "Marija Gimbutasová\n\nMarija Gimbutasová, litevsky Marija Gimbutienė, rodným jménem Marija Birutė Alseikaitė (23. ledna 1921, Vilnius – 2. února 1994, Los Angeles) byla litevsko-americká archeoložka známá svými výzkumy z neolitu a doby bronzové.\n\nRoku 1950 též formulovala tzv. kurganovou hypotézu, tedy hypotézu, že lidé tzv. kurganské kultury v pontské stepi hovořili společným indoevropským prajazykem a byli jádrem indoevropské civilizace. Hypotéza je ve vědeckých kruzích přijímána, naopak odpor v nich vzbudila „bachofenovská“ hypotéza o tom, že v raných předindoevropských komunitách v Evropě vládl matriarchát, kterou Gimbutasová rozvíjela ve svých pozdních pracích (\"The Goddesses and Gods of Old Europe, The Language of the Goddess, The Civilization of the Goddess\"). Tato teze nicméně měla velký vliv na feminismus druhé vlny („hnutí bohyně“) a novopohanství. V této fázi své tvorby úzce spolupracovala s jungiánem Josephem Campbellem.\n\n"}
{"id": "994240", "url": "https://cs.wikipedia.org/wiki?curid=994240", "title": "Astronaut (film)", "text": "Astronaut (film)\n\nAstronaut (v originále:The Astronaut Farmer) je americký dramatický film z roku 2006. Režisérem filmu je Michael Polish a hlavních rolí si zahráli Billy Bob Thornton, Virginia Madsen, Bruce Dern, Max Thieriot a Bruce Willis.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "994245", "url": "https://cs.wikipedia.org/wiki?curid=994245", "title": "Josef Svozil (agrárník)", "text": "Josef Svozil (agrárník)\n\nJosef Svozil (8. prosince 1847 Cholina – 1. července 1931 Litovel), byl rakouský a český politik české národnosti. Na přelomu 19. a 20. století byl poslancem Říšské rady.\n\nRoku 1868, když mu tragicky zemřel otec, zanechal studia medicíny a převzal rodinný statek v Seničce. V období let 1879–1885 byl starostou obce. Profesí byl rolníkem. Působil jako politik a novinář. Redigoval rolnické časopisy na Hané. V letech 1898–1903 působil coby vydavatel a šéfredaktor \"Selských listů\" v Olomouci, v období let 1903–1924 \"Selské stráže\" v Litovli.\n\nRoku 1893 byl zakladatelem rolnického akciového pivovaru v Litovli. Náležel mezi hlavní propagátory myšlenky ustavit v Litovli pivovar ovládaný etnicky českým kapitálem. Zastával tehdy funkci v Okresním hospodářském spolku. 1. února 1892 vznikla akciová společnost. Většinu akcií koupili čeští rolníci. Koncem října 1893 se začalo s výrobou piva a 12. listopadu 1893 byl podnik slavnostně otevřen. Svozil patří mezi zakladatele pěstování chmele na Litovelsku. Roku 1897 zakládal v Litovli Hospodářské družstvo.\n\nV roce 1885 se stal poslancem Moravského zemského sněmu a tento mandát pak zastával po několik funkčních období. Naposledy sem byl zvolen v zemských volbách roku 1902 (za kurii venkovských obcí, obvod Litovel, Konice).\n\nNa konci 19. století se zapojil i do celostátní politiky. Ve volbách do Říšské rady roku 1891 byl zvolen do Říšské rady (celostátní zákonodárný sbor) za kurii venkovských obcí, obvod Moravská Třebová, Zábřeh atd. Mandát obhájil za týž obvod i ve volbách do Říšské rady roku 1897 a volbách do Říšské rady roku 1901. K roku 1897 se profesně uvádí jako majitel nemovitostí z obce Senička.\nDo roku 1894 byl členem Lidové strany na Moravě (moravské křídlo mladočechů). Toho roku ale ze strany odešel kvůli rozporům ohledně politické taktiky. \"Národní politika\" to zdůvodnila tím, že nesouhlasil totiž s návrhem Lidové strany podaným na zasedání Moravského zemského sněmu, aby byl zrušen výjimečný stav v Čechách. Považoval tento návrh za nelogický a nerealistický. Později patřil k Moravské národní straně (moravské křídlo staročeské strany), ale roku 1905 přešel do agrární strany. Patřil mezi zakladatele a předáky agrární strany na Moravě.\n\nZemřel v červenci 1931.\n\nJeho syn Cyril Svozil (1886–1935) byl prostějovským advokátem a politikem, v meziválečném Československu zasedal krátce v parlamentu. Vnučka Herma Svozilová-Johnová (1914–2009) byla spisovatelka a básnířka.\n"}
{"id": "994246", "url": "https://cs.wikipedia.org/wiki?curid=994246", "title": "Shoptet", "text": "Shoptet\n\nShoptet s.r.o. je společnost se sídlem v Praze, podnikající v oblasti pronájmu hotového technického řešení e-shopů.\n\nShoptet vznikl v roce 2009 jako projekt firmy Cybergenics s.r.o. Ing. Tomáše Krejčího a Miroslava Uďana. V roce 2011 do firmy vstoupil investor a spoluzakladatel portálu Centrum.cz Ondřej Tomek. V roce 2013 se firma přejmenovala na Shoptet s.r.o. Ředitelem a jednatelem firmy se stal Miroslav Uďan.\n\nŠablonový systém e-shopů, s vlastním redakčním systémem fungujících na společném jádru v češtině, angličtině, slovenštině, vietnamštině, maďarštině, polštině a němčině. \n\nSpolečnost Shoptet se podílí na vzdělávání veřejnosti v oblasti online podnikání. Ve spolupráci s odborníky na e-commerce vznikl Průvodce úspěšného eshopaře. Svým obsahem přispívá i na vzdělávací server Vzdělávej.se.\n\nSpolečnost se podílí se službou Zboží.cz na projektu Česká e-commerce, informujícím o stavu českého online podnikání, mapuje trendy a shromažďuje data o e-shopech, dopravcích i zákaznících. Společnost se stala patronem komunitní e-commerce konference ShopCamp, s každoročním veletrhem a odbornými přednáškami.\n\n"}
{"id": "994248", "url": "https://cs.wikipedia.org/wiki?curid=994248", "title": "Bazén (film, 2003)", "text": "Bazén (film, 2003)\n\nBazén (v originále:Swimming Pool) je francouzsko-britský mysteriózní film z roku 2003. Režisérem filmu je François Ozon a hlavní role si zahráli Charlotte Rampling, Ludivine Sagnier a Charles Dance.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "994251", "url": "https://cs.wikipedia.org/wiki?curid=994251", "title": "Rašbam", "text": "Rašbam\n\nRabi Šmu'el ben Me'ir (hebrejsky ), známější pod hebrejským akronymem Rašbam (? 1085, Ramerupt - ? 1160, tamtéž), byl středověký židovský učenec, komentátor Bible a tosafista, vnuk Raši. Nejvýznamnější představitel tzv. pšatového výkladu.\n\n"}
{"id": "994253", "url": "https://cs.wikipedia.org/wiki?curid=994253", "title": "Symfonie č. 40 (Mozart)", "text": "Symfonie č. 40 (Mozart)\n\nSymfonie č. 40 g-moll, KV 550 Wolfganga Amadea Mozarta je předposlední ze skladatelových symfonií. Byla napsána v červenci 1788 ve Vídni.\n\nCo se týče okolností vzniku a skladatelova podnětu, můžeme srovnat úvod v symfonii podle Köchelova seznamu (KV) 543. Mozart dokončil symfonii KV 550 pravděpodobně 25. července 1788, neboť téhož dne připsal její incipit na svůj pracovní seznam. Symfonie byla provedena ještě za Mozartova života: v dopise z 19. července 1802 referuje pražský hudebník Johann Wenzel lipskému vydavateli Ambrosiu Kühnelovi o uvedení symfonie v Mozartově přítomnosti u barona Gottfrieda van Swietena, které však dopadlo tak špatně, že skladatel raději opustil místnost. Dodatečné dopsání klarinetového partu (obvykle: „druhá verze“ po „první verzi“ bez klarinetů) chápali někteří autoři jako pokyny ke koncertu, který se konal 16. a 17. dubna 1791 ve Vídni v rámci spolku skladatelů pod vedením Antonia Salieriho, a kterého se účastnili také Mozartovi přátelé, klarinetisté Johann a Anton Stadlerovi; jako první se hrála \"„Eine große Sinfonie von der Erfindung des Hrn. Mozart“\".\n\nNěkdy se opus KV 550 označuje jako „velká symfonie g-moll“, v protikladu k symfonii g-moll KV 183 jako „malé symfonie g-moll“. Jak poukazuje Georges Beck (1952) na množství podobností (viz KV 183), zatímco Ronald Woodham (1983) shrnuje: \"„Tyto paralely a také osobitý výraz obou symfonií jsou pozoruhodné, avšak rozdíly jsou daleko očividnější, než společné znaky…“\"\n"}
{"id": "994254", "url": "https://cs.wikipedia.org/wiki?curid=994254", "title": "Bottmingen", "text": "Bottmingen\n\nBottmingen je obec v okrese Arlesheim ve švýcarském kantonu Basilej-venkov. Rozloha katastrálního území obce činí 2,99 km², žije zde přibližně 6200 obyvatel.\n\nPrvní zmínka pochází z roku 1246, kdy je vesnice uváděna jako Bothmingen.\n"}
{"id": "994255", "url": "https://cs.wikipedia.org/wiki?curid=994255", "title": "Gamali'el Starší", "text": "Gamali'el Starší\n\nGamali'el Starší (hebrejsky גמליאל הזקן; fonetická transkripce \"Gamaliel ha-Zaken\") nebo Gamali'el I. byl židovský učenec, tanaita, předseda Sanhedrinu, čili židovského Nejvyššího soudu, jedna z největších rabínských autorit první poloviny prvního století po Kr. V Mišně má jakožto hlava Sanhedrinu titul \"Raban\". Byl učitelem Saula, který se později stal apoštolem Pavlem.\n\nMěl živý zájem o potřeby své doby a neváhal odvážně jednat, aby je pomohl splnit. Řídil se například zásadou, že zákon musí vést ke zlepšení světa a napomáhat obecnému dobru. Byl zastáncem realistického zmírnění přikázání týkajících se sabatu, větší ochrany žen před rozvodem a tolerantního přístupu k pohanům. Když Židé začali pronásledovat apoštoly vzmáhající se křesťanství, Gamali'el se postavil na jejich obranu s přesvědčením, že když jejich hnutí pochází z lidí, samo se rozpadne, ale pokud z Boha, nelze jej rozehnat (Sk 5,34-42). Raně křesťanská tradice se i proto - zcela nepodloženě - domnívala, že se Gamali'el později nechal pokřtít, zůstal však členem Sanhedrinu, aby mohl hájit křesťany, a považovala ho za světce.\n\nPodle tradice zemřel v roce 63.\n"}
{"id": "994259", "url": "https://cs.wikipedia.org/wiki?curid=994259", "title": "Jaroslav Soukup (kněz)", "text": "Jaroslav Soukup (kněz)\n\nJaroslav Soukup, SDB, křtěný Jaroslav Ferdinand (10. března 1902, Příbram – 14. listopadu 1989, Lima, Peru) byl český salesiánský kněz, misionář v Peru a botanik.\n\nJaroslav Soukup studoval v Římě. V roce 1927 se přihlásil do misií a odjel do Peru. \n\nJeho koníčkem byla botanika a stal se v ní odborníkem světové úrovně. V Peru o botanice napsal řadu knih, sestavil rozsáhlý, dodnes používaný slovník andské květeny. Objevil rovněž mnoho neznámých druhů rostlin, z nichž některé jsou po něm pojmenovány. \n\nJeho dílo bylo oceněno řadou mezinárodních vyznamenání, obdržel několik doktorátů „honoris causa“. \n\nZemřel ve věku 87 let. Jeho pohřbu v Limě se účastnili zástupci vlády i univerzit.\n\n"}
{"id": "994260", "url": "https://cs.wikipedia.org/wiki?curid=994260", "title": "Gamali'el II.", "text": "Gamali'el II.\n\nGamali'el II. nebo též Gamali'el z Javne, krátce Raban Gamali'el (nebo \"Gamliel\"), byl židovský učenec, tanaita, vnuk Gamali'ela Staršího, předseda Sanhedrinu v Javne. Po zničení Druhého chrámu se Gamali'el pokoušel vybudovat v Javne nové středisko židovského intelektuálního života.\n\nRozhodl o přijetí knih Kazatel a Píseň písní do biblického kánonu (tanach), který tak uzavřel.\n"}
{"id": "994262", "url": "https://cs.wikipedia.org/wiki?curid=994262", "title": "Medaile Žukova", "text": "Medaile Žukova\n\nMedaile Žukova (rusky \"Медаль Жукова\") je ruské vyznamenání, zřízené 30. prosince 1995 u příležitosti stého výročí narození maršála Georgije Konstantinoviče Žukova.\n\nNa přední straně je vyobrazen reliéf G. K. Žukova, na jehož uniformě je možné vidět čtyři hvězdy symbolizující Hrdiny Sovětského svazu. V horní části je azbukou napsáno jméno Georgij Žukov – \"Георгий Жуков\". V dolní části se nacházejí vavřínové listy znamenající vítězství. Na zadní straně medaile jsou na půlvětévce vavřínové listy a letopočet 1896-1996. Medaile je vyrobena z mosazi a její průměr čítá 32 milimetrů. Stuha má šíři 24 milimetrů, na pravé straně je červená a na levé straně má zlatohnědé pruhy.\n\nMedaile byla určena jako ocenění příslušníků Rudé armády, NKVD, válečného námořnictva či bojovníkům proti fašismu za významné zásluhy.\n\nNosí se na levé straně za Medailí 50 let vítězství ve Velké vlastenecké válce 1941 – 1945.\n"}
{"id": "994264", "url": "https://cs.wikipedia.org/wiki?curid=994264", "title": "Brett Holman", "text": "Brett Holman\n\nBrett Trevor Holman (* 27. března 1984) je australský fotbalový záložník, momentálně hrající za australský klub Brisbane Roar FC. Zúčastnil se fotbalového MS 2010 a Asijského poháru 2007 a 2011.\n\n"}
{"id": "994266", "url": "https://cs.wikipedia.org/wiki?curid=994266", "title": "Václav Šílený", "text": "Václav Šílený\n\nVáclav Šílený (15. září 1849 Kolence – 9. září 1911 Brno), byl rakouský a český právník, národohospodář a politik české národnosti, na přelomu 19. a 20. století poslanec Říšské rady.\n\nProfesí byl právník, politik a národohospodář. Publikoval práce z oboru živností.\n\nByl synem rolníka. Studoval gymnázium v Českých Budějovicích a Jindřichově Hradci. Vystudoval pak v letech 1870–1874 práva na Vídeňské univerzitě. Titul doktora práv získal roku 1877 na Karlo-Ferdinandově univerzitě v Praze. Od roku 1870 spolupracoval s brněnským listem \"Stimmen aus Mähren\", který byl federalisticky orientován. Po jeho zániku přešel do redakce listu \"Našinec\" v Olomouci. V Olomouci spoluzakládal Politický spolek a Slovanský spolek dělnický. V tomto městě také působil na soudní praxi a roku 1874 byl jmenován auskultantem a přeložen do Uherského Hradiště. Roku 1875 nastoupil k zemskému soudu v Brně. Později byl koncipientem v advokátní kanceláři dr. Kusého. Nadále byl aktivní veřejně i publicisticky. Podílel se na vzniku \"Ústředního spolku živnostníků moravských\" v Brně. Roku 1880 zde založil časopis \"Národní hospodář\". Roku 1881 se přestěhoval jako advokát do Tišnova. Časopis Národní hospodář pak vedl Jan Sovadina, po jehož smrti roku 1894 převzal redakci opět Václav Šílený. V roce 1894 inicioval vznik \"České národohospodářské společnosti\" a na jejích následných sjezdech výrazně ovlivnil formulace jejího programu.\n\nV zemských volbách roku 1896 se stal poslancem Moravského zemského sněmu a tento mandát obhájil v zemských volbách roku 1902 a zemských volbách roku 1906 (za kurii městskou, obvod Přerov, Kojetín, Tovačov, Hulín). V období let 1906–1911 byl členem zemského výboru.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za všeobecnou kurii, 2. volební obvod: Jihlava, Třebíč atd. Mandát obhájil za týž obvod i ve volbách do Říšské rady roku 1901. K roku 1897 se profesně uvádí jako advokát v Tišnově.\n\nPůvodně patřil k Moravské národní straně (moravská odnož staročeské strany). V jejím rámci náležel k liberálnímu křídlu. Od roku 1893 byl členem Lidové strany na Moravě (moravská odnož mladočeské strany). Patřil k jejímu konzervativnímu křídlu a v letech 1900–1906 zasedal v jejím předsednictvu. V roce 1909 přešel po fúzi Lidové strany na Moravě s Moravskou pokrokovou stranou do Lidové strany pokrokové na Moravě a stal se jedním z jejích místopředsedů.\n\nJako zemský a říšský poslanec přednesl četné návrhy. Zaměřoval se na otázky národohospodářské i národnostní. Podporoval stavbu vodních cest. Zasadil se roku 1897 o zřízení zemské zemědělské rady a roku 1907 zemské živnostenské rady (byl jejím předsedou). V roce 1900 patřil mezi nejaktivnější účastníky české obstrukce v Říšské radě. Kvůli výkonu politických funkcí roku 1901 přerušil svou advokátní činnost v Tišnově a přestěhoval se do Brna, kde byl v letech 1901–1911 advokátem. V letech 1908–1911 předsedal moravské organizaci Národní rady české.\n\nJeště krátce před smrtí kandidoval ve volbách do Říšské rady roku 1911 za Lidovou stranu pokrokovou v městské skupině Kroměříž. Byl zvolen za český obvod Morava 5, ačkoliv kvůli onemocnění, jíž prakticky nevedl kampaň a veřejně nevystupoval. Složil poslanecký slib, mandát ale fakticky nevykonával. Po jeho smrti ho v parlamentu nahradil Vilém Votruba.\n\nAč rodák z jižních Čech, profesně a politicky splynul s moravským prostředím. Národní listy v nekrologu uvádějí, že i v jeho řeči bylo patrné západohorácké nářečí. Zemřel v září 1911 na rakovinu. Prodělal operaci, která se sice zdařila, ale postup choroby nezastavila.\n\n"}
{"id": "994269", "url": "https://cs.wikipedia.org/wiki?curid=994269", "title": "Kostel svatého Petra z Alkantary (Karviná)", "text": "Kostel svatého Petra z Alkantary (Karviná)\n\nKostel sv. Petra z Alkantary je kostel, nacházející se v Karviné, a to v městské části Doly. Patří římskokatolické církvi a je zasvěcen sv. Petru z Alkantary. Je chráněn jako kulturní památka České republiky..\nJde o farní kostel farnosti Karviná - Doly. \n\nPůvodní dřevěný kostel, který stál na tomto místě, byl zasvěcen sv, Martinovi. Je zmiňován v pramenech už v roce 1447. V 17. stol. měl dřevěnou loď a zděný presbytář. Nynější kostel dal postavit v letech 1756 - 59 Jan František Larisch v barokním slohu. Byla v něm umístěna i rodová hrobka. Ještě během stavby byly zděné klenby sneseny a nahrazeny dřevěnými. Roku 1759 byl kostel konsekrován biskupem Filipem Gothardem Schaffhotschem z Vratislavi. Ve 2. polovině 19 stol. dostala věž nižší hrázděnou nástavbu nového zvonového patra, která byla po roce 1945 snesena. \n\nPo zahájení těžby černého uhlí v Karviné bylo od roku 1854 pod kostelem vytěženo 27 slojí v celkové mocnosti přibližně 50 metrů a kostel se začal naklánět. Pokles způsobil úklon kostela o 6,8° (popř. o 7°) na jih od svislé osy, který je velmi zřetelný. Pokles kostela kvůli propadu půdy činil k roku 2011 cca 37 metrů. Ještě na začátku 90. let 20. století hrozilo kostelu zřícení. V letech 1994-1995 byla provedena generální oprava kostela. Je zapsán do České knihy rekordů a kuriozit jako nejšikmější kostel v Česku. \n\n\n"}
{"id": "994271", "url": "https://cs.wikipedia.org/wiki?curid=994271", "title": "Brda", "text": "Brda\n\nBrda může znamenat:\n\n"}
{"id": "994273", "url": "https://cs.wikipedia.org/wiki?curid=994273", "title": "Alexandr Michajlovič Bělonogov", "text": "Alexandr Michajlovič Bělonogov\n\nAlexandr Michajlovič Bělonogov (: ; * 15. května 1931) je sovětský a ruský diplomat, stálý zástupce Sovětského svazu při Organizaci spojených národů v letech 1986 až 1990.\n\nVystudoval Státní institut mezinárodních vztahů v Moskvě. V letech 1984 až 1986 byl sovětským velvyslancem v Egyptě, následně působil do roku 1990 jako stálý zástupce Sovětského svazu při OSN. V období let 1990 až 1991 zastával post zástupce ministra zahraničních věcí SSSR, kde dohlížel na vztahy se zeměmi Blízkého a Středního východu. Po rozpadu SSSR působil v letech 1992 až 1998 jako ruský velvyslanec v Kanadě. Poté odešel do důchodu.\n\n"}
{"id": "994274", "url": "https://cs.wikipedia.org/wiki?curid=994274", "title": "Blafuj jako Beckham", "text": "Blafuj jako Beckham\n\nBlafuj jako Beckham (v originále:Bend It Like Beckham) je britsko-německá filmová komedie z roku 2002. Režisérkou filmu je Gurinder Chadha a hlavní role si zahráli Parminder Nagra, Jonathan Rhys Meyers a Keira Knightley.\n\nHlavní hrdinkou filmu je Jess, dívka z rodiny sikhských přistěhovalců žijící na londýnském předměstí, která začne hrát fotbal za místní klub Hounslow Harriers. Musí však tuto zálibu tajit před svými konzervativními rodiči, podle nichž není fotbal vhodná hra pro ženu. Název filmu naráží na falšované přímé kopy, kterými proslul David Beckham; podobně musí klamat své okolí vlastní hrdinka. Další dějovou linku tvoří přátelství Jess se spoluhráčkou Jules, které je ohroženo tím, že se obě zamilují do svého trenéra.\n\nFilm byl nominován celkem na 35 ocenění a to včetně nominace na Zlatý Glóbus a BAFTA, v cenu proměnil 17 nominací.\n\nZískaná ocenění:\n\n\n\nFilm získal mezi diváky na největších filmových databázích spíše průměrné hodnocení.\n\n\nV prosinci 2010 tento film odvysílala severokorejská televize; byl to vůbec první snímek natočený na Západě, který se objevil na obrazovkách v KLDR.\n\n"}
{"id": "994278", "url": "https://cs.wikipedia.org/wiki?curid=994278", "title": "Blázinec na koleji", "text": "Blázinec na koleji\n\nBlázinec na koleji (v originále:National Lampoon Presents Dorm Daze) je americká filmová komedie z roku 2003. Režiséry filmu jsou David Hillenbrand a Scott Hillenbrand a hlavní role si zahráli Cameron Richardson, Chris Owen a James DeBello.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "994282", "url": "https://cs.wikipedia.org/wiki?curid=994282", "title": "Alexandr Spěsivcev", "text": "Alexandr Spěsivcev\n\nAlexandr Nikolajevič Spěsivcev (rusky Александр Николаевич Спесивцев; * 1. března 1970, Novokuzněck) přezdívaný „kanibal ze Sibiře“, „sibiřský rozparovač“ či „novokuzněcké monstrum“ je ruský sériový vrah, který se dopouštěl kanibalismu na svých obětech. Jeho zločiny byly objeveny náhodně v roce 1996. \nNarodil se v sibiřském Novokuzněcku v roce 1970, vyrůstal v disfunkční rodině, jeho otec mučil ostatní členy domácnosti. Již jako dospělý utýral svou snoubenku a byl odsouzen k izolaci v psychiatrické léčebně, ze které byl po třech letech propuštěn. Pak žil se svojí matkou a dobrmanem. Jeho matka Ljudmila Spěsivcevová některé z jeho obětí lákala do jejich bytu, kde je zabíjel, matka z nich vařila jídlo a poté je jedl či jedli společně.\n\nAlexandr Spěsivcev (řečený Saša), se dostal do psychiatrického zařízení poté, co zavraždil svou snoubenku. Zde jej pracovníci charakterizovali jako intelektuála se sklonem k psaní filosofických knih.\nPo propuštění se živil jako šmelinář. \n\nV letech 1991–1996 lákal do svého domu v Novokuzněcku děti z ulice, které viděl jako odpad společnosti. V této činnosti mu byla nápomocna matka Ljudmila Spěsivcevová. Podezření na aktivity sériového vraha se objevilo v létě 1996, kdy se v blízké řece Aba objevily části těla nedaleko školy, kde pracovala Ljudmila (ta se ostatků zbavovala v noci v řece). Vyšetřování ale probíhalo velmi pomalu vzhledem k obětem - bezprizorním dětem, které nikomu nechyběly a také vzhledem k přebujelé byrokracii zasahující všechny složky ruské správy. \nV počátcích vyšetřování si jeden ze sousedů stěžoval na odpudivý pach a hlasitou rockovou hudbu vycházející ze Spěsivcevova bytu. Policie to však ignorovala, přičítala to sousedské nesnášenlivosti. Vyšetřování se nepohnulo, ani když byla v místě nalezena mrtvá nezletilá dívka. \n\nPolicie přišla do jeho domu teprve o rok později, když soused zavolal instalatéra kvůli prasklé trubce. Spěsivcev utekl balkónem, když slyšel, že se někdo dobývá do bytu. Později byl chycen při pokusu o znásilnění ženy v jejím vlastním bytě.\n\nPo příchodu policisté v bytě našli umírající 15letou Olgu Galcevovou s několika bodnými zraněními v oblasti žaludku. V koupelně policisté našli mrtvolu bez hlavy a v obývacím pokoji hrudní koš. Olga v nemocnici zemřela 17 hodin po nalezení, ale do té doby stačila policii prozradit, že společně s dvěma dalšími třináctiletými kamarádkami pomáhala Ljudmile Spěsivcevové odnést tašky domů. Tam byly dívky chyceny za pomoci psa Alexandrem, znásilněny a zbity. Jednu z nich Alexandr zabil a zbývající dvě přinutil k rozřezání jejího těla ve vaně. Ljudmila pak uvařila z masa jídlo, které musely pozřít i uvězněné dívky. Druhou dívku pak zabil pes.\nVe Spěsivcevově bytě bylo nalezeno 80 kusů zakrváceného oblečení. Testy prokázaly, že krev nepatří nikomu z jeho příbuzných.\n\nSpěsivcev si vedl deník s podrobným zápisem některých zločinů (celkem 19), který našla policie. Po dopadení nezapíral a k těmto vraždám se přiznal. Počet obětí se odhaduje na více než 80. Soudem byl odsouzen k trestu smrti, ale posléze byl shledán duševně nemocným a opět odeslán do psychiatrické léčebny se zvýšeným dohledem. Zde se dosud věnuje psaní básní o zlu demokracie. Plánuje věnovat po smrti svou hlavu institutům ke studiu svého mozku, a být „vyplacen v předstihu v cigaretách“.\n\nLjudmila Spěsivcevová se ke svému podílu nepřiznala a v roce 1999 byla odsouzena na 15 let vězení za napomáhání vraždám. V roce 2008 byla propuštěna.\n\n"}
{"id": "994283", "url": "https://cs.wikipedia.org/wiki?curid=994283", "title": "Řád Říjnové revoluce", "text": "Řád Říjnové revoluce\n\nŘád Říjnové revoluce ( ) bylo sovětské vyznamenání existující v letech 1967 až 1991. Jednalo se o druhý nejvyšší řád (po Řádu Lenina) udělovaný v Sovětském svazu. Udělováno bylo za přínos k rozvoji sovětského státu, výjimečnou odvahu a statečnost nebo posílení míru.\n\nŘád Říjnové revoluce byl zřízen příkazem prezídia Nejvyššího sovětu SSSR dne 31. října 1967 u příležitosti 50. výročí Říjnové revoluce. Autorem výtavrného návrhu je Valentin Prochorovič Zajcev. Poprvé byl udělen 4. listopadu téhož roku, naposledy dne 21. prosince 1991. Nositeli vyznamenání se mohly stát osoby jak domácí, tak i ze zahraničí, podniky, instituce, organizace a jiné skupiny pracovníků, vojenské jednotky a útvary, republiky, území, regiony a města. Celkem bylo uděleno 106 462 Řádů Říjnové revoluce.\n\nOdznakem je zlatá, červeně smaltovaná pěticípá hvězda (symbol komunismu), mezi jejími cípy se nachází stříbrné paprsky. Na hvězdě je položen pětihranný stříbrný medailon s vyobrazením křižníku \"Aurory\", jejíž výstřel měl zahájit Říjnovou revoluci. Z levé části medailonu vystupuje pozlacená, červeně smaltovaná vlajka s nápisem ОКТЯБРЬСКАЯ РЕВОЛЮЦИЯ (ŘÍJNOVÁ REVOLUCE). V dolní části medailonu mezi dolními cípy hvězdy jsou položeny zlaté překřížené srp a kladivo.\n\nStuha je červená s pěti modrými pruhy uprostřed.\n"}
{"id": "994284", "url": "https://cs.wikipedia.org/wiki?curid=994284", "title": "Paul Cartledge", "text": "Paul Cartledge\n\nPaul Anthony Cartledge (* 23. března 1947) je britský historik a spisovatel. Je profesorem řecké kultury na Cambridgeské univerzitě. Zaměřuje se na dějiny starověké Sparty a Atén, je autorem mnoha publikovaných děl tohoto charakteru.\n\nV mládí navštěvoval školu St Paul's v Londýně. Ve studiu pokračoval na vysoké škole New College v Oxfordu, kde přijal svůj první titul a dokončil svou dizertační práci na téma Starověká \"Sparta v letech 950-650 před Kristem archeologická a historická studia\" pod vedením profesora Sira Johna Boardmana. V roce 1972 přednášel na univerzitě University of Ulster v Severním Irsku, v letech 1972 až 1977 na prestižní univerzitě Trinity College v Dubliu a v roce 1978 na univerzitě University of Warwick v hrabstvé West Midlands. V říjnu 1979 se přestěhoval do Cambridge, kde se sta. členem Clare College a na univerzitě působil jako profesor řecké historie. Cartledge přednášel jako hostující profesor na mnoha univerzitách v Evropě i Americe. Přednášek také v německém Heidelbergu a na Princetonské univerzitě ve státě New Jersey ve Spojených státech amerických.\n\nCartledge je ve světě známý jako lakonofil (obdiv ke Spartě) a jako expert historie antické Sparty a Atén byl hlavním konzultantem při natáčení historického seriálu \"BBC\" \"The Greeks\" a třídílného historického dokumentárního seriálu \"The Spartans\" vysílaném televizí \"Channel 4\". V roce 2002 byl Cartledge vyznamenán prezidentem Řecka Řádem Zlatého kříže a v roce 2004 byl zvolen čestným občanem města Sparty. Cartledge je autorem, spoluautorem a editorem mnoha knih známých po celém světě.\n"}
{"id": "994285", "url": "https://cs.wikipedia.org/wiki?curid=994285", "title": "Bouřlivé pondělí", "text": "Bouřlivé pondělí\n\nBouřlivé pondělí (v originále:Stormy Monday) je britský filmový thriller z roku 1988. Režisérem filmu je Mike Figgis a hlavní role si zahráli Melanie Griffith, Tommy Lee Jones, Sting a Sean Bean.\n\nRežisér Mike Figgis získal ocenění na Mystfestu a nominován byl ještě na jedno ocenění. Nominován byl také na European Film Award.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "994287", "url": "https://cs.wikipedia.org/wiki?curid=994287", "title": "Giles Gilbert Scott", "text": "Giles Gilbert Scott\n\nGiles Gilbert Scott (9. listopadu 1880 − 9. února 1960) byl anglický architekt. Dokázal sloučit tradici s moderností a přenést industriální struktury do sakrální architektury. Proslavil se zejména nezapomenutelným designem londýnské červené telefonní budky.\n\nNarodil se 9. listopadu roku 1880 jako jedno ze šesti dětí architekta George Gilberta Scotta. V roce 1899 zahájil své architektonické vzdělávání a už v roce 1902 se zapojil do architektonické soutěže o návrh anglikánské katedrály v Liverpoolu. O dva roky později se stal členem RIBA a v roce 1914 se oženil s Louise Wallbank Hughesovou. Během první světové války sloužil jako důstojník a inspektor konstrukcí obrany. V roce 1924 vyhrál soutěž Královské komise výtvarného umění pro návrh designu telefonní budky centrální pošty. Giles Scott se stal prezidentem Královského institutu britských architektů a v roce 1925 získal zlatou medaili. Byl také pasován za rytíře. Zemřel na rakovinu plic dne 9. února 1960.\n\nGiles Gilbert Scott se už jako dvaadvacetiletý dostal do druhého kola architektonické soutěže o návrh nové anglikánské katedrály v Liverpoolu. Pro svůj nízký věk, nezkušenost a římskokatolickou víru se nemohl stát vítězem. Jeden z porotců, G. F. Bodley, nabídl mladému Scottovi kompromis spočívající ve spolupráci. Toto spojení však nebylo šťastným rozhodnutím. Po smrti Bodleyho v roce 1907 Giles Scott katedrálu přestavěl. Později se stal konzultantem na projektu elektrárny Battersea, která se stala obdivovanou stavbou Londýna.\n\nTento anglický architekt a designér nebyl extrémním tradicionalistou ani modernistou. Byl zastáncem tzv. „Střední linie“. Jeho design je spíše intuitivní než racionální. Podle Gilesovo schématu byla přestavěna i válkou zničená sněmovna. Přestavba sledovala rozhodnutí parlamentu vrátit sněmovnu do původní podoby. Spolu s jeho mladším bratrem Adrianem a poradním inženýrem Oscarem Faberem se mu podařilo vytvořit harmonický objekt, který se zároveň odlišuje od okolní architektury Barryho či Pugina.\n\nVelký význam pro Londýn měla i další Scottova realizace. Byla jí elektrárna Bankside na jižním břehu Temže oproti katedrále svatého Pavla. Autor na stavbě demonstroval, že i průmyslové stavby mohou být úžasné budovy tzv. „Katedrály síly“. Tato cihlová elektrárna odráží Scottovu generaci zajímající se o vznešené monumenty a starověk. Elektrárna byla dokončena v roce 1960, ale neměla dlouhou životnost. Na její konverzi se zavázaly švýcarští architekti Herzog & de Meuron. Dnes je galerií moderního umění (Tate Gallery of Modern Art). V poválečných letech Giles Scott pokračoval v navrhování kostelů. Přestože navenek konzervativních, jeho zájem přechází k expresivním vnitřním strukturám. Jeho posledním dílem byl římskokatolický kostel Krista Krále v Plymouthu. Na jeho detailech pracoval i v nemocnici, kde nakonec zemřel.\n"}
{"id": "994289", "url": "https://cs.wikipedia.org/wiki?curid=994289", "title": "William Bourne", "text": "William Bourne\n\nWilliam Bourne (asi 1535 − 1582) byl anglický matematik, který v roce 1578 vytvořil první teoreticky funkční návrh podmořského člunu − ponorky. Všechny dosavadní představy o podobném plavidle, které se objevovaly již od antických dob, se pohybovaly pouze v úrovni nerealizovatelných fantazií.\n\nBourne byl samouk a neměl žádné univerzitní vzdělání. Byl dělostřelcem anglického námořnictva, ale zajímala jej spíše navigace. V roce 1567 publikoval \"Certyn Rules for Navigation\", uznávaný navigační manuál.\n\nDesign svého podmořského člunu popsal ve své knize \"Inventions and Devises\" publikované v roce 1578. Byl to jeden z prvních popisů podmořského plavidla, na svou dobu velmi vyspělý. Představoval si ho jako člun s dřevěnou kostrou potaženou vodotěsnou kůží. Byl vybaven koženými balastními nádržemi, do kterých by se při ponoření napustila a při vynoření z nich vytlačila voda pomocí ručně ovládaných klikových lisů. Vzduch do člunu proudil centrálním dutým stožárem, který i při ponořeném plavidle neustále vyčníval nad hladinu. Popis se zabýval spíše celkovými principy než detailním konstrukčním návrhem a nezahrnují žádný pohon. Současné zdroje se rozcházejí v tom, co přesně je v daném díle napsáno. Dokonce jeden ze zdrojů tvrdí, že ilustrace ponorky není dílem Williama Bournea a že zobrazuje jiný princip ponoru, než jaký Bourne popsal.\n\nBournův koncept podmořského člunu pohybujícího se veslováním nakonec realizoval holandský alchymista Cornelius Drebbel v roce 1620, Bournův systém ponoru pak Nathaniel Symons v roce 1729.\n"}
{"id": "994290", "url": "https://cs.wikipedia.org/wiki?curid=994290", "title": "Úlitba", "text": "Úlitba\n\nÚlitba (také libace z latinského \"libatio\") je rituál, kdy se bohům nebo duchům obětuje nějaká tekutina jako pocta mrtvým. Byla velmi častá ve starodávných náboženstvích, zejména v antickém Řecku a stále je v některých náboženstvích praktikována.\n\nNejčastěji se jako tekutina k úlitbě používalo víno nebo olivový olej, v Indii se používalo ghí. Nádoby, které se používaly při úlitbě, měly většinou zvláštní význam. Úlitba mohla probíhat buď nalitím tekutiny na nějaký objekt, který byl svatý (jako oltář) nebo do země.\n"}
{"id": "994291", "url": "https://cs.wikipedia.org/wiki?curid=994291", "title": "William Henry Young", "text": "William Henry Young\n\nWilliam Henry Young (20. října 1863, Londýn − 7. července 1942, Lausanne) byl anglický matematik. Pracoval především v různých oblastech matematické analýzy, především v teorii míry, v oblasti Fourierových řad a v diferenciálním počtu. Je také známý díky významnému přínosu v oblasti teorie funkcí více komplexních proměnných. Je po něm pojmenována Youngova nerovnost a Hausdorffova-Youngova nerovnost. Byl manželem Grace Chisholmové Youngové a otcem Laurence Chisholma Younga − obou významných matematiků.\n"}
{"id": "994293", "url": "https://cs.wikipedia.org/wiki?curid=994293", "title": "David Chipperfield", "text": "David Chipperfield\n\nDavid Chipperfield (* 18. prosince 1953, Londýn) je anglický architekt. Má ateliéry v Londýně, Berlíně a Miláně a reprezentativní ateliér v Šanghaji. Je neústupným modernistou, jeho práce je poháněna shodným filozofickým zaměřením spíše než domovským stylem.\n\nPo získání diplomu z architektonického sdružení v Londýně pracoval v ateliéru Douglase Stephena, Richarda Rogera a Normana Fostera a v roce 1984 vytvořil vlastní ateliér David Chipperfield Architects v Londýně a v roce 1987 v Tokiu. Jeho ateliér má dnes více než 120 zaměstnanců z 15 zemí světa, kteří pracují na mnoha projektech v Evropě, Spojených státech i v Číně. Byl hostujícím profesorem na Harvardově univerzitě, University of Naples, Royal College of Art v Londýně a mnoha dalších.\n\nChipperfield získal objednávku pro navrhování Tate Modern. Obdržel cenu za návrh veslařského muzea na Temži, kde použil materiály jako sklo, beton a zelený dub. Mnoho z jeho budov jsou postaveny v cizině, zejména v Japonsku a Německu. Značně pracoval v USA, kde v roce 2005 dokončil Figge Art Museum v Davenportu v Iowě a také centrální veřejnou knihovnu v Des Moines v Iowě (2001). Zatím poslední projekt v USA je Anchorage Museum Expansion v Anchorage na Aljašce.\n"}
{"id": "994295", "url": "https://cs.wikipedia.org/wiki?curid=994295", "title": "Stephen Edelston Toulmin", "text": "Stephen Edelston Toulmin\n\nStephen Edelston Toulmin (25. března 1922, Londýn − 4. prosince 2009, Los Angeles) byl anglický filosof vědy, představitel evoluční teorie poznání, postmoderní filozofie, autor a pedagog. Byl Ovlivněn Ludwigem Wittgensteinem a svou práci zasvětil analýze morálního uvažování. Ve svých spisech se snaží rozvíjet praktické argumenty, které lze efektivně využít při posuzování morálních otázek v etice. Jeho práce se později ukázaly jako užitečné v oblasti rétoriky pro analýzu rétorických argumentů. Toulminův model argumentace (diagram obsahující šest vzájemně propojených komponentů, používaných pro analýzu argumentů) byl považován za jeho nejvlivnější práci, zejména v oblasti rétoriky, komunikace a také v informatice.\n\nStephen Toulmin se narodil ve Velké Británii, v Londýně, 25. března 1922 rodičům Geoffrey Edelson Toulmin a Doris Holman Toulmin. Získal bakalářský titul na King's College, Cambridge v roce 1942. Brzy poté, byl Toulmin zaměstnán Ministerstvem leteckého průmyslu jako mladší vědecký důstojník. Nejprve pracoval na Malvern Radar Research and Developmend Stations a později na vrchním velitelství Allied Expeditionary Force v Německu. Na konci druhé světové války, se vrátil do Anglie, aby si dodělal magisterský titul, který obdržel v roce 1947 a doktorát z filozofie na Cambridge University. Následně píše disertační práci \"A\"\"n Examination of the Place of Reason in Ethics\" (1950). V tomto období se Toulmin setkává s rakouským filozofem Ludwigem Wittgensteinem, jehož vlastní vědecká práce, zkoumá vztah mezi použitím jazyka a jeho významem. Tato práce měla vliv na Toulminovu vlastní tvorbu.\n\nPo absolvování studia na Cambrige, přednášel na Oxfordské univerzitě filozofii vědy v letech 1949-1954. Během této doby píše svou druhou knihu: \"The Philosophy of Science: an Introduction\". Brzy poté, byl jmenován do funkce zahraničního profesora historie a filozofie vědy na univerzitě v Melbourne v Austrálii mezi lety 1954-1955. Po tomto období se vrátil do Anglie, a pracoval jako profesor a vedoucí katedry filozofie na univerzitě Leeds od roku 1955 do roku 1959. V Leedsu, vydal jednu z jeho nejvlivnějších knih v oblasti rétoriky, \"The Uses of Argument\" (1958), ve které zkoumal nedostatky tradiční logiky. Ačkoli byla v Anglii špatně přijata a satirizována jako \"Toulminovy anti-logické knihy\", které takto nazvali jeho kolegové z katedry filozofie v Leedsu, dostalo se ji značného úspěchu ve Spojených státech, kde Toulmin figuroval jako hostující profesor na New York, Stanford, a Columbia university v roce 1959. Ve Spojených státech představili Wayne Brockriede a Douglas Ehninger Toulminovu práci studentům komunikace. V jeho práci shledali, že poskytuje dobrý strukturální model, užitečný pro analýzu a kritiku rétorických argumentů. V roce 1960, se Toulmin vrátil do Londýna, aby pracoval na pozici ředitele v Unit for History of Ideas of the Nuffield Foundation. Byl ženatý s June Goodfield, se kterou spolupracoval na sérii knih o historii vědy.\n\nV roce 1965 se vrátil do Spojených států, kde zastával pozice na různých univerzitách. Na University of California v Santa Cruz, Toulmin publikoval \"Human Understanding: The Collective Use and Evolution of Concepts\" (1972). V této knize zkoumá příčiny a procesy koncepční změny. Toulmin používá novelu pro srovnání mezi změnou koncepce a modelem Darwinovské biologické evoluce. Analyzovat proces koncepční změny jako evoluční proces. V roce 1973, vyučoval v Committee on Social Thought at the University of Chicago. Zde spolupracoval s profesorem Allanem Janikem - který přednášel filozofii na La Salle University - na knize \"Wittgenstein´s Vienna, \"ve které rozvíjeli tezi, která podtrhuje význam dějin lidského uvažování: Proti filozofům, kteří věří v absolutní pravdu, kterou obhajoval Platón ve své idealizované formální logice, Toulmin tvrdí, že pravda může být relativní kvalita, v závislosti na historických a kulturních souvislostech (to, co ostatní autoři nazvali \"konceptuální schémata\").\n\nV období 1975 - 1978 pracoval v National Commission for the Protection of Human Subjects of Biomedical and Behavioral Research, ustanovenou Kongresem Spojených států. Během této doby, spolupracoval s Albertem R. Jonsenem, který napsal dílo The Abuse of Casuistry: A History of Moral Reasoning (1988), které ukazuje, postupy pro řešení morálních případů. Jedním z jeho posledních děl, \"Cosmopolis: The Hidden Agenda of Modernity\" (1990), kde konkrétně kritizuje praktické použití a zúžování morálky, které je základem moderní vědy.\n\nDne 04. 12. 2009 Toulmin zemřel na selhání srdce ve věku 87 v Los Angeles.\n\nVe svých mnoha pracích, Toulmin poukázal na to, že absolutismus (zástupovaný teoretickými či analytickými argumenty), má omezenou praktickou hodnotu. Absolutismus je odvozen z Platónovy idealizované formální logiky, kteroá obhajuje univerzální pravdu; proto, absolutisté věří, že morální problémy mohou být vyřešeny dodržováním standardních souborů mravních zásad, bez ohledu na kontext. Naopak, Toulmin tvrdí, že mnohé z těchto takzvaných standardních principů jsou irelevantní pro reálné situace s nimiž se setkávají lidé v každodenním životě.<br>\n<br>\nAby rozvinul své tvrzení, představil koncept argumentačních oblastí. V knize \"In The Uses of Argument\" (1958), Toulmin tvrdí, že některé aspekty argumentů se liší podle jednotlivých oblastí, a proto se nazývají \"na oblasti - závislé\" zatímco ostatní aspekty argumentace jsou stejná po celou dobu ve všech oblastech, a jsou proto nazývají \"na oblasti - neměnné\". Toulmin věří, že vadnost absolutismu, spočívá v jeho neznalosti \"na oblasti - závislém\" aspektu argumentu; absolutismus předpokládá, že všechny aspekty argumentu jsou \"na oblasti - neměnné\".<br>\n<br>\nV kinze \"Human Understanding\" (1972) (1972) Toulmin naznačuje, že antropologové byli v zlákáni na stranu relativistů, protože si všimli vlivu kulturních variací na racionálních argumentech. Jinými slovy, antropolog nebo relativista přeceňuje významný aspekt argumentů které jsou \"na oblasti - závislé\" a opomíjí nebo neví o \"na oblasti - neměnných\" prvcích. S cílem poskytnout řešení problémů absolutismu a relativismu se Toulmin pokouší během jeho práce na tvorbě norem, které nejsou ani absolutistické ani relativistické pro posuzování hodnoty myšlenek.<br>\n<br>\nV \"Cosmopolis\" (1990) stopuje filozofy v \"Pátrání po jistotě\" zpět k Descartovi a Hobbesovi a chválí Deweye, Wittgensteina, Heideggera, a Rortyho pro opuštění této tradice.\n\nV \"Cosmopolis\" hledá Toulmin původ moderního důrazu na univerzálnost (filosofové, kteří \"Pátráli po jistotě\"), a kritizuje moderní vědy a filozofy za to, že ignorují v praktických otázkách preference pro abstraktní a teoretické otázky. Například honba za absolutismem a teoretickými argumenty postrádá praktičnost a v jeho pojetí se jedná o jeden z největších defektů moderní filozofie . Stejně tak cítil ztenčení morálky v oblasti přírodních věd, která odvedla pozornost od praktických otázkek týkajících se ekologie k výrobě atomové bomby. Toulmin se tento problém snažil vyřešit prosazováním návratu k humanismu, který se skládá ze čtyř návratů: \n\n1.) návrat k ústní komunikaci a diskurzu, důvod, který byl zamítnut moderní filozofy, jejichž vědecký důraz je kladen na vytištěné dokumenty\n\n2.) návrat k zvláštním nebo ojedinělým případům, které se zabývají praktickými morálními otázkami, vyskytujícími se v každodenním životě (na rozdíl od teoretických principů, které mají omezenou praktičnost)\n\n3.) návrat k místním nebo konkrétním kulturním a historickým kontextům\n\n4.) návrat k časovosti, z mimočasových problémů s věcmi, jejichž racionální význam závisí na časové ose našeho rozřešení. Zde navazuje na tuto kritiku v knize Return to Reason(2001), kde se snaží osvětlit neduhy, které, podle jeho názoru, způsobil univerzalismus v sociální sféře. Řeší mimo jiné, rozdíl mezi mainstreamovými etickými teoriemi a etické nejasnosti v realném životě.\n\nV knize Reason in Ethics (1950). která byla jeho disertační prací, stanovuje dobré důvody, jak přistupovat k etice. Kritizuje to, co považuje za subjektivismus a emotivismus filozofů, jako je , protože podle jeho názoru selhali v posuzování etického uvažování.\n\nOživením kazuistiky (také známé jako případová etika) se Toulmin snažil najít střední cestu mezi extrémy absolutismu a relativismu. Kazuistika byla praktikována široce v průběhu středověku a renesance, kdy řešila morální problémy. Přestože kazuistika z velké části vymizela v moderní době, se Toulmin ve spolupráci s Albertem R. Jonsenem sanží v knize: \"The Abuse of Casuistry: A History of Moral Reasoning\", prokázat účinnost kasuistiky a praktické argumentace během středověku a renesance, účinně tyto metody oživují jako přípustné metody argumentace.\n\nKazuistika využívá absolutistických principů, které se nazývají \"typické\" nebo \"paradigmatické případy,\" aniž by se uchylovala k absolutismu. Používá standardní principy (např. posvátnost života) referenčních značek v morálních argumentech. Jednotlivý případ se pak porovnává tak, aby kontrastoval s typickým případem. Vzhledem k tomu, že individuální případ, který je zcela totožný s typickým případem, lze morální soud provést okamžitě s použitím standardních morálních zásady, zavedených v typickém případě. V situaci, kdy se jednotlivý případ liší od případu typického, budou rozdíly kriticky vyhodnoceny, aby se dospělo k racionálnímu tvrzení.<br>\n<br>\nDíky postupu kazuistiky, Toulmin s Jonsen identifikovali tři problémové situace v mravních úvahách: \n\n1.) typický případ je totožný s jednotlivým případem nejednoznačně\n\n2.) dva typické případy se vztahují ke stejnému jednotlivému případu protichůdným způsobem\n\n3.) bezprecedentní jednotlivý případ nastane, když nemůže být porovnán nebo dán do kontrastu k jakémukoliv typickému případu. \n\nDíky použití kazuistiky, Toulmin prokázal a posílil jeho dřívější důraz na význam srovnání morálních argumentů, tj. že význam neřeší absolutismu ani relativní teorie.\n\nV roce 1972 Toulmin publikoval knihu \"Human Understanding\", ve které tvrdí, že změna konceptu je evoluční proces. V této knize Toulmin napadá Thomase Kuhna a koncepční změny v jeho vlivném díle \"Struktura vědeckých revolucí\". Kuhn tvrdil, že koncepční změna je revoluční proces (na rozdíl od procesu evolučního), během kterého se vzájemně souteží a vylučují paradigmata, přičemž jedno paradigma nahradzuje druhé. Toulmin kritizoval relativistické prvky Kuhnovy práce a tvrdí, že vzájemné vylučování paradigmat neposkytuje žádný základ pro srovnávání. To z Kuhna delá relativistu a přes chybné zdůrazňuje \"pole variantu\", zatímco ignoruje \"pole invariantu\" nebo běžně sdílenou argumentaci či vědecká paradigmata.<br>\n<br>\nNa rozdíl od Kuhnova revolučního modelu Toulmin navrhl evoluční model koncepční změny, který je srovnatelný s modelem Darwinovy biologické evoluce. Toulmin uvádí, že koncepční změnou je proces inovace a výběru. Inovace odpovídá za vzhled koncepčních variant, zatímco výběr odpovídá za přežití a přetrvávání nejlepších koncepcí. Inovace nastane, když se odborníci z určitého oboru začínají dívat na věci jinak než jejich předchůdci. Výběr podrobuje inovativní koncepty procesu diskuse a vyhledávání chyb kdy tento proces Toulmin nazývá \"\"fórum soutěžících\".\" Nejzdravější koncept přežije \"\"fórum soutěžících\"\" jako původní nebo revidované tradiční pojetí.<br>\n<br>\nZ hlediska absolutistického pohledu, jsou koncepty buď platné nebo neplatné bez ohledu na kontext. Z pohledu relativistů není ani jeden koncept lepší, ani horší než soupeřící koncept z jiného kulturního kontextu. Z Toulminova úhlu pohledu závisí zhodnocení na způsobu srovnání, které určuje, zdali má jeden koncpet lepší schopnost vypovídat o svách pojmech, než druhý.\n\n"}
{"id": "994296", "url": "https://cs.wikipedia.org/wiki?curid=994296", "title": "Bohumil Vančo", "text": "Bohumil Vančo\n\nBohumil Vančo (14. října 1907, Madunice − 25. října 1990, Burbank) byl slovenský psycholog, umělec, vynálezce, fotograf a filmový pracovník.\n\nStudoval na gymnáziu v Nitře a následně obor psychologie na Filozofické fakultě Univerzity Komenského v Bratislavě. Absolvoval studijní pobyty v Berlíně, Paříži a Londýně, v roce 1938 získal titul PhDr. a působil jako ředitel psychotechnického ústavu a současně učitel dějin filmu na SUP, v letech 1940 až 1942 zastával místo ředitele Školfilmu v Bratislavě, v letech 1945 až 1946 působil jako zástupce zmocněnce ve Filmovém ústavu v Praze a roku 1947 se stal ředitelem filmové společnosti Slofis v Bratislavě. V roce 1949 emigroval do Brazílie, odkud se roku 1964 s rodinou přestěhoval do Spojených států amerických.\n\nOd mládí projevoval zájem o fotografii a film. Roku 1937 vydal knihu \"Film a Škola\" inspirovanou dekretem Ministerstva školství a osvěty o využívání filmu v procesu výuky; v díle se podrobně zabývá nejen technickými, ale i estetickými problémy filmu vůbec, psychologickými a pedagogickými momenty filmového vyučování. Sám pak natočil první slovenský barevný film \"Niekoľko perál slovenského folklóru\" a v roce 1936 se zapojil do diskuse o Fričovo Jánošíkovi ve Slovenském pohledech.\n\nV roce 1940 založil Školfilm, ústav pro školní a osvětový film. Výrazně se zasloužil o začátky slovenského filmu, jeho přínos v této oblasti dosud nebyl dostatečně zhodnocen. Pro Školfilm natočil snímek \"Výlet do Tatier\" (1942) a barevný národopisný film \"Ždiar\" (1943). V roce 1942 přednášel o organizaci filmových projektů na Slovensku a přispíval do časopisu Školfilmu. S Karolem Plickou stál u zrodu FAMU v Praze. V Brazílii uveřejňoval i astronomické studie a podal několik patentů, v USA se věnoval technice filmu, sestrojil kameru na stereoskopické snímání a projektor na stereoskopické promítání.\n"}
{"id": "994297", "url": "https://cs.wikipedia.org/wiki?curid=994297", "title": "Pavel Růžek", "text": "Pavel Růžek\n\nPavel Růžek (30. listopadu 1951 − 30. srpna 2011) byl český spisovatel.\n\nNarodil se 30. listopadu 1951 v Konobrži (dnes už neexistující vesnice u Mostu, zbořená při rozšiřování těžby uhlí v letech 1976-1979). O šest let později se rodina Růžků přestěhovala do Litvínova. O Velikonocích 1968 Růžkův otec spáchal sebevraždu. Poslední ročník gymnázia spisovatel absolvoval v Chomutově, pak krátce studoval v Plzni a pracoval v litvínovském Staliňáku jako překladatel a tlumočník. V září 1971 začal studium na Pedagogické Fakultě v Ústí na Labem. Tam se setkal a spřátelil s Viktorem Šlajchrtem, malířem Janem Mária Valtem a Ivanem Němečkem.\n\nPo skončení studia učil na základních školách v malých vesnicích jižních a severních Čech, v Malontech, Bezdružicích, Čimelicích a Hoře sv. Kateřiny. Na konci roku 1980 se seznámil s vdanou Nadějí. S ní a s její dcerou Nikolou se přestěhovali do Chudeřína. S Nadějí se vzali v srpnu 1982. V roce 1983 v Severočeském nakladatelství vydal s ohledem k cenzuře přepracovanou knihu \"Budižkničemu\". O rok později se mu narodila dcera Alžběta. V roce 1987 publikoval román \"Obyčejný ráj\" a o dva roky později \"Mistr světa\". V roce 2005 od něho odchází manželka. Růžek o několik let později přestal pracovat a věnoval se jen psání. \n\n\"„Od konce osmdesátých let jsem nepsal, věnoval jsem se učení a překladům, před pěti lety jsem začal psát znova, ale to spíš jen kratší povídky.“\" − řekl v roce 2009 o svém návratu k psaní spisovatel. Připravených měl třicet, abecedně seřazených povídek. Vyšlo jich nakonec sedmnáct, rozdělených do dvou sbírek. První sbírka povídek \"Bez kůže\" vyšla v roce 2010 a o rok později soubor \"Bez růže\", jež byl už ale pokřtěn přáteli. Růžek umírá po dlouhé nemoci (důsledek alkoholismu) měsíc před vydáním knihy.\n"}
{"id": "994298", "url": "https://cs.wikipedia.org/wiki?curid=994298", "title": "TV Moldova Internațional", "text": "TV Moldova Internațional\n\nTV Moldova Internațional byla veřejnoprávní televizní stanice, která zahájila vysílání v lednu 2007.\n\nK 1. lednu 2013 bylo ukončeno vysílání televizní stanice.\n\nByl zdarma přenášen prostřednictvím satelitu Eutelsat s pokrytím 90% v Evropy, severní Asie a Severní Ameriky. Nejvíce jej sledovala besarábská diaspora v Itálii, Španělsku, Portugalsku a Kanadě.\n\nRozhodnutí bylo přijato na zasedání dozorčí rady Teleradio Moldova. Pro uzavření kanálu hlasovala většina členů dozorčí rady.\n\nPodle předsedy Teleradio Moldova Konstantina Marina se ukončením ušetří zhruba 2,5 milionu lei ročně. Tyto finanční prostředky budou použity pro nové vybavení vysílatele.\n"}
{"id": "994301", "url": "https://cs.wikipedia.org/wiki?curid=994301", "title": "Trident Microsystems", "text": "Trident Microsystems\n\nTrident Microsystems byla americká společnost, která se zabývala vývojem obrazovkových procesorů pro ploché obrazovky. Vyvíjela také grafické a zvukové adaptéry pro počítače PC.\n\nV polovině 90. let bylo možné grafické karty společnosti Trident vidět ve velké části počítačů PC. Roku 2012 tato společnost vyhlásila bankrot.\n"}
{"id": "994303", "url": "https://cs.wikipedia.org/wiki?curid=994303", "title": "Ľudovít Štrompach", "text": "Ľudovít Štrompach\n\nĽudovít Štrompach (23. června 1923, Budapešť − 5. března 2009, Bratislava) byl malíř a restaurátor.\n\nĽudovít Štrompach se narodil v Budapešti rodičům Józsefu Strompachovi, který byl umělecký truhlář ve službách hraběte Pálffyho a Petronelle rozené Heiszter, která se narodila v Sedlčanech, jejíž rodiče a sourozenci i ona sama byli také zaměstnanci (osobní kočí hraběte Pálffyho, umělecký zahradník, pračka a švec) na Bojnickém zámku ve službách hraběte Pálffyho. Vztah Ludvíka Štrompacha k Bojnického zámku a jeho okolí trval po celý jeho život. \n\nV letech 1943 až 1946 studoval na Královské výtvarné akademii v Budapešti v třídě Gyuly Rudnaye a na VŠVU v Praze u Jana Želibského. V roce 1946 se přestěhoval do Prahy.\n\nOd roku 1952 se natrvalo přesídlil na Slovensko, kde se kromě vlastní tvorby věnoval restaurování obrazů, soch, kostelů, zámků, výzdobou fresek mnoha sídlišť na Horní Nitře a sběratelské činnosti.\n\nJe zakladatel Krajské galerie v Bojnicích (1956) a spoluzakladatelem se svou manželkou akademickou maliarkou Magdalenou Štrompachovou prvního výtvarného oboru na LŠU v Prievidzi (15. března 1963). Od roku 2003 bydlel v Bratislavě.\n\nZahraniční tvorba Ludvíka Štrompacha se vztahuje zejména na města Praha, Budapešť, Vídeň, Mnichov a Garmisch Partenkirchen, kde vznikly mnohé obrazy a grafiky. Příkladem je obraz \"Julia Fischer\", který namaloval v Mnichově v roce 2001. Inspirací pro vznik tohoto obrazu byla německá houslistka Julia Fischerová. Z jeho pražského období pocházejí obrazy \"Zasnežená Praha\" nebo \"Karlov most\", jakož i mnohé rodinné portréty, které se nacházejí z převážné části v Bratislavě.\n"}
{"id": "994310", "url": "https://cs.wikipedia.org/wiki?curid=994310", "title": "Strofika", "text": "Strofika\n\nStrofika (od strofa, z řec. \"strofa\") je nauka o strofické kompozici básní, studující skladbu strofy (sloky), její druhy a formy a jejich ustálené samostatné útvary.\n\nV antice se strofy pojmenovávaly podle počtu veršů: distichon, tristich, tetrastich (= kvartet), kvintet, sextet nebo podle jejich tvůrců: \"alkajská strofa\", \"sapfická strofa\") atp. Četné strofy a samostatné strofické útvary rafinované kompozice se odvozují ze středověké trubadúrské poezie románských literatur: Stanca, šestina, ritorno, rondel, rondo, triolet, madrigal, rispet atd.; Sonet, francouzská balada atd.\n\n"}
{"id": "994335", "url": "https://cs.wikipedia.org/wiki?curid=994335", "title": "153 (číslo)", "text": "153 (číslo)\n\nSto padesát tři je přirozené číslo. Následuje po číslu sto padesát dva a předchází číslu sto padesát čtyři. Řadová číslovka je \"stopadesátý třetí\" nebo \"stotři a padesátý\". Římskými číslicemi se zapisuje CLIII.\n\nSto padesát tři je\n\n\n\n"}
{"id": "994337", "url": "https://cs.wikipedia.org/wiki?curid=994337", "title": "Kostel svatého Jana Křtitele a svatého Jana Evangelisty (Vilnius)", "text": "Kostel svatého Jana Křtitele a svatého Jana Evangelisty (Vilnius)\n\nKostel sv. Jana (litevsky: \"Šv. Jono Krikštytojo ir šv. Jono Apaštalo ir Evangelista bažnyčia\") je římskokatolický kostel, který stojí na místě bývalého trhu, v litevském hlavním městě Vilniusu.\n\nKostel založil kníže Jogail poté, co v roce 1387 Litva oficiálně přijala křesťanství. V roce 1571 jej dali do patronátu jezuitům, kteří ho připojili k akademii a architektonicky upravili. V roce 1655 byl po obsazení Litvy ruskými vojsky zničen a začátkem 18. století - v roce 1702 - vyrabován Švédy. V letech 1773–1812 kostel patřil Lékařské akademii Vilniuské univerzity.\n\nPřestože byl kostel založen v roce 1387, stavební práce na něm skončily až v roce 1423. Rekonstrukční práce také zanechaly na kostele stopy. Trojlodní kostel (dodnes takovým i zůstal) byl nejprve postaven v gotickém stylu s osmi pilíři a presbytářem. Kromě těchto osmi sloupů kostel dotvářelo i mnoho dalších opěrných pilířů. Zvonice kostela byla přistavěna počátkem 16. století, později však došlo k jejímu zbourání. Za jezuitů byl kostel celkově prodloužen o šířku kostelních lodí. Muselo se tedy přistoupit k demolici starého presbytáře a postavení nové apsidy v pozdně-gotickém stylu.\n\nKoncem 16. století se začala stavět nová, 68 metrů vysoká zvonice, jejíž stavba měla dvě etapy - gotickou a renesanční. Na vrcholu zvonice se nachází 6,2 metru vysoký kříž.\n\nNa začátku 17. století byly v architektonickém stylu barokně zrekonstruovány hodiny a nový - renesanční - vzhled dostala i hlavní fasáda kostela. V roce 1737 kostel a zvonice vyhořely a musely být znovu rekonstruovány. Ke zvonici byl přibudován barokní balkon (okna zvonice jsou vitrážová) a kostel a na fasádu Kostela sv. Jana také přibyly barokní prvky.\n\nPřestavba kostela se dotkla i interiéru. Byly v něm vybudovány nové klenby, chorus pro varhany a hlavní oltář od litevského architekta Jonase Kristupasa Glaubicase. Na hlavním oltáři se nachází několik soch sv. Jana, a to sv. Jana I. (papeže), blahoslaveného Jana kardinála (patriarchy), sv. Jana Nepomuckého (kanovníka) a sv. Jana (biskupa). Za hlavním oltářem se nachází oltář Marie Loretské se sochou Panny Marie. Vlevo od ní jsou sochy ukřižování Ježíše Krista, sv. Kazimíra, sv. Josefa a sv. Ignáce. Na pravé straně lodi kostela je oltář plačící Matky Boží, oltář sv. Archanděla Michala, oltář sv. Petra a sv. Pavla a oltář sv. Františka Xaverského. Dodnes se z těchto 23 barokních oltářů zachovalo deset. Oltáře v apsidě jsou spojeny schody. Součástí jednoho z oltářů je kříž s ukřižovaným Kristem. Kromě Otaru?? zdobících vnitřek kostela se v interiéru nachází i osmnáct soch od Jonase Gedelise - dvanáct z nich jsou sochy sv. Jana.\n\nV roce 1786 byly zrekonstruovány interiérové hodiny kostela.\n\nV roce 1827 došlo k rekonstrukci kostela v duchu klasicismu. Na jeho jižní fasádě při bočním vchodu dodnes stojí klasicistní portikus (dílo architekta Karolise Podčašinskise) se čtyřmi korintskými sloupy. Ten nechal zbořit třináct oltářů a místo nich k pilířům postavil sochy sv. Jana. Všechny fresky na stěnách kostela omítat. Stěnu mezi kostelem a zvonicí zbořil.\n\nV roce 1898 byly do devíti oken presbytáře instalovány vitráže. Na přelomu 19. a 20. století do interiéru kostela nainstalovali několik pamětních desek patřících významným činovníkům vědy a kultury, jejichž jméno se pojí s Vilniusskou univerzitou.\n\nPo rekonstrukci kostela se v něm od roku 1963 nachází muzeum s exponáty Vilniuské univerzity.\n\n"}
{"id": "994338", "url": "https://cs.wikipedia.org/wiki?curid=994338", "title": "Fed Cup 2014 – zóna Asie a Oceánie", "text": "Fed Cup 2014 – zóna Asie a Oceánie\n\nZóna Asie a Oceánie Fed Cupu 2014 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na asijském kontinentu a v Oceánii. Do soutěže zóny Asie a Oceánie nastoupilo 20 družstev, z toho sedm účastníků hrálo v 1. skupině a dalších třináct pak ve 2. skupině. Součástí herního plánu byla také baráž.\n\n\n\n\n\n"}
{"id": "994341", "url": "https://cs.wikipedia.org/wiki?curid=994341", "title": "Der Tantenmörder", "text": "Der Tantenmörder\n\nDer Tantenmörder \"(česky: Tetiččin vrah)\" je báseň od německého dramatika Franka Wedekinda z roku 1902. Poprvé byla přednesena právě v roce 1902 skupinou Die elf Scharfrichter \"(Jedenáct katů)\" v jejich Mnichovském kabaretu. \n\nVrah u soudu líčí důvody vraždy své tetičky, kterou spáchal pro peníze. Jeho teta byla stará a on, protože je mladý, prý peníze více potřebuje. Také doufá, že soud k němu bude mírnější právě kvůli jeho věku.\n\nBáseň končí těmito slovy:\n\nV roce 2003 skupina In Extremo zhudebnila báseň (s mírně poupravenými slovy) pod názvem \"Albtraum\" \"(česky: Noční můra)\" v rámci alba Sieben.\n\nText:\n\n"}
{"id": "994343", "url": "https://cs.wikipedia.org/wiki?curid=994343", "title": "Seznam symfonií Wolfganga Amadea Mozarta", "text": "Seznam symfonií Wolfganga Amadea Mozarta\n\nAčkoli poslední symfonie Wolfganga Amadea Mozarta – podle tradičních číslování \"starých Mozartových vydání\" – nese číslo 41, je možné vystopovat ve skutečnosti okolo 60 symfonií z jeho pera, z nichž se ovšem některé nezachovaly vůbec, z některých jen fragmenty.\n\nRozdílné číslování má příčinu také v tom, že v posledních desetiletích jsou znovu nacházeny manuskripty některých raných prací. Navíc objevuje také problematika vymezení vůči jiným žánrům, neboť \"sinfonie\" v Mozartově době ještě nebyla samostatnou ucelenou formou, který se navíc teprve vyvíjel, a to mj. také díky práci Mozartově a jeho současníků.\n\nOperní předehry - ouvertury se dlouhou dobu nazývaly \"„sinfonia“\" (zvláště v italském prostředí), a naopak symfonie zase \"„ouvertury“\", tudíž důsledné rozlišení je někdy velmi obtížné. Sám Mozart například přidal k původně dvouvětým předehrám k operám \"Ascanio in Alba,\" \"Il sogno di Scipione,\" \"La finta giardiniera\" a \"Il re pastore\", závěrečné věty (KV 120, KV 163, KV 121 a KV 102), čímž je rozšířil na třívěté symfonie, které mohly být uváděny na koncertech samostatně, zatímco např. ouvertury k \"Mitridate, re di Ponto\" nebo \"Lucio Silla\" byly jako \"italské operní sinfonie\" od počátku třívěté. Typický ouverturní charakter do sebe vzájemně přesahujících vět je pak patrný např. u symfonií KV 74, KV 181 a KV 318. U některých serenád (KV 204, KV 250, KV 320, KV 385) tomu bylo naopak: zde Mozart vystavěl symfonie o čtyřech větách díky zkracování.\n\n"}
{"id": "994346", "url": "https://cs.wikipedia.org/wiki?curid=994346", "title": "Buffy, zabíječka upírů", "text": "Buffy, zabíječka upírů\n\nBuffy, zabíječka upírů (v anglickém originále Buffy the Vampire Slayer) je americký akční a komediálně hororový film z roku 1992 od společnosti 20th Century Fox. Autorem jeho scénáře je Joss Whedon, natočila jej režisérka Fran Rubel Kuzui, v titulní roli se představila Kristy Swanson. Snímek pojednává o roztleskávačce Buffy, která zjistí, že jejím osudem je pronásledovat a zabíjet upíry, v čemž jí pomáhá její rádce Merrick. Film byl natočen v jiném stylu, než jeho autor, Joss Whedon, zamýšlel. V letech 1997–2003 vznikl pod jeho vedením odlišně stylizovaný seriál \"Buffy, přemožitelka upírů\".\n\nFilm \"Buffy, zabíječka upírů\" byl v USA uveden do kin 31. července 1992, v Česku byl v kinech promítán od 6. května 1993.\n\nStředoškolačka Buffy je typickou povrchní „valley girl“, která se na Hemerské střední škole (v originále \"Hemery High School\") v Los Angeles věnuje cheerleadingu. Je bezstarostnou a oblíbenou dívkou, jejímž hlavním zájmem je trávit čas s podobnými kamarádkami. Jednoho dne se potká s Merrickem, který jí prozradí, že je zabíječkou (v originále \"The Slayer\"), jednou z dlouhé řady vyvolených dívek, které musí bojovat s upíry. Sám Merrick je strážcem (v originále \"Watcher\"), jenž má na ni dohlížet, vést ji a trénovat ji. Zpočátku mu nevěří, nicméně sama si posléze uvědomí, že tento muž má asi pravdu, neboť je do detailů také schopen popsat jeden sen o upírech, který se jí ve spánku opakovaně vrací. Kromě toho Buffy objeví v sobě dosud nepoznané schopnosti, včetně zvýšené mrštnosti, lepších smyslů a výdrže.\n\nPike a jeho nejlepší kamarád Benny, kteří nesnáší Buffy a její přítelkyně kvůli navzájem odlišným sociálním vrstvám, popíjí venku alkohol a jsou přitom napadeni upíry. Benny je proměněn v jednoho z nich, Pika však zachrání Merrick. Benny následně navštíví Pika a zkouší ho přesvědčit, aby se taky stal nemrtvým. Ten se později rozhodne radši utéct z města, což se mu vzhledem k porouchané dodávce nepodaří a během útoku upírů skončí v lese.\n\nBuffy se dostane do konfliktu s Lothosem, místním upírským bossem, který již dříve odstranil několik předchozích zabíječek. V lese se Buffy, Pike a Merrick postaví Lothosovu hlavnímu nohsledovi Amilynovi a jeho partě upírů, přičemž sám Amilyn přijde během boje o ruku. Prchne zpět k Lothosovi, který si uvědomí, že Buffy je nová zabíječka. Po společně prožité šarvátce se z Buffy a Pika stanou kamarádi, jejich vztah se nakonec změní v romantický a Pike se také stane Buffyiným partnerem v boji proti nemrtvým.\n\nBěhem středoškolského basketbalového zápasu Buffy s Pikem zjistí, že jeden z hráčů je Lothosovým poskokem. Po rychlé honičce se Buffy na šrotišti konečně setká s Lothosem, s Pikem je však zajata jeho upíry. Lothos uvede zabíječku do hypnotického tranzu, což přeruší Merrick; ten je však Lothosem zabit. Hlavní upír následně nechá Buffy být s tím, že ještě není připravená na konečný souboj. Ještě než strážce zemře, poradí své svěřenkyni, že dělat věci svým způsobem je lepší než žít podle pravidel ostatních. Kvůli svému novému životu, odpovědnosti a žalu nad ztrátou přítele je Buffy emocionálně v šoku, obrátí se zpět ke svým kamarádkám, začne se chovat nezrale, sobecky a začne upouštět od svých zabíječských povinností.\n\nBěhem plesu ve školní tělocvičně se Buffy se opětovně setká s Pikem a začnou spolu tančit. Během této akce však na studenty zaútočí Lothos se zbytkem svých upírů, se kterými se Buffy utká, zatímco Pike bojuje se svým bývalým kamarádem (nyní však také nemrtvým) Bennym. Po přemožení ostatních upírů zabije Buffy Amilyna a střetne se s Lothosem. Ten se ji snaží opět zhypnotizovat, zabíječka však použije lak na vlasy ve spreji jako plamenomet a nechá upírského bosse hořet. Po návratu do tělocvičny zjistí, že se všichni vzpamatovávají z útoku, vrátí se sem však i Lothos, kterého nakonec Buffy zapíchne kolíkem. Zabíječka s Pikem opustí ples na motorce, následně místní zpravodajství začne dělat se studenty a s ředitelem školy rozhovory.\n\n\nVe vedlejších rolích se představili například Hilary Swank, David Arquette a Natasha Gregson Wagner, v drobné roli se ve filmu objevil také Ben Affleck. Ve vystřižené scéně hrál jednoho z upírů Seth Green, který v seriálu \"Buffy, přemožitelka upírů\" ztvárnil Oze.\n\nScénář filmu nabídl Joss Whedon v roce 1988 produkční společnosti Sandollar Productions, která jej v roce 1991 předložila režisérce Fran Rubel Kuzui. Té se skript zalíbil, takže zajistila jeho prodej studiu 20th Century Fox.\n\nNatáčení filmu trvalo 29 dní. Režisérka Fran Rubel Kuzui ponechala během filmování hercům velkou míru volnosti, při které mohli improvizovat. Jejich názory se na tento přístup lišily, Donald Sutherland vyjádřil o jeho vhodnosti pochyby, Paul Reubens však na natáčení přinášel svůj humor, který využíval i na scéně. Rozpočet filmu činil 9 milionů dolarů.\n\nHudbu pro snímek složil hudební skladatel Carter Burwell, ve filmu však zazní také několik písní populárních interpretů, jako jsou C+C Music Factory, Matthew Sweet, Susanna Hoffs, Toad the Wet Sprocket, Divinyls, Ozzy Osbourne, The Cult či Rob Halford+Pantera. Soundtrack byl vydán 28. července 1992.\n\nPro snímek vznikly dva české dabingy. Dabing pro vydání na VHS v překladu Matěje Holuba vyrobilo Studio Interval pro Guild Home Video, režíroval jej Petr Pospíchal. Druhý dabing v režii Jana Filipčíka (pseudonym Filipa Jančíka) a v překladu Drahomíry Kočové vyrobila FTV Prima ve studiu S Pro Alfa CZ v roce 2006.\n\nFilm \"Buffy, zabíječka upírů\" měl v amerických kinech premiéru 31. července 1992. V Česku byl uveden 6. května 1993.\n\nV roce 1993 byl snímek vydán na LD a VHS. K vydání na DVD došlo roku 2001, na BD v roce 2011. V Česku byla lokalizovaná verze vydána distributorem Bonton Home Video na VHS 1. února 2000.\n\nV USA dosáhly tržby z promítání v kinech částky 16,6 milionů dolarů.\n\nReakce kritiky na film byly smíšené, server Rotten Tomatoes na základě 36 recenzí udělil snímku 33 %, server Metacritic na základě 17 recenzí 48 %. Filmoví kritici vyčítali snímku špatné herecké výkony a režii, nicméně oceňovali myšlenku scénáře.\n\nNámět o dívce zabíjející upíry přepracoval Joss Whedon do podoby seriálu \"Buffy, přemožitelka upírů\", který byl vysílán v letech 1997–2003 a ve kterém hlavní roli ztvárnila Sarah Michelle Gellar. Celovečerní snímek obsahuje oproti úspěšnému televiznímu seriálu různé dějové odlišnosti, jako je minulost Buffy nebo schopnosti zabíječky/přemožitelky i upírů. Sám Joss Whedon vyjádřil velkou nespokojenost s výslednou interpretací jeho filmového scénáře s tím, že „je to začátek [příběhu], ale není to přesně ta dívka… Moje původní idea byla o hodně méně bláznivá. Byla tam legrace, ale mnohem více to byl vážný akční hororový film \"s vtipy\".“ Prohlásil: „Napsal jsem tento strašidelný film o silné dívce a oni jej předělali na masovou komedii. To bylo zdrcující.“ Pilotní díl seriálu napsal Whedon coby sequel k původní verzi svého filmového scénáře, proto obsahuje odkazy na události, které v realizované verzi filmu nejsou.\n\nV roce 1999 vydalo nakladatelství Dark Horse Comics trojdílnou komiksovou minisérii \"The Origin\", adaptaci původního Whedonova filmového scénáře, který uvádí události z celovečerního snímku do kontinuity s televizním seriálem.\n\nV roce 2009 se objevily první zprávy o plánovaném remaku nebo rebootu \"Buffy, zabíječky upírů\" pod vedením manželů Kuziuových. Projektu, který neměl mít žádnou návaznost na původní film, seriál nebo vydávané komiksy se neúčastnil Joss Whedon. Scénář, který napsala Whit Anderson, ale byl v roce 2011 producenty odmítnut a projekt byl posléze odložen.\n\n"}
{"id": "994348", "url": "https://cs.wikipedia.org/wiki?curid=994348", "title": "Bigroom Blitz", "text": "Bigroom Blitz\n\nBigroom Blitz \"(Bigroom nářez)\" je skladba německé hudební skupiny Scooter. Jako singl vyšla 23. května 2014 (52. singl kapely). Je prvním singlem z alba The Fifth Chapter. Jedná se také o první singl nahraný v nové sestavě, kdy Ricka J. Jordana nahradil Phil Speiser, a zároveň první písničku kapely ve stylu Bigroom house. Ve skladbě jsou použity vokály rappera Wize Khalify z písně Chris Brown (ft. Berner, Wiz Khalifa & Big K.R.I.T.) - Yoko. Později byl kvůli porušení autorských práv ze strany skupiny singl stažen z digitálního prodeje. Následně vyšel singl znovu, tentokrát bez vokálů Wize Khalify (jeho hlas je elektronicky upraven). Na albu The Fifth Chapter se nachází upravená verze skladby.\n\nNápis na přední obálce singlu je tvořen velkými trojrozměrnými písmeny, které jsou na sebe naházené jako krabice. Nápis je bílý na světlém pozadí. Písmeno 'i' ve slově blitz je nahrazeno symbolem velkého červeného blesku. Na zadní obálce je černobílá fotka členů kapely.\n\nVe videoklipu je možné poprvé vidět Phila Speisera - tehdejšího nového člena. Vše se odehrává jakoby ve fitness centru, kde hraje kapela a do rytmu písničky tančí (skáčou) dívky na trampolínách. Wiz Khalifa se v klipu nevyskytuje, přesto je jeho nepřítomnost nápaditě zamaskována.\n\n\n\n"}
{"id": "994352", "url": "https://cs.wikipedia.org/wiki?curid=994352", "title": "Buffy the Vampire Slayer", "text": "Buffy the Vampire Slayer\n\nBuffy the Vampire Slayer může být:\n"}
{"id": "994355", "url": "https://cs.wikipedia.org/wiki?curid=994355", "title": "Sepp Piontek", "text": "Sepp Piontek\n\nJosef Emanuel Hubertus „Sepp“ Piontek (* 5. března 1940, Vratislav) je bývalý německý fotbalista a trenér.\n\nJe odchovancem klubu VfL Germania Leer, celou seniorskou kariéru strávil ve Werderu Brémy. Vyhrál s ním DFB-Pokal v roce 1961 a Bundesligu v roce 1965. Hrál i za reprezentaci, ale do nominace na mistrovství světa ve fotbale 1966 se nakonec nevešel.\nJako trenér začínal ve Werderu, později vedl tým Haiti. Nejslavnější období prožil na lavičce dánské reprezentace, zvané \"Danish Dynamite\". Podařilo se mu s Dány poprvé v historii získat medaili na ME (mistrovství Evropy ve fotbale 1984) a postoupit na MS (mistrovství světa ve fotbale 1986). V roce 1983 byl v anketě časopisu \"World Soccer\" zvolen nejlepším trenérem roku. Později trénoval týmy Turecka a Grónska.\n\nV roce 1986 obdržel Záslužný řád Spolkové republiky Německo.\n\n"}
{"id": "994356", "url": "https://cs.wikipedia.org/wiki?curid=994356", "title": "East Village", "text": "East Village\n\nEast Village je místní část newyorské čtvrti Manhattan. Leží východně od Greenwich Village, jižně od Gramercy a Stuyvesant Town a severně od Lower East Side. Nachází se zde více menších částí, včetně Alphabet City a Bowery.\n\nPůvodně se tato čtvrť považovala za součást Lower East Side, ale v 60. letech 20. století se zde začala vyvíjet vlastní kultura jakožto „East Village“, když se sem začali stěhovat umělci a členové hippies, ovlivněni základnou beatníků, kteří zde žili od 50. let. Toto místo je známé jako rodiště několika uměleckých hnutí, například punk rocku a literárního hnutí Nuyorican.\n"}
{"id": "994357", "url": "https://cs.wikipedia.org/wiki?curid=994357", "title": "Fed Cup 2014 – zóna Evropy a Afriky", "text": "Fed Cup 2014 – zóna Evropy a Afriky\n\nZóna Evropy a Afriky Fed Cupu 2014 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na evropském a africkém kontinentu. Do soutěže zóny Evropy a Afriky nastoupilo 36 družstev, z toho šestnáct účastníků hrálo v 1. skupině, osm ve 2. skupině a dvanáct v kvalitativně nejnižší 3. skupině. Součástí herního plánu byly také tři baráže.\n\n\n\n\n\n\n\n"}
{"id": "994358", "url": "https://cs.wikipedia.org/wiki?curid=994358", "title": "Bowery", "text": "Bowery\n\nBowery je jedna z menších čtvrtí na jižním Manhattanu. Ze severu ji ohraničuje East Houston Street, z východu hraničí se čtvrtí Lower, kde ji ohraničuje Clinton Avenue, z jihu končí na Delancey Street, kde se i nachází významné Tenementské muzeum a ze západu končí u Midtown Manhattanu.\n"}
{"id": "994359", "url": "https://cs.wikipedia.org/wiki?curid=994359", "title": "Alphabet City", "text": "Alphabet City\n\nAlphabet City je část Manhattanu, která byla kdysi považována za slum. Dnes je součástí East Village. Název je odvozen od ulic, které ji tvoří, a jimiž jsou Avenue A, B, C a D. Jsou to jediné ulice na Manhattanu, které mají jednopísmenné názvy. Alphabet City je ohraničeno ulicí Houston Street na jihu a 23. ulicí na severu, kde končí Avenue C. Historické hranice části Lower East Side, která se změnila na moderní část, určují severní hranici na 14. ulici. Mezi významné objekty patří Tompkins Square Park, Nuyorican Poets Cafe a Stuyvesant Town.\n"}
{"id": "994362", "url": "https://cs.wikipedia.org/wiki?curid=994362", "title": "Midtown Manhattan", "text": "Midtown Manhattan\n\nMidtown Manhattan je jedna ze tří hlavních částí Manhattanu a nachází se mezi 14. a 59. ulicí, od řeky Hudson River směrem k řece East River. Jádro Midtown Manhattanu se rozkládá mezi 31. a 59. ulicí a mezi třetí a devátou avenue.\n\nNachází se zde mnoho částí včetně Hell's Kitchen a Chelsea ve West Side, a Murray Hill, Kips Bay, Turtle Bay a Gramercy v East Side. Někdy se rozděluje na \"Midtown East\" a \"Midtown West\" a často i \"Midtown South\".\n\nJe to rušná obchodní čtvrť. Velká většina mrakodrapů města, včetně většiny hotelů a obytných domů, se nachází právě zde. Pracuje zde více než 700 tisíc pracovníků v kancelářích, hotelích a obchodních provozech, pohybuje se zde množství turistů a studentů.\n\nStojí tu světoznámé komerční budovy jako Rockefeller Center, Radio City Music Hall a Empire State Building.\n"}
{"id": "994363", "url": "https://cs.wikipedia.org/wiki?curid=994363", "title": "Adam F", "text": "Adam F\n\nAdam F, vlastním jménem Adam Fenton (* 8. února 1972, Liverpool), je anglický jungle a drum and bassový diskžokej a filmový herec. Je synem zpěváka a herce Alvina Stardusta.\n\nJeho první album \"Metropolis / Mother Earth\", které bylo vydáno v roce 1997, bylo techstepovým pokusem a byl vydán vydavatelstvím Metalheadz. Jeho pozdějšími úspěšnými skladbami byly „F-Jam“ a „Circles“ (později se dostala do Top 20 v žebříčku UK Singles Chart). V roce 1998 získal cenu MOBO za své album \"Colours\". V roce 2001 měl úspěch v hiphopové oblasti, zejména se svým albem \"KAOS − The Anti-Acoustic Warfare\", na kterém pracoval spolu s umělci jako LL Cool J, Redman a De La Soul. V roce 2002 vytvořil hudbu pro film \"Ali G Indahouse\" v hlavní roli se Sachou Baronem Cohenem.\n\nJe zakladatelem a spolumajitelem britského nezávislého hudebního vydavatelství Breakbeat Kaos, které vydalo platinové album \"Hold Your Colour\" australské drum and bassové skupiny Pendulum. Adam F je také spolumajitelem drum and bassové webstránky Dogs on Acid.\n\nPočátkem roku 2007 získal roli v britském kriminálním thrilleru \"The Heavy\". V prosinci 2007 Adam F pomáhal v britském filmu \"Kukučka\".\n"}
{"id": "994366", "url": "https://cs.wikipedia.org/wiki?curid=994366", "title": "Gramercy Park", "text": "Gramercy Park\n\nGramercy Park (někdy i jen Grammercy) je malý oplocený soukromý park v newyorské místní části Gramercy na Manhattanu. Je to jeden ze dvou posledních soukromých parků v New Yorku bez přístupu veřejnosti, dalším je Sunnyside Gardens v Queensu.\n\nGramercy Park se nachází mezi Východní 20. ulicí a Východní 21. ulicí a mezi Park Avenue South a Třetí Avenue. Lexington Avenue, což je hlavní severojižní tah čtvrtě East Side na Manhattanu, končí u Gramercy Parku na severu.\n"}
{"id": "994369", "url": "https://cs.wikipedia.org/wiki?curid=994369", "title": "Hell's Kitchen", "text": "Hell's Kitchen\n\nHell's Kitchen, známá také jako Clinton a Midtown West, je místní část newyorské čtvrti Manhattan. Zahrnuje zhruba oblast mezi 34. ulicí a 59. ulicí od 8. Avenue k Hudson River.\n\nTato část poskytuje dopravní, lékařskou a velkoobchodní infrastrukturu pro obchodní čtvrť Midtown Manhattan.\n"}
{"id": "994371", "url": "https://cs.wikipedia.org/wiki?curid=994371", "title": "Iraqi Airways", "text": "Iraqi Airways\n\nIraqi Airways Company - působící jako Iraqi Airways, je národní letecký dopravce v Iráku. Sídlem této společnosti je mezinárodní letiště v Bagdádu. Jedná se o jednu z nejstarších aerolinií působící na Blízkém východě. \nIraqi Airways je členem arabského sdružení leteckých dopravců. \n\nIraqi Airways byla založena v roce 1945 jako oddělení iráckých státních drah. Provoz byl zahájen 28. ledna 1946 pomocí pěti letadel typu de Havilland Dragon Rapide pro lety do Sýrie. S pomocí British Overseas Airways Corporation si nová společnost objednala tři letadla Vickers Viking. Během čekání na Vikingy, které měly být dodány, si od BOAC v prosinci 1946 letecká společnost pronajala čtyři letadla Douglas DC-3.\n\nV roce 1960 Iraqi Airways koupili ruská letadla Tupolev Tu-124 a také letadla Hawker Siddeley Trident. Tato letadla umožnila společnosti zvýšit službu napříč blízkým východem a více létala do Afriky a Evropy. Během této doby společnosi vlastnila například i nákladní letadlo Il-76. \n\nDnes Iraqi Airways létá do Šanghaje, Kuvajtu, Ankary a Pekingu. Lety občas narušují nepokoje v Iráku. V roce 2012 Íránské aerolinie přijaly nový design nátěrů na letadla. Jedná se o zelenou vlnu.\n\n"}
{"id": "994373", "url": "https://cs.wikipedia.org/wiki?curid=994373", "title": "Gramercy", "text": "Gramercy\n\nGramercy je místní část Manhattanu, která obklopuje Gramercy Park, což je soukromý park mezi Východní 20. a 21. ulicí při Lexington Avenue. Britsky znějící název zvolil developer této čtvrti, Samuel B. Ruggles v roce 1831.\n\nOhraničuje ho 14. ulice, První Avenue, 23. ulice a Park Avenue South. Na západě se nachází Flatiron District a Union Square, na jihu East Village na východě Stuyvesant Town a na severovýchodě Kips Bay.\n"}
{"id": "994378", "url": "https://cs.wikipedia.org/wiki?curid=994378", "title": "Flatiron District", "text": "Flatiron District\n\nFlatiron District je malá část Manhattanu v New Yorku pojmenovaná po budově Flatiron Building na 23. ulici, Broadwayi a Páté Avenue. Flatiron District lze obecně ohraničit 14. ulicí, Union Square a Greenwich Village na jihu, Šestou Avenue a Chelsea na západě, 28. ulicí a Midtown South na severu a Lexington Avenue/Irving Place, Gramercy Parkem a čtvrtí Gramercy na východě.\n\nStředem prochází Broadway, začíná zde Madison Avenue a 23. ulice a pokračuje na sever. Nedaleko severního konce části je Madison Square Park, který byl kompletně revitalizován v roce 2001.\n"}
{"id": "994380", "url": "https://cs.wikipedia.org/wiki?curid=994380", "title": "Madison Square", "text": "Madison Square\n\nMadison Square je náměstí v New Yorku na Manhattanu. Je vytvořeno propojením Páté Avenue a Broadway. Pojmenováno bylo po Jamesovi Madisonovi, což byl čtvrtý prezident Spojených států amerických a hlavní autor ústavy Spojených států.\n\nHlavní částí náměstí je Madison Square Park s rozlohou 2,75 hektarů, který ohraničuje na východě Madison Avenue, na jihu 23. ulice, na severu 26. ulice a na západě Pátá Avenue a Broadway.\n\nPark a náměstí se nachází na severním konci čtvrti Flatiron District.\n"}
{"id": "994381", "url": "https://cs.wikipedia.org/wiki?curid=994381", "title": "VTJ Mělník", "text": "VTJ Mělník\n\nVTJ Mělník (celým názvem: Vojenská tělovýchovná jednota Mělník) byl český vojenský klub ledního hokeje, který sídlil ve městě Mělník ve Středočeském kraji. Založen byl v polovině šedesátých let dvacátého století. V počátcích hrával své domácí utkání střídavě v Kralupech a v Neratovicích. Teprve v roce 1977 byl ve městě otevřen první zimní stadion. Druhou ligu hrával Mělník až do roku 1995, kdy klub po 17. kole prodal licenci týmu HC Stadion Litoměřice. V následujících dvou letech se vojáci zúčastnili Středočeského krajského přeboru, čtvrté nejvyšší soutěži. V roce 1997 svoji činnost hokejový klub ukončil.\n\nSvé domácí zápasy odehrával na zimním stadionu Mělník s kapacitou 1 800 diváků.\n\n\nZdroj: \n\n\n\nZdroj: \n\n"}
{"id": "994383", "url": "https://cs.wikipedia.org/wiki?curid=994383", "title": "Union Square", "text": "Union Square\n\nUnion Square (známé také jako Union Square Park) je důležitá historická křižovatka a náměstí v newyorském Manhattanu. Nachází se v místech, kde se v 19. století spojily Broadway a Bowery. Dnes toto místo ohraničuje 14. ulice na jihu, Union Square West na západě, 17. ulice na severu a Union Square East na východě.\n\nV blízkosti se nachází Flatiron District na severu, Chelsea na východě, Greenwich Village a New York University na jihu a Gramercy na východě.\n"}
{"id": "994386", "url": "https://cs.wikipedia.org/wiki?curid=994386", "title": "Bill Withers", "text": "Bill Withers\n\nBill Withers (* 4. července 1938) je americký soulový zpěvák, kytarista a klavírista, který nahrával a vystupoval v období mezi lety 1970–1985.\nV této době také nahrál své největší hity, mezi které patří: \"Lean on Me\", \"Ain't No Sunshine\" nebo \"Use Me\". Prodejnost každého z nich překročila milion kopií. Bill Withers je držitelem dvou cen Grammy, obě v kategorii \"Nejlepší R&B píseň\". Dvě jeho písně jsou na seznamu 500 nejlepších písní všech dob amerického hudebního časopisu \"Rolling Stone\".\n\nOd svých osmnácti let sloužil v americkém námořnictvu, ze kterého po devíti letech odešel, aby mohl naplno rozvíjet svou hudební kariéru. První singl nahrál až ve třiceti letech. Po patnácti letech nahrávání a koncertování ukončil úspěšnou dráhu soulového písničkáře, protože se chtěl věnovat pouze své rodině. O jeho životním příběhu byl natočen dokument \"Still Bill\". V roce 2015 byl uveden do Rock and Roll Hall of Fame, podle agentury AP byl Withers komisí řadu let nevysvětlitelně přehlížen a toto ocenění bylo uděleno až po dlouhých třiceti letech od ukončení kariéry.\n"}
{"id": "994388", "url": "https://cs.wikipedia.org/wiki?curid=994388", "title": "Tribeca", "text": "Tribeca\n\nTribeca (někdy též psána jako TriBeCa) je místní část newyorského Manhattanu ve Spojených státech. Název je zkratkou ze slov , čili „trojúhelník pod ulicí Canal Street“. Rozprostírá se od Canal Street jižně k Park Place a od Hudson River k Broadwayi. Kdysi to byla průmyslová zóna, později prošla výraznou revitalizací. Sklady byly zrekonstruovány na domy a vznikly nové byty, čímž vznikla různorodá oblast.\n"}
{"id": "994389", "url": "https://cs.wikipedia.org/wiki?curid=994389", "title": "Perzekuce laiků litoměřické diecéze", "text": "Perzekuce laiků litoměřické diecéze\n\nO perzekvovaných laicích litoměřické diecéze můžeme mluvit v období komunistické totality v Československu v období 1948-1989.\n\nMezi perzekvovanými laiky patří spolupracovníci biskupa Štěpána Trochty a spolupracovníci kněží litoměřické diecéze, kteří byli veřejně aktivní. K laikům, kteří byli postihováni komunistickým režimem také patří řeholnice a řeholníci bez kněžského svěcení. Další početnou skupinou jsou laici, kteří byli aktivní v ČSL.\n\nProces Krutílek a spol byl první vlnou zatýkání laiků. Mezi obviněními bylo, že napomáhali zasílání „špionážních“ zpráv od biskupa Trochty přes jeho dřívějšího sekretáře P. Šmídla a později přes jeho sekretáře P. Františka Krutílka. Státní soud v Praze v tomto procesu odsoudil P. Šemíka Františka (24. 9. 1917) z Benešova nad Ploučnicí na 5 let, Kovalovou Marii (4. 8. 1911) z Litoměřic na 14 let, Horníkovou Marii (3. 1. 1913) z Ploskovic u Litoměřic na 10 let, Zbrojovou Marii (7. 9. 1910) z Mělníku na 10 let. Odsouzené ženy M.Kovalová, M.Horníková a M.Zbrojová dopravili několik zpráv do Prahy, kde přes Růženou Vackovou se dostali do zahraničí. Marie Jadrná byla zařazena do procesu Bárta Josef a spol a odsouzena.\n\nKomunistický režim trestal aktivitu laiků, které spojovala Katolická akce a členství v ČSL. Bez trestu nezůstávala snaha laiků pomáhat perzekvovaným kněžím. Schůzky organizované na faře v Bohosudově a Holešově kněžími Karlem Šupou a Josef Hádkem byly vedeny zájmem o náboženské vzdělání, ale byly souzeny jako velezrada a vyzvědačství. Kauzu Jaroslav Mařák a spol. (Adámek Arnošt, Čermák Václav, Červený Jiří, Hromada Jan, Machek Jaroslav, Mařák Jaroslav, Stehlík Kliment) projednával KS v Ústí nad Labem ve dnech 17. a 18. listopadu 1954. Všichni obžalovaní byli uznáni vinnými ze spáchání trestného činu velezrady a kromě Machka a Adámka z trestného činu vyzvědačství.\n\nDalší skupina laiků byla vedena v trestním spisu jako Hádek a spol. (kněží Hádek Josef - 14 let a Šupa Karel - 8 let, laici Bambasová Marie - zproštěna, ale nakonec 2 roky, Lajka Karel - 14 let, Machač Josef - 3 roky, Pýchová Jiřina - 6 let. Většinou o KDS nevěděli a jejich proviněním byly návštěvy na faře a účast na exercicicih. Zatčeni byli v roce 1954. Hlavní líčení se skupinou Josef Hádek a spol. se konalo 9. února 1955. Kromě Bambasové všichni obžalovaníbyli souzeni za trestný čin velezrady. Karel Lajka byl navíc vyzvědačství a sabotáže. Schůzek na faře se účastnila také Lejčková Marie, která byla odsouzena za trestný čin sdružování proti republice.\n\nSkupina Hugo Engelhart a spol. (Engelhart Hugo 16 let, Podhorný Václav 14 let, Machán Ludovít 11 let, Bumba Ladislav 9 let,Prokeš Jan 8 let, Spěvák Jan 3 roky, Bělohubý Josef 11 let) byla souzena za pomoc kněžím, poslouchání Svobodné Evropy a politickou aktivitu. Hlavní líčení proběhlo 2-3. srpna 1955.\n\n\n\n\n"}
{"id": "994390", "url": "https://cs.wikipedia.org/wiki?curid=994390", "title": "Kaple svatého Petra a Pavla (Biskoupky)", "text": "Kaple svatého Petra a Pavla (Biskoupky)\n\nKaple svatého Petra a Pavla je římskokatolická kaple v obci Biskoupky v okrese Brno-venkov.\n\nKaple byla postavena v roce 1840 na návsi v obci Biskoupky. Jde o kapli ve farnosti Řeznovice, bohoslužby se zde slouží jednou měsíčně (poslední sobotu v měsíci). Po roce 2010 prošla rekonstrukcí.\n"}
{"id": "994391", "url": "https://cs.wikipedia.org/wiki?curid=994391", "title": "Kaple Narození Panny Marie (Polánka)", "text": "Kaple Narození Panny Marie (Polánka)\n\nKaple Narození Panny Marie je římskokatolická kaple ve vesnici Polánka, části města Moravský Krumlov.\n\nPolánka po třicetileté válce patřila do farnosti Moravský Krumlov a v obci nebyl kostel. Od roku 1785 patří do farnosti Řeznovice. S přispěním majitele Polánky (moravskokrumlovského panství) zde byla roku 1842 postavena kaple. Kvůli nedostatečnému prostoru pro věřící byla roku 1899 vystavěna kaple nová.\n\nJde o kapli ve farnosti Řeznovice, bohoslužby se zde slouží jednou měsíčně (třetí sobotu v měsíci).\n"}
{"id": "994392", "url": "https://cs.wikipedia.org/wiki?curid=994392", "title": "West Village", "text": "West Village\n\nWest Village je západní část místní části Greenwich Village v newyorské čtvrti Manhattan. Neexistují žádné definované hranice, oblast se obvykle definuje ohraničením mezi Hudson River a Šestou nebo Sedmou Avenue, od 14. ulice po Houston Street. Sousedí se čtvrtěmi Chelsea na severu, Hudson Square v SoHo na jihu a jádrem Greenwich Village na východě. Území patří do manhattanské komunitní rady 2. Podoblast Far West Village se rozprostírá od Hudson River po Hudson Street.\n"}
{"id": "994394", "url": "https://cs.wikipedia.org/wiki?curid=994394", "title": "Kalvárie (film)", "text": "Kalvárie (film)\n\nKalvárie (v anglickém orginálu Calvary) je irsko-anglická černá komedie, napsaná a zrežírovaná Johnem Michaelem McDonaghem.\n\nHlavní role ztvárnili Brendan Gleeson, Chris O'Dowd, Kelly Reillyová, Aidan Gillen a Isaach de Bankolé. Natáčení probíhalo od 24. září 2012. Film měl premiéru na Sundance Film Festivalu již 19. ledna 2014, v Irsku 13. února 2014 (v rámci Jameson Dublin International Film Festival), v Anglii pak 11. dubna 2014. V USA byl uveden až 1. srpna 2014.\n\nBrendan Gleeson hraje otce Jamese Lavelleye. Ten je velice dobrým člověkem, s úmyslem udělat svět lepším místem, který je však neustále šokován a zarmoucen zlomyslnými obyvateli v malém městě v hrabství Sligo.\n\nCelý děj začíná tím, že farník v průběhu zpovědi knězi oznámí, že jej hodlá zabít příští neděli. Jak týden pokračuje, nabývá zlo kolem kněze na síle a uzavírá se kolem něj. Člověk, který knězi ve zpovědnici vyhrožoval se snaží dostát svému slibu. Před tím ale kněz musí řešit různé problémy svých farníků.\n"}
{"id": "994397", "url": "https://cs.wikipedia.org/wiki?curid=994397", "title": "Chinatown (Manhattan)", "text": "Chinatown (Manhattan)\n\nChinatown, čili \"Čínské město\", se nachází v newyorské části Manhattan. Bývalo ohraničené na severu Canal Street, dále Bowery, Worth Street a Mulberry Street, ale dnes se rozpíná daleko na sever a východ. Patří mezi největší čínská města v Americe, přesněji řečeno, je druhé největší. Izolovaně v něm žije až sto tisíc Číňanů, i přesto, že v letech 1882 až 1965 byla jejich imigrace zcela zakázána. Nachází se zde buddhistický chrám a Čínské muzeum.\n"}
{"id": "994398", "url": "https://cs.wikipedia.org/wiki?curid=994398", "title": "Little Italy (Manhattan)", "text": "Little Italy (Manhattan)\n\nLittle Italy je část Manhattanu v New Yorku, obydlená převážně Italy, kterých zde žije kolem sta tisíc. Je ohraničena ulicí Canal Street na jihu, na severu East Houston Street, na východě Bowery a na západě Broadway.\n"}
{"id": "994401", "url": "https://cs.wikipedia.org/wiki?curid=994401", "title": "Koreatown (Manhattan)", "text": "Koreatown (Manhattan)\n\nKoreatown (hovorově K-town) je místní část Manhattanu v New Yorku, která je obecně ohraničena 31. a 36. ulicí, Pátou a Šestou Avenue. Nachází se v části Midtown Manhattan. Nejhustěji obydlená část K-townu se nachází na 32. ulici mezi Pátou Avenue a Broadway a oficiálně se nazývá Korea Way. Funguje především jako korejská obchodní čtvrť.\n"}
{"id": "994402", "url": "https://cs.wikipedia.org/wiki?curid=994402", "title": "Chelsea (Manhattan)", "text": "Chelsea (Manhattan)\n\nChelsea je čtvrť ve West Side na Manhattanu v New Yorku. Nachází se jižně od Hell’s Kitchen a Garment District a severně od Greenwich Village a Meatpacking District, který má střed na Západní 14. ulici. Patří do komunitní rady 4 a 5.\n\nOblast v této čtvrti je uvedena v národním registru historických míst jako \"Chelsea Historic District\".\n\nNěkdy se Chelsea označuje spolu s částí Clinton (Hell’s Kitchen) jako \"Manhattan West\". Místní noviny se nazývají \"Chelsea-Clinton News.\"\n"}
{"id": "994404", "url": "https://cs.wikipedia.org/wiki?curid=994404", "title": "Mše věřících", "text": "Mše věřících\n\nMše věřících (latinsky \"missa fidelium\") je část mše v mimořádné formě římského ritu, v římskokatolické církvi běžně sloužené do liturgické reformy provedené po druhém vatikánském koncilu, při níž dochází ke slavení eucharistie. Označení poukazovalo na fakt, že se jí na rozdíl od mše katechumenů mohli zúčastnit jen věřící, tedy nikoliv i katechumeni a jiní nepokřtění. V nynější řádné formě římského ritu jí odpovídá bohoslužba oběti.\n"}
{"id": "994411", "url": "https://cs.wikipedia.org/wiki?curid=994411", "title": "East Harlem", "text": "East Harlem\n\nEast Harlem, známý také jako El Barrio nebo Spanish Harlem, je místní část newyorského Harlemu, v severovýchodní části čtvrti Manhattan. Patří k největším latinskoamerickým komunitám New Yorku. Obsahuje oblast dříve známou jako Italian Harlem a stále zde žije malá italsko-americká populace podél Pleasant Avenue. Od 50. let 20. století zde začali převládat obyvatelé portorického původu, někdy označovaní jako Nuyoricans. Hranice této části tvoří Harlem River na severu, East River na východě, východní 96. ulice na jihu a Pátá Avenue na západě. Patří do komunitní rady Manhattanu č. 11. Hlavním obchodním uzlem byla historicky východní 116. ulice od Páté Avenue směrem na východ k FDR Drive.\n"}
{"id": "994413", "url": "https://cs.wikipedia.org/wiki?curid=994413", "title": "Vilém Knoll", "text": "Vilém Knoll\n\nVilém Knoll (* 28. července 1977) je český právník a proděkan pro vědu a výzkum právnické fakulty Západočeské univerzity, kde zároveň působí na katedře právních dějin. Proděkanem fakulty se stal v listopadu 2010, když se děkanem fakulty stal profesor Růžička. V této pozici zůstal i poté co se děkanem stal Jan Pauly. V té době musela fakulta čelit hrozbě ztráty akreditace pro magisterský obor Právo a musela posílit svoji vědeckou činnost.\n\nExterně také spolupracuje s právnickou fakultou Univerzity Karlovy a právnickou fakultou Masarykovy univerzity. Mimoto je členem řady odborných společností, jako například Společnost pro historii advokacie či The European Society for History of Law.\n\nV roce 2000 absolvoval právnickou fakultu Západočeské univerzity a rok později zde získal titul doktora práv. V roce 2006 ukončil postgraduální doktorský studijní program obhájením práce na téma \"Středověká a raně novověká správa na Chebsku\". V roce 2014 se pokusil habilitovat na Filozoficko-přírodovědecké fakultě Slezské univerzity v Opavě (habilitační spis na téma: Bušek z Velhartic a jeho rod: příběh země a regionu), habilitační řízení však bylo 13. 3. 2014 zastaveno. Na své domovské fakultě působí jako odborný asistent a vyučuje předmět České a československé právní dějiny a několik dalších předmětů. Kromě toho působí na několika dalších vysokách školách v České republice. Mimo to také přednáší jako hostující profesor na Fakultě práva a veřejné správy Univerzity Marie Curie-Skłodowské v Lublinu. Monografie a učebnice, na nichž se autorsky podílel, byly publikovány jak v Česku, tak i v zahraničí.\n\nVedle pedagogické činnosti se též jako advokátní koncipient věnuje i výkonu advokacie.\n\n"}
{"id": "994426", "url": "https://cs.wikipedia.org/wiki?curid=994426", "title": "Zvonovec liliolistý", "text": "Zvonovec liliolistý\n\nZvonovec liliolistý (\"Adenophora liliifolia\") je statná rostlina s bleděmodrými zvonkovitými květy, která je v České republice velice vzácná. Je to jediný druh rodu zvonovec, který roste v české přírodě.\n\nDruh pochází z Euroasie. Nejvíce je rozšířen v západní Asii, ostrůvkovitě roste ve východní a ve střední Evropě, kterou probíhá západní hranice souvislého areálu rozšíření. V Evropě ho lze řídce nalézt v Německu, Švýcarsku, Rakousku, Itálii, Polsku, Slovensku, Maďarsku, Slovinsku a Chorvatsku.\n\nV Česku nebyl nikdy hojným druhem, ale nyní je na silném ústupu. Z tradičních 20 lokalit se jich zachovalo asi jen 5. Nejhojnější stanoviště je v přírodní památce Babinské louky, národní přírodní rezervaci Karlštejn a přírodní rezervaci Karlické údolí. Dále roste u Bílichova na Kladensku a na Královéhradecku.\n\nRostlinám se nejlépe daří na mezofilních až vlhkých hlubokých půdách s dostatkem humusu. Tehdy mohou být lodyhy vysoké až 1,5 metrů. Dobře prospívají na plném světle i v polostínu, rostou ve světlých lesích, na jejích pasekách nebo okrajích. Druh je vázán zejména na teplomilné doubravy a dubohabřiny, upřednostňuje prosvětlená místa, okraje cest, pasek a světliny v lesním porostu.\n\nVytrvalá, lysá nebo jemným chmýřím porostlá bylina, dorůstající obvykle do výše 40 až 100 cm. Z dlouhého zhrubnutého, často až řepovitého kořene společně s listy vyrůstá jedná i více (starší rostliny až 15) přímých pevných lodyh, které jsou vespod okolo 1 cm tlusté, válcovité nebo slabě hranaté a podélně rýhované. Lodyhy bývají jednoduché nebo jsou v květenství rozvětvené, jsou hustě porostlé listy rostoucími střídavě nebo v přeslenech. Přízemní listy s dlouhými řapíky jsou okrouhle srdčité a v době kvetení již zaschlé. Spodní lodyžní listy jsou zúžené do krátkého řapíku, dlouhé 5 až 15 a široké 1 až 5 cm, mají čepele obvejčité či elipsovité. Horní přisedlé lodyžní listy, dlouhé 1 až 3 a široké 0,5 až 1 cm, mají čepele široce kopinaté až elipsovité. Všechny listy jsou po obvodě nestejně pilovité, na koncích zašpičatělé, mají vyniklou žilnatinu a na horní straně jsou lesklé a na spodní bledší.\n\nOboupohlavné, pravidelné, příjemně vonící květy na 2 cm dlouhých převislých stopkách vyrůstají z paždí malých kopinatých listenů a vytvářejí nejvíce sedmičetné hrozny nebo laty s bočními větvičkami 5 až 15 cm dlouhými. Kalich je tvořen pěti trojúhelníkovitými, asi 3 mm dlouhými odstávajícími lístky, na koncích ostře špičatými a po obvodě jemně zubatými. Pěticípá koruna se širokými lístky je nálevkovitá nebo zvonkovitá, 10 až 20 mm dlouhá a stejně tak široká, má barvu bleděmodrou a někdy mívá odstín do lila a jen řídce je bílá. Pět volných, brvitých, na bázi rozšířených tyčinek nese prašníky. Semeník s třemi pouzdry má jednu dlouhou, z koruny daleko čnící čnělku která je obvykle dvakrát tak delší než koruna.\n\nPlody jsou zakřivené hranaté tobolky hruškovitého tvaru, dlouhé 8 až 12 mm. Mají ve dně tři otvory pro vypadávání zploštělých, zrzavě hnědých semen asi 2 mm dlouhých. Rostliny se rozmnožují oddenky nebo klíčivými semeny roznášenými větrem. Od příbuzných zvonků lze zvonovec liliolistý odlišit mimo jiné podle čnělky vyčnívající ven z koruny a podle vonných květů.\n\nPopulace zvonovce liliolistého, nejčastěji rostoucího ve světlých lesích, hodně ohrožuje současné lesní hospodaření. Téměř se již nevyskytují výmladkové a pařezinové lesy, ve kterých se stromy kácí postupně probírkou a v současných vysokokmenných lesích s hustým zápojem nemá příležitost vyrůst nebo vykvést. Pokud roste na světlejších místech u cest nebo lesních okrajů, je utiskován konkurenceschopnějšími ostružiníky a kopřivami. Likviduje ho také přemnožená srnčí zvěř, pro kterou je chutným soustem. Téměř všechny populace v Česku jsou málo početné a následkem příbuzenského křížení se vytrácí genetická rozmanitost a chybí jen krůček k nezadržitelnému vymírání. V přírodě ČR se nachází nejvýše 500 kvetoucích rostlin.\n\nLokalitám se zvonovcem liliolistým je věnována specifická pozornost, probíhá komplex řízených zásahů zaměřený na jeho ochranu. Bývají prosvětlovány porosty, likvidují se náletové dřeviny a v pozdním létě po vysemenění se seče tráva a odstraňuje stařina, některá místa byla proti okusu zvěří oplocena. Z dobře klíčivých semen se zkouší v umělých podmínkách vypěstovat mladé rostlinky a ty pak vysadit na lokality s nejslabšími přirozenými populacemi.\n\nZvonovec liliolistý je v \"Seznamu zvláště chráněných druhů rostlin\" stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb, stejně jako v \"Červeném seznamu cévnatých rostlin České republiky\" z roku 2012, považován za druh kriticky ohrožený (§1) a (C1t). Také v ostatních zemích Střední Evropy na tom není tento druh o mnoho lépe. Kriticky je ohrožen také v Německu, Rakousku, Polsku, Maďarsku i Chorvatsku.\n\n\n \n"}
{"id": "994429", "url": "https://cs.wikipedia.org/wiki?curid=994429", "title": "Fritz Gerlich", "text": "Fritz Gerlich\n\nCarl Albert Fritz (Michael) Gerlich (15. února 1883 Štětín, Pomořansko – 30. června 1934 Dachau) byl německý novinář a historik; jeden z hlavních novinářských odpůrců Adolfa Hitlera. Byl uvězněn a později popraven v koncentračním táboře v Dachau.\n\nNarodil se jako nejstarší ze tří synů obchodníka s rybami Paula Gerlicha a jeho ženy Terezie. Na podzim roku 1889 byl přijat na gymnázium \"Marienstiftungymnasium\", které dokončil v roce 1901.\n\nV roce 1902 začal studovat na mnichovské univerzitě, kde se nejdříve zaměřil na matematiku a přírodní vědy, poté zaměřil svou pozornost na historii. Na univerzitě byl aktivním členem Svobodného sdružení studentů (\"Freistudentenschaft\"). Zde napsal dizertační práci na téma „Odkaz Jindřicha VI.“, kterou dokončil v roce 1907.\n\nPoté se v Mnichově 9. října 1920 oženil se Sophií Botzenhartovou, rozenou Stempfleovou.\n\nPo zakončení studií doktorátem se stal archivářem. Začal přispívat politickými články anti-socialistického a národně-konzervativního charakteru v \"Süddeutsche Monatshefte\", který vydával Paul Nikolaus Cossmann, a v roce 1917 přispíval do \"Die Wirklichkeit\". V témže roce stal stal také aktivní v Německé vlastenecké straně (\"Deutsche Vaterlandspartei\"), a po jejím rozpuštění, v letech 1918-1918 v Anti-bolševické lize (\"Liga Antibolschewistische\").\n\nV roce 1919 vydal knihu „Komunismus jako učení tisícileté říše“ (\"Der Kommunismus als Lehre vom Tausendjährigen Reich\"), ve které srovnává komunismus s fenoménem vykupitelských náboženství. Celá jedna kapitola je věnována odsouzení antisemitismu, který byl založen na vedoucích pozicích mnoha Židů během revoluce a založení sovětské republiky.\n\nV průběhu let se Gerlichovy politické názory stávaly více liberální. V roce 1920 byl nominován jako kandidát do bavorského zemského sněmu a německého Reichstagu za levicovou-liberální Německou demokratickou stranu (\"Deutsche Demokratische Partei\").\n\nV letech 1920 až 1928 byl šéfredaktorem \"Münchner Neueste Nachrichten\" (\"MNN\"), které byly předchůdci pozdějších \"Süddeutsche Zeitung\", a jedním z nejčtenějších novin v jižním Německu. Jako vydavatel Gerlich vystupoval proti nacismu a Hitlerově nacistické straně; je pak označoval je za „vražedné“. Již ve 20. letech 20. století v Mnichově zakusil nacistickou tyranii. Kdysi konzervativní nacionalista Gerlich se v roce 1923, po Pivním puči, rozhodně obrátil proti Hitlerovi a stal se jedním z jeho nejostřejších kritiků. Také ostatní kritici nacistů z Gerlichových dob v \"MNN\" byli později uvězněni. Patřil k nim Fritz Buechner, který byl Gerlichovým nástupcem v \"MNN\"; Erwein Freiherr von Aretin, který byl domácím korespondentem v \"MNN\"; a Cossmann, který psal pro \"MNN\". Ti všichni směřovali \"MNN\" k podpoře návratu monarchie.\n\nV roce 1927 se spřátelil s Terezií Neumannovou, katolickou mystičkou v bavorském Konnersreuthu, která podporovala Gerlichovy aktivity proti nacismu. On sám se zprvu stavěl k jejím stigmatům jako k podvodu, ale po seznámení s ní došlo u něho k proměně a v roce 1931 konvertoval od kalvinismu ke katolicismu. Od tohoto roku až do své smrti, byl jeho odpor proti nacismus inspirován sociálním učením katolické církve.\n\nV listopadu 1929 se vrátil ke své práci bavorském národním archivu. Kroužek přátel, který vznikl kolem Neumannové, dal vzniknout myšlence založit politický týdeník, který by zpochybnil levicový i pravicový extrémismus v Německu. Myšlenka byla podpořena bohatým patronem, princem Erichem von Waldburg-Zeil a Gerlich tak byl schopen převzít týdeník \"Der Illustrierte Sonntag\", který byl v roce 1932, přejmenován na \"Der Weg Gerade\" (Správná cesta).\n\nV tomto deníku se postavil proti komunismu, národnímu socialismu a antisemitismu. Spor s rostoucím nacistickým hnutí se stal ústředním bodem jeho pozdějších článků. Na konci roku 1932 měly noviny Správná cesta již více než 40 tisíc čtenářů.\n\nGerlich jednou napsal: „Národní socialismus znamená: nepřátelství se sousedními národy, vnitřní tyranii, občanskou válku, světovou válku, lži, nenávist, bratrovraždu a bezmeznou bídu.“\n\nPoté, co se nacisté v Německu chopili 30. ledna 1933 moci, byl Gerlich 9. března 1933 zatčen a dán do koncentračního tábora v Dachau, kde 30. června 1934 během Noci dlouhých nožů zemřel. Jeho smrt byla oficiálně oznámena až za řadu dní po jeho vraždě a byla publikována v dobovém mezinárodním tisku.\n\nGerlich byl zobrazen v televizním filmu \"\", kdy diktuje článek na přední stránku novin, v němž varuje před nebezpečim, které Hitler představuje. Končílo slovy: \"„To o nejhorší, co můžeme udělat, absolutně nejhorší je nedělat nic.“\" Tato řádka je inspirována citátem často nesprávně přiřazovanému Edmundu Burkemu: \"„Jediná věc nezbytná pro triumf zla je, aby dobří lidé nedělali nic.“\"\n\n"}
{"id": "994430", "url": "https://cs.wikipedia.org/wiki?curid=994430", "title": "Bezljudivka", "text": "Bezljudivka\n\nBezljudivka (; – \"Bezljudovka\") je sídlo městského typu v Charkovské oblasti na Ukrajině. Leží na řece Udě (přítoku Severního Doňce) přibližně 13 kilometrů jižně od centra Charkova a v roce 2013 v ní žilo devět tisíc obyvatel.\n\nZdroj: \n"}
{"id": "994431", "url": "https://cs.wikipedia.org/wiki?curid=994431", "title": "Smilniansky vrch", "text": "Smilniansky vrch\n\nSmilniansky vrch ( , 749 m n. m.) je zalesněný kopec v Ondavské vrchovině na Slovensku. Jedná se o dvouvrcholový masív vypínající se nad obcí Smilno asi 5 km jižně od hraničního hřebene. Na západě je vymezen údolím potoka Kamenec, na východě údolím říčky Ondavy. Na severu jej s hraničním hřebenem spojuje nízký hřbítek kulminující vrcholem Pleskanka (576 m). Východní vyšší vrchol (749 m) je s nižším západním vrcholem (748 m) spojen mělkým sedlem (712 m). Celý masív je bez značených turistických tras. Smilniansky vrch je nejvyšším bodem Ondavské vrchoviny.\n\n"}
{"id": "994434", "url": "https://cs.wikipedia.org/wiki?curid=994434", "title": "Maďarská okupace Podkarpatské Rusi", "text": "Maďarská okupace Podkarpatské Rusi\n\nPo začátku druhé světové války bylo Ukrajina a její obyvatelstvo okupováno třemi státy - Sovětským svazem, Německem a Maďarskem.\n\nPo tom jak v březnu 1939 maďarská armáda obsadila Zakarpatskou Ukrajinu a svrhla její vládu, se tato oblast (Zakarpatsko) stala součástí Maďarska a zůstala jí až do konce druhé světové války. Zpočátku chtěla maďarská vláda více než 550 000 nespokojeným Ukrajincům, kteří byli po roce 1918 už podruhé pod nadvládou cizího státu, darovat autonomii Zakarpatska, ale dříve či později bylo jasné, že tuto požadavek nedokáže splnit a je naopak připravována postupná maďarizace ukrajinského obyvatelstva.\n\nNová vláda začala ihned s opatřeními proti ukrajinofilům a statisíce obyvatel brutálním způsobem padlo za oběť maďarskému útlaku. Tisíce lidí byly zatčeny a přes 30 000 uprchlo do oblasti Haliče, odkud je zase bolševici pod nátlakem deportovávali na Sibiř. Před krutou smrtí nenašlo východisko ani přes 100 000 Židů, z nichž většina zahynula v koncentračních táborech. Maďaři zakázali vydávání všech ukrajinských periodik a existenci organizací, čímž chtěli totálně vymýtit ukrajinské hnutí v Zakarpatsku a zavést v této oblasti naprostou maďarizaci, která se nejvíce projevila v oblasti školství. Pro docílení svého snu začaly realizovat přechodnou (tzv. rusínofilskou) variantu maďarizace, vycházejíc z přesvědčení o tom, že místní obyvatelstvo se jakoby ztotožňovalo s Rusíny, kteří měli během mnoha staletí s Maďary nepřátelské vztahy. Hlavními protagonisty takového druhu maďarizace byly budapešťští agenti András Bródy a István Fencika, kteří si posvítili zejména na řeckokatolické duchovenstvo.\n\nMaďarská moc Ukrajince zruinovala nejen politicky, ale přivedla do úpadku i vzdělání a snahu o ekonomický rozvoj Zakarpatska. Jediným pozitivním aspektem šestileté okupace této oblasti Maďarskem bylo to, že ji ochránila před nacistickým vpádem a také od pustošení jaké postihlo velkou část zbytku Ukrajiny.\n\n"}
{"id": "994437", "url": "https://cs.wikipedia.org/wiki?curid=994437", "title": "Vysoký grúň (Laborecká vrchovina)", "text": "Vysoký grúň (Laborecká vrchovina)\n\nVysoký grúň ( , 904 m n. m.) je zalesněný kopec v Laborecké vrchovině na slovensko-polské státní hranici. Nachází se v hraničním hřebeni mezi vrcholy Hlboký vrch (\"Glęboki Wierch\", 890 m) na západě a Wierch nad Łażem (857 m) na východě. Severní polské svahy spadají do údolí řeky Osława, jižní slovenské do údolí potoka Rieka. Jedná se o nejvyšší bod Laborecké vrchoviny.\n\n\n\n"}
{"id": "994439", "url": "https://cs.wikipedia.org/wiki?curid=994439", "title": "Červnové povstání (Bulharsko)", "text": "Červnové povstání (Bulharsko)\n\nČervnové povstání (bulharsky: Юнско въстание) bylo povstání bulharského venkova, které vypuklo hned po státním převratu dne 9. června 1923. Povstání bylo v bulharské historiografii po roce 1945 považováno za zorganizované protifašistické povstání.\n\nBulharská komunistická strana v povstání zastávala neutrální pozici když prohlásila, že v povstání jde o otázku rozdělení moci mezi městskou a vesnickou buržoazii. I přesto, že v povstání chyběla organizace, která by spolčovala povstalců do jedné skupiny, lidé se rozhodli do povstání jít sami. Navíc Bulharský lidový zemědělský svaz a jeho přívrženci sdružení v tzv. oranžové armádě, která měla za úkol upevnit moc agrární strany Alexandra Stambolijského, nebyli schopni zorganizovat odpor proti státnímu převratu v zemi ze dne 9. června 1923. Oranžová armáda byla poražena a její členové byli zajati.\n\nNejsilnější protesty se uskutečnily v Plevenské oblasti, kdy ve dnech 9. - 10. června 1923, kdy se venkovské obyvatelstvo pod vedením agrárníků Georgiho Kočeva a Coňo Matova spontánně vzbouřilo na několika místech najednou. O den později (11. červen 1923) předseda místní organizace BKS Asen Chalačev i přesto, že ÚV KSB je v neutralitě, v Plevenu vyhlásil rovněž povstání. Povstalci obsadili téměř celé město. Ještě v ten samý den na příkaz člena ÚV KSB Todora Lukanova byly zastaveny všechny vojenské operace a do večera vojska bulharské armády zlomila odpor ve vesnicích v celé Plevenské oblasti. Boje pokračovaly v Loveči, kde se obklíčených asi 2000 povstalců bránilo ještě čtyři dny. Úspěšně si armáda bulharské vlády počínala i v Šumenské a Tărnovskej oblasti, kde rodící se povstání rychle potlačila a povstalce rozehnala.\n\nPod vedením Alexandra Stambolijskeho 10. června 1923 povstali i obyvatelé okolí města Pazardžik. Ti však byli hned druhý den poraženi po operaci provedené bulharskou armádou. Alexandar Stambolijski byl 14. června 1923 - jeho hlavu přinesli jako důkaz potlačení povstání předsedovi vlády Alexandru Cankovi.\n\nPo potlačení povstání se v Bulharsku rozmohl teror. Mnoho aktivistů z agrární strany jejího bývalého předsedy Alexandra Stambolijskeho a BKS bylo zatčeno a bez trestu odsouzeno k zastřelení. Příčinou neúspěchu povstání byla nekoordinovanost společných kroků agrární strany a bulharských komunistů a také neutrální pozice ÚV KSB, která vyplývala ze špatných vztahů mezi oběma stranami během vlády Alexandra Stambolijského. Po skončení povstání byla upevněna moc cara.\n\n"}
{"id": "994440", "url": "https://cs.wikipedia.org/wiki?curid=994440", "title": "Asen Chalačev", "text": "Asen Chalačev\n\nAsen Ilijev Chalačev (bulharsky: Асен Илиев Халачев) (28. prosince 1889, Pleven, Bulharsko − 25. června 1923, Pleven, Bulharsko) byl bulharský politik, od roku 1908 člen Bulharské komunistické strany. Vystudoval gymnázium Vasila Aprilova ve městě Gabrovo a právo na univerzitě v Ženevě. Svá studia dokončil v roce 1912.\n\nAsen Chalačev byl důstojníkem v první světové válce. Na frontě mezi vojáky rozšiřoval protiválečnou propagandu. Po válce pracoval jako advokát (1919-1923). Poté byl jmenován předsedou plevenské organizace Bulharské komunistické strany. Byl prvním politikem, který se zasloužil se o její zapojení do červnového povstání, když s ozbrojeným vojskem dobyl téměř celý Pleven. Po neúspěšném povstání byl zatčen a zavražděn.\n"}
{"id": "994443", "url": "https://cs.wikipedia.org/wiki?curid=994443", "title": "Hajnáčka (okres Rimavská Sobota)", "text": "Hajnáčka (okres Rimavská Sobota)\n\nHajnáčka (maďarsky \"Ajnácskő\") je obec na Slovensku v okrese Rimavská Sobota. Žije zde přibližně 1200 obyvatel.\n\nPřímo uprostřed obce se nachází zřícenina stejnojmenného hradu Hajnáčka. Obec je poprvé zmiňována v roce 1245 jako Danuskue.\n"}
{"id": "994479", "url": "https://cs.wikipedia.org/wiki?curid=994479", "title": "Petr z Alkantary", "text": "Petr z Alkantary\n\nSvatý Petr z Alkantary, OFM (1499, Alcántara – 18. října 1562, Arenas de San Pedro) byl španělský františkánský mnich. Žil velice asketickým životem. Založil 12 klášterů přísné řeholní kázně, v 17. století byl prohlášen za svatého.\n\nJeho otec byl právník a ve své profesi chtěl vidět i svého syna. Petr věděl, že by tak nesouhlasil s jeho vstupem do kláštera. V 16 letech proto odešel tajně z domova do kláštera Menších bratří v Manxarretesu v provincii Extremadura.\n\nByl vysvěcen na kněze; roku 1538 byl zvolen provinciálem. Od papeže Pavla IV. získal plnou moc k zakládání klášterů s přísnou řeholní kázní.\n\nSvatý Petr z Alkantary byl rovněž zpovědníkem svaté Terezie, reformátorky karmelitánského řádu.\n"}
{"id": "994502", "url": "https://cs.wikipedia.org/wiki?curid=994502", "title": "Rumpler Flugzeugwerke", "text": "Rumpler Flugzeugwerke\n\nRumpler Flugzeugwerke byl německý letecký výrobce založený v roce 1909 v Berlíně rakouským inženýrem Edmundem Rumplerem jako Rumpler Luftfahrtzeugbau. Firma původně vyráběla kopie jednoplošníku Etrich Taube, v průběhu první světové války vyráběla letadla vlastní konstrukce, zejména průzkumné dvouplošníky a také malý počet stíhacích letounů a bombardérů. Po konci války se firma nedokázala prosadit na trhu a zanikla v roce 1920.\n\nEdmund Rumpler poté představil v roce 1921 automobil Rumpler Tropfenwagen.\n\n\n\n"}
{"id": "994504", "url": "https://cs.wikipedia.org/wiki?curid=994504", "title": "Miroslava Štaudová-Tomášková", "text": "Miroslava Štaudová-Tomášková\n\nMiroslava Štaudová rozená Tomášková (19. února 1927 – 18. června 2002 ) byla československá hráčka basketbalu (vysoká 175 cm). Je zařazena na čestné listině mistrů sportu.\n\nMiroslava Štaudová, rozená Tomášková v roce 1947 s basketbalovým týmem Československa hrála na světových akademických hrách v Paříži. Za basketbalové reprezentační družstvo Československa hrála třikrát na mistrovství Evropy a to 1950 v Budapešti, 1952 v Moskvě a 1956 v Praze, za Československo hrála celkem 39 zápasů (1947–1957) a získala tři medaile (jednu stříbrnou a dvě bronzové).\n\nV československé basketbalové lize žen v basketbalovém družstvu Žabovřesky Brno hrála deset sezón, za Slávii Brno osm sezón, po sezóně 1962/63 s celým týmem tým přešla do KPS Brno. Za celkem 19 ligových sezón získala patnáct medailových umístění, dvakrát byla mistryně Československa (1950/51, 1951), má šestkrát druhé a sedmkrát třetí místo.,\n\n\n\nčesky\nanglicky\n"}
{"id": "994505", "url": "https://cs.wikipedia.org/wiki?curid=994505", "title": "Zósimos", "text": "Zósimos\n\nZósimos (; asi 490 – asi 510), byl byzantský historik. Žil v Konstantinopoli v době císaře Anastasia I. Jeho zdaleka nejslavnějším dílem jsou šestidílné dějiny římského císařství pod názvem \"Nea historia\", přeložené do češtiny pod názvem \"Stesky posledního Římana\" (Odeon, 1983).\n\nZósimos v díle popisuje dějiny římského císařství od Augusta až do roku 410. Kniha má jednoznačně protikřesťanský charakter, snaží se vylíčit mimořádnou vyspělost římské civilizace a úpadek, který nastal po přijetí křesťanství jako státního náboženství. Zósimos tento úpadek chápe jako boží trest za to, že Římané odpadli od náboženství svých otců. Pro historiky je nejcennější popis událostí 4. století, k nimž není mnoho jiných písemných zdrojů. Zósimos čerpal z Dexippa (238–270), Eunapia (270–404) a Olympiodóra (po roce 404). O Zósimovi samotném se nedochovalo mnoho zpráv, dle Fotia byl v Konstantinopoli \"comes\" na Anastasiově dvoře.\n\n"}
{"id": "994506", "url": "https://cs.wikipedia.org/wiki?curid=994506", "title": "Věra Horáková", "text": "Věra Horáková\n\nVěra Horáková rozená Grubrová (* 8. března 1933) v Brně je československá hráčka basketbalu a také házené (vysoká 170 cm). Je zařazena na čestné listině zasloužilých mistrů sportu. V roce 2005 byla uvedena do Síně slávy České basketbalové federace.\nByla oporou basketbalového reprezentačního družstva Československa, za které v letech 1953 až 1964 hrála celkem 100 utkání a má významný podíl na dosažených sportovních výsledcích. Zúčastnila se dvakrát mistrovství světa a pětkrát mistrovství Evropy v basketbale žen, na nichž získala celkem 10 medailí, z toho 5 stříbrných za druhá místa (MS 1964 a ME 1952, 1954, 1962, 1964) a pět bronzových medaile za třetí místa (MS 1957, 1959 a ME 1956, 1958, 1960). Reprezentační kariéru zakončila na Mistrovství světa v roce 1964 v Peru (2. místo).\n\nV československé basketbalové lize žen hrála celkem 19 sezón (1952-1972), tři sezony za Žabovřesky Brno, osm za Slávii Brno, čtyři za KPS Brno a čtyři sezóny za Univerzitu Brno, v nichž s týmem získala v ligové soutěži za umístění na 2. a 3. místě celkem 11 medailí, sedm stříbrných a čtyři bronzové. \n\n\n\nčesky\nanglicky\n"}
{"id": "994508", "url": "https://cs.wikipedia.org/wiki?curid=994508", "title": "Rebbachisaurus", "text": "Rebbachisaurus\n\nRebbachisaurus byl rod sauropodního dinosaura z čeledi Rebbachisauridae, který žil na přelomu spodní a svrchní křídy na území dnešní severní Afriky (Maroka). Dnes jsou rozlišovány dva druhy rodu rebbachisaurus, \"R. garasbae\", popsaný roku 1954 a pochybný \"R. tamesnensis\", popsaný roku 1957.\n\nDosahoval délky až 14 metrů a hmotnosti kolem 7 tun, patřil tedy k menším až středně velkým sauropodům. Stejně jako většina ostatních diplodokoidů byl relativně štíhlým tvorem s dlouhým ocasem a malou hlavou na štíhlém krku. Velmi podobné druhy dinosaurů byly objeveny také na území Jižní Ameriky (\"Rayososaurus\"), což nasvědčuje spojení africké a jihoamerické pevniny v době před asi 100 miliony let.\n\nTento sauropod zřejmě spadal do kladu (podčeledi) Nigersaurinae, jak ukázal výzkum a fylogenetická analýza z roku 2019.\n\n\"Rebbachisaurus\" byl zástupcem poměrně bohaté a diverzifikované fauny sauropodů v severoafrickém souvrství Kem Kem, kde byly jeho fosilie objeveny. Výzkum ukazuje, že vzhledem k vysokému množství izolovaných sauropodích zubů musela být na severu Afriky v období spodní křídy mnohem vyšší biodiverzita těchto dinosaurů, než se dříve předpokládalo. Pravděpodobně zde také docházelo k migracím severoafrických dinosauřích populací do tehdejší tropické ostrovní Evropy.\n\n\n"}
{"id": "994513", "url": "https://cs.wikipedia.org/wiki?curid=994513", "title": "Sinraptor", "text": "Sinraptor\n\nSinraptor (\"čínský lupič\") byl středně velkým masožravým dinosaurem (teropodem), který žil na území dnešní Číny v období počátku svrchní jury, před asi 160 miliony let. Holotyp byl objeven spojenou čínsko-kanadskou paleontologickou expedicí v roce 1987. Typový druh \"S. dongi\" byl pak vědecky popsán v roce 1993.\n\nSinraptoři dosahovali délky až 8,8 metru a hmotnosti asi 1300 nebo 1700 kilogramů. Některé fosilie tohoto dinosaura jeví známky patologií - zranění a zlomenin.\n\nDnes je tento teropod považován za zástupce čeledi Metriacanthosauridae. Jeho vývojově blízkými příbuznými byly rody \"Yangchuanosaurus\", \"Siamotyrannus\", \"Metriacanthosaurus\" a \"Shidaisaurus\". Nejistá je platnost dalšího druhu tohoto rodu, \"S. hepingensis\".\n\n"}
{"id": "994515", "url": "https://cs.wikipedia.org/wiki?curid=994515", "title": "Oprávnění (OpenVMS)", "text": "Oprávnění (OpenVMS)\n\nOprávnění ( ) v operačním systému OpenVMS umožňuje uživateli nebo procesu provádět akce, které by mohly ohrozit bezpečnost systému.\n\nSET PROCESS /PRIVILEGES=(oprávnění[...])\n\nKaždému běžícímu procesu jsou přiřazena:\n\n\nPro přidělení autorizovaných oprávnění slouží lexikální funkce F$SETPRV; funkce vrací seznam původních nastavení použitých privilegií (nepřidělená mají předponu \"NO\"), což umožňuje návrat k původním privilegiím dalším zavoláním F$SETPRV:\n\nPro zjištění, zda proces má potřebná oprávnění, slouží lexikální funkce F$PRIVILEGE; funkce vrací \"FALSE\" při neúspěchu a \"TRUE\" při úspěchu:\n\n\n\n"}
{"id": "994516", "url": "https://cs.wikipedia.org/wiki?curid=994516", "title": "Eric Tsang", "text": "Eric Tsang\n\nEric Tsang (* 14. duben 1953, Hong Kong) je hongkongský herec, režisér, producent a televizní moderátor.\n\nNarodil se v Hong Kongu. Jeho otec Tsang Kai-wing sloužil u policie, v roce 1976 však byl odsouzen za korupci ke třem letům ve vězení a uprchl na Taiwan. V roce 2001 byl jeho dům prodán v aukci. Zemřel v roce 2011 v rodinném kruhu.\n\nPřed kamerou se poprvé objevil v roce 1974 ve filmu \"Na Zha\". V Hong Kongu je znám pak především díky moderování show \"Super Trio\". Českým divákům může být znám ze snímků jako \"Agent z Hongkongu\" nebo z filmové série \"Volavka\".\n\nCeny:\n\n\nNominován byl na dalších 8 ocenění. Je držitelem hongkongské medaile cti.\n\nTsang je buddhista. Byl třikrát ženatý, jeho dcera Bowie je zpěvačkou, syn Derek je herec a spisovatel.\n\n\n\n\n"}
{"id": "994518", "url": "https://cs.wikipedia.org/wiki?curid=994518", "title": "Vivian Hsu", "text": "Vivian Hsu\n\nVivian Hsu (* 19. březen 1975, Tchaj-čung) je tchajwanská herečka, zpěvačka a modelka.\n\nNarodila se v Tchaj-čungu jako Hsu Su-chuan a používala toto jméno do chvíle, než se stala modelkou. V roce 1990 vyhrála tchajwanskou talentovou soutěž a začala vystupovat v televizi. Do té doby rozvážela jídlo na kole. Účinkovala i v dívčím hudebním triu Girls Team.\n\nPřed kamerou se poprvé objevila v roce 1994 ve filmu \"Shao Lin xiao zi\". Českým divákům pak může být známá ze snímků jako \"Agent z Hongkongu\" nebo \"Bojovníci duhy\".\n\nV Asii je pak velmi populární díky své hudební kariéře. Vydala 6 alb a nazpívala také úvodní melodii k animovanému seriálu \"Mobile Suit Gundam SEED\".\n\nAž do roku 2002 se věnovala také modelingu.\n\nV roce 2008 byla nominována na ocenění Hundred Flowers Awards v kategorii nejlepší herečka za film \"Yun shui yao\".\n\nZasnoubila se s indonéským obchodníkem Seanem Lee.\n\n\n"}
{"id": "994519", "url": "https://cs.wikipedia.org/wiki?curid=994519", "title": "Anna Pavlovová", "text": "Anna Pavlovová\n\nAnna Pavlovna Pavlovová (rusky Анна Павловна (Матвеевна) Павлова, Ligovo u Petrohradu – 23. ledna 1931 Haag) byla ruská tanečnice.\n\nStudovala v Petrohradě, vystupovala v divadle od roku 1899. Po založení Ruského baletu roku 1909 se stala přední postavou tohoto světoznámého souboru. Roku 1913 se trvale usadila v Londýně. Zemřela v hotelu Hôtel des Indes v Haagu na zápal plic.\n\nV roce 1983 o ní natočil režisér Emil Loteanu životopisný film.\n\nJejí jméno nese typický novozélandský dort z bílku pavlova.\n\nJejí portrét je zobrazen na ruské stříbrné pamětní minci vydané v roce 1993.\n\nStroj McDonnell Douglas MD-11 vyrobený 31. srpna 1995 patřící nizozemské letecké společnosti KLM s imatrikulační znaky \"PH-KCH\" nese její jméno.\n"}
{"id": "994524", "url": "https://cs.wikipedia.org/wiki?curid=994524", "title": "Salamander (seriál)", "text": "Salamander (seriál)\n\nSalamander je belgický dvanáctidílný televizní seriál, který byl poprvé vysílán na kanále Eén 30. prosince 2012.\n\nJonkhere je malá soukromá banka v Bruselu. 66 bezpečnostních schránek, které patří nejmocnějším lidem v Belgii, je vyloupeno. Majitelé chtějí udržet krádeže pod pokličkou, ale neúplatný policejní inspektor Paul Gerardi (Filip Peeters) se vrhá do vyšetřování. Gerardi zjistí, že oběti jsou členy tajné organizace s názvem Salamander, kterou tvoří průmyslová, finanční, soudní a politická elita země, a že bezpečnostní schránky obsahovaly jejich nejintimnější tajemství – tajemství, která sahají zpět do druhé světové války a můžou zničit celý národ. Když se stane terčem jak zločinců, tak úřadů, musí Gerardi rychle zjistit, co chystají, a kdo stojí za krádežemi.\n"}
{"id": "994530", "url": "https://cs.wikipedia.org/wiki?curid=994530", "title": "Kaple blahoslavené Panny Marie (Hřibojedy)", "text": "Kaple blahoslavené Panny Marie (Hřibojedy)\n\nKaple blahoslavené Panny Marie je římskokatolická kaple v Hřibojedech. Patří do farnosti Dvůr Králové nad Labem. Majitelem kaple je obec Hřibojedy.\n\n"}
{"id": "994531", "url": "https://cs.wikipedia.org/wiki?curid=994531", "title": "Portál veřejně přístupných dat EU", "text": "Portál veřejně přístupných dat EU\n\nEvropský portál veřejně přístupných dat umožňuje přístup k různorodým datům, jež zveřejňují evropské instituce, agentury a další subjekty EU. Tato data mohou být dále využívána ke komerčním i nekomerčním účelům. \n\nPortál je klíčovým nástrojem evropské strategie zpřístupňování informací veřejnosti. Zajištěním snadného a bezplatného přístupu k datům lze posílit inovativní využívání jejich hospodářského potenciálu. Dalším cílem portálu je zvýšit transparentnost a odpovědnost orgánů, institucí a ostatních subjektů EU.\n\nPortál byl spuštěn v prosinci roku 2012. Formálně byl zřízen rozhodnutím Komise č. 2011/833/EU ze dne 12. prosince 2011 o opakovaném použití dokumentů Komise, s cílem podporovat přístup k datům a jejich využívání. \n\nNa základě tohoto rozhodnutí se orgány EU vyzývají, aby kdykoli je to možné zveřejňovaly informace typu \"open data\" a zpřístupňovaly je veřejnosti. \n\nZa provozní řízení portálu odpovídá Úřad pro publikace Evropské unie. Provádění politiky volného přístupu k údajům jako takové spadá do působnosti Generálního ředitelství pro komunikační sítě, obsah a technologie (GŘ CONNECT) Evropské komise.\n\nPortál uživatelům umožňuje data vyhledávat, stahovat a analyzovat, odkazovat na ně a snadno je dále využívat pro komerční i nekomerční účely, a to prostřednictvím katalogu jednotných metadat. Přes portál mají uživatelé přístup k datům zveřejňovaným na internetových stránkách jednotlivých orgánů, agentur a dalších subjektů EU.    \n\nSémantické technologie nabízí nové funkce. Katalog metadat lze prohledávat interaktivním vyhledávačem (část „Data“) a pomocí dotazů ve formátu  SPARQL (část „Propojená data“). \n\nUživatelé se mohou vyjadřovat k tomu, která data podle nich na portálu chybí, a poskytovat zpětnou vazbu ohledně kvality dat, které jsou již zveřejněna.\n\nRozhraní je k dispozici ve 24 úředních jazycích EU. Data samotná jsou momentálně dostupná v omezeném počtu jazyků (angličtině, francouzštině a němčině). Některá metadata (např. jména poskytovatelů údajů a zeměpisné pokrytí) jsou uváděna ve všech 24 jazycích.\n\nNa většinu údajů přístupných přes Portál veřejně přístupných dat EU se vztahuje všeobecné právní upozornění portálu Europa. Obecně platí, že údaje mohou být používány zdarma pro komerční i nekomerční účely pod podmínkou, že je uveden zdroj. Na menší část dat se vztahují zvláštní podmínky týkající se dalšího využití, většinou spojené s ochranou osobních údajů a duševního vlastnictví. Odkaz na tyto podmínky je uveden u každé datové sady zvlášť.  \n\nPortál obsahuje velmi širokou škálu vysoce hodnotných veřejně přístupných údajů ze všech oblastí politiky EU, včetně hospodářství, zaměstnanosti, životního prostředí a vzdělávání. Jejich význam potvrdila Charta skupiny G8 o veřejně přístupných datech. \nDo databáze portálu doposud přispělo asi 70 institucí, orgánů a útvarů EU (například Eurostat, Evropská agentura pro životní prostředí, Společné výzkumné středisko a další generální ředitelství Evropské komise a agentury EU). Celkem je k dispozici přes 11 700 souborů dat.\n\nNa portálu najdete také galerii aplikací a katalog vizualizací (zařazen v březnu 2018). \n\nV galerii aplikací najdou uživatelé aplikace, které vznikly na základě dat pocházejících od orgánů, agentur a dalších  subjektů EU a třetích stran. Aplikace uvádíme jednak kvůli jejich informační hodnotě a jednak jako příklad toho, jak lze data z portálu využít. \n\nKatalog vizualizací nabízí soubor nástrojů sloužících k vizualizaci dat, školicí materiál a dál využitelné vizualizace pro uživatele všech úrovní pokročilosti, od začátečníků po odborníky.\n\nPortál byl vytvořen pomocí open source prvků, jako je systému řízení obsahu Drupal a softwaru k vytváření datových katalogů CKAN nadace „Open Knowledge Foundation“. Jako databázi RDF používá Virtuoso a obsahuje rozhraní SPARQL.\n\nKatalog metadat uplatňuje mezinárodní normy, jako jsou: Dublin Core, slovník  DCAT-AP a schéma ADMS (Asset Description Metadata Schem).\n\n"}
{"id": "994538", "url": "https://cs.wikipedia.org/wiki?curid=994538", "title": "Jméno růže (rozcestník)", "text": "Jméno růže (rozcestník)\n\nJméno růže je pojmenování více různých děl:\n"}
{"id": "994539", "url": "https://cs.wikipedia.org/wiki?curid=994539", "title": "Mistrovství Evropy v judu 2014", "text": "Mistrovství Evropy v judu 2014\n\nMistrovství Evropy se konalo v Park&Suites Arena v Montpellier, Francie ve dnech 24.-26. dubna 2014.\n\nPo skončení bojů v jednotlivých váhových kategoriích turnaj pokračoval mistrovstvím Evropy týmů.\n\n\n\"podrobně zde\n\n\n"}
{"id": "994543", "url": "https://cs.wikipedia.org/wiki?curid=994543", "title": "Komunitní rady Manhattanu", "text": "Komunitní rady Manhattanu\n\nKomunitní rady Manhattanu () jsou místní samosprávné jednotky na Manhattanu v New Yorku. Každá z 12 komunitních rad se skládá z padesáti neplacených členů. Nemají žádná administrativní práva, ale mohou prezentovat požadavky podle potřeb komunity městské samosprávě. Neexistuje žádná záruka, že požadavky budou schváleny, nejzávažnější problémy jsou ovšem samosprávou řešeny v maximální možné míře. Každá rada se skládá z menších oblastí nebo částí.\n\nJednotlivými komunitními radami jsou:\n"}
{"id": "994545", "url": "https://cs.wikipedia.org/wiki?curid=994545", "title": "Křižák skvostný", "text": "Křižák skvostný\n\nKřižák skvostný (\"Aculepeira ceropegia\") je pavouk z čeledi křižákovití.\n\nTento druh dorůstá délky 10 - 12 mm. Hlavohruď má hruškovitý tvar a je porostlá šedými chloupky. Zadeček se v zadní části zužuje, jinak má tvar vejce (oválný). Nohy má pruhované a stehna jsou červeně zbarvená. Typickým znakem je laločnatá bělavá kresba.\n\nObývá rozlehlá a volná stanoviště, převážně louky, okraje lesů a stráně. Avšak nejpočetněji se vyskytuje v podhůří. Sítě mají kulovitý tvar a často na ně narazíme nízko u země. Přes den se často zdržuje na okraji sítě pod vytvořenou stříškou z vláken pavučiny, která ho chrání před deštěm a sluncem.\n\nSamička ukrývá vajíčka, zabalená do kokonů, v trhlinách nebo pod odchlípnutou kůrou. Mláďata se líhnou na podzim.\n"}
{"id": "994546", "url": "https://cs.wikipedia.org/wiki?curid=994546", "title": "Šuto Orizari", "text": "Šuto Orizari\n\nŠuto Orizari, lidově Šutka, je severní předměstí Skopje.\n\nPodle sčítání z roku 2002 zde žije 22 017 obyvatel, z toho tvoří 79,1 % Romové. Skutečný počet obyvatel se však odhaduje až na dvojnásobek, protože zde žije mnoho lidí nepřihlášených k trvalému pobytu. Šutka je tak označována ze největší romskou osadu v Evropě, kde mají Romové vlastní samosprávu, školu s výukou v romštině i televizní stanici Šutel TV. Nezaměstnanost zde dosahuje více než osmdesáti procent, polovina rodin žije za méně než 50 euro měsíčně.\n\nNázev \"Šuto Orizari\" bývá překládán jako „chudé rýžoviště“, domy pro Romy se zde začaly stavět po velkém zemětřesení v roce 1963.\n\nRežisér Aleksandar Manić natočil o zdejším životě dokumentární film \"Kniha rekordů Šutky\".\n\nZnámou zdejší rodačkou byla zpěvačka Esma Redžepovová.\n\n"}
{"id": "994547", "url": "https://cs.wikipedia.org/wiki?curid=994547", "title": "Komunitní rada Manhattanu 1", "text": "Komunitní rada Manhattanu 1\n\nKomunitní rada Manhattanu 1 () je jednou z komunitních rad na newyorském Manhattanu, zahrnující části Battery Park City, Financial District, South Street Seaport a TriBeCa v Dolním Manhattanu. Je ohraničena na východě řekou East River, na jihu přístavem Upper New York Bay, na západě řekou Hudson River a na severu ulicí Canal Street. Současnou předsedkyní je Julie Menin a správcem jednotky je Noah Pfefferblit.\n"}
{"id": "994551", "url": "https://cs.wikipedia.org/wiki?curid=994551", "title": "Komunitní rada Manhattanu 2", "text": "Komunitní rada Manhattanu 2\n\nKomunitní rada Manhattanu 2 () je jednou z komunitních rad na newyorském Manhattanu. \n\nZahrnuje části Greenwich Village, West Village, NoHo, SoHo, Lower East Side, Chinatown a Little Italy. Na východě je ohraničena částí Bowery, na jihu ulicí Canal Street, na západě řekou Hudson River a na severu 14. ulicí. Předsedkyní je Maria Passannante Derr a správcem je Bob Gormley.\n"}
{"id": "994556", "url": "https://cs.wikipedia.org/wiki?curid=994556", "title": "Komunitní rada Manhattanu 3", "text": "Komunitní rada Manhattanu 3\n\nKomunitní rada Manhattanu 3 () je jednou z komunitních rad na newyorském Manhattanu.\n\nZahrnuje části Alphabet City, East Village, Lower East Side, Chinatown a Two Bridges.\n\nNa východě je ohraničena průlivem East River, na jihu Brooklynský most, na západě ulicemi Pearl Street, Baxter Street, Canal Street, Bowery a Čtvrtou Avenue a na severu 14. ulicí. Předsedou je David McWater a správkyní je Susan Stetzer.\n"}
{"id": "994561", "url": "https://cs.wikipedia.org/wiki?curid=994561", "title": "Komunitní rada Manhattanu 4", "text": "Komunitní rada Manhattanu 4\n\nKomunitní rada Manhattanu 4 () je jednou z komunitních rad na newyorském Manhattanu. \n\nZahrnuje části Hell’s Kitchen a Chelsea. Je ohraničená ulicemi Avenue of the Americas, 26. ulicí a 8. Avenue na východě, 14. ulicí na jihu, řekou Hudson River na západě a 59. ulicí na severu.\n"}
{"id": "994563", "url": "https://cs.wikipedia.org/wiki?curid=994563", "title": "Komunitní rada Manhattanu 5", "text": "Komunitní rada Manhattanu 5\n\nKomunitní rada Manhattanu 5 () je jednou z komunitních rad na newyorském Manhattanu.\n\nNa východě je ohraničena Lexington Avenue, 40. ulicí, Madison Avenue, 34. ulicí, znovu Lexington Avenue, Gramercy Parkem a Irving Place. Na jihu 14. ulicí, na západě Avenue of the Americas, 26. ulicí a 8. Avenue. Na severu Central Park a 59. ulicí. Současným předsedou je David Diamond a správcem Gary Parker.\n"}
{"id": "994566", "url": "https://cs.wikipedia.org/wiki?curid=994566", "title": "Komunitní rada Manhattanu 6", "text": "Komunitní rada Manhattanu 6\n\nKomunitní rada Manhattanu 6 () je jednou z komunitních rad na newyorském Manhattanu. Nachází se ve východní části Midtown Manhattan od 14. po 59. ulici. \n\nZahrnuje části Stuyvesant Town, Tudor City, Turtle Bay, Peter Cooper Village, Murray Hill, Gramercy Park, Kips bay a Sutton Place. Východní a západní hranicí jsou East River a Lexington Avenue. Současným předsedou je Lyle Frank a správcem Toni Carlina.\n"}
{"id": "994570", "url": "https://cs.wikipedia.org/wiki?curid=994570", "title": "Silnice II/200", "text": "Silnice II/200\n\nSilnice II/200 je spojkou mezi dálnicí D5 u Boru a silnicemi druhé třídy II/605, II/195, II/197 a v Horšovském Týnu se silnicí I/26 prostřednictvím silnice II/193. \n\nZačíná v Boru (u průmyslové zóny CTP Bor) u výjezdu č. 128 z dálnice D5. Vede jižním směrem do města Bor. Zde se na ni napojuje silnice II/605 a II/195.\n\nDále pak směřuje přes řadu malých obcí až do Horšovského Týnu. Zde končí napojením na silnici II/197 a silnici II/193.\nSilnice II/200 prochází postupně celkem 10 obcemi. Dvakrát přetíná železniční Trať 184. Na trase se nachází jediná čerpací stanice v Boru na Plzeňské ulici.\n\nCelková délka trasy je zhruba 30 km.\n"}
{"id": "994574", "url": "https://cs.wikipedia.org/wiki?curid=994574", "title": "Balthasar Frišovic", "text": "Balthasar Frišovic\n\nBalthasar Frišovic, též Frisowitz, přívlastek \"Neosoliensis\" (* Banská Bystrica) byl humanistický učenec, právník.\n\nŠkoly absolvoval v Banské Bystrici. Právo studoval na univerzitě ve Frankfurtu nad Odrou a ve Štrasburku (1624-1626). Autor několika právnických disputací a řečí, které vyšly v Německu a ve Francii (1624-1627).\n\n"}
{"id": "994575", "url": "https://cs.wikipedia.org/wiki?curid=994575", "title": "Komunitní rada Manhattanu 7", "text": "Komunitní rada Manhattanu 7\n\nKomunitní rada Manhattanu 7 () je jednou z komunitních rad na newyorském Manhattanu. Zahrnuje části Manhattan Valley, Upper West Side a Lincoln Square.\n\nNa východě ji ohraničuje Central Park, na jihu 59. ulice, na západě Hudson River a na severu Cathedral Parkway. Předsedou je Hope Cohen a správcem Penny Ryan.\n"}
{"id": "994577", "url": "https://cs.wikipedia.org/wiki?curid=994577", "title": "Komunitní rada Manhattanu 8", "text": "Komunitní rada Manhattanu 8\n\nKomunitní rada Manhattanu 8 () je jednou z komunitních rad na newyorském Manhattanu. Zahrnuje části Upper East Side, Lenox Hill, Yorkville a Roosevelt Island.\n\nOhraničuje ji na východě East River, na jihu 59. ulice, na západě Central Park a na severu 96. ulice. Předsedou je David G. Liston a správcem Elizabeth McKee.\n"}
{"id": "994579", "url": "https://cs.wikipedia.org/wiki?curid=994579", "title": "Komunitní rada Manhattanu 9", "text": "Komunitní rada Manhattanu 9\n\nKomunitní rada Manhattanu 9 () je jednou z komunitních rad na newyorském Manhattanu. Zahrnuje všechny části čtvrti Westside Harlem, Hamilton Heights, Manhattanville a Morningside Heights.\n\nNa východě ji ohraničuje Edgecombe Avenue, Bradhurst Avenue, Saint Nicholas Avenue, 123. ulice a Morningside Avenue, na jihu Cathedral Parkway, na západě Hudson River a na severu 155. ulice. Předsedou je Jordi Reyes-Montblanc a správcem Lawrence McClean.\n"}
{"id": "994581", "url": "https://cs.wikipedia.org/wiki?curid=994581", "title": "Komunitní rada Manhattanu 10", "text": "Komunitní rada Manhattanu 10\n\nKomunitní rada Manhattanu 10 () je jednou z komunitních rad na newyorském Manhattanu. Zahrnuje části Harlem a Polo Grounds.\n\nOhraničuje ji na východě Pátá Avenue a Mount Morris Park, na jihu Central Park, na západě Harlem River Drive, Edgecombe Avenue, Saint Nicholas Avenue, 123. ulice a Morningside Avenue a na severu Harlem River. Předsedou je Neal Clark a správcem Yasmin H. Cornelius.\n"}
{"id": "994583", "url": "https://cs.wikipedia.org/wiki?curid=994583", "title": "Jakub Ječmínek", "text": "Jakub Ječmínek\n\nJakub Ječmínek (* 23. února 1993 Praha) je český zápasník–judista.\n\nPochází ze sportovní rodiny. Otec Roman byl dlouholetým reprezentantem ve sportovním šermu. Ve čtyřech letech ho však matka přihlasila na jiný úpolový sport judo. Začínal na pražském Žižkově odkud se starším bratrem Janem po čase přesunul do klubu USK Praha na Folimance. V USK Praha se připravuje pod vedením Jaromíra Lauera a jeho asistentů. V české mužské reprezentaci se pohybuje od roku 2013 v lehké váze do 73 kg, kde zpočátku sbíral zkušenosti po boku Jaromíra Ježka. V roce 2016 se na olympijské hry v Riu nekvalifikoval.\n\n\n! colspan=\"8\"| Olympijské hry a mistrovství světa\n! Kolo\n! Výsledek\n! Bilance\n! Soupeř\n! Skóre\n! Datum\n! Turnaj\n! Místo\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n\n\n"}
{"id": "994586", "url": "https://cs.wikipedia.org/wiki?curid=994586", "title": "Komunitní rada Manhattanu 11", "text": "Komunitní rada Manhattanu 11\n\nKomunitní rada Manhattanu 11 () je jednou z komunitních rad na newyorském Manhattanu. Zahrnuje části East Harlem, Spanish Harlem, Ward 's Island a Randall' s Island. Ohraničuje ji na východě East River, na jihu 96. ulice, na západě Pátá Avenue a Mount Morris Park a na severu Harlem River. Obsahuje i části Ward Island Park a Randall Island Park. Předsedou je Robert Rodriguez a správcem George Sarkissian.\n"}
{"id": "994595", "url": "https://cs.wikipedia.org/wiki?curid=994595", "title": "Výlet štúrovců na Devín 24. dubna 1836", "text": "Výlet štúrovců na Devín 24. dubna 1836\n\nVýlet štúrovců na Devín 24. dubna 1836 byl jednou z nejvýznamnějších historicko-obrozeneckých akcí slovenské mládeže v procesu národního obrození v první polovině 19. století.\n\nDevatenácté století, století romantismu, přineslo na území nynějšího Slovenska vlnu národního obrození. Jeho největšími hlasateli byla mladá generace slovenské inteligence, sdružená kolem Ľudovíta Štúra. Ovlivněna literárním odkazem Jána Kollára, Jána Hollého a dalších autorů byla přesvědčena, že pouze spjatost s národními tradicemi a historickým odkazem slavných epoch dějin je cestou k pozvednutí národní identity a zaujetí důstojného místa mezi národy Evropy. \n\nPozornost mládeže se soustřeďovala na místa bytostně spjatá s nejslavnějšími obdobími slovanských a národních dějin. Jedním z takových míst byly starobylé zříceniny Devína. Devín se dostával do popředí zájmu národovců jako symbol slovenské státnosti a svébytnosti, slovanské sounáležitosti, jako nositel kulturně historických tradic Velké Moravy a cyrilometodějské mise. Podobná místa se stávala podle příkladu mladých radikálů v Polsku a v českých zemích jakýmisi poutními centry, na které se pořádaly výlety místní mládeže (nejednou i s účastí příslušníků jiných slovanských národů). Akce měly jednoznačně vlastenecký motiv. Česká mládež uskutečnila takový výlet v roce 1833 na moravský vrch Hostýn, mladí Slováci zorganizovali setkání v Trenčianských Teplicích o dva roky později. Zde se zrodila myšlenka uspořádat v dubnu roku 1836 vlastenecký výlet na Devín.\n\nŠtúr byl přesvědčen, že \"\"... historie je pro národ tím, čím je svědomí pro člověka.\"\" Není divu, že přišel na myšlenku uskutečnit vycházku na \"hroby dávné slávy\", chtějíce tak \"\". .. padlé samostatnosti slovenské národní svátek zasvětiti ... \"\", na Děvín, kde chtěl obnovit památku slovenské samostatnosti, vzdát hold slovanské vzájemnosti a kochat se v národních citech. Vzhledem k okolnostem se se svým záměrem svěřil jen nejbližším přátelům, s nimiž vybral další, z opatrnosti pouze jedenácti studentů. Byl v ustavičném podezření pro své národní snahy, nechtěl zbytečně provokovat, a proto organizoval výlet v tajnosti.\n\nV neděli 24. dubna 1836, na svátek svatého Jiří, se pozvaní sešli v zahradě hostince pod hradem. Přišli: Jaroslav Borik, Janko Bysterský, Timotej Cochius, Pavol Čendekovič, Benjamín Červenák, Drahotín Frndák, Gustáv Grossmann, Jozef Miloslav Hurban, Pavol Košacký, Daniel Krnúch, Ján Maróthy, Ján Mayer, Ladislav Paulíny, Drahotín Rafanides, August Horislav Škultéty, Ľudovít Štúr a Jonáš Záborský.\n\nVšichni byli v té době velmi mladí (sám Štúr měl pouze dvacet let). Cestu na Devín neabsolvovali jeho účastníci společně, ale pouze v malých skupinkách. Nálada byla slavnostní, což vyzdvihl i Štúr:\n\nSpolečně vystoupili na hrad a s odkrytými hlavami zazpívali sborově na nápěv písně \"Nitra, milá Nitra\" text Štúrovy básně:\n\nPak Štúr přednesl projev věnovaný dávné slávě Velké Moravy. Po dalších zpěvech a recitaci navrhl, aby si každý účastník zvolil životní krédo a přidal ke svému jménu další jméno, slovanské. Sám přijal jméno Velislav. Tento příklad následovaly i další účastníci, například Jozef Miloslav Hurban si vybral jméno Miloslav, Jonáš Záborský Bojislav, Timotej Cochius si změnil jméno na Ctibor Zoch. Všichni také skládali přísahy věrnosti národu.\n\nPak se začala neformální beseda, na které mimo jiné zazněla Štúrova slova:\n\nNa závěr všichni účastníci zazpívali hymnickou píseň \"Hej, Slováci\".\n\nVýlet nakonec dopadl dobře a jeho úspěch je podnítil k zorganizování dalších výletů, na různá místa v okolí Bratislavy. Devín však nadále zůstával symbolem dávné slovanské slávy.\n\nPrůběh výletu živě popsal Jozef Miloslav Hurban v díle \"Ľudovít Štúr\" (1881 - 1884).\n\n\n"}
{"id": "994597", "url": "https://cs.wikipedia.org/wiki?curid=994597", "title": "Komunitní rada Manhattanu 12", "text": "Komunitní rada Manhattanu 12\n\nKomunitní rada Manhattanu 12 () je jednou z komunitních rad na newyorském Manhattanu. Zahrnuje části Inwood a Washington Heights. Ohraničuje ji na východě a na severu Harlem River, na západě Hudson River a na jihu 155. ulice. Předsedou je Robert Rodriguez a správcem George Sarkissian.\n"}
{"id": "994601", "url": "https://cs.wikipedia.org/wiki?curid=994601", "title": "42nd Street (Manhattan)", "text": "42nd Street (Manhattan)\n\n42nd Street (česky 42. ulice) je jedna z nejdůležitějších dopravních tepen na newyorském Manhattanu. Nachází se na ní Chrysler Building, Grand Central Terminal, Times Square či New York Public Library. Táhne se od budovy Spojených národů na První avenue – až k Port Authority Bus Terminal. Na rohu 42. a Broadway, na jihovýchodním konci Times Square, se nachází začátek historické Lincoln Highway, první dálnice, která protnula USA v roce 1913.\n\n"}
{"id": "994602", "url": "https://cs.wikipedia.org/wiki?curid=994602", "title": "Vladimír Kopecký (sklářský výtvarník)", "text": "Vladimír Kopecký (sklářský výtvarník)\n\nVladimír Kopecký (* 26. listopadu 1931 Svojanov) je český malíř, grafik a sklářský výtvarník, do roku 2008 byl vedoucím Ateliéru skla na Vysoké škole uměleckoprůmyslové v Praze.\n\nTvorba Vladimíra Kopeckého je permanentním prostupováním\nbytostného malířského založení a osobitého využití skla ve výtvarné práci.\nJiž jeho rané sklářské realizace v podobě tenkostěnných nádob na sobě\nnesou abstraktní malířské kompozice, které vstupují prostřednictvím průhledů do\n„třetího rozměru“ (Váza, 1958). V další autorově tvorbě se nastálo uplatňuje\ntvorba se sklem a suverénní malířská linie. Lze ji dělit na určitá období, ale\nzároveň nic není zcela uzavřeno a podněty se znovu navracejí. Je propojena v jeden organismus s nepředvídatelným vývojovým schématem. Střídání\npoloh vychází zcela z momentálního rozpoložení a prosté chuti odpočinout si od\njednoho výrazu v druhém.\nPodstatným způsobem ovlivnily Vladimíra Kopeckého práce pro\narchitekturu. Linie objektů z řazených plochých skel, které vytváří\nod 70. let, vychází z principu násobených konstrukcí a tvarů,\nať již malovaných či pískovaných (Fošny, 1976). Jejich strohost má v\nsobě klid přesného řádu, ale zároveň nese i chlad osamělé odlidštěnosti.\nVedle této ukázněnosti stojí od 80. let paralelní směr\ntvorby, který spojil sklo a barvu v jeden prudký výkřik (Tryzna, 1993 - 2010).\nJak sám autor říká: „Mám rád ticho absolutní i bouři vesmírnou“.\nSklo je navršené ve skrumážích tabulí a složených bloků. Nese na sobě divoce barevné\nkanoucí proudy, stopy štětcem i rukou roztírané. Mizí pod nánosy ve\nškvárovitých strukturách, v bizarních dekorech stékajících stružek. Čiré\nhranoly malované černě ztrácejí svoji hmotu, jakoby se propadaly\ndo bezprostorové temnoty. Jindy je sklo sevřené do barvami pojednaného\ncelku se segmenty kolejnic, cihlami či dřevem (Odpolední štokrdle, 1995) .\nKopecký zbavil sklo tendence k prvoplánové působivosti brutálním zásahem\nbarvou, destrukcí i spojením s jinými materiály. I přes všechen\nnemilosrdný atak však zůstává materiálem s vnímanou podstatou vnitřního výrazu\nkřehkosti a zranitelnosti. O potřebě permanentní polarity svědčí to,\nže v souběžné poloze autor nechává sklo působit v čistotě zcela\nminimalistického pojetí stereometrického tvaru z lepeného plochého skla nebo ve\nformě násobených zahrocených tvarů z tabulového skla s výrazem čehosi mlčenlivě\nsymbolického mezi nebem a zemí.\nObdobné principy setkávání protikladů jako v práci se sklem\nplatí o Kopeckého malbě. Od metodicky ukázněné, geometricky úsporné\nči tajemně zahalené polohy odlidštěných konstrukcí a staveb (Ulice,\n1970, Labyrint, 1979). přechází k expresivním erupcím barev a živočišnosti, k destrukci materiálu\ni divácké jistoty o pojmu krásno.\nU starších maleb z 60. a 70 let volil autor často jako\npodklad vzorované linoleum (Tři pilíře, 1968). Násobené dekory podlahové\nkrytiny vytvářejí monotónní pozadí, na němž působí malba zneklidňujícím dojmem.\nZkušenost s tvorbou geometrických kompozic ze skládaných skleněných prvků pro\narchitekturu zapůsobila jako inspirační moment i pro malbu. Převažují motivy\npreparovaných segmentů staveb, konstrukcí a objektů. Nejsou propojené s\npozadím, vyrůstají z nespecifikovatelného prostoru (Chorál, 1974). Obsahové\nzaměření těchto obrazů sahá za autorovu fascinaci čistotou geometrických tvarů\na jejich skladby. Lze za nimi tušit výpověď o stavech člověka v základních\npocitech osamocenosti, odlidštění a pochybnostech (Večer, 1970).\nOd 80. let začíná v autorově malířské tvorbě převažovat\nzcela uvolněná poloha akční malby. Barvy jsou nanášeny na plátno v mohutných\nvrstvách, stékají, jsou rozhrnovány zásahem různých nástrojů (Předměstí, 2001,\nTisíce křídel, 2010). Často jsou na plochu obrazu aplikovány segmenty řezaného\ntabulového skla, ale i destruované změti nejrůznějších materiálů. Vystavené\nobrazy dokumentují výmluvně skutečnost, že v živelně dramatickém procesu\nsamotného tvoření, který brutálně boří hranice obecné představy diváka o\npravidlech malby, nachází Vladimír Kopecký zážitek a nejvlastnější smysl\nvýtvarného činění (Běsi, 1988, Zášlehy, 2013).\nKompozice nejsou směrované k efektu okázalého výsledku, nezobrazují ani nevedou k složitě\nzakódovaným symbolickým poselstvím. Dýchají především vervou\na opojením z volnosti práce s barvou. Autor je na tomto poli vzácným\nsolitérem, jeho tvorba poskytuje příležitost k autentickému prožitku fascinace\nnespoutanou energií. Ne každý má ovšem odvahu ji přijmout.\n\nZajímavou polohou autora po roce 2010 jsou sítotisky. Opět\njako by se v nich promítal osobnostní princip nutné potřeby střídání\nprotipoloh. Přesné liniové struktury opakují motivy obrazů s konstrukcemi v\numěřenější a plošnější podobě, objevují se však i zjevně opojné hry\ns fascinací strojově přesným násobením oblých linií s jejich optickými\nklamy (Velmi příjemný tvar, 2014). Jako protipól k proudům a vrstvám barev na\nobrazech v sousedství působí novým a osvěžujícím výrazem.  \nVladimír Kopecký náleží k neopomenutelným osobnostem\nmoderního českého umění. Úspěch jeho monumentální kompozice na EXPO 92 v\nSeville, na které použil tuny tabulového skla a doslova hektolitry barev v\ndivokých strukturách a výtryscích, svědčí o tom, že okouzlení emotivním\nprožitkem živelnosti v tvorbě je mezinárodně zcela srozumitelným jazykem.\n\nCitáty autora\n\n\"Od svých pěti let jsem chtěl být malířem. Malování se mi líbí. Dělám ho se žravou chutí, hltavě. Mám rád ticho absolutní i bouři vesmírnou\".\n\n\"Když se dívám na obraz mnou rozmalovaný a vidím něco zcela nepochopitelného, čemu nejen nerozumím, neumím si to vysvětlit, jsem tím zaskočen a vyciťuji dokonce jakousi hrozbu, tak teprve tehdy zjevuje se mi silný zážitek ještě nezkalený bahnem interpretace a konvenčnosti\".\n\"Pak to teprve začíná být ono\". \n\"Sklo pro mne není subjektem mého vyjádření, je pouze prostředkem k dosažení neznámých cílů...Sklo neglorifikuji. Je možné s ním nakládat různě, i proti zaběhnuté představě o něm, tedy i ošklivě - sám jsem termín OŠKLIVÉ SKLO na začátku šedesátých let razil. Tím ale nemyslím, že sklo vždy takové musí být. Chci říci jen to, že jdu-li za výraznou myšlenkou, ne ozdobou, tak tedy bezohledně, že z toho skla i kůži sedřu, až na krev, bude-li třeba\".\n\"Jde mi o to, aby hotová věc ze skla poskytovala pozorovateli hlubší význam a nepromlouvala jen vlastnostmi materiálu, které jsou sice jedinečné, ale stavět na nich mi připadá málo. Ve své práci, která je přísně geometrická i spontánně expresivní, se snažím vyslovit všechno to, co mne fascinuje: nekonečnost prostoru, ticho, úzkost a melancholii\"...\n\n\n\n\nViz Informační systém abART: Kopecký Vladimír \n\n\n\n\n"}
{"id": "994606", "url": "https://cs.wikipedia.org/wiki?curid=994606", "title": "Prospect Park (Brooklyn)", "text": "Prospect Park (Brooklyn)\n\nProspect Park je veřejný park v městské části Brooklyn, New York, Spojené státy. Má rozlohu 585 akrů či 2,1 km² a nachází se mezi Park Slope, Kensington, Windsor Terrace a Flatbush Avenue, Grand Army Plaza a Brooklynskou botanickou zahradou, sedm bloků severovýchodně od hřbitova Green-Wood. Provozuje ho New York City Department of Parks and Recreation.\n\nNavrhli jej Frederick Law Olmsted a Calvert Vaux poté, co dokončili Central Park na Manhattanu. Založen byl 19. října 1867. Mezi zajímavosti patří Long Meadow (dlouhá louka), 36 hektarová louka, dále Picnic House a hala, která slouží k pořádání večírků. Dále Villa Litchfield, historický dům někdejších majitelů jižní části parku nebo také Prospect Park Bandshell, který se používá na otevřené letní koncerty a různé sportovní a fitness aktivity. Je zde i soukromý hřbitov Quaker v oblasti zvané Quaker Hill.\n\n"}
{"id": "994607", "url": "https://cs.wikipedia.org/wiki?curid=994607", "title": "Staples Center", "text": "Staples Center\n\nStaples Center je multifunkční aréna v americkém městě Los Angeles. Otevřena byla 17. října 1999. Své domácí zápasy zde hrají Los Angeles Kings (NHL), Los Angeles Lakers (NBA), Los Angeles Clippers (NBA) a Los Angeles Sparks (WNBA). V roce 2016 aréna hostila finále Světového šampionátu v League of Legends (Worlds 2016) mezi dvěma korejskými velikány Samsung Galaxy (SSG) a SK Telecom T1 (SKT T1). BO5 série se dočkala všech 5 zápasů, kde SSG dokázali zdramatizovat sérií kdy z 0:2 srovnali na 2:2 a v 5. zápase podlehli SKT T1.\n\nOficiální stránka\n"}
{"id": "994608", "url": "https://cs.wikipedia.org/wiki?curid=994608", "title": "Vaslav Nijinsky", "text": "Vaslav Nijinsky\n\nVaslav Nijinsky, narozen Wacław Niżyński, rusky \"Ва́цлав Фоми́ч Нижи́нский\", Vaclav Fomič Nižinskij (1889 nebo 1890, Kyjev – 8. dubna 1950, Londýn) byl ruský tanečník a choreograf polského původu narozený na Ukrajině. Jeden z klíčových členů Ďagilevova světoznámého Ruského baletu.\n\nNarodil se v rodině polských tanečníků, vyrůstal v Rusku. Jeho sestrou byla tanečnice Bronislava Nijinska. Studoval v Petrohradě a velmi brzy začal vystupovat v důležitých rolích v Mariinském divadle v Petrohradě. Roku 1908 poznal choreografa Sergeje Ďagileva, stal se jeho milencem a od založení Ruského baletu roku 1909 v tomto souboru působil jako hlavní mužský tanečník. Roku 1913 se oženil, což způsobilo roztržku s Ďagilevem a odchod z Ruského baletu. Během první světové války byl až do roku 1916 v domácím vězení v Maďarsku. Začala se u něho projevovat duševní choroba, takže po válce, kdy se usadil ve Švýcarsku, již nebyl schopen vystupovat. Nástup psychózy však zaznamenal v unikátním deníku.\n\n"}
{"id": "994609", "url": "https://cs.wikipedia.org/wiki?curid=994609", "title": "Dorothy Chandler Pavilion", "text": "Dorothy Chandler Pavilion\n\nDorothy Chandler Pavilion (česky \"Pavilon Dorothy Chandlerové\") je jedna z hal v Los Angeles Music Center - jednoho ze tří největších kulturních center v USA. Pavilon má 3197 sedadel ve čtyřech patrech se závěsnými lustry, točitými schody a bohatou dekorací. Stavba začala 9. března 1962 a skončila slavnostním otevřením 27. září 1964. Pavilon byl pojmenován podle Dorothy Buffum Chandlerové, která se snažila vybudovat vhodný domov pro losangeleskou filharmonii a chtěla omladit kulturu v Los Angeles. Výsledkem byl úspěch paní Chandlerové, Music Center of Los Angeles County (Hudební centrum losangeleského kraje).\n\nV Pavilonu Dorothy Chandlerová se kromě koncertů a jiných kulturních akcí konalo předávání ocenění Academy Award s přestávkami v letech 1969 až 1999.\n\n"}
{"id": "994615", "url": "https://cs.wikipedia.org/wiki?curid=994615", "title": "American Airlines Center", "text": "American Airlines Center\n\nAmerican Airlines Center je multifunkční aréna v Dallasu v americkém státě Texas. V devadesátých letech dallaské kluby Stars a Mavericks projevily zájem o výstavbu nového stadionu. Město Dallas odsouhlasilo daně z ubytování a pronájmu aut a spolu s prostředky od týmů byly poskytnuty finanční prostředky na její výstavbu.\n\nV roce 1998 oznámily American Airlines získání práv na název arény. American Airlines jsou největší leteckou společností USA se sídlem ve Fort Worth a s hlavním provozním centrem na letišti Dallas/Forth Worth.\n\nAréna je také místem mnoha koncertů známých umělců, jako první v ní v roce 2001 vstupovali Eagles. V roce 2007 byla místem All-Star Game a v roce 2006 v ní probíhalo finále NBA.\n\n"}
{"id": "994618", "url": "https://cs.wikipedia.org/wiki?curid=994618", "title": "Filadelfská radnice", "text": "Filadelfská radnice\n\nFiladelfská radnice (anglicky Philadelphia City Hall) je sídlem rady města Filadelfie ve státě Pensylvánie. S výškou věže 167 metrů včetně sochy, je druhou nejvyšší zděnou stavbou na světě (první je turínská Mole Antonelliana). Váha budovy je přenášena žulovými a cihlovými stěnami o tloušťce až 6,7 metru. Na exteriér byly použity materiály jako vápenec, žula či mramor.\n\nVýstavba probíhala v letech 1871-1901. V letech 1901 až 1908 pak byla nejvyšší budovou na světě (nepočítaje Washington Monument a Eiffelovy věže). Do roku 1932 byla nejvyšší v Pensylvánii, než její výšku překonala stavba Gulf Tower. Do výstavby One Liberty Place (1984-1987) byla nejvyšší budovou ve městě. Od roku 1976 je kulturní památkou USA.\n\nAutorem budovy byl John McArthur mladší. Na vrcholu věže je umístěna socha Williama Penna.\n"}
{"id": "994621", "url": "https://cs.wikipedia.org/wiki?curid=994621", "title": "Files-11", "text": "Files-11\n\nFiles-11 je souborový systém používaný operačním systémem OpenVMS původně vyvinutý pro operační systém RSX-11 na počítači PDP-11 (odkud pochází název Files-11). Má několik vývojových stupňů označovaných ODS-1 až ODS-5 ( ).\n\nODS-2 je základní varianta Files-11 pro OpenVMS. Podporuje hierarchické (stromové) struktury adresářů, ochranu pomocí přístupových práv a ACL, záznamově orientované vstupy/výstupy, verzování souborů, sdílení svazků v rámci počítačového clusteru i přístup k souborům z počítačů mimo cluster pomocí sítě DECnet. Jméno souboru může mít 39+39 znaků, včetně znaků dolar, podtržítko a mínus. ODS-2 se stále používá pro systémové disky.\n\nODS-5 je rozšířená varianta Files-11 navržená pro DEC Pathworks určená pro servery poskytující soubory stanicím s Microsoft Windows a jiným systémům v rámci projektu „NT affinity“. Jméno souboru může mít až 238 bytů (tj. 119 znaků v Unicode). ODS-5 se používá také na uživatelských discích a Internetových serverech.\n\nSouborový systém Files-11 vychází ze systémů souborů používaných na starších operačních systémech firmy Digital Equipment Corporation, jako například TOPS-20 a RSTS/E, je však mnohem pokročilejší než jeho předchůdci. Jejich návrhářem byl Dave Cutler, který později pracoval na vývoji NTFS ve firmě Microsoft.\n\nV systému RSTS/E je každý uživatelský účet reprezentována dvojicí čísel [\"projekt\",\"uživatel\"] a má přiřazen jeden adresář. Systémové soubory a programy jsou uloženy v adresáři rezervovaného systémového účtu. Tato jednoduchá struktura adresářů vyhovovala na počítačích PDP-11, které mají velmi malý diskový prostor; počítače VAX s mnohem většími pevnými disky však vyžadují pružnější způsob ukládání souborů, jakou poskytuje hierarchická struktura adresářů, což je nejdůležitější vylepšení systému ODS-2.\n\n\n\n\n\n\nOperační systém OpenVMS může používat lokální disky i disková úložiště připojená pomocí rozhraní Fibre Channel sdílená s jinými počítači v síti.\n\nOpenVMS cluster umožňuje sdílení všech disků, které nejsou označeny jako soukromé, všemi uzly v clusteru. Obrázek 1 ukazuje konfiguraci, ve které jsou dva systémové disky přístupné z obou uzlů pomocí sítě; jeden z uzlů má také soukromý (nesdílený) disk. Přístup k souborům v clusteru řídí OpenVMS Distributed Lock Manager, který je nedílnou součástí systému souborů.\n\nZ několika disků lze složit rozsáhlé logické disky nazývané \"sada svazků\" ( ). Disky mohou být také automaticky sdruženy do \"stínové sady\" ( ) pro zvýšení spolehlivosti a rychlejší čtení.\n\nKaždý disk je identifikován fyzickým jménem, obvykle bývá identifikován také logickým jménem definovaným uživatelem. Například systémový disk (ze kterého se zavádí operační systém) může mít fyzické jméno $3$DKA100, ale většinou se pro něj používá logické jméno SYS$SYSDEVICE.\n\nKaždý diskový svazek se systémem souborů Files-11 obsahuje kompletní a nezávislý systém souborů s vlastní hierarchickou (stromovou) strukturou adresářů. Každý soubor patří do nějakého adresáře a každý adresář s výjimkou \"hlavního souborového adresáře\" (kořenový adresář, viz dále) má svůj nadřízený adresář, čímž vzniká struktura orientovaného acyklického grafu.\n\nNa obrázku je vidět, že soubor Soubor 2 má adresářovou položku jak v adresáři Dir 2, tak v Dir 3, tj. je v obou adresářích současně. Pokud bude odstraněn z jednoho adresáře, bude stále dostupný z druhého, dokud nebude odstraněn i z něj. Podobným konceptem jsou pevné odkazy v UNIXu. V OpenVMS je třeba dávat pozor na to, že na discích, na kterých nejsou možné a povolené pevné odkazy, není soubor skutečně smazán (tato vlastnost je dostupná pouze na discích s ODS-5).\n\nÚplné jména souboru v OpenVMS má tvar:\n\na skládá se ze\n\n\nZápis [DIR1.DIR2.DIR3]FILE.EXT znamená nejnovější verzi souboru FILE.EXT na právě implicitním disku v adresáři [DIR1.DIR2.DIR3].\n\nDIR1 je podadresář hlavního souborového adresáře (MFD odpovídá \"kořenovému adresáři\"), DIR2 je podadresář DIR1 a DIR3 podadresář DIR2. MFD, hlavní souborový adresář má jméno [000000].\n\nODS-2 na systému VAX/VMS dovoluje maximálně osm úrovní adresářů, při použití kořenového logického jména až 16 úrovní. OpenVMS dovoluje až 255 úrovní adresářů. Jména souborů mohou být tvořena pouze velkými písmeny, alfanumerická jména (včetně podtržítka, pomlčky a znaku dolar) maximální délky 39+39 znaků (39 pro jméno a 39 pro příponu). ODS-5 rozšiřuje znakovou sadu o malá písmena a většinu dalších tisknutelných ASCII znaků, stejně tak jako ISO Latin-1 a Unicode znaky, zvětšuje maximální délku jména souboru. Při konstruování jmen souborů pro ODS-5 se před znaky nepovolenými v ODS-2 používá speciální znak \"^\" pro zachování zpětné kompatibility; například soubor „soubor.tar.gz;1“ na ODS-5 disku bude na označovaném jako „soubor^.tar.gz“ – jméno souboru je „soubor.tar“ a přípona je „.gz“.\n\nVětšina složek jména souboru může být vynechána; systém místo nich doplní složky z aktuálního \"implicitního jména souboru\". Implicitní jméno souboru nahrazuje koncept „aktuálního adresáře“ z jiných operačních systémech tím, že poskytuje sadu implicitních hodnot pro uzel, jméno zařízení a adresář. Každý proces má své implicitní jméno souboru, které zahrnuje jméno disku a adresář, a většina funkcí pro práci se soubory systému VMS přijímá implicitní jméno souboru, které může zahrnovat i příponu souboru; například příkaz TYPE má jako implicitní příponu „.LIS“, takže příkaz TYPE F bez uvedení přípony se snaží otevřít soubor F.LIS.\n\nKaždý soubor má číslo verze, které je při vytvoření nového souboru nastaveno na hodnotu 1, pokud v adresáři neexistuje jiná verze souboru se stejným jménem (jinak se použije verze o jedničku vyšší než je nejvyšší číslo verze souboru daného jména). Pokaždé, když je soubor zapsán, místo přepsání existující verze se vytvoří nový soubor se stejným jménem a s číslem verze o jedničku větším. Starší verze souborů tedy nejsou přepisovány, ale jsou ponechány na disku a mohou být kdykoli použity. Staré verze mohou být odstraňovány ručně příkazem DELETE nebo PURGE nebo automaticky, když počet verzí přesáhne pro soubor nastavenou hodnotu (nastavenou příkazem SET FILE/VERSION_LIMIT). Nejvyšší číslo verze je 32767. U jednotlivých souborů lze verzování vypnout, jestliže je nežádoucí. Konkrétně soubory, které jsou aktualizovány přímým přístupem, jako například databáze, nové verze nevytváří, pokud to není explicitně naprogramováno.\n\nNěkteré programy umožňují používat ve vlastním jménu souboru, příponě a čísle verze žolíkové znaky. Žolík '*' má význam libovolné posloupnosti znaků, žolík '%' má význam libovolného znaku. Oba žolíkové znaky se mohou použít i uvnitř jména (nejen na jeho konci). Některé programy umí pracovat se soubory v celém zvoleném (pod)stromě adresářů; požadavek provést určitou akci v celém podstromě za zadává pomocí tří teček na konci cesty adresáři (tj. před zavírací hranatou závorkou):\n\nJména adresářů se zapisují dvojím způsobem. V cestě adresáři, která se píše vždy do hranatých závorek, se zapisují bez přípony a čísla verze. Pokud se zapisují jako jméno souboru (mimo hranaté závorky), mají vždy příponu .DIR a verzi 1. První způsob se kromě zápisů cesty k souboru používá i v příkazech SET DEFAULT pro nastavení implicitní cesty a CREATE /DIRECTORY pro vytvoření adresáře. Druhý způsob se používá pro nastavení práv adresáři a pro zrušení adresáře.\n\nVMS používá dva Discretionary Access Control mechanismy zabezpečení souborů:\n\n\nPřístup je definován pro čtyři kategorie uživatelů:\n\n\nPro každou kategorii uživatelů jsou k dispozici čtyři bity udávající oprávnění k jednotlivým operacím:\n\n\nPro přístup k souboru se uplatní oprávnění kategorie „systém“, pokud kód UIC uživatelovy skupiny je menší nebo roven parametru MAXSYSGROUP v SYSGEN (typicky 8, tj. 10 osmičkově) (například uživatel SYSTEM); „vlastník“ a „skupina“ platí pro vlastníka souboru a uživatelovu uživatelskou skupinu a „world“ se použije pro všechny ostatní uživatele. Změnu metadat souboru jako například ochranu souboru mohou vždy provádět pouze uživatelé kategorie „systém“ a „systém“.\n\nACL umožňuje přidělovat další práva k určitým souborům nebo adresářům libovolným uživatelům nebo skupinám. Lze také označit ACL jako dědičná ( ), kdy se ACL adresáře uplatňuje na všechny soubory v tomto adresáři. Lze například dovolit, aby WWW server s UIC HTTP$SERVER měl právo čtení pro všechny soubory v určitém adresáři. ACL se nastavují příkazem EDIT/ACL a mají tvar dvojic identifikátor/přístup. Například ACL položka\n\numožňuje uživateli HTTP$SERVER číst a spouštět soubor.\n\nČtyři systémová oprávnění umožňují uživatelům, kteří je mají, přednostní přístup:\n\n\nLogické jméno je systémová proměnná, která se může odkazovat na disk, adresář nebo soubor, nebo může obsahovat jiné informace pro určitý program. Například logické jméno SYS$SYSDEVICE obsahuje jméno zařízení, ze kterého byl zaveden operační systém. Logické jméno normálně znamená jediný adresář nebo disk, \"například\" SYS$LOGIN:, což je uživatelův přihlašovací (domovský) adresář (nebo adresáře); tato logická jména nelze používat jako jména disku – SYS$LOGIN:[DIR]FILE není správné jméno souboru. Existují ale \"skrývající\" ( ) logická jména, definovaná příkazem DEFINE/TRANSLATION=CONCEALED, která tímto způsobem být používána mohou; tato kořenová ( ) jména jsou definována s tečkou za jménem posledního adresáře, např.\n\ncož umožňuje používání úplných jmen souborů tvaru HOME:[DIR]FILE, ve kterých logické jméno plní funkci jména disku. Obvyklejší jsou jednoduchá logická jména, která ukazují na zvláštní adresáře příslušnými s některé aplikační software, který může být umístěn na libovolném disku nebo v libovolném adresáři. Logické jméno ABC_EXE může například ukazovat na adresář proveditelnými programy pro aplikaci ABC, ABC_TEMP může ukazovat na adresář dočasných souborů pro stejnou aplikaci, a tento adresář může být na stejném disku a ve stejném adresářovém stromě jako ABC_EXE, ale může být i na jiném disku (a v různých adresářových stromech).\n\nLogická jména nemají obdobu v operačních systémech standardu POSIX. Připomínají proměnné prostředí v Unixu, jejich vyhodnocování (expanzi) však neprovádí příkazový interpret nebo aplikační program, ale systém souborů. Logická jména musí být před použitím definována, což se obvykle děje v příkazovém souboru pro start systému a v uživatelských přihlašovacích příkazových souborech.\n\nAsi nejbližším konceptem podobným logickým jménům jsou jména definovaná v operačním systému AmigaOS pomocí příkazu ASSIGN. AmigaDOS, diskový operační systém systému AmigaOS, který je portem systému TRIPOS, v některých ohledech připomíná operační systémy firmy DEC. Například pro jména fyzických zařízení se používá DF0: pro první disketovou jednotku, CDROM2: pro třetí jednotku CD-ROM, atd. Protože AmigaOS může být zaveden z libovolného připojeného disku, přiřazuje jménu SYS: odkaz na zařízení, ze kterého byl operační systém zaveden. Existují i další přiřazení jako LIBS:, PREFS:, C:, S:, apod. jsou také vytvořena, přičemž se na ně odkazuje ze SYS:. Uživatelům je samozřejmě také povoleno vytvářet a rušit vlastní přiřazení.\n\nV OS VMS se mohou logická jména odkazovat na jiná logická jména (až do předdefinovaného limitu 10) a mohou obsahovat seznamy adresářů, ve kterých se hledá soubor příslušného jména. Mezi často používaná logická jména patří:\n\nRecord Management Services (RMS) je vrstva operačního systému VMS implementující strukturované vstupy/výstupy. RMS poskytuje programům komplexní podporu pro práci se \"strukturovanými\" soubory, jako záznamově orientované soubory a indexované databázové soubory. Systém souborů VMS ve spojení s RMS rozšiřuje přístup k souborům za jednoduchý bytový proudy a umožňuje podporu na úrovni OS pro množství typů souborů. Každý soubor v systému souborů na VMS můžeme považovat za databázi obsahující řadu záznamů složených z několika položek. Textový soubor je například posloupnost záznamů (řádků) oddělených znaky konce řádku. RMS je příkladem záznamově orientovaného systému souborů.\n\nRMS podporuje čtyři formáty záznamů:\n\n\nRMS poskytuje čtyři záznamové přístupové metody neboli metody pro načítání existujících záznamů ze souboru:\n\n\nNa diskové úrovni reprezentuje ODS systém souborů jako pole \"bloků\", kde blok je 512 souvislých bytů na jednom fyzickém disku (\"svazku\"). Několik diskových bloků tvoří \"cluster\" (původně 3 ze sebou jdoucí bloky, u větších disků více bloků). Soubor je ideálně na disku uložen souvisle, což znamená, že jednotlivé bloky obsazené souborem, jdou po sobě. Kvůli fragmentaci diskového prostoru však musí být někdy soubor rozdělen na několik částí rozmístěných v různých místech disku. Každá souvislá část se nazývá „extent“. Z několika disků lze vytvořit \"sadu svazků\", na níž mohou být části souborů uloženy na kterémkoli místě. Při použití větších disků není používání sad svazků tak časté, protože správa jediného fyzického disku je jednodušší.\n\nKaždý soubor na Files-11 disku (nebo sadě svazků) má jednoznačnou \"identifikaci souboru\" (FID), složenou ze tří čísel: \"číslo soubor\" (NUM), \"pořadové číslo souboru\" (SEQ) a \"relativní číslo svazku\" (RVN). NUM udává, kde v souboru INDEXF.SYS (viz dále) jsou umístěna metadata souboru; SEQ je číslo generace, které se zvětšuje pokaždé, když je nějaký soubor je smazán a pak je vytvořen jiný soubor, který používá stejnou položku INDEXF.SYS (aby žádný odkaz na smazaný soubor neukazoval náhodou na nový soubor); RVN udává číslo svazku, na kterém je soubor uložen při použití sady svazků.\n\nHierarchická struktura souborů na ODS svazku je vytvářena \"adresářovými soubory\", což jsou speciální soubory obsahující seznamy jmen, čísel verzí a FID souborů, podobně je tomu u VSAM katalogů v systému MVS. V kořeni adresářové struktury je \"hlavní adresář souborů\" (MFD), kořenový adresář, který (přímo nebo nepřímo) obsahuje každý soubor na svazku.\n\nAdresář na nejvyšší úrovni (kořenový adresář) v souborovém systému ODS je označován jako \"hlavní adresář souborů\" ( ) a obsahuje všechny adresáře nejvyšší úrovně (včetně sebe sama) a několik systémových souborů v nichž jsou informace o souborovém systému. Na ODS-1 svazcích se používá dvouúrovňová struktura adresářů: pro každý \"identifikační kód uživatele\" (UIC) existuje \"uživatelský adresář souborů\" ( ), tvaru [GROUP.USER]. Na svazcích s ODS-2 nebo ODS-5 je struktura adresářů pod MFD volná, v systému VAX/VMS omezená na 8 úrovní, v OpenVMS neomezená. Na sadě svazků obsahující více disků je MFD vždy uložen na prvním svazku a obsahuje podadresáře všech svazků.\n\nMFD obsahuje následující systémové soubory:\n\nPro odkazy na tyto soubory nepoužívá vlastní implementace systému souborů jména, ale jejich soubor ID, která mají na všech discích stejné hodnoty. Např. INDEXF.SYS má vždy NUM = 1 a SEQ = 1.\n\nIndexový soubor obsahuje většinu základních informací o sadě svazků ve Files-11.\n\nExistují dvě organizace INDEXF.SYS: tradiční organizace a organizace používaná na discích se strukturou GPT.SYS (GUID Partition Table, GPT).\n\nV tradiční organizaci je blok 1 \"blok pro zavedení systému\", který obsahuje umístění \"primárního zaváděcího obrazu\" sloužícího pro načtení operačního systému VMS. Ten je vždy umístěn v logickém bloku 0 disku, takže firmware zařízení jej může načíst. Tento blok je vždy přítomný, i na svazcích, které systém neobsahují (non-bootable).\n\nZa blokem se zavaděčem systému následuje \"primární domovský blok\", který obsahuje \"jméno svazku\", umístění extentů obsahujících zbytek indexového souboru, UIC vlastníka svazku a informace o \"přístupových právech ke svazku\". Protože tyto informace jsou životně důležité pro data na svazku, existuje několik záložních kopií domovského bloku nazývaných \"sekundární domovské bloky\", které umožňují obnovu informací o svazku, pokud by došlo k jejich přepsání nebo poškození.\n\nNa discích s GPT.SYS, obsahuje GPT.SYS ekvivalent boot bloku (známý jako Master Boot Record (MBR)) a neexistuje žádný primární domovský blok. Všechny domovské bloky na disku s GPT jsou alternativní domovské bloky. Tyto struktury nejsou obsaženy v INDEXF.SYS a bloky souboru INDEXF.SYS nejsou použité.\n\nZbytek indexovaného souboru se skládá z \"hlaviček souborů\", které pro každý soubor na svazku obsahují seznam extentů alokovaných pro soubor a metadata souboru, jako je UIC vlastníka, ACL a informace o přístupových právech. Soubor, které mají velký počet extentů mohou mít více hlaviček. Hlavička souboru má pevnou délku, ale obsahuje části pevné i proměnné délky:\n\nPokud je to možné, je mapa a ACL část hlavičky uložena v \"primární hlavičce\". Pokud je ale ACL příliš dlouhé nebo soubor obsahuje příliš mnoho extentů, takže v primární hlavičce není dostatek prostoru pro jejich uložení, je alokována \"rozšířená hlavička\" pro uložení informací, které se do primární hlavičky nevešly.\n\nHlavička souboru začíná čtyřmi offsety (IDOFFSET, MPOFFSET, ACOFFSET a ROFFSET). Protože za hlavičkou pevné délky jsou oblasti s proměnnou velikostí (například mapa a ACL), jsou zde uložené informace o umístění těchto přídavných oblastí od začátku hlavičky v 16-bitových slovech.\n\nJestliže soubor potřebuje více hlaviček, pole \"číslo rozšiřujícího segmentu\" (SEGNUM) obsahuje pořadové číslo této hlavičky, počítané od 0 v první položce INDEXF.SYS.\n\nSTRUCLEV obsahuje aktuální úroveň struktury (ve vyšším bytu) a verzi (v nižším bytu) systému souborů; ODS-2 má úroveň 2. Pokud při zdokonalování systému souborů byla provedena změna, která neporušuje zpětnou kompatibilitu, takže se svazkem může pracovat i starší software, zvyšuje se číslo verze. Pokud byla zpětná kompatibilita narušena, musí se zvýšit číslo úrovně.\n\nW_FID je identifikátor souboru, který se skládá ze tří složek: FID_NUM, FID_SEQ a FID_RVN, což je číslo souboru, pořadové číslo a relativní číslo svazku); EXT_FID (opět obsahující tři složky) obsahuje umístění další rozšířující hlavičky (je-li použita). U obou hodnota 0 v RVN znamená „aktuální“ svazek (žádný svazek nemá RVN 0).\n\nFILECHAR obsahuje několik příznaků, které udávají, jak je soubor organizován, nebo ovlivňují, jak je zpracováván:\n\nACCMODE popisuje \"úroveň oprávnění\" s níž musí proces běžet, aby mohl přistupovat k souboru. VMS definuje čtyři úrovně oprávnění: uživatel, supervisor, exec a jádro. Každý typ přístupu – čtení, zápis, provedení a smazání – je zakódován jako dvoubitové celé číslo.\n\nFILEPROT obsahuje informace o ochraně souboru. Je rozdělen na 4 skupiny po 4 bitech: systém, vlastník, skupina a world. Bit 0 odpovídá čtení, 1 zápisu, 2 spuštění a 3 smazání. Nastavení bitu přístup k souboru znemožňuje; vynulování bitu přístup dovoluje.\n\nJestliže hlavička souboru je rozšířující hlavička, BACKLINK obsahuje souborové ID primární hlavičky; jinak obsahuje souborové ID adresáře, který obsahuje primární položku pro soubor.\n\n\n\n\n"}
{"id": "994622", "url": "https://cs.wikipedia.org/wiki?curid=994622", "title": "Mole Antonelliana", "text": "Mole Antonelliana\n\nMole Antonelliana je významná památka v italském městě Turín. Je pojmenována podle autora architekta Alessandra Antonelliho. Výstavba začala v roce 1863, dokončena byla v roce 1888, krátce po Antonelliho smrti. Od roku 2000 je sídlem filmového muzea.\n\nVýška budovy je 167,5 m a je tak nejvyšší zděnou budovou na světě. Budova byla koncipována a postavena jako synagoga. Antonelli byl pověřen místní židovskou komunitou její výstavbou. Návrh budovy během výstavby vícekrát změnil a původní výšku tak zvýšil o 46 metrů.\n\nDne 23. května 1953 zničila průtrž mračen vrchní část 47 metrového jehlanu. Ten byl přestavěn až v roce 1961 v podobě kovové konstrukce pokryté kamenem. Věž Mole Antonelliana se nachází i na italských euromincích.\n\n"}
{"id": "994623", "url": "https://cs.wikipedia.org/wiki?curid=994623", "title": "Rudolf Auspitz", "text": "Rudolf Auspitz\n\nRudolf Auspitz (7. července 1837 Vídeň – 8. března 1906 Vídeň) byl rakouský podnikatel a politik německé národnosti a židovského původu působící na Moravě, od 70. let 19. století poslanec Říšské rady.\n\nPocházel z rozvětvené a vlivné židovské rodiny usazené historicky na jižní Moravě (město Hustopeče bylo německy nazýváno \"Auspitz\"). Mezi jeho předky byli významní rabíni. Dědeček Lazar Auspitz (narozen 1772) založil roku 1833 v Brně textilní továrnu. Otec Samuel Auspitz (1795–1867) byl bankéř a zakladatel velkoobchodu ve Vídni. Oženil se s Therese Ester Lewinger. Kromě Rudolfa se jim roku 1824 narodil i syn Carl Auspitz, jenž byl obchodníkem a spolu s bratrem Rudolfem podnikal.\nVystudoval matematiku na vídeňské technice a fyziku v Berlíně a Paříži. V Paříži od roku 1858 studoval též národohospodářství, později chemii. Působil pak jako průmyslový podnikatel. Podnikatelskou dráhu zahájil roku 1858. Roku 1863 zbudoval v Rohatci cukrovar. Roku 1882 k němu přikoupil i dosavadní hraběcí cukrovar v Bzenci a pronajal si související velkostatky Veselí a Strážnice.\n\nOd zemských voleb roku 1871 byl poslancem Moravského zemského sněmu. Zastupoval městskou kurii, obvod Kyjov, Bučovice, Vyškov a Strážnice. Obhájil zde mandát v zemských volbách roku 1878. V zemských volbách roku 1884 byl na sněm zvolen za kurii obchodních a živnostenských komor, obvod Brno. Uspěl za ni i v zemských volbách roku 1890 a zemských volbách roku 1896. Trvale byl členem finančního výboru zemského sněmu. Na schůzi sněmu 17. prosince 1900 bylo oznámeno, že Rudolf Auspitz rezignoval na mandát. V doplňovací volbě pak místo něj nastoupil brněnský obchodník Friedrich Singer.\n\nV 70. letech 19. století se zapojil i do celostátní politiky. V prvních přímých volbách do Říšské rady roku 1873 byl zvolen do Říšské rady (celostátní zákonodárný sbor) za městskou kurii, obvod Mikulov, Hustopeče atd. Mandát obhájil za týž obvod i ve volbách do Říšské rady roku 1879 a volbách do Říšské rady roku 1885. Jeho volba byla ovšem 27. března 1890 anulována a do parlamentu pak místo něj usedl Karl Lebwohl. Jeho odchod ze sněmovny souvisel podle Národních listů s kritikou regulérnosti jeho volby, protože křeslo v Říšské radě měl získat \"samými úplatky\". Do Říšské rady se vrátil v roce 1892, když sem usedl 13. prosince 1892 místo Julia Gomperze, nyní za kurii obchodních a živnostenských komor, obvod Brno. Mandát zde obhájil ve volbách do Říšské rady roku 1897 a volbách do Říšské rady roku 1901. Na poslanecké křeslo rezignoval 17. ledna 1903. K roku 1897 se profesně uvádí jako továrník ve Vídni.\n\nStranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Na Říšské radě se v říjnu 1879 uvádí jako člen staroněmeckého Klubu liberálů (\" Club der Liberalen\"). Po volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Členem poslaneckého klubu Sjednocená německá levice byl na Říšské radě do roku 1897. Odmítal všeobecné volební právo.\n\nOd roku 1889 působil coby člen obchodní a živnostenské komory ve Vídni. V roce 1888 publikoval společně s Richardem Liebenem knihu o teorii cen. Od roku 1900 zasedal v předsednictvu vídeňské židovské náboženské obce. Zastával funkci generálního rady Rakousko-uherské banky. Byl mu udělen Řád železné koruny 3. třídy.\n\n\"Národní listy\" ho v nekrologu označily za \"nejbezohlednějšího\" protivníka Čechů, obzvláště těch moravských. Přičítaly jeho politický vliv jeho bohatství. Jeho postavení prý ale postupně oslabil antisemitismus, který postihl i jeho Ústavní stranu, jíž věnoval většinu svých sil.\n\nRudolf Auspitz měl s první manželkou Helene Lieben dceru Josefine Rosalie Auspitz (narozena roku 1873, zemřela roku 1942 v ghettu v Terezíně) a syna Leopolda Auspitze (narozen 1877). S manželkou se rozvedl roku 1890 a téhož roku si vzal Marii Heidenhain. Zemřel v březnu 1906 na \"zánět plic\". Dědictví po zesnulém se vyčíslovalo na 30 milionů korun. Z toho odkázal 470 000 na dobročinné účely.\n"}
{"id": "994639", "url": "https://cs.wikipedia.org/wiki?curid=994639", "title": "Památník americké námořní pěchoty", "text": "Památník americké námořní pěchoty\n\nPamátník americké námořní pěchoty (anglicky Marine Corps War Memorial; známý také jako Památník Iwo Jima) je vojenský pomník věnovaný všem členům sboru americké námořní pěchoty, kteří padli při obraně země od roku 1775. Nachází se u Arlingtonského národního hřbitova ve Virginii nedaleko hlavního města Washingtonu. Autorem sousoší je Felix de Weldon, který použil jako předlohu světoznámou fotografii Joea Rosenthala \"Vztyčování americké zástavy na hoře Suribači.\" Pomník představuje příslušníky americké námořní pěchoty a námořníka, kteří vztyčili vlajku USA na vrchu Suribači na ostrově Iwodžima v Pacifiku: Sgt. Michael Strank (narozen v Československu), Cpl Harlon Block, PFC Franklin Sousley, PFC Rene Gagnon, PFC Ira Hayes a John Bradley.\n\nPamátník odhalil prezident Dwight D. Eisenhower dne 10. listopadu 1954, u příležitosti 179. výročí založení sboru námořní pěchoty. V roce 1961 prezident Kennedy nařídil, aby nad památníkem vlála nepřetržitě americká vlajka - jde o jedno z mála oficiálních míst s touto poctou.\n\nDne 29. července 2008 oficiálně převzala nejmladší sestra Michaela Stranka, Mary Pero, před tímto památníkem listinu potvrzující americké občanství jejího slavného bratra československého původu.\n\n"}
{"id": "994642", "url": "https://cs.wikipedia.org/wiki?curid=994642", "title": "Lovec krokodýlů", "text": "Lovec krokodýlů\n\nLovec krokodýlů (v anglickém originále The Crocodile Hunter) je australský dokumentární pořad provázený Stevem Irwinem a jeho manželkou Terri. První řada se vysílala na stanici Discovery Channel už v dubnu 1997 a okamžitě se stala populární. Až do roku 2004 tak vzniklo celkem šest sezón, dohromady s pětapadesáti díly, z nichž každý je dlouhý asi hodinu, a to i s reklamními přestávkami. Další řady se vysílaly především na televizní stanici Animal Planet.\n\nSeriál má také velký podíl na popularitě jejího moderátora Steva Irwina. Náhodou se potkal s producentem Johnem Staintonem, brzy se spřátelili a pod Staintonovým vedením začal seriál Lovec krokodýlů vznikat. Protože se celkově lišil od všech do té doby vyrobených přírodovědných pořadů (také díky Stevově odvážnému stylu prezentace), ihned si jej oblíbili televizní diváci z celého světa.\n\nLovec krokodýlů byl velmi úspěšný a tak vzniklo i několik na něj navazujících pořadů: Seznamy krokodýlů (\"The Crocodile Hunter's Croc Files\") z let 1999 až 2001, Zápisky lovce krokodýlů (\"The Crocodile Hunter Diaries\") z let 2002 až 2004 a dokonce komediální televizní film (\"The Crocodile Hunter: Collison Course\").\n\n"}
{"id": "994647", "url": "https://cs.wikipedia.org/wiki?curid=994647", "title": "Seznam chráněných krajinných oblastí na Slovensku", "text": "Seznam chráněných krajinných oblastí na Slovensku\n\nToto je seznam chráněných krajinných oblastí na Slovensku:\n\n\n"}
{"id": "994649", "url": "https://cs.wikipedia.org/wiki?curid=994649", "title": "Julij Michajlovič Voroncov", "text": "Julij Michajlovič Voroncov\n\nJulij Michajlovič Voroncov (: ; 7. října 1929 – 12. prosince 2007) byl sovětský a ruský diplomat, stálý zástupce Sovětského svazu a Ruské federace při Organizaci spojených národů v letech 1990 až 1994.\n\nNarodil se do rodiny důstojníka válečného námořnictva. Jeho otec Michail Alexandrovič Voroncov se stal roku 1939 námořním atašé v Německu, mladý Julij i s matkou odcestoval k němu do Berlína následujícího roku. Pouhý měsíc před německým útokem na Sovětský svaz jej otec poslal zpět domů, jelikož znal německé úmysly. Za války studoval na námořnickém učilišti v Baku, kde se seznámil s pozdějším ruským premiérem Jevgenijem Primakovem. Po odmaturování nastoupil na Státní institut mezinárodních vztahů v Moskvě, který absolvoval roku 1952. Poté pracoval na Ministerstvu zahraničních věcí SSSR.\n\nV roce 1954 byl poslán do Spojených států amerických. Působil jako atašé Stálé mise SSSR při OSN a pak jako poradce sovětského velvyslanectví ve Spojených státech. V letech 1963 až 1965 se jakožto poradce Stále mise účastnil ženevských rozhovorů o odzbrojení a zastavení jaderných zkoušek. V období let 1970 až 1977 byl poradcem-diplomatickým zástupcem na sovětském velvyslanectví v USA. V letech 1977 až 1978 vedl sovětskou delegaci na mezinárodní Konferenci o bezpečnosti a spolupráci v Evropě v konané v srbském Bělehradě.\n\nOd prosince 1977 do ledna 1983 zastával post sovětského velvyslance v Indii, kde přispěl ke zlepšení vzájemných vztahů a podílel se na přípravách historické návštěvy Leonida Iljiče Brežněva v Indii a Indiry Gándhíové v Sovětském svazu. Poté byl do roku 1986 velvyslancem ve Francii. Po návratu domů se podílel na přípravě dohody mezi SSSR a USA o zničení raket středního doletu. Roku 1987 se stal prvním náměstkem ministra zahraničí SSSR. Následujícího roku se stal sovětským velvyslancem v Afghánistánu, kde měl za úkol zajistit klidné stažení sovětských vojsk a zabránit afghánskému domácímu konfliktu.\n\nV letech 1990 až 1994 byl stálým zástupcem SSSR a později Ruska při OSN, poté do roku 1998 velvyslancem v USA. V období let 1998 až 2000 zastával post poradce prezidenta Ruské federace v otázkách zahraniční politiky. Následně se stal zástupcem Generálního tajemníka OSN, z této pozice koordinoval návrat kuvajtských vězňů a majetku z Iráku. V této době také působil jako předseda představenstva Rusko-americké investiční banky.\n\nZa své služby obdržel několik sovětských (Leninův řád, Řád Říjnové revoluce, dva Řády rudého praporu práce, Řád znaku cti) a ruských (Řád Za zásluhy o vlast 3. třídy, Řád cti, Zasloužilý pracovník diplomatické služby Ruské federace, Čestný pracovník Ministerstva zahraničních věcí Ruské federace) vyznamenání. Mimo jiné také indický řád Padma Bhúšan.\n"}
{"id": "994651", "url": "https://cs.wikipedia.org/wiki?curid=994651", "title": "Malcolm Campbell", "text": "Malcolm Campbell\n\nSir Malcolm Campbell (11. března 1885 Chislehurst — 31. prosince 1948 Reigate) byl britský automobilový závodník. V letech 1927 a 1928 vyhrál Grand Prix de Boulogne, ale jeho hlavní specializací byly rychlostní rekordy na speciálních aerodynamických vozech. Používal vozy Sunbeam a Blue Bird (pojmenoval ho podle své oblíbené divadelní hry, \"Modrého ptáka\" od Maurice Maeterlincka). Osmkrát překonal světový rekord na souši a čtyřikrát na vodě. Byl prvním člověkem, který překročil hranici 300 mil za hodinu.\n\nV roce 1931 byl povýšen do šlechtického stavu. Jeho synem byl Donald Campbell, také automobilový závodník.\n\n\n\n"}
{"id": "994657", "url": "https://cs.wikipedia.org/wiki?curid=994657", "title": "Hotel Plaza", "text": "Hotel Plaza\n\nHotel Plaza (anglicky Plaza Hotel) je devatenáctipatrový luxusní hotel nacházející se v blízkosti Central Park South na Manhattanu v New Yorku.\n\nHotel je vysoký 76 m a dlouhý 122 m. Nachází se na západní straně Grand Army Plaza, z čehož bylo odvozeno jeho jméno. Při východní straně Grand Army Plaza se táhne manhattanská dopravní tepna Pátá Avenue. Od roku 1988 jej vlastní Donald Trump. Trump odkoupil hotel za 407,5 milionů dolarů což je dnes okolo 824 milionů dolarů.\n\nHotel Plaza byl dějištěm filmů \"Apartmá v hotelu Plaza\" (1970) , \"Eloise v hotelu Plaza\" (2003) a komedie \"\" (1992).\n\n"}
{"id": "994659", "url": "https://cs.wikipedia.org/wiki?curid=994659", "title": "Ongăl", "text": "Ongăl\n\nOngăl (bulharsky: Онгъл) je historická oblast, která se pravděpodobně nacházela u řeky Dněpr a Dunaj v dnešním Rumunsku, na Ukrajině a Moldavsku (Budzák). Dodnes se však ohledně lepší specifikace daného území vedou spory.\n\nNedávno byly u vesnice Nikolicel nalezené základy hradiště spolu se schématem, který je přesnou kopií hradiště v Pliska, má však dvakrát větší plochu (48 km²). Rumunští archeologové se vyslovili za to, že vykopány základy města jsou prvním hlavním městem chána Asparucha. Po zničení Velkého Bulharska Chazary v roce 668 se zde Asparuch se svým národem usídlil. Právě v této oblasti se odehrála bitva v roce 680, ve které bulharská armáda chána Asparucha porazila vojska Byzantské říše Konstantina IV.. Po vyhrané bitvě chán prošel Dunaj a usídlil se na územích při pohoří Stara Planina, kde postavil nové hlavní město - Pliska, co mnozí historici považují za počátek zrodu Dunajského Bulharska.\n\n"}
{"id": "994661", "url": "https://cs.wikipedia.org/wiki?curid=994661", "title": "Matransko-slanská oblast", "text": "Matransko-slanská oblast\n\nMatransko-Slanská oblast je krajinná (geomorfologická) oblast subprovincie Vnitřních Západních Karpat. Nachází se na Slovensku, ale de facto pokračuje pohořími v sousedním severním Maďarsku, které tam patří do krajinné jednotky označované jako Severomaďarské středohoří (maďarsky Északi-középhegység).\n\nCharakteristická pro tuto oblast je neoidně blokově-hrasťová struktura tvořena bloky útvarů z paleozoika a mezozoika s vrásová-zlomovou stavbou, bloky z rozrušených neoidních stratovulkánů a bloky slabě zpevněných sedimentů z třetihor se subhorizontální zlomovou strukturou.\n\nOblast se podle geomorfologického členění Slovenska dělí na tyto celky:\n\n"}
{"id": "994662", "url": "https://cs.wikipedia.org/wiki?curid=994662", "title": "CityCenter", "text": "CityCenter\n\nCityCenter je ucelený komplex moderních budov s užitnou plochou 1 560 500 m² a celkovou plochou 31 hektarů v Paradise u Las Vegas v Nevadě. Projekt je dílem společnosti MGM Resorts International a Dubai World, která se přidala až během realizace projektu. CityCenter je největší stavební projekt v historii USA, který je financován soukromými zdroji (8,5 miliardy USD, což je asi 6,7 miliardy EUR). Výstavba probíhala na místě, kde v minulosti stál Boardwalk Hotel and Casino, též ve vlastnictví MGM.\n\nKomplex byl otevřen 16. prosince 2009 (kromě Veer Towers a Harmon Hotel). Během výstavby se vyskytly několik problémů. Na začátku roku 2009 zažaloval Dubai World svého partnera MGM, protože nebyl schopen financovat svou část nákladů. V březnu 2009 se obě společnosti dohodly. Během výstavby dosud zahynulo až 6 dělníků. Problém se vyskytl i při výstavbě hotelu Harmon, kdy byla zjištěna kriticky nesprávně nainstalována nosná výztuž.\n\n"}
{"id": "994665", "url": "https://cs.wikipedia.org/wiki?curid=994665", "title": "Stadion Avanhard", "text": "Stadion Avanhard\n\nStadion Avanhard (Стадіон «Авангард») je stadion, jež se nachází ve městě Pripjať a spolu se sportovním areálem a bazénem Lazurnyj byl důležitou částí sportovní infrastruktury. Má běžeckou trať, jednu tribunu, která je vybavena lavičkami a uprostřed se nachází průchod. Všechny lavice jsou s opěradly. První řada je umístěna na výšce dva metry. \n\nByl postaven v 70. letech 20. století, otevřen v roce 1979. Stadion chátrá již od 26. dubna 1986, kdy bylo město Pripjať evakuováno v důsledku černobylské jaderné katastrofy. Samotný stadion se nachází na ulici Gidroprojektovskaja 2 (rusky \"Гидропроектовская 2\") nedaleko od školy № 5, na severu města. Nedaleko od stadionu je pripjaťský zábavní park. Avanhard byl domácím stadionem pro fotbalový klub Stroitěl Pripjať.\n\nZáběry stadionu se objevili v celovečerním filmu Michaila Belikova „Распад“ (Rozpad), ze kterého je známá epizoda, v níž přelétá vrtulník nad Pripjatí. Film byl natáčen v letech 1989—1990 a jsou v něm závěry stadionu v takovém stavu, ve kterém se nacházel těsně po katastrofě a opuštění. Byl postaven v polovině 80. letech.\nDobře jej mohou znát fanoušci počítačových her. Sportovní areál je součástí herního světa , kde ale tvůrci hry poněkud zkreslil jeho vzhled. Ve hře jsou dvě tribuny na obou stranách namísto jedné. V současné době je stadion silně zarostlý.\n\nDůležitou funkci v příběhu hry sice nezaujímá, ale slouží jako přechod do lokace s Černobylskou jadernou elektrárnou. Na konci mise protagonista běží ke stadionu a dostane se k Černobylské jaderné elektrárně.\n\nStadion může být právem považován za „Klondike artefaktů“. Na jeho místě je mnoho anomálií a levnějších artefaktů, například Noční hvězda. Žije zde mnoho mutantů, například snorkové, pseudogigantové, tarbíci, flaksy a kanci.\n"}
{"id": "994672", "url": "https://cs.wikipedia.org/wiki?curid=994672", "title": "Belina", "text": "Belina\n\nBelina je obec na Slovensku v okrese Lučenec v podhůří Cerové vrchoviny. Žije zde  obyvatel.\n\nVýchodně nad obcí, částečně na jejím katastru, se nachází Čamovský kamenolom, bývalý čedičový lom, nejreprezentativnější odkryv lávového proudu na území Cerové vrchoviny. V čediči je vidět ukázková svislá odlučnost, což je typický projev lávových proudů. Jde o svisle položené sloupy, tedy kolmo v ploše chladnutí čediče.\n\nPřibližně 500 metrů jižněji od kamenolomu, stále na katastru obce, se nachází přírodní památka Belinské skaly, která byla vyhlášená v roce 1993 na ploše 7,11 ha. Jde o skalní město v počátečním stádiu vzniku, vzniklé zvětráváním čediče na okraji lávového proudu ze sopky Monica.\n\n"}
{"id": "994673", "url": "https://cs.wikipedia.org/wiki?curid=994673", "title": "Corina Morariuová", "text": "Corina Morariuová\n\nCorina Morariuová (* 26. ledna 1978 Detroit) je bývalá americká profesionální tenistka rumunského původu a světová jednička v ženské čtyřhře, když na čele světové klasifikace v roce 2000 strávila sedm týdnů. Mezi profesionálkami hrála v letech 1994–2007 a zejména po zdravotních komplikacích se specializovala na čtyřhru.\n\nVe své kariéře na okruhu WTA Tour vyhrála jeden singlový a třináct deblových turnajů, včetně trofeje z ženské čtyřhry ve Wimbledonu 1999, který vybojovala s Lindsay Davenportovou. V rámci okruhu ITF získala pět titulů ve dvouhře a devět ve čtyřhře. Čtyřikrát zvítězila v juniorském čtyřhře grandslamu.\n\nNa žebříčku WTA byla ve dvouhře nejvýše klasifikována v srpnu 1996 na 29. místě a ve čtyřhře pak v dubnu 2000 na 1. místě. Trénovali ji Raj Chaudhuri a Philip Farmer.\n\nOtec Albin a matka Rodica Morariuovi, narození v Rumunsku, jsou lékaři, stejně jako bratr Mircea. Albin Morariu byl osobním neurologem tenisty a trenéra Tima Gulliksona, Samprasova kouče, jenž podlehl inoperabilnímu mozkovému nádoru.\n\nV juniorské kategorii získala čtyři grandslamové tituly ze čtyřhry, všechny s českou spoluhráčkou Ludmilou Varmužovou. Na Australian Open triumfovaly v letech 1994 a 1995, na antukovém French Open v roce 1995 stejně jako na US Open 1995. Společně odešly poraženy z finále Wimbledonu 1994.\n\nNa juniorském žebříčku ITF byla nejvýše postavená na přelomu let 1995/1996, když ji v singlu patřilo 32. příčka a ve čtyřhře 3. pozice.\nNa grandslamové úrovni dosáhla v roce 1999 na wimbledonský titul z ženské čtyřhry, když s krajankou Lindsay Davenportovou ve finále porazily jihoafricko-ukrajinský pár Mariaan de Swardtová a Elena Tatarkovová. Po boku Jihoafričana Ellise Ferreiry zvítězila také ve smíšené čtyřhře Australian Open 2001 po finálové výhře nad rakousko-australským párem Barbara Schettová a Joshua Eagle.\n\nS Davenportovou odešly jako poražené finalistky z deblové soutěže Australian Open 2001, kde nestačily na sestry Serenu a Venus Williamsovy a z Australian Open 2005 po prohře od rusko-australské dvojice Světlana Kuzněcovová a Alicia Moliková.\n\nV americkém fedcupovém týmu debutovala v roce 2005 čtvrtfinále Světové skupiny proti Belgii, v němž po boku Davenportové vyhrála čtyřhru nad dvojicí Kirsten Flipkensová a Eveline Vanhyfteová. Tím pomohly družstvu k výhře 5:0 na zápasy a postupu do semifinále proti Rusku, kde nastoupila opět do čtyřhry. Spoluhráčkou se stala Venus Williamsová, s níž odešly poraženy od Safinové s Duševinovou. Američanky podlehly ruským hráčkám 1:4 na zápasy.\n\nV soutěži nastoupila ke dvěma mezistátním utkáním s bilancí 0–0 ve dvouhře a 1–1 ve čtyřhře.\n\nV roce 2001 jí byla diagnostikována leukemie. Následně podstoupila chemoterapii. Krajanka Jennifer Capriatiová nemocné spoluhráčce věnovala singlový titul dobytý na French Open 2001. Cyklista Lance Armstrong, jenž překonal zhoubný novotvar varlete, jí zaslal podpůrný dopis.\n\nPo vyléčení následovalo poranění ramena, které si vyžádalo chirurgický zákrok, což omezilo její další singlovou kariéru. Ženská tenisová asociace tenistce udělila Cenu návratu na okruh pro rok 2002. Organizace WTA také na její počest založila cenu „Corina Comeback Award“, jejíž se stala první držitelkou prostřednictvím předávající Capriatiové.\n\nProfesionální tenisovou kariéru ukončila v sezóně 2007. Představuje sportovní velvyslankyni největší světové dobrovolnické organizace podporující výzkum a pacienty postižené leukemií, lymfomy a Kahlerovou nemocí – „The Leukemia and Lymphoma Society“.\n\nNapsala autobiografickou knihu \"Living Through the Racket: How I Survived Leukemia...and Rediscovered My Self\" (Život skrz raketu: Jak jsem přežila leukemii... a znovu objevila samu sebe). V mediálním světě začala působit jako komentátorka televizní stanice Tennis Channel.\n\n"}
{"id": "994675", "url": "https://cs.wikipedia.org/wiki?curid=994675", "title": "John Charles Fields", "text": "John Charles Fields\n\nJohn Charles Fields (14. května 1863, Hamilton, Ontario – 9. srpna 1932, Toronto, Ontario) byl kanadský matematik. Je známý především jako autor myšlenky udělování Fieldsovy medaile za vynikající vědecké výsledky matematiků pod čtyřicet let věku. Poprvé byla cena udělena v roce 1936 a od roku 1950 se uděluje pravidelně každé čtyři roky. Jeho výzkum se týkal především algebraických funkcí.\n\nJohn Charles Fields byl synem obchodníka, který vlastnil v Hamiltonu obchod s koženým zbožím. Zemřel, když bylo Fieldsovi jedenáct let. Fields navštěvoval \"Hamilton Collegiate Institute\", kde byl vynikajícím studentem. V roce 1880 zde absolvoval a byl několikrát vyznamenán. Ve studiu matematiky pokračoval na Torontské univerzitě. Poté odešel do USA na Univerzitu Johnse Hopkinse v Baltimoru. Zde promoval a poté dva roky přednášel. Na Allegheny College působil jako docent. Po třech letech odcestoval do Evropy. V Berlíně, Göttingenu a Paříži pracoval s největšími matematiky své doby, jakými byli Lazarus Fuchs, Kurt Hensel, Hermann Schwarz, Karl Weierstrass, Felix Klein, Ferdinand Georg Frobenius a Max Planck. S Göstou Mittag-Lefflerem jej pojilo celoživotní přátelství.\n\nV roce 1913 byl Fields zvolen členem („Fellow“) Royal Society. Od prosince 1924 byl korespondujícím členem Ruské akademie věd.\n"}
{"id": "994683", "url": "https://cs.wikipedia.org/wiki?curid=994683", "title": "Islandská státní církev", "text": "Islandská státní církev\n\nIslandská státní církev ( ) je luteránská církev na Islandu. Úřad biskupa od roku 2012 zastává Agnes M. Sigurðardóttir, první žena v této funkci. V roce 2016 měla církev 237 938 členů, tj. zhruba 65 % všech Islanďanů. Je členem Světové luterské federace.\n\nPo christianizaci Islandu kolem roku 1000 obě zdejší biskupství Skálholt (od roku 1056) a Hólar (od 1106) náležela nejprve k arcibiskupství v Brémách, od roku 1104 arcibiskupství Lund a posléze arcibiskupství Trondheim. Během reformace se biskupství odvrátila od Říma a a přijala luteránství. Už roku 1536 prosadil Kristián III. pro Dánsko, Norsko a Faerské ostrovy luteránské učení. Roku 1800 bylo biskupství Hólar zrušeno a biskupství ze Skálholtu přeneseno do Reykjavíku. Prvním biskupem celého Islandu se stal Geir Vídalín. Ústava z roku 1874 zaručovala na Islandu plnou náboženskou svobodu, ovšem jako státní církev určila luteránskou církev. V letech 1929–1986 byl v Reykjavíku postaven největší islandský kostel Hallgrímskirkja. Kněžské svěcení žen je možné od roku 1947. V roce 2012 se představitelkou církve stala první žena – Agnes M. Sigurðardóttir.\n\n"}
{"id": "994684", "url": "https://cs.wikipedia.org/wiki?curid=994684", "title": "Bellérophon (Lully)", "text": "Bellérophon (Lully)\n\nBellérophon \"(Bellerofón, LWV 57)\" je opera Jeana-Baptiste Lullyho, libreto napsal Thomas Corneille, spolu s Bernardem le Bovier de Fontenellem. Opera měla premiéru 31. ledna 1679 v Théâtre du Palais-Royal (to shořelo v roce 1781 a již nebylo znovu vybudováno) v Paříži.\nKoncem 70. let 17. století se Lully ve své operní tvorbě začal více soustředit na její uvádění v pařížském veřejném divadle spíše než u samotného královského dvora. Počet a nákladnost dvorských slavností klesaly a celkově vážnější a nábožnější atmosféru (která však nikdy zcela nepřevládla) symbolizuje postupné nahrazení poživačné madame de Montespan na místě milenky Ludvíka XIV. starší a upjatější madame de Maintenon. Naproti tomu v Paříži zájem o operu vzrůstal. Lully doufal už ve větší uplatnění \"Isis\" (1678) na pařížské scéně, k němuž pro skandál s ní spojený nedošlo. Následující \"Psyché\" (1678), psaná již přímo pro Théâtre du Palais-Royal, dosáhla jen průměrného ohlasu; rozhodného úspěchu u veřejnosti dosáhl Lully právě \"Bellérophonem\".\n\nAutorství libreta je poznamenáno značnou nejistotou. V době vzniku opery byl Lullyho stálý libretista Philippe Quinault dočasně v králově nemilosti (kvůli skandálu u dvora) a měl zakázáno s Lullym spolupracovat. K \"Psyché\" napsal Lullymu libreto Thomas Corneille (bratr Pierra Corneille), kterého její malý ohlas a zkušenost ze spolupráce s náročným a popudlivým skladatelem značně odradilo od další podobné tvorby. (Pocity skladatele byly ostatně podobné, po zkušenosti s \"Psyché\" se prý nechal slyšet, že by raději zhudebňoval vojenské hlášení, než aby pracoval na verších Thomase Corneille.) Na přímý královský rozkaz však bylo libreto k nové opeře – původně nazývané \"Triomphes de Bellérophon\" – zadáno jemu. Corneille měl přitom využít Quinaultovu stejnojmennou tragédii z roku 1665. Do přípravy libreta byl zapojen Nicolas Boileau, vlivný literární teoretik a jeden z hlavních kritiků Quinaulta. Ve svých pamětech (\"Bolaeana\"), vyšlých až roku 1740, tvrdil Boileau, že „všechno, co bylo v \"Bellérophonovi\" shledáno uspokojivým, pochází ode mne“. Proti tomu protestoval Corneillův synovec, spisovatel Bernard le Bovier de Fontenelle, který v dopise zaslaném \"Journal des Savants\" popisoval vznik libreta tak, že Thomas Corneille napsal jen rozvrh tragédie a ukázal ho Boileauovi, který ho připomínkoval a vymyslel pro čaroděje jméno Amisodar. Podle Corneillových pokynů pak většinu textu napsal Fontenelle. Vedle toho kolovaly pověsti, že se na libretu i přes zákaz podílel Quinault. V každém případě byl vznik libreta komplikovaný: podle Lecerfa de La Viéville de Fresneuse přiváděl skladatel Thomase Corneille k zoufalství a vyžádal si až 2000 veršů na libreto, které jich má ve výsledku asi 600.\n\"Bellérophon\" měl premiéru – opožděnou oproti plánu v důsledku Lullyho nemoci – 31. ledna 1679. Premiéry se neúčastnil král, zato však mnoho členů jeho rodiny: Dauphin (ten se vrátil ještě na několik repríz a dílo veřejně chválil), Monsieur, Madame, královna španělská a vévodkyně hanoverská. Stal se jedním z největších skladatelových úspěchů. Tisk (\"Le Mercure galant\") psal: „Lze říci, že tam byla celá Paříž a že obecenstvo nebylo nikdy tak početné ani tak vybrané. Slyším volat „zázrak“ ze všech stran. Všichni se shodují, že pan de Lully se překonal.“ Opera se před stále početným publikem hrála po devět měsíců a její představení byla přerušena jen za účelem přípravy inscenace u královského dvora na zámku Saint-Germain-en-Laye. Před králem a shromážděným dvorem se \"Bellérophon\" hrál poprvé 3. ledna 1680 a střídavě s nově napsanou Lullyho operou \"Proserpine\" se dával až do 5. února. Král dával \"Bellérophonovi\" přednost před \"Proserpinou\", protože v něm nacházel „tak hezká místa“, že je dával „opakovat dvakrát při každém představení“. Poté se opera vrátila ještě na nějakou dobu do Palais-Royal.\n\nInscenace \"Bellérophona\" byla poslední, ke které pro Lullyho sestavil stroje významný divadelní technik Carlo Vigarani (1637–1713). Představení přitom bylo mnohem méně nákladné než dřívější opery psané přímo pro dvůr.\n\n\"Bellérophon\" je také první opera, kterou Lully dal vytisknout v plné partituře již v době prvního uvedení; totéž učinil i se všemi svými pozdějšími operami. Partituru vydal Christophe Ballard.\n\nNámět, pocházející z Hésiodova díla \"O původu bohů\", byl poprvé zpracován na operu roku 1642 v Benátkách libretistou Vincenzem Nolfim a skladatelem Francescem Sacratim. Z pozdějších oper na stejný námět lze zmínit \"Bellerofonta\" Josefa Myslivečka. Corneillův \"Bellérophon\" se opíral o Quinaultovu tragédii, současně však byl chápán jako alegorie dobové situace. Lully ve věnování, které je předesláno tištěnému libretu opery, sám naznačuje paralelu šlechetného titulního hrdiny s Ludvíkem XIV. a nestvůra složená ze tří zvířat – Chiméra – zosobňuje trojkoalici Nizozemí, Španělska a Svaté říše římské, kterou Ludvík porazil. Je tedy pochopitelné, že na rozdíl od mýtu nekončí opera potrestáním Bellérofonta bohy za pýchu, ale jeho triumfem; vedle oslavy vítězství však obsahuje apel na mírnost v zacházení s poraženými nepřáteli, jak ji měl představovat Nijmegenský mír.\n\nLibreto \"Bellérophona\" se v řadě ohledů odlišuje od libret k předchozím Lullyho operám; bylo ostatně psáno tentokrát primárně pro vkus městských diváků než královského dvora. Poprvé je ryze tragické, neobsahuje žádné komické postavy a situace, dramatická akce je posílena a dějové odbočky jsou redukovány. Nadále obsahuje „divertissements“, tj. rozptýlení především v podobě baletních vstupů („airs de ballet“), ale jejich počet je oproti předchozím dvorským operám snížen zhruba na polovinu, jsou kratší a zasazena zpravidla organičtěji doprostřed děje. Navíc většina baletů se odehrává současně se sborovým zpěvem, takže dramatická akce není zcela zastavena. Počet tanečníků i sboristů je ostatně v \"Bellérophonovi\" nižší než v dřívějších operách, klesá rovněž počet hudebníků přítomných přímo na scéně, jejichž intervence se navíc soustředí ve slavnostním prologu. Až na význam a početnost sboru, které po \"Bellérophonovi\" opět narůstají, charakterizují tyto rysy i pozdější Lullyho opery, přestože od následující \"Proserpine\" spolupracoval opět se svým původním libretistou Philippem Quinaultem. Dramatickou jednotou však \"Bellérophon\" vyniká a již současníci to velmi oceňovali. \"Le Mercure galant\" psal: „Co jsem zpozoroval a co se velice líbilo na tomto díle, je to, že je vidět stále sledovaný děj, takže není žádný výstup, který by nenavazoval na výstup předcházející, což nenechává žádná únavná místa.“ I novodobé uvedení vyneslo Corneillovi chválu, že je „svrchovaný dramaturg“ (Télérama) a že v jeho díle panuje „neutuchající dramatická nutnost“ (Opéra Magazine), že v ní „není místo […] kde naše pozornost ochabuje“.\n\nI po hudební stránce zahajuje \"Bellérophon\" mezi Lullyho operami novou etapu. Hlavní novinkou je zde doprovázený recitativ, při němž zpěváka doprovází nejen generální bas, ale veškeré smyčce v orchestru. Dominují dvě scény v tomto stylu, které zároveň ilustrují dvě různé techniky. První doprovázený recitativ nastává v okamžiku, kdy Amisodar mění zahradu v poušť (2. dějství), tehdy orchestr přímo doprovází zpěv. Druhou scénou s doprovázeným recitativem je věštba Pýthie v následujícím aktu, kdy plný orchestr zaznívá většinou v odmlkách zpěvačky, a tak se s jejím hlasem fakticky střídá. Naopak nejen počet baletních vložek, ale i počet árií značně klesl (na stěží čtyřicet). Mezi áriemi zaujímají počtem i hudebním významem zvláštní místo duety (například duet Bellérophona se Sténobée ve druhém dějství). Rozrůznění orchestru ve smyčcové části dosahuje poprvé pěti hlasů. Zvýšenému důrazu na dramatický děj patrnému v libretu odpovídá i hudební doprovod, který je často deskriptivní (tj. zvukově ilustruje akci, např. rány zasazované nestvůře). Kuriozitou je moment, kdy kdy v prologu při příchodu Apollona dává Lullyho partitura hudebníkům pokyn zaimprovizovat „malé preludium“; jedná se ve skladatelově díle o výjimečnou volnost.\n\nDramatické kvality textu i hudby \"Bellérophona\" při novodobém provedení ocenila kritika (revue \"Diapason\", září 2010), když operu označila za „koncentrované divadlo“, kde je „orchestr hercem“. Podle \"Opéra Magazine\" (září 2010): „Hudba jako by tryskala z pramene, rozmanitá, výmluvná v popisu citových hnutí, barvitá, neodolatelná ve svých sborových a tančených částech, vzrušená v recitativech, vláčná a ohebná v áriích. Lully v nejlepším…“\n\nV Paříži byl \"Bellérophon\" znovu uveden až po smrti Lullyho. Nová nastudování v Théâtre du Palais-Royal měla premiéru 10. prosince 1705 a 11. ledna 1718, s nevelkým úspěchem. Příznivěji byla přijata poslední inscenace hraná poprvé 6. dubna 1728, při níž již opera utrpěla určité adaptace. Při této poslední příležitosti využilo situace Théâtre Italien a uvedlo parodii autorů Dominiqua a Romagnesiho s názvem \"Arlequin Bellérophon\" (premiéra 7. května 1728). Lullyho odkaz byl i poté pěstován u královského dvora: 17. února 1749 jej dala ve Versailles koncertně provést královna Marie Leszczyńská. 20. října 1773 v pařížském Palais-Royal a 27. listopadu pak ve Versailles se opera hrála – v úpravě, kterou připravili Pierre-Montan Berton a Louis Grenier – při příležitosti svatby hraběte z Artois a Marie Terezie Savojské.\n\n\"Bellérophon\" je první Lullyho opera hraná ve Francii mimo Paříž a královský dvůr. Roku 1681 ho totiž dal hrát (i když „bez strojů“) v pevnosti If poblíž Marseille generál námořnictva vévoda de Vivonne (bratr madame de Montespan) při příležitosti návštěvy Françoise-Marguerite de Grignan, manželky velitele Provence a sestry madame de Sévigné. Město Marseille na základě ohlasu tohoto představení začalo usilovat o zřízení opery a povolení uvést \"Bellérophona\", což však bylo vázáno na souhlas krále a Lullyho. Opera nakonec ve městě byla roku 1684 zřízena, otevřel ji však \"Le Triomphe de la Paix\" Pierra Gautiera a prvním Lullyho dílem na marseillském jevišti se stal \"Le Triomphe de l'Amour\" roku 1686; \"Bellérophon\" zde nakonec byl uveden až v roce 1687 nebo 1688 poté, co jej Gaultier nejprve uvedl v Avignon]u, a znovu v roce 1704. 3. ledna 1688 bylo otevřeno operní divadlo (Académie de musique) v Lyonu a jednou z jeho prvních inscenací – od dubna do června 1688 – byl \"Bellérophon\", který dosáhl velké odezvy a hrál se celých šest měsíců. Lyonské divadlo v té době rovněž vedl Gautier a i zde byl \"Bellérophon\" hrán ještě v roce 1704. Jedno z posledních provedení \"Bellérophona\" mimo Paříž se konalo roku 1736 ve Štrasburku, patrně koncertně.\n\nPodle zachované partitury s poznámkami byl ještě před rokem 1686 \"Bellérophon\" hrán rovněž v markrabské rezidenci v Ansbachu. Doložena jsou rovněž představení v Bruselu (Opéra du Quai au Foin, 1696 a 1707); namísto původního prologu oslavujícího Ludvíka XIV. napsal nový prolog benátsko-belgický skladatel Pietro Antonio Fiocco.\n\nS výjimkou úryvků z díla, které byly předvedeny 7. června 1911 v Rouenu, se \"Bellérophon\" na jevišti v 19. a 20. století neobjevil. Jeho vzkříšení – zatím však jen v koncertní podobě – znamenalo nastudování souborem Les Talens Lyriques vedených Christophem Roussetem, které mělo koncertní premiéru 24. července 2010 v bazilice P. Marie v Beaune. Koncertní provedení s týmiž interprety následovala v pařížském Cité de la musique 16. prosince 2010, 17. prosince 2010 v historickém divadle zámku ve Versailles a 25. ledna 2011 se ve Vídni v Divadle na Vídeňce. Současně byla pořízená i nahrávka opery, vydaná v roce 2011 na CD.\n\n(Příjemné údolí pod Parnasem). Na Parnasu sedí Apollón obklopený Múzami; vyzývá je k přípravě koncertu na oslavu „největšího krále vesmíru“, který po hrůzách války přináší mír (árie Apollóna a Múz \"Muses, préparons nos concerts\"). Na důkaz ukončeného nepřátelství zve Apollón na oslavu své soky, Pana a Baccha s jejich družinami (vstupní pochod Pana a Baccha a jejich duet \"Du fameux bord de l'Inde\"). Ti si libují, že pro jejich lid, pole i lesy nastal opět pokoj, a všichni se spojují k chvalozpěvu na krále (sbor \"Chantons, chantons le plus grand des mortels\"). Ke slavnosti přišli i pastýři, z nichž jeden zpívá o všemocné lásce (árie \"Pourquoi n'avoir pas le cœur tendre?\"), aegipanové z Panova průvodu, menády z Bacchova průvodu a později i pastýři a pastýřky tančí. Bacchus a Pan připomínají, že teď, když skončila válka a zavládl mír, mohou se všichni oddat lásce (duet \"Tout est paisible sur la terre\"). Apollón však zasahuje: namísto těchto nevázaných písní nechť se raději všichni spojí k poctění hrdiny Francie a připraví mu okouzlující představení (árie \"Quittez de si vaines chansons\"). Všichni se dávají do práce (sbor \"Pour ce grand roi, redoublons nos efforts\").\n\n(Nádvoří královského paláce v Pataře, hlavním městě Lýkie) Ke dvoru Iobata, krále Lýkie a svého otce, se uchýlila královna Stenobée poté, co byl její manžel Proitos zabit a ona povstáním vyhnána z Argu. Setkala se tu s Bellérophonem, do kterého se kdysi zamilovala, a když odolával její touze, falešně ho obvinila před svým manželem, který ho poslal k Iobatovi s dopisem žádajícím lýkijského krále, aby dal posla popravit. Bellérophon však u Iobatova dvora zůstal a v mnohém se vyznamenal. Stenobée se nyní trápí, protože její neopětovaná láska k Bellérophonovi je stále silná; její důvěrnice Argie královnu nabádá, aby přestala marně doufat a raději se Bellérophonovi pomstila (scéna \"Non, les soulèvements d'une ville rebelle\"s árií \"Espoir, qui séduisez les amants malheureux\"). Stenobée alespoň doufá, že Bellérophon nemiluje jinou ženu. Tu se jí ale její sestra (a Iobatova dcera) Philonoé svěří, že její otec jí má dnes určit ženicha a že doufá, že jím bude Bellérophon, s nímž ji spojuje láska (recitativ a árie \"Reine, vous savez qu'en ce jour… Qu'il est doux de trouver dan sun amant qu'on aime\"). Zklamaná Stenobée, popouzená Argií, hodlá dát průchod své nenávisti a pomstít se hrdinovi s pomocí jí slepě oddaného čaroděje Amisodara (scéna \"Et je croyais qu'une ardeur\" a árie \"Venez, haine, vengeance\").\n\nPřichází Iobate. Ví, že Stenobée po něm žádá, aby vyplnil rozkaz jejího manžela, ale Bellérophon se u jeho dvora tolik vyznamenal, že jej nehodlá popravit, naopak dát mu za manželku svou mladší dceru. Starší dceři radí, aby potlačila svou touhu po pomstě (scéna \"Conte Bellérophon j'ai fait jusqu'à ce jour\" a duet \"Choisir Bellérophon! Et qui l'aurait pu croire?\"). Za zvuků bubnů a trub jsou přiváděny zajatci z vojsk Amazonek a Solymů, poražení lýkijským vojskem pod Bellérophonovým vedením. Král mu děkuje a oznamuje mu, že mu dá svou dceru; Bellérophon se cítí velmi poctěn (scéna \"Venez, venez goûter les doux fruits de la gloire\"). Velkomyslný Iobate dává zajatcům volnost a Bellérophon je napomíná, aby dali najevo svou vděčnost. Zajatci tedy blahořečí vítězi, zpívají a tančí (sbor \"Quand un vainqueur est tout brillant de gloire\", tanec a sbor \"Faisons cesser nos allarmes\").\n\n(Nádherná zahrada u Iobatova paláce) Philonoé se dvěma osvobozeným Amazonkám svěřuje s tím, jak je šťastna, že se její přání splnilo, a vyzývá je, aby opěvovaly chrabrost hrdiny, který nad nimi zvítězil (árie Philonoé a tercet \"Amour, mes vœux sont satisfaits… Chantez, chantez la valeur éclatante\"). Přichází Bellérophon a společně Philonoé se radují nad svým štěstím (scéna a duet \"Princesse, tout conspire à couronner ma flamme… Que tout parle a l'envie de notre amour extrême\"). Když se však blíží Sténobée, Philonoé se vzdaluje a nechává nepříjemnou konfrontaci na Bellérophonovi. Ten vyčítá Sténobée, že jej pronásledovala ve vlasti a pronásleduje i tady. Sténobée se jej snaží přesvědčit, že jedná jen z neopětované lásky k němu, ale Bellérophon ji odmítá: nikdy u ní lásku nezpozoroval, pouze nenávist (scéna \"Ma présence ici te fait paine\" s árií Sténobée \"S'il te souvient des maux que je t'ai faits\"). Opouští ji a zanechává Sténobée v zápalu zuřivosti a pomstychtivosti, kterou v ní ještě přiživuje Argie (árie Sténobée \"Tu me quittes, cruel, arrête!... Vous ne sauriez guérir le mal qui me tourmente\"). Sténobée přivolává čaroděje Amisodara, který ji ujišťuje o své nezlomné lásce a věrnosti. Královna po něm chce, aby něčím strašlivým překazil svatbu Bellérophona, který ji smrtelně urazil. Amisodar je ochoten přivolat k životu strašlivého netvora, varuje však Sténobée před zkázou, kterou bude netvor rozsévat. Sténobée to však přijímá, jen pokud se podaří utišit její hněv (scéna \"Vous me jurez sans cesse une amour éternelle… Je puis de la nuit infernale\").\n\nAmisodar pošle královnu pryč a pomalu promění zahradu v příšernou poušť. Přivolává svoje magické pomocníky (recitativ \"Noirs habitants du séjour ténébreux\" a balet). Ti na Amisodarovu výzvu vyvolávají k životu tři pekelné nestvůry – draka, lva a kozla (scéna \"Parle, nous voilà prêts, tout nous sera possible\", balet a zaříkání \"La terre nous ouvre ses gouffres profonds\"). Amisodar svým kouzlem spojí všechny tři do jediné – Chiméry.\n\n(Vestibul Apollonova chrámu v Pataře) Argie popisuje krveprolití, která působí v celé zemi obluda, přitom se diví své paní, že se neraduje ze skutečnosti, že svatba Bellérophona a Philonoé byla odložena. Sténobée ale ani při pohledu na zkázu způsobenou Chimérou přináší její pomsta úlevu (scéna \"Que vous faites couler de sang et de larmes\" s árií Sténobée \"Lieux désolés et remplis de carnage\"). Když přichází její otec, snaží se jej přesvědčit, že pohromu na Lýkii přivolal sám král tím, že nenechal popravit Bellérophona (scéna \"Que de malheurs accablent la Lycie?\"). Ten se připojuje k jejich hovoru. Iobate hodlá požádat Apollona o pomoc a Pýthii o věštbu, Bellérophon mu ale nabízí, že se proti Chiméře vydá (scéna \"Vous venez consulter l'oracle d'Apollon?\"). Král jej od toho zrazuje a Philonoé se k němu připojuje; nejprve nechť jsou konzultováni bohové (scéna \"Seigneur, à votre voix je vais joindre la mienne\").\n\nPřicházejí kněží a započínají obřad, při němž je přinášena oběť Apollonovi, lid přitom vzývá boha o pomoc a na pokyn kněží potlačuje zoufalství a vyjadřuje naději v božskou přízeň (obětní obřad: pochod, balet a sbor \"Le malheur qui nous accable… Reçois, grand Apollon, reçois ce sacrifice… Montrons notre allégresse… Assez de pleurs\"). Z chrámu vystupuje Pýthie a ohlašuje příchod samotného Apollona (recitativ \"Gardez tous un silence extrême\"). Zjevuje se Apollon v podobě zlaté sochy a zvěstuje, že hněv bohů brzy utiší syn Neptunův, který má za svůj čin následně dostat ruku princezny (árie \"Que votre crainte cesse\"). Na rozdíl od všech ostatních jsou Bellérophon a Philonoé zdrcení, protože tato věštba definitivně překazí jejich sňatek. Hodlají se jí sice podřídit, ale vzdát se své lásky nemohou (dialog a duet \"Dans quel accablement cet oracle me laisse!\").\n\n(Nevlídná skalnatá krajina) Amisodar se zálibou pozoruje spoušť způsobenou Chimérou a doufá, že za odměnu získá lásku Sténobée (árie \"Quel spectacle charmant pour mon cœur amoureux!... Quand on obtient ce qu'on aime\"). Přichází Argie a přináší Amisodarovi nový rozkaz: nemá nechat Bellérophona zabít netvorem, protože pro něj větším trestem bude žít a vidět Philinoé za syna Neptunova než záhy zemřít. Amisodar to slyší s nelibostí a nechce vyhovět; nakonec musí oba uprchnout před blížící se Chimérou (scéna \"Il faut, pour contenter la reine\"). Napéa a dryáda pláčí nad škodami, které netvor působí (duet \"Plaignons, plaignons les maux qui désolent ces lieux!\"); přibíhají lesní bohové a varují před šířícím se požárem (balet, sbor \"Les forêts sont en feu, le ravage s'augmente\").\n\nKrál se snaží na poslední chvíli odradit Bellérophona od boje s Chimérou, ale ten chce za stávající situace raději zemřít. Iobate odchází obětovat Neptunovi, aby od něj vyprosil milost pro statečného mladíka (scéna \"Ah, Prince! Où vous emporte une ardeur trop guerrière?\"). Osamělý Bellérophon se připravuje k boji, počítá však i se smrtí (árie \"Heureuse mort, tu vas me secourir\"). Na nebesích se objeví Pallas na svém voze a přes Bellérophonovy protesty jej ujišťuje o přízni bohů. Posílá mu z nebes prázdný vůz, do něhož hrdina nastoupí a odletí (scéna \"Espère en ta valeur, Bellérophon, espère\"). Zatímco zdálky je slyšet nářek lidu (sbor \"Quel horreur! Quel affreux ravage\"), objeví se Chiméra, z druhé strany však také Bellérophon na létajícím oři Pegasovi. Potřikráte bojuje s netvorem a na potřetí jej zabije. Je slyšet lid, jak nadšeně provolává rekovi slávu.\n\n(Velké, slavnostně vyzdobené nádvoří) Před shromážděným lidem Lýkie se Iobate chystá přivítat vítěze nad nestvůrou. Jeho cesta do Neptunova chrámu nebyla marná, dozvěděl se při ní, že Bellérophon není synem Glauka, jak se domníval, ale samotného Neptuna (který jeho existenci utajoval před svou žárlivou manželkou), a má tedy plné právo na ruku Philonoé (recitativ a árie \"Préparez vos chants d'allégresse… Enfin nos vœux ont réussi\"). Lid zpívá božskému hrdinovi na uvítanou (sbor \"Viens, digne sang des dieux, jouir de ta victoire\"). Král vybízí i svou dceru Philonoé, aby se připravila na setkání s hrdinou, jehož odvaha a láska překonala všechna protivenství (dialog a duet \"Et toi, ma fille, abandonne ton âme… La valeur et l'amour font toujours des miracles\"). Lid nyní opěvuje nadcházející svatbu (sbor \"Ô jour pour la Lycie à jamais glorieux\").\n\nPřichází Sténobée a král se mylně domnívá, že se umoudřila. Ta však se přiznává, že vše způsobila ona s (uprchlým) Amisodarem, a protože vidí, že její pomsta se nezdařila a její láska a nenávist ji stále stravují, volí dobrovolnou smrt jedem (scéna \"Venez-vous partager l'allégresse publique?\" a árie Sténobée \"J'ai prevenu tout ce que peut sa haine... Vous, de qui la riguer m'a toujours poursuivie\"). Iobate nechává odklidit její tělo a slavnost pokračuje: hrdinu přivádí samotná Pallas (árie \"Connaissez le fils de Neptune\"). Bellérophon se setkává se svou nevěstou a král jim žehná (duet \"Enfin je vous revois, princesse incomparable\" a árie krále \"Jouissez des douceurs que l'hymen vous prépare\"). Všichni oslavují hrdinu a mír, který jeho čin přinesl (balet a sbor \"Le plus grand des héros rend le calme à la terre… Les plaisirs nous préparent leurs charmes\").\n\n\n\n"}
{"id": "994694", "url": "https://cs.wikipedia.org/wiki?curid=994694", "title": "William Nienhauser", "text": "William Nienhauser\n\nWilliam H. Nienhauser Jr. (* 1943 Saint Louis) je americký sinolog a překladatel z čínštiny.\n\nWilliam Nienhauser pochází ze Saint Louis. Čínská kultura ho zaujala při studiu čínštiny na vojenské jazykové škole v Monterey. Roku 1972 získal doktorát (Ph.D.) na \"Indiana University\". Působí na \"University of Wisconsin\", kde je profesorem klasické čínské literatury. Jeho zájem se od tchangského období časem přesunul k chanské literatuře. Roku 1979 byl zakládajícím editorem Chinese Literature: Essays, Articles, Reviews (CLEAR). Roku 1989 se postavil do čela projektu překladu \"Zápisků historika\", v jehož rámci v letech 1994–2008 vyšlo pět z plánovaných devíti svazků. Je autorem tuctu knih a stovky článků.\n\n\n"}
{"id": "994700", "url": "https://cs.wikipedia.org/wiki?curid=994700", "title": "Where Have All the Flowers Gone?", "text": "Where Have All the Flowers Gone?\n\n„Where Have All the Flowers Gone“ je folková protiválečná píseň amerického hudebníka Peta Seegera, v českém prostředí známá spíše jako Řekni, kde ty kytky jsou. První tři sloky byly napsány roku 1955 a vydány v časopise \"Sing Out!\"; další verše dodal v květnu 1960 zpěvák Joe Hickerson a píseň získala svou specifickou podobu, kdy poslední sloka odkazuje na první a všechny dohromady tak tvoří jakýsi kruh.\n\nPíseň nazpívalo mnoho interpretů, mimo jiné Marlene Dietrich, Joan Baez, Dalida, Peter, Paul and Mary, The Mamas and the Papas či The Kingston Trio. Byla také přeložena do nejméně 25 jazyků včetně češtiny.\n\nInspiraci pro napsání píseň získal Seeger v říjnu roku 1955 na cestě letadlem na koncert do Ohia. Listuje ve svém sešitu narazil na citát z Šolochovova románu \"Tichý Don\" (1934), který podle pozdějšího vyjádření četl \"aspoň rok nebo dva předtím\". Úryvek odkazoval na kozáckou lidovou píseň \"Tovchu, tovchu mak\" a Seeger jej využil pro tři sloky své písně:\nJako základ pro složení melodie Seegerovi posloužily ruská lidová píseň \"Koloda Duda\" a americká \"Drill, Ye Tarriers, Drill\", napsaná roku 1888 Thomasem F. Caseyem.\n\nSeeger nazpíval první tři sloky písně a vydal je roku 1960 na svém albu \"The Rainbow Quest\". Ale teprve Joe Hickerson zavedl v tomtéž roce čtvrtou a pátou sloku a závěrečné opakování sloky první. Této konečné verze se ještě koncem roku 1960 ujali Peter, Paul and Mary, o rok později píseň proslavila nahrávka The Kingston Tria. (Jeho členové se zprvu domnívali, že jde o lidovou píseň, a uváděli ji bez autora; z omylu je vyvrátil teprve telefonát od samotného Seegera.)\n\nPísně se poté ujalo i mnoho dalších interpretů a také byla přeložena do mnoha různých jazyků.\n\nPíseň s českým textem \"Řekni, kde ty kytky jsou\", jehož autorkou je Jiřina Fikejzová, nazpívaly například Judita Čeřovská, Marie Rottrová či Marta Kubišová. Existuje také český text \"Kdo těm růžím vůni vzal\" od Jana Schneidera, nazpívaný v živém vystoupení Martou Kubišovou. Svou verzi nahrála i skupina Spirituál kvintet, s textem I. Macha a J. Tichoty \"Kdepak všechny květy jsou\".\n\nAnglický originál (Pete Seeger, Joe Hickerson):\n\nČeský překlad \"Řekni, kde ty kytky jsou\" od Jiřiny Fikejzové:\n\nV roce 2002 byla píseň uvedena do folkové síně slávy Grammy.\n\nBritský magazín \"New Statesman\" ji roku 2010 zařadil mezi \"Top 20 politických písní\".\n"}
{"id": "994712", "url": "https://cs.wikipedia.org/wiki?curid=994712", "title": "Alcesta aneb Triumf Alcidy (Lully)", "text": "Alcesta aneb Triumf Alcidy (Lully)\n\nAlcesta aneb Triumf Alcidy (franc. \"Alceste, ou Le triomphe d’Alcide\", \"LWV 50\") je francouzská opera \"(tragédie lyrique)\" Jeana-Baptiste Lullyho, libreto napsal jeho blízký spolupracovník Philippe Quinault podle Eurípidova Alkésta. Opera měla premiéru 19. ledna 1674 v Théâtre du Palais-Royal (v ulici \"Saint-Honoré\") v Paříži, hranou herci z Opéra national de Paris.\n\nOpera sestává z prologu a pěti aktů a oslavuje vítězství krále Ludvíka XIV. nad Franche-Comté.\n\nJedná se o druhou Lullyho \"tragédie lyrique\" po opeře Cadmus et Hermione, která je považována za první francouzskou operu.\nDíky přízni krále byl \"Alceste\" hrán opět roku 1677 ve Fontainebleau a o rok později v Saint-Germain-en-Laye. Roku 1678 a opět roku 1682 jej Lully uvedl opět v Théâtre du Palais-Royal, po skladatelově smrti inscenovala pařížská opera toto dílo ještě v letech 1706, 1716, 1728, 1729, 1739 a naposledy v roce 1757. Reprízy v letech 1728, 1739 a 1757 vyprovokovaly i vznik parodií této opery (i loutkových, které se hrály v lidových pařížských divadlech: Théâtre Italien a Théâtre de la Foire St Germain. Poslední z nich pod názvem \"La Noce interrompue\" vytvořil roku 1758 Charles-Simon Favart. V roce 1729 jej navíc na svých koncertech dala po částech provést královna Marie Leszczyńská.\n\nVedle Paříže byl \"Alceste\" hojně uváděn v jiných francouzských městech, totiž v Marseille (1695, 1696, 1700, 1723, 1727, se zájezdy do Avignonu a Arles), Lille (1695), Lyonu (1696, 1699, 1730) a také v Metách.\n\nMimo Francii se \"Alceste\" hrál zejména v Bruselu (Théâtre de la Monnaie): doloženy jsou inscenace v letech 1705, 1706 a 1717. Podle zachované partitury s poznámkami jej ještě před rokem 1686 uvedli rovněž v markrabské rezidenci v Ansbachu a někdy v letech 1719–1723 také v Bonnu.\n\n\"Alceste\" byla jedna z prvních Lullyho oper provedených v moderní době, ačkoli koncertní představení ve Schola Cantorum v Paříži roku 1903 bylo jen ojedinělou záležitostí. Dirigent Jean-Claude Malgoire, raný propagátor Lullyho hudby, pořídil roku 1975 LP nahrávku opery, která se stala první vydanou nahrávkou Lullyho opery vůbec, na scéně se však \"Alceste\" objevil poprvé 26. října 1980 v divadle v Darmstadtu (režisér Herbert Wernicke, dirigent Karl-Heinz Bloemeke). Roku 1986 představil operu J.-C. Malgoire koncertně v Bourg-en-Bresse v rámci Festival d'Ambronay, o rok později koncertně v Paříži Théâtre du Châtelet a konečně na přelomu let 1991 a 1992 v reprezentativní inscenaci v pařížském Théâtre des Champs-Élysées; tato inscenace hostovala též ve Versailles a v Montpellieru.\n\nNásledovaly inscenace v Komorní opeře ve Varšavě (Warszawska Opera Kameralna, 1998) a koncertní provedení v Tourcoignu (Théâtre Lyrique de Tourcoign, 2000, 2006), Bruselu (Théâtre de la Monnaie, 2000) a Théâtre des Champs-Élysées (2006), vše pod taktovkou J.-C. Malgoira. V roce 2012 nastudovala operu koncertně konzervatoř ve Vigneux-sur-Seine.\n\nHlavní zápletka se týká čtyř osobností z řecké mytologie: Alcesty (Alkéstis), dcery Pelia, krále Iólku v Thesálii; Lycoméda (Lykoméda), krále Skyru; Alcida (Alkeidés), což je jen jiné jméno Herkula neboli Hérakla; a Admèta (Admétos), Alcidova přítele a krále Thesálie. Alceste, které se současně dvoří tito tři mužové, nakonec věnuje svou přízeň Admètovi.\n\nVedlejší, „lehčí“ zápletka se odehrává souběžně mezi Céphise (Kéfisiá), Alcestinou důvěrnicí, a jejími dvěma nápadníky — Lychasem, důvěrníkem Alcidovým, a Stratonem (Stratón), důvěrníkem Lycomèdovým. Trojúhelník vytvořený kolem Céphise, který je symbolem nestálosti a lehkomyslnosti, slouží jako kontrast k tragickému charakteru povaze Alcesty, již její nezlomná věrnost dožene až ke smrti.\n\nShrnutí:\n\n\"Scéna představuje břehy Seiny, v Tuilerijských zahradách. Objeví se nymfa Seiny, opírající se o urnu uprostřed stromořadí, mezi jehož stromy se nacházejí fontány.\n\n\"Jeviště představuje přístav v Thesálii, v němž je vidět velkou loď, vyzdobenou a připravenou ke slavnosti, mezi několika válečnými loděmi.\n\n\"Jeviště představuje hlavní město ostrova Skyru. Na scéně jsou Céphise a Straton.\n\n\"Jeviště představuje velký pomník postavený Uměnami. Uprostřed se nachází prázdný oltář, který má nést sochu osoby, jež se obětuje za Admèta. Na scéně jsou Alceste, Phérès a Céphise.\n\n\"Jeviště představuje řeku Acherón a její chmurné břehy. Na jednom z nich stíny očekávají Carona (Charóna). Ten připluje na své veslici.\n\n\"Jeviště se promění a představuje palác Plutona (Pluta). Pluton sedí na svém trůně; kolem něj stojí Proserpine (Proserpina), Plutonovi průvodci a stín Alcesty.\n\n\"Jeviště představuje triumfální oblouk uprostřed dvou amfiteátrů, na nichž je vidět mnoho různých národů Řecka shromážděných, aby přivítali Alcida zvítězivšího nad podsvětím.\n\n\n\n\n"}
{"id": "994715", "url": "https://cs.wikipedia.org/wiki?curid=994715", "title": "File Definition Language", "text": "File Definition Language\n\nFile Definition Language (FDL) je jazyk popisující organizaci souboru a formát záznamů v operačním systému OpenVMS. Na rozdíl od OS Unix a většiny novějších operačních systémů včetně MS-DOSu a MS Windows je součástí OpenVMS vrstva Record Management Services, která umožňuje pracovat na úrovni operačního systému s různými formáty a organizacemi souborů. FDL je nástroj, který umožňuje zvolit organizaci nově vytvářeného souboru nebo vytvořit kopii existujícího souboru s jinou organizací.\n\nRMS podporuje čtyři přístupové metody k záznamům:\n\nRMS podporuje čtyři formáty záznamů:\n\nObyčejný textový soubor (členěný na řádky) může být na disku uložen různými způsoby:\n\n\nOpenVMS umožňuje přímo prostředky operačního systému konvertovat soubory mezi uvedenými formáty. \n\nSystém pro každý soubor udržuje informace o jeho organizaci a formátu záznamu. Tyto atributy se při kopírování souboru zachovávají. Problém může nastat:\n\n\nOpenVMS umožňuje:\n\n\nPro výpis atributů souboru lze použít buď příkaz DIR s parametrem /FULL nebo příkaz ANALYZE:\n\nPokud organizace souboru na disku nesouhlasí s organizací uvedenou v metadatech souboru, je možné informace v metadatech upravit:\n\nNapříklad pro nastavení správného formátu záznamů u .BCK souboru lze použít:\n\nTextový soubor přenesený z Windows, který má špatné atributy, což se projevuje tak, že v editoru se zobrazuje na konci každého řádku nesmyslný znak, lze opravit příkazem:\n\nVytvořit soubor s určitými atributy:\n\nPro zkonvertování textového souboru s organizovaného jako soubor s proměnnou délkou záznamů na textový soubor v unixovém formátu (konce řádku jsou LF) lze použít následující FDL soubor STREAM_LF.FDL:\n\nVlastní konverze se provede příkazem:\n\nPro vytvoření textového souboru ve formátu MS-DOS nebo MS-Windows (konce řádku jsou CR+LF) by FDL soubor vypadal takto:\n\nPokud byl textový soubor s proměnnou délkou záznamů přenesen bez konverze z OpenVMS na jiný systém je možné k jeho konverzi použít následující skript vms2unix v jazyce Perl:\n\nKonverze se provede příkazem\n\nPro zkonvertování textového souboru záznamy s pevnou délkou 80 znaků (formát děrných štítků) lze použít soubor FIXED80.FDL obsahující:\n\nVlastní konverze se provede příkazem:\n\nSoubor s popisem atributů lze získat několika způsoby:\n\n\nOrganizaci souboru lze popsat *.FDL souborem. *.FDL pro existují soubor se\nvyrobí příkazem\n\nPro výpis popisu organizace souboru na obrazovku lze použít /OUTPUT=SYS$OUTPUT\n\nKompletní popis textového souboru používajícího záznamy proměnné délky ve FDL:\n\nÚvodní obrazovka příkazu EDIT /FDL soubor.FDL:\n\nOpenVMS Record Management Utilities Reference Manual\n"}
{"id": "994716", "url": "https://cs.wikipedia.org/wiki?curid=994716", "title": "Večernička africká", "text": "Večernička africká\n\nVečernička africká (\"Malcolmia africana\") je nízká, poléhavá, nenáročná, fialově kvetoucí bylina osídlující místa poměrně neúrodná nebo prošlá nedávnou disturbanci. Je jedním ze čtyř druhů rodu večernička které se v přírodě České republiky nepravidelně vyskytují.\n\nDruh pochází z evropských oblastí okolo Středozemního moře a je mimo Evropu rozšířen na východ přes Kavkaz a Střední Asii až do Kašmíru, Mongolska a Číny. Vyrůstá také v severozápadních oblastech Afriky a byl zavlečen do Severní Ameriky. V Česku, kde se tento neofyt vyskytuje jen příležitostně, byl prvně pozorován v roce 1935.\n\nRoste v nezapojených půdách jako pionýrská rostlina, nesnáší konkurenci jiných rostlin ve kterých zaniká. Na kvalitu půdy není náročný, roste jak ve volných místech v polních kulturách tak i na nevýživných, písčitých a mnohdy i zasolených stanovištích okolo cest nebo na jiných narušených místech.\n\nJednoletá rostlina s poléhavými, nejčastěji již od báze rozvětvenými lodyhami které mohou být dlouhé 15 až 40 cm. Lodyžní listy jsou tvaru vejčitě kopinatého až podlouhlého a po obvodě jsou různě zoubkované neb celistvé. Lodyhy i listy jsou obvykle porostlé do tří ramen rozvětvenými chlupy, méně často jsou lysé.\n\nDrobné oboupohlavné květy na 3 mm dlouhých stopkách a bez listenů vyrůstají v malokvětém hroznovitém květenství. Čtyři kališní lístky na bázi uťaté jsou 3 až 5 mm dlouhé. Stejný počet obkopinatých, na vrcholu zaoblených korunních lístků, 8 až 10 mm dlouhých, s pozvolna zúženým nehtíkem je zbarveno fialově. Tyčinky s volnými nitkami zakončené podlouhlými prašníky bývají dlouhé do 5 mm. Květy rozkvétají v květnu až červenci, opylovány jsou hmyzem. Ploidie druhu je 2n = 28.\n\nPlody jsou vztyčené nebo šikmo odstávající dvoudílné šešule rostoucí na kratičkých stopkách. Jsou 3 až 6 cm dlouhé, hustě chlupaté, slabě čtyřhranné, mají výrazný střední šev a na konci asi 1 mm pozůstatek po čnělce. V šešuli je v jedné řadě větší počet podlouhlých hranatých semen okolo 1 mm velkých.\n\nVečernička africká bývá ojediněle v zahradách vysévána jako ozdobná rostlina a odtud se šíří do volné přírody, kde pro svou nízkou konkurenceschopnost většinou nebývá problémem. Ovšem ve Spojených státech amerických, konkrétně ve státech Nevada, Oregon, Utah a Wyoming se na okrajích pouští rozšířila natolik, že byla zařazen mezi invazní druhy a je cíleně likvidována.\n"}
{"id": "994720", "url": "https://cs.wikipedia.org/wiki?curid=994720", "title": "Kyjevská dětská železnice", "text": "Kyjevská dětská železnice\n\nKyjevská dětská železnice (ukrajinsky Київська дитяча залізниця) nebo Malá jihozápadní železnice. je úzkokolejná městská železnice sloužící k výuce dětí. Nachází se v Syreckém parku ve střední části Kyjeva, hlavním městě Ukrajiny. Rozchod kolejí je 750 mm a délka tratě je 2,5 kilometru. Je to kruhovitá trať s jednou vedlejší spojkou a vybíhajícími odbočkami do depa. Na trati se nacházejí dvě stanice a jeden viadukt přes kaňon. Železnice kromě osvětové činnosti funguje jako turistická atrakce a je přístupná pro děti i dospělé.\n"}
{"id": "994721", "url": "https://cs.wikipedia.org/wiki?curid=994721", "title": "Makovica (Slanské vrchy)", "text": "Makovica (Slanské vrchy)\n\nMakovica (981,4 m n. m.) je hora v centrální části Slanských vrchů. Na vrcholu je několik telekomunikačních objektů a vysílačů, ke kterým vede cesta z obce Mudrovce.\n\nPoloha ve středu východního Slovenska a vysoká nadmořská výška předurčily Makovicu na telekomunikační využití. Pokrytí velkého území z vrcholu byly hlavní motivací k výstavbě věže, sloužící pro retranslaci televizního a radiového vysílání. O velkém významu kóty napovídají i další objekty, které využívají energetici, armáda, mobilní operátoři a soukromé vysílací stanice pro přenos modulace.\n\nV současnosti vysílá z makovice FM signál Rádia Expres a zejména digitální televizní signál. Prioritně pokrývané území zahrnuje velkou část východního Slovenska, včetně Košic a Prešova, Východoslovenské nížiny, Zemplína a Šariše. Přesahy umožňují příjem signálů i na území Polska, Ukrajiny a Maďarska.\n\nFM\nDVB-T\n\n\n"}
{"id": "994723", "url": "https://cs.wikipedia.org/wiki?curid=994723", "title": "Večerník Praha", "text": "Večerník Praha\n\nVečerník Praha (od počátku do roku 1991 Večerní Praha) byl pražský deník, který vycházel ve všední dny. \n\nJeho první číslo vyšlo 1. dubna 1955 v nákladu 60 000 výtisků. Přípravy na něj začaly již v roce 1954 a inicioval je Ústřední výbor KSČ (ÚV KSČ). V roce 1989 činil jeho průměrný náklad v pracovní den 130 000 výtisků, ale v pátek dokonce 180 000 výtisků. Byly to jediné noviny v metropoli, které se prodávaly kolportáží v ulicích města (z asi 30 %). Do roku 1995 navíc vycházely i v odpolední verzi.\n\nPeriodikum obsahovalo zprávy a informace o Praze, ale počátkem roku 2005 se v něm začaly objevovat také informace z oblasti bulváru. Mezi lety 1991 až 1998 byl jeho vydavatelem podnikatel Fidelis Schlée, který jako jeho občasnou přílohu financoval i měsíčník \"Sorry\". V roce svého padesátého výročí (2005) \"Večerník Praha\" nakonec zanikl transformací na bulvární deník \"Šíp\", jehož první číslo vyšlo v pondělí 17. října toho roku. Toto nové periodikum již nevycházelo pouze v hlavním městě České republiky, nýbrž po celém státě.\n\nV reedici alba Bratrů Ebenových nazvaném \"Malé písně do tmy\" vydaném v roce 1996 vyšla jako bonusová skladba pod pořadovým číslem 15 píseň pojmenovaná „Večerní Praha“. Původní album (bez bonusových písní) vyšlo roku 1984.\n"}
{"id": "994724", "url": "https://cs.wikipedia.org/wiki?curid=994724", "title": "Kánon (kanonické právo)", "text": "Kánon (kanonické právo)\n\nKánon je v kanonickém právu základní část určitého právního předpisu, například Kodexu kanonického práva nebo Kodexu kánonů východních církví. Kánony jsou v jeho rámci číslovány vzestupně od jedničky výše a mohou se dále členit na paragrafy, které v českém právním řádu odpovídají odstavcům.\n"}
{"id": "994725", "url": "https://cs.wikipedia.org/wiki?curid=994725", "title": "Consilium a rebus oeconomicis", "text": "Consilium a rebus oeconomicis\n\nConsilium a rebus oeconomicis (latinsky doslovně \"rada pro ekonomické záležitosti\") může být:\n\n"}
{"id": "994726", "url": "https://cs.wikipedia.org/wiki?curid=994726", "title": "Consilium pastorale", "text": "Consilium pastorale\n\nConsilium pastorale (latinsky \"pastorační rada\") může být:\n\n"}
{"id": "994732", "url": "https://cs.wikipedia.org/wiki?curid=994732", "title": "Martin Horbas", "text": "Martin Horbas\n\nMartin Horbas (* 1. října 1934, Vimperk) je bývalý československý fotbalový rozhodčí. \n\nV československé lize působil v letech 1968-1980. Řídil celkem 134 ligových utkání. Jako mezinárodní rozhodčí řídil v roce 1977 jedno mezistátních utkání. V evropských pohárech řídil v roce 1977 v Poháru UEFA 1 utkání. V letech 1973 a 1975 řídil první finalové utkání Československého poháru.\n\n\n"}
{"id": "994733", "url": "https://cs.wikipedia.org/wiki?curid=994733", "title": "Kaple svaté Ludmily (Městec)", "text": "Kaple svaté Ludmily (Městec)\n\nKaple svaté Ludmily je římskokatolická kaple v Městci, části obce Nahořany. Patří do farnosti Česká Skalice. Vlastníkem kaple je obec Nahořany.\n\nPodnět ke sbírkám na výstavbu kapličky byl dán v roce 1870. V roce 1871 byla kaple s obrazem Nejsvětější Trojice vysvěcena.\n\nZápadně od kaple (při pohledu zpředu vpravo) se nachází krucifix.\n\n"}
{"id": "994741", "url": "https://cs.wikipedia.org/wiki?curid=994741", "title": "Raduj se a vesel", "text": "Raduj se a vesel\n\nRaduj se a vesel nebo také Raduj se a vesel, všechno stvoření je česká lidová velikonoční píseň. Poprvé byla otištěna v Českém kancionále z roku 1921, pro který ji zaznamenal učitel František Havlín z Hlavatců u Tábora. V jednotném kancionále, v němž má upravený text, je označena číslem 404. Má pět slok, z nichž tři byly zařazeny také do Mešních zpěvů, a při mši ji lze zpívat při vstupu, před evangeliem a při obětním průvodu. Jiný nápěv k této písni složil Bohuslav Korejs.\n\n"}
{"id": "994745", "url": "https://cs.wikipedia.org/wiki?curid=994745", "title": "Italo Svevo", "text": "Italo Svevo\n\nItalo Svevo, rodným jménem Aron Ettore Schmitz (19. prosince 1861, Terst – 13. září 1928, Motta di Livenza), byl italský spisovatel a dramatik židovského původu narozený na území Rakouského císařství.\n\nByl představitelem modernismu. Nejznámější jsou jeho romány \"Vědomí a svědomí Zena Cosiniho\" a \"Senilita\". Napsal i třináct divadelních her, za jeho života však byla inscenována jen jednoaktovka \"Roztříštěné trio\". Jeho divadelní tvorba byla objevena až v 60. letech. Divadelní recenze psal pod pseudonymem Ettore Samigli (do terstského deníku \"L’Indipendente\"). Jeho dílo je hluboce spjato s Terstem, který je významným prvkem všech autorových textů. Do italské literatury Svevo uvedl nový typ hrdiny, v ní do té doby zcela neznámý - \"inetta\", neschopné a zneuznané budižkničemu.\n\nJeho nejznámější prací je román \"La coscienza di Zeno\", který v českém překladu vyšel pod názvem \"Vědomí a svědomí Zena Cosiniho\". Hlavní hrdina Zeno Cosini v ní píše paměti, které mu mají pomoci v jeho psychoanalýze. Čtenáři je řečeno, že paměti zveřejňuje Zenův psychoanalytik, a že Zeno v nich mnohokráte lže. (Sám Svevo psychoanalýzu podstoupil, když chtěl pochopit svou závislost na nikotinu, ze které se mu nikdy nepodařilo osvobodit. O dílo Sigmunda Freuda se velmi zajímal, dokonce do italštiny přeložil jeho knihu \"O snu\").\n\n\"Vědomí a svědomí Zena Cosiniho\" vyšlo roku 1923 a nevzbudilo naprosto žádný zájem u italské kritiky, ani u čtenářů, z velké části byla překážkou Svevova italština, která se italským čtenářům zdála zvláštně \"tuhá\" a \"úřední\", což byl dojem správný, pro Sveva byla italština až druhým jazykem, běžně hovořil tzv. terstským nářečím a italštinu nasával v úředním a obchodním prostředí (byl mj. úředníkem Unionbanky a zaměstnancem tchánovy továrny na podmořské lazury). Opomíjené knize však velmi pomohl irský spisovatel James Joyce, který ji považoval za výjimečnou a prosadil její vydání ve Francii. Zde kniha došla ohlasu a teprve poté byla objevena i v Itálii, zejména díky kritikovi Eugenio Montalemu. Joyce posléze uvedl, že Zeno Cosini byl jedním z modelů pro postavu Leopolda Blooma v jeho nejslavnějším románu Odysseus.\n\nJoyce a Svevo se prvně setkli roku 1905, když Joyce vyučoval na terstské škole Berlitz. Brzy se stali osobními přáteli a Joyce osobně Sveva učil anglicky.\n\nRomán \"Senilita\" byl v pořadí druhým Svevovým dílem. Projevil se v něm už jako zralý autor. Jeho hlavním tématem je analýza lidských vztahů, z níž mu vychází obraz neschopnosti lidí pochopit se navzájem. Emilio Brentano žije jako vážený člověk poklidným životem se svou sestrou Amálio. Jednoho dne se seznámí s dívkou lehkých mravů, inteligentní, ale koketní Angiolinou, a toto setkání rozvrátí jeho život. Jak ji poznal, zanedbává svou práci a přemýšlí pouze o ní. Angiolina se stane modelkou v ateliéru jeho nejlepšího přítele, sochaře Ballila. Emilio se chytá do vlastní pasti, lže a týrá sám sebe. O tom, že je zamilovaný, ví i jeho sestra Amálie, ale ona se mu se svými city nesvěřuje; o jejích snech a o jejích citech k Emiliovu příteli Ballimu se dozví pouze z toho, že sestra začne vyprávět ze sna. Postupně se z ní však stane narkomanka (éteromanka) a brzy na následky své slabosti umírá. Po její smrti si Emilio uvědomí, že jeho nedostatek energie, jeho skleslost, dělá z něj strůjce vlastního neštěstí i neštěstí jiných.\n\nZemřel na následky dopravní nehody. Těsně před smrtí prý v nemocnici požádal o cigaretu s tím, že tato je \"opravdu poslední\" (což prý říkal před zapálením každé cigarety).\n\n\n"}
{"id": "994748", "url": "https://cs.wikipedia.org/wiki?curid=994748", "title": "BMW K 1200 GT", "text": "BMW K 1200 GT\n\nBMW K 1200 GT je sportovně cestovní motocykl, vyvinutý firmou BMW, vyráběný v letech 2003-2008. Jeho nástupcem se stal model BMW K 1300 GT se šestiválcovým motorem.\n\nDruhá generace K 1200 GT byla uvedena v roce 2006 a používá v podstatně stejný motor jako sportovní BMW K 1200 S a naháč BMW K 1200 R. Oproti první generaci z roku 2003 je lehčí a silnější. Standardní výbava zahrnuje nastavitelné sedlo a řídítky, integrální ABS, kufry a elektronicky nastavitelný display. Příplatková výbava obsahuje nastavitelné elektronické zavěšení, xenonová světla, palubní počítač, automatické řízení stability ASC, vyhřívaná sedla a rukojeti, monitorování tlaku v pneumatikách, tempomat a alarm proti krádeži.\n\n\n\n"}
{"id": "994753", "url": "https://cs.wikipedia.org/wiki?curid=994753", "title": "Nitranská polní železnice", "text": "Nitranská polní železnice\n\nNitranská polní železnice (slovensky Nitrianska poľná železnica NPŽ) se nachází ve Slovenském muzeu zemědělství v Nitře. Byla vybudována výlučně jako turistická atrakce a její původní koleje pocházejí z cukrovarské železnice v Želiezovcích. Železnice na výstavišti oficiálně funguje od první jízdy v roce 1985. Rozchod kolejí je 760 mm. Tvoří ji okruh (1,6 km) a trať spojující skanzen s výstavištěm Agrokomplex (1 km).\n\nŽeleznice nebyla původně zahrnuta do originálního návrhu muzea a její výstavba proběhla až dodatečně, po vnitřních diskuzích správců muzea.\n\n\n"}
{"id": "994754", "url": "https://cs.wikipedia.org/wiki?curid=994754", "title": "Bačinský", "text": "Bačinský\n\nPříjmení Bačinský nese více osobností:\n\n"}
{"id": "994758", "url": "https://cs.wikipedia.org/wiki?curid=994758", "title": "Unité d'habitation (Marseille)", "text": "Unité d'habitation (Marseille)\n\nUnité d'habitation (doslova \"bytová jednotka\") v Marseille představuje obytný blok vyprojektovaný Le Corbusierem z pověření státu a vybudovaný v letech 1947–1952. Sloužil jako vzor pro řadu podobných obytných bloků v Evropě a USA, mimo jiné i pro tři bytové domy na sídlišti Březenecká v Chomutově, lidmi přezdívané jako \"Experiment\". Stavbami unité d'habitation se inspirovali rovněž i brutalističtí architekti o několik desetiletí později.\n\nTento blok je jednou z nejvýznamnějších staveb moderní architektury 20. století. Budova působí celistvě a jako velká a těžká hmota. Tento dojem spočívá v řadě betonových rámů. Železobetonové průčelí domu je udáno lodžiemi. Díky zbarvení polychrómového průčelí stavba působí svěže. Přestože budova je do jisté míry revoluční, byla ve své době terčem kritiky pro přemíru užitého betonu a nevzhlednost způsobenou právě jeho šedí. Le Corbusierovi sloužil jako inspirace moskevský dům zaměstnanců ministerstva (komisariátu) financí Narkomfin, konstruktivistická stavba v Moskvě.\n\nRealizace obytné jednotky v Marseille předvedla, jak dosáhnout použitím železobetonu podobné hodnoty, jaké mají přírodní materiály jako kámen, dřevo nebo terakota. Budova poskytla 1600 obyvatelům dvoupodlažní byty a značné množství služeb (jesle, mateřská škola, družina, jídelny, knihovna, klubovny, přednáškové sály, dílny pro zájmovou činnost). Obytnou jednotku v Marseille někteří přirovnávají k malému městu, kde chodby představují ulice, vedoucí na střechu - náměstí. Na střeše se nachází prostor pro různé občanské aktivity (taneční škola, grilování, bazén). Jedním z dalších názvů jednotky je \"Cité radieuse\" (\"Zářící město\"). \n\n"}
{"id": "994760", "url": "https://cs.wikipedia.org/wiki?curid=994760", "title": "Vše, co mohu dát, je chvála", "text": "Vše, co mohu dát, je chvála\n\nVše, co mohu dát, je chvála nebo také Vše, co mohu dát je česká duchovní píseň, jejíž autor je neznámý. Má jednu sloku a refrén, které se podle potřeby několikrát opakují. Při mši ji lze zpívat po přijímání. Je zařazena v modré Hosaně, kde má číslo 271.\n\n"}
{"id": "994763", "url": "https://cs.wikipedia.org/wiki?curid=994763", "title": "Notre Dame du Haut", "text": "Notre Dame du Haut\n\nNotre Dame du Haut (česky: kaple Panny Marie na výšinách) je kaple, zkráceně známá jako \"Ronchamp\". Byla dokončena v roce 1954 a je považována za jeden z nejlepších příkladů architektury Le Corbusiera a jeden z nejdůležitějších a úspěšných příkladů náboženské moderní architektury 20. století. V roce 2016 byla zařazena na seznam Světového kulturního a přírodního dědictví UNESCO.\n\nPrimitivní inspirace a expresivnost vnějšího vzhledu, kontrastuje se spirituálním klidem vnitřku. Ti, pro které byl Le Corbusier šampion doby strojů, viděli kapli jako iritující. Jiní viděli organické formy jako humánní dosažení moderní architektury a jeho modulární proporce jako důkaz jeho základní racionalizace. Malá barevná okna v hrubých stěnách připomínají úzké prostory gotických hradů ale vizuálně je kaple opakem gotické katedrály. Má drsný a těžký exteriér s kontrastními hranatými a oblými tvary, ukrývající prostou jeskyni, představující pravý opak lehké a vysoce stylizované gotiky.\n\nKaple je situována 21 km od Belfortu ve východní Francii. Historie tohoto tajemného místa, inspirovala Le Corbusiera při tvorbě návrhu stavby. Význam tohoto místa, které sloužilo ke kultovnímu uctívání Slunce již v předkřesťanských dobách, pokračuje Římany až do poloviny 20. století byl věnován Panně Marii. Kaple stojí na základech gotického kostela zničeného během druhé světové války. Po válce padlo rozhodnutí kapli znovu vybudovat.\n\nPůvodní kaple byla postavena z kamene, který se z ruin použil při stavbě nové. Charakter okolí vedl k architektonickému návrhu, který má mnoho společného s řeckou Akropolí- cesta, představující parthenónské procesí, stoupá zpod kopce na vrchol, doprovázená architektonickými a přírodními prvky. Až po výstupu se otevírá pohled na kapli a výhled na všechny světové strany a na Jurské vrchy. Kaple je známá svým jednoduchým estetickým uměleckým vyjádřením, se spoustou oken umístěných na základě moduloru a střechou otočenou směrem nahoru. Tato střecha představuje podle křesťanské koncepce \"Boží loď\", která přináší bezpečí a spásu jejím následníkům.\nKaple je poutní místo a během svátků ji navštěvují tisíce lidí. Proto také Le Corbusier navrhl rovněž i venkovní oltář. Známá socha Panny Marie, která byla zachráněna z rozvalin původní kaple je umístěna ve speciálním zasklení otvorů ve stěně a může být otočena tváří dovnitř, nebo ven. Interiér působí dojmem prázdnoty, pro poutníka je jen dalším bodem na jeho cestě.\n\nKaple je postavena hlavně z betonu a kamene z trosek původní kaple. Hlavní část budovy se skládá ze dvou betonových membrán, které jsou na koncích zaoblené, konstrukce stojí na betonových sloupech vkládaných do štěrku jako iluze beztíže a tvoří stabilní základ pro oblou, člunovitou střechu. Byla navržena tak, aby dešťová voda stékala a dotvářela dramatickou přírodní fontánu abstraktních tvarů umístěných na zemi. Její sochařská forma připomíná mikrokosmos, který doplňuje nebe, moře a hory. Le Corbusier viděl hory a moře jako dva protichůdné body, ale zároveň kompletní póly přírodního světa.\n\nNa Akropoli v Řecku probíhá tato linie od hor k moři v přístavu Piraeus. V Ronchampu bylo chybějící moře nahrazeno exteriérovou studnou. V šerém prostoru kaple se střecha zvedá, podlaha se sklání, západní stěna se točí jako vlna, jakoby celý prostor popisoval vodu. Mezi střechou a stěnou je několikacentimetrový prostor, který propouští světlo a dává budově větší dramatičnost. Celý interiér je plný rozptýleného a nepravidelného světla z otvorů různých velikostí vyplněných barevným sklem, což dotváří tajemný charakter prostoru a umocňuje spojení budovy s přírodou.\nVchod je ze dvou stran, hlavní oltář a tři kaple jsou umístěny uvnitř věží, na stěnách z nastříkaného betonu. Stěny evokující románské kostely a středověké charakteristické budovy, včetně jedné severoafrické mešity, kterou Le Corbusier navštívil.\n\nMalé kaple uvnitř připomínají jeskyně osvětlené shora, které mají svůj původ v kamenných pokojích Hadriánovy vily. Podlaha je z betonové mazaniny. Věže jsou z kamene na betonových základech. Interiérové stěny jsou bílé, sloupy šedé, lavice jsou vyrobeny z afrického dřeva a některé části stavby, jako například oltář, jsou z bílého kamene z Burgundska.\n\nNaproti fontáně se nacházejí zvony, u kterých Le Corbusier trval na tom, aby byly elektronicky programovány a hrály moderní hudbu Edgara Varese.\n\n\n"}
{"id": "994770", "url": "https://cs.wikipedia.org/wiki?curid=994770", "title": "Pavel Vavrys", "text": "Pavel Vavrys\n\nPavel Vavrys (* 18. prosince 1947, Mikulčice) je český akademický malíř a ilustrátor.\nV roce 1967 vystudoval SUPŠ v Uherském Hradišti, v roce 1973 ukončil studia na AVU v Praze u profesora Karla Součka. Patří ke generaci výtvarných umělců formujících se v polovině 70. let dvacátého století. Jeho tvorba se vyznačuje příklonem ke klasickým hodnotám malby. Tematicky se v obecném slova smyslu zabývá otázkami lidské existence. Jeho tvorba se obvykle vyznačuje řadou významových rovin a obsahových souvislostí, je charakteristická velkou silou autentické výpovědi a psychologickou hloubkou. Humanistické vyznění jeho děl odráží autorovu víru v pozitivní hodnoty člověka a života.\n\nNarodil se v Mikulčicích, řadu let bydlel a působil v Uherském Hradišti, kde ve svých čtrnácti letech zahájil svou uměleckou kariéru (cena Stříbrný pohár na celosvětové výstavě dětské malby v Dilí v Indii v kategorii 14 let). Roku 1972 se oženil s Martou, dcerou českého akademického sochaře Evžena Macků. V roce 1984 se odstěhoval s rodinou do Prahy. V roce 1990 založil Galerii Vavrys. Je laureát několika uměleckých cen doma i v zahraničí. V roce 1982 obdržel 1. cenu \"ZLATÁ PALETA\" na XIV. Mezinárodní soutěži malby v Cagnes sur Mer v jižní Francii. Všechny tři vítězné obrazy byly téhož roku zakoupeny do sbírek Národní galerie v Praze.\n\nSvými obrazy je Pavel Vavrys zastoupený ve sbírce Národní galerie v Praze, v regionálních galeriích v České a Slovenské republice a v početných soukromých sbírkách téměř po celém světě. Věnuje se též monumentální malbě a ilustraci knih. Pravidelně přispívá svými obrazy do aukcí a na charitativní účely. Od roku 2011 je členem Kolegia ceny Ď ve Zlínském kraji. V roce 2013 podepsal memorandum s Československou obcí legionářskou (ČsOL) o výtvarné spolupráci na projektu LEGIE 100.\n\nOd roku 1975 do současnosti (2018) uskutečnil přes 100 samostatných výstav a taktéž mnoho desítek účastí na výstavách skupinových.\n\nOd počátku 80. let dvacátého století pracuje Pavel Vavrys na jednom ze svých nejrozsáhlejších projektů - obrazovém cyklu nazvaném Česká paměť. Obrazy náležející do tohoto cyklu svým obsahem zobrazují dramatické dějinné události, které psaly historii samostatného státu Čechů a Slováků od jeho vzniku (1918) až po současnost (2018). Jedná se o obrazy kompozičně spojené s portréty známých osobností: legionářů, sokolů, významných politiků ale i bezejmenných hrdinů, kteří velkou měrou přispěli ke vzniku Československa. Cyklus zahrnuje také obrazy s tematikou spojenou s osobnostmi odbojářů působících za druhé světové války v domácím i zahraničním odboji. V cyklu Česká paměť nechybí ani obrazy inspirované pohnutými událostmi současného světa.\n\nK vytvoření prvních obrazů cyklu Česká paměť inspiroval Pavla Vavryse nález starého kufru na půdě starého domu před zbouráním. Ten obsahoval fotografie a růžové korespondenční lístky doručené polní poštou od neznámého vojáka ze zákopů na frontě první světové války. Dojemné texty plné naděje na konec války a vytoužený návrat domů přiměly Pavla Vavryse k jejich zhmotnění do výtvarného díla. Jako vhodnou uměleckou formu zvolil příklon k tradiční malbě provedené na kulatých dřevěných deskách. Tyto desky měly připomínat žertovné a zábavné střelecké terče našich předků používané ke konci devatenáctého století.\n\nObsahová náplň prvních maleb z cyklu Česká paměť zachycovala pravděpodobný osud tohoto nešťastného vojáka, často na pozadích utvářených z fragmentů dobových kýčových pohlednic. (Doplněných téměř vždy nějakým plastickým fragmentem - nalepuje například korespondenční lístek polní pošty, fotografie, vystřelené nábojnice, ostnatý drát, či části oděvu a podobně.) Následovaly obrazy inspirované Vavrysovým dědečkem, který se z první světové války (jako mnoho jiných) nevrátil.\n\nJádro cyklu Česká paměť je tvořeno nejčastěji terči s portréty hlavních hrdinů na pozadí z fragmentů vztahujících se k příběhu oné osoby.\n\nCyklus Česká paměť se s postupujícím časem dále obsahově měnil aby se nakonec vyprofiloval jako všeobecná výpověď o českém povědomí ale především pak o lidech, hrdinech a vlastencích, ke kterým autor cítí neskonalý obdiv a hlubokou úctu.\n\nDíla z cyklu Česká paměť byla v únoru a březnu 2019 vystavována v Atriu Poslanecké sněmovny Parlamentu České republiky. Součástí této výstavy byl i obraz „In memoriam 2018“ - skupinový portrét 29 českých vojáků padlých v zahraničních vojenských operacích do roku 2018. Tento obraz věnoval Pavel Vavrys v úterý dne 26. března 2019 Armádě České republiky. Obraz převzal v budově Generálního štábu náčelník Generálního štábu Armády ČR armádní generál Aleš Opata. Obraz bude zdobit prostory budovy Generálního štábu.\n\n"}
{"id": "994772", "url": "https://cs.wikipedia.org/wiki?curid=994772", "title": "Josef Gazda", "text": "Josef Gazda\n\nJosef Gazda (* 24. června 1956, Zlín) je český římskokatolický kněz, dlouholetý farář v Ostravě-Porubě a papežský kaplan.\n\nPochází z Tečovic. Vystudoval Cyrilometodějskou bohosloveckou fakultu v Litoměřicích a 27. června 1987 přijal v Olomouci kněžské svěcení. Poté působil jako farní vikář nejprve krátce v Karviné a následně v Hlučíně, odkud také excurrendo administroval farnost Ostrava-Hošťálkovice. Roku 1990 se stal farářem v Ostravě-Porubě a od roku 2000 také děkanem ostravského děkanátu. Za jeho působení byly postaveny tři nové kostely – kostel sv. Cyrila a Metoděje v Pustkovci, kostel sv. Antonína Paduánského ve Vřesině (oba 1998) a kostel sv. Hedviky Slezské v Krásném Poli (2001). Dne 26. srpna 2006 jej papež Benedikt XVI. jmenoval kaplanem Jeho Svatosti.\n\n"}
{"id": "994773", "url": "https://cs.wikipedia.org/wiki?curid=994773", "title": "František Blaise", "text": "František Blaise\n\nP. Odilo František Blaise OP (19. září 1913, Uherský Brod – 17. září 1980, Sloup v Čechách) byl český katolický řeholní kněz, dominikán a blízký spolupracovník litoměřického biskupa Štěpána Trochty.\n\nUherskobrodský rodák Blaise vstoupil po dokončení gymnázia do řádu bratří kazatelů a 29. září 1933 složil v Olomouci řeholní sliby. Na kněze byl vysvěcen 29. června 1938. Poté působil v Praze, kde byl pověřen výchovou mladých juvenistů. Za II. světové války byl činný v Řevnicích a také vyučoval náboženství na žižkovském gymnáziu v Praze. V říjnu 1942 vystoupil z řádu dominikánů a začal působit jako diecézní kněz. Když skončila válka, začal spolupracovat s litoměřickým biskupem Štěpánem Trochtou na duchovním oživení severočeského pohraničí. Zde působil jako kaplan v Bohosudově. Když se za komunistické totality v 50. letech 20. století stal Bohosudov internačním táborem, bylo zde soustředěno přes čtyři stovky řeholních sester. Jim se snažil podle svých sil sloužit. Ale i on byl 18. dubna 1951 odvezen do internace v želivském klášteře. Následně byl uvězněn a propuštěn až v roce 1960 na amnestii. Po propuštění pracoval v civilním zaměstnání a od roku 1968, po celkovém společenském uvolnění, mohl opět sloužit v pohraničních farnostech v litoměřické diecézi. V 70. letech to byl Bečov a excurrendo České Zlatníky a Lužice. Závěr života strávil jako duchovní správce sester sv. Vincence ve Sloupu u České Lípy. Podařilo se mu, že byl těsně před smrtí znovu přijat do dominikánského řádu a také byl jako dominikán pohřben do řádového hrobu na městském hřbitově v Litoměřicích.\n\n\n"}
{"id": "994776", "url": "https://cs.wikipedia.org/wiki?curid=994776", "title": "Modulor", "text": "Modulor\n\nModulor je systém, který vymyslel Le Corbusier a popsal ho jako „soubor harmonických proporcí vhodných pro lidské měřítko, univerzální aplikovatelný pro architekturu a mechaniku“.\n\nSystém modulor vymyslel Le Corbusier v návaznosti na práce Marka Vitruvia Pollia, Leonarda da Vinci a Leona Battisty Albertiho, které se všechny zabývaly matematickými proporcemi lidského těla. Snažil se tyto vědomosti aplikovat do prostoru ve kterém člověk žije. \n\nLe Corbusier publikoval knihy Le Modulor v roce 1948 a Modulor 2 v roce 1955. V anglickém jazyce vyšel The Modulor v roce 1954 a Modulor 2 v roce 1958.\n\nLe Corbusier použil svůj modulor při návrzích mnoha jeho budov, včetně kaple Notre Dame du Haut, sídliště v Čandígarh a Marseilleské Unité d'Habitation, přezdívaného Cité Radieuse nebo zářící město. Také používal grafický motiv Modulor přímo ve stavbách, jako reliér, nebo v dělící stěně, např.. při vstupu do bytového domu Unité d'Habitation. \n\nVětšina aplikací Moduloru včetně Le Corbusierova vlastního designu Le Modulor a Suite de la Modulor, nebyla příliš přesvědčivá. Pravděpodobně největším přispěním Moduloru kromě architektury byla inspirace pro německé a švýcarské typografy, kteří vytvořili modulární systém s jednoduchými sazbami stránek na designérské moderní mřížky.\n\nGrafické znázornění Moduloru představuje stylizovaná lidská postava s jednou rukou zvednutou. Na kresbu mužské postavy navazují dvě vertikální spirály zachycující proporce těla. Při výšce postavy vycházel Le Corbusier nejprve z výšky průměrného Francouze (175 cm) a později z výšky dobře vypadajícího anglického gentlemana (182,88 cm). Červené křivky se odvíjejí od výšky pupku (108 cm v původní verzi 113 cm v upravené). Modré křivky jsou založeny na celkové výši i se zvednutou rukou (216 cm v původní, 226 v upravené). \n\nModulor je založen na harmonických řadách (tzv. Fibonacciho číslech a zlatém řezu), lidských proporcích a jejich zdvojení.\nCorbusier vzal celkovou výšku i se zvednutou rukou (226 cm) a vydělil ji dvěma (113 cm). V té výšce se nachází pupek. V celkové výši rozdělené podle zlatého řezu se nachází zápěstí připažené ruky (86 cm). Vzdálenost od země po vršek hlavy (183) je také vydělená zlatým řezem a vychází ve výši pupku (113 cm).\nPomocí tohoto principu (Fibonacciho posloupnost) lze získat následující posloupnosti: \n\nKde každé číslo je součtem dvou předchozích.\nTakovou metodou by se podle Corbusiera měly dát odvodit proporce a velikost prostoru, ve kterém člověk žije, ale i některých věcí, které používá.\n\nProblém Moduloru spočívá ve skutečnosti, že vychází z mužské postavy přesných proporcí a vůbec nepočítá s rozmanitostí lidí. Podle slov Micheala Otswalda by \"ženské tělo sotva mohlo být předlohou proporcionální harmonie\".\n\nSystém nemá vztah k současným antropometrickým pozorováním. Ani není známa metoda jak ho uplatnit do obytných prostor. Například jej nelze použít k odvození lidského kroku, což by se využilo při schodišti.\n\n\n"}
{"id": "994777", "url": "https://cs.wikipedia.org/wiki?curid=994777", "title": "Centropol Energy", "text": "Centropol Energy\n\nCENTROPOL ENERGY, a. s. je jedním z největších dodavatelů elektřiny a plynu v České republice obsluhující více než 330 000 odběrných míst. Počtem přípojek patří mezi hlavní odběratele domácnosti, z pohledu objemu odebrané energie patří k významným velkoodběratelům ministerstva, kraje, města a obchodní řetězce.\n\nStoprocentní vlastník a v současnosti předseda představenstva akciové společnosti Aleš Graf byl od roku 2002 prvním průkopníkem na liberalizovaném trhu s elektřinou. Je inženýrem podnikové ekonomie a managementu, titul MBA získal studiem Prague International Business School. Trvalé bydliště má v Ústí nad Labem, kde také od založení holdingu CENTROPOL jeho společnosti sídlí.\n\nV roce 2013, kdy se otevřel trh s mobilními službami, vstoupil Centropol na trh se svým virtuálním operátorem.\n\nNásledující tabulka představuje vývoj počtu odběrových míst společnosti:\n\nNásleduje přehled obratu společnosti od roku 2009, tak jak jsou uváděny ve výročních zprávách.\n\nS obratem 6 miliard za rok 2012 se společnost poprvé zařadila mezi 100 nejvýznamnějších firem v České republice.\nV roce 2013 obrat navýšila o 2 miliardy a v žebříčku Czech Top 100 se posunula na 69. místo. Toto místo obhájila i v roce 2014.\n\nNadační fond Energie pomáhá\n, který Centropol založil ve spolupráci s Ústeckou komunitní nadací, je neziskový projekt, jehož cílem je podpořit sounáležitost lidí s místem, kde žijí. Projekt je určený především jednotlivcům, občanským sdružením, neziskovým organizacím a příspěvkovým organizacím jako jsou například školy a dalším podobným subjektům, které dělají něco pro místo svého života.\n\nProjektem Energie pomáhá chce Centropol přispět k obnovení a posílení mezigeneračního dialogu nejen v rodinách, ale také na celospolečenské úrovni. Podporou nejrůznějších společných aktivit studentů a seniorů se snaží o ozdravení celé společnosti. To jsou také hodnoty, které podporuje společnost CENTROPOL ENERGY.\n\nSkupina CENTROPOL ENERGY se stala zakládajícím členem Asociace nezávislých dodavatelů energií (ANDE), která chce podpořit liberalizaci trhu s energiemi a zkvalitnění služeb pro konečné zákazníky. Cílem ANDE je stát se partnerem pro Energetický regulační úřad, Ministerstvo průmyslu a obchodu, Operátora trhu s energiemi či provozovatele distribučních soustav a být tak nápomocni při tvorbě energetické legislativy a odstranění komplikací, které narušují liberalizovaný trh s energiemi.\n\n"}
{"id": "994778", "url": "https://cs.wikipedia.org/wiki?curid=994778", "title": "Karl Fochler (politik)", "text": "Karl Fochler (politik)\n\nKarl Fochler (1864 – březen 1914 New York) byl rakouský politik německé národnosti působící na Moravě, na přelomu 19. a 20. století poslanec Říšské rady.\n\nProfesí byl advokátem ve Vídni.\n\nNa konci 19. století se zapojil i do celostátní politiky. V doplňovacích volbách do Říšské rady roku 1899 byl zvolen do Říšské rady (celostátní zákonodárný sbor) za městskou kurii, obvod Hranice, Lipník atd. Nastoupil 17. května 1899 místo Adolfa Prombera.\n\nPoliticky patřil k všeněmcům Georga von Schönerera.\n\nV roce 1903 uprchl poté, co zpronevěřil peníze svých klientů, do Spojených států amerických a byl rakouskou justicí v nepřítomnosti stíhán. V USA žil v skromných poměrech a vydělával si jako klavírista.\n\nZemřel v New Yorku v březnu 1914.\n"}
{"id": "994781", "url": "https://cs.wikipedia.org/wiki?curid=994781", "title": "Šachový klub", "text": "Šachový klub\n\nŠachový klub je sportovní klub založený za účelem hraní deskové hry zvané šachy. V klubu se hrají volné i vážné šachové partie, mimo jiné i v rámci klubových přeborů a tréninků.\n\nKluby jsou obvykle členy národní šachové asociace, která je členem mezinárodní šachové federace FIDE, jež řídí šachové soutěže na celém světě.\n\nTypický klubový život zahrnuje:\n\n"}
{"id": "994785", "url": "https://cs.wikipedia.org/wiki?curid=994785", "title": "Wenzel Gebler", "text": "Wenzel Gebler\n\nWenzel Gebler (\"1851 (???)\" – ???) byl rakouský politik německé národnosti působící v Čechách, na konci 19. století poslanec Říšské rady; později hospitalizovaný pro duševní poruchu.\n\nProfesí byl stavebním mistrem v Kraslicích a těšil se dobré pověsti. V roce 1894 prováděl stavbu střechy zdejšího kostela Božího Těla.)\n\nVe volbách v roce 1895 byl zvolen v kurii venkovských obcí (volební obvod Kraslice, Nejdek) do Českého zemského sněmu. Rezignoval, ale opětovně byl zvolen roku 1899.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen za městskou kurii, obvod Falknov, Loket, Horní Slavkov atd. Rezignace na mandát byla oznámena na schůzi 21. března 1898. V Říšské radě ho po rezignaci nahradil Johann Laurenz Hofer. Profesně se k roku 1897 Gebler uvádí jako stavební mistr z Kraslic. Uvádí se jako německý nacionál (takzvaná Německá lidová strana.\n\nJiž během vystupování na zemském sněmu a Říšské radě budilo jeho excentrické chování pozornost a podezření na duševní poruchu. Už například v listopadu 1896 ho v Praze v ulici Na Příkopě, kam mířil na sjezd německých agrárníků, postihl záchvat, při kterém upadl na zem, kopal okolo sebe a byl nepříčetný. Později se jeho psychiatrické potíže prohlubovaly a byl opakovaně hospitalizován. Počátkem 20. století se přestěhoval z Kraslic do Falknova. V únoru 1907 zde byl zatčen poté, co během jednoho dne vystřelil asi 60 nábojů, a převezen do léčebny v Dobřanech. V jeho domě se našlo mnoho zbraní a asi 500 nábojů.\n"}
{"id": "994787", "url": "https://cs.wikipedia.org/wiki?curid=994787", "title": "Republika Svobodný Wendland", "text": "Republika Svobodný Wendland\n\nRepublika Svobodný Wendland (\"Republik Freies Wendland\") byl krátce existující mezinárodně neuznávaný státeček, který vyhlásili na jaře 1980 ekologičtí aktivisté v dolnosaském kraji Wendland. Důvodem založení republiky byl nesouhlas s rozhodnutím spolkových úřadů vybudovat úložiště radioaktivního odpadu u vesnice Gorleben. Okolo pěti tisíc demonstrantů se 3. května 1980 utábořilo na místě plánované šachty č. 1004 a vybudovalo improvizovanou kolonii, kterou prohlásili za nezávislý stát s vlastní volenou samosprávou; prodávali také sympatizantům pasy Wendlandu po deseti markách. Blokády se zúčastnili např. Gerhard Schröder, Rüdiger Sagel a Wolf Biermann. Existence komunity byla ukončena policejním zásahem 4. června téhož roku.\n\n"}
{"id": "994801", "url": "https://cs.wikipedia.org/wiki?curid=994801", "title": "Parlament Ukrajiny", "text": "Parlament Ukrajiny\n\nParlament Ukrajiny (ukrajinsky ' – Verchovna Rada Ukrajiny, do roku 1991 také Nejvyšší sovět Ukrajiny) je na základě ukrajinské ústavy jediným zákonodárným orgánem v jednokomorovém politickém systému Ukrajiny. Zasedá v Kyjevě ve své vlastní budově z roku 1939 a má 450 poslanců volených na pět let.\n\nVolební systém je v době samostatné Ukrajiny neustálený. Ve volbách v roce 2012 i v předčasných volbách v roce 2014 se volilo smíšeným systémem: 225 mandátů bylo rozděleno poměrným volebním systémem s jediným volebním obvodem a 225 většinově systémem relativní většiny.\n\nUkrajinský parlament vznikl v roce 1938 jako parlament Ukrajinské sovětské socialistické republiky.\n\n"}
{"id": "994808", "url": "https://cs.wikipedia.org/wiki?curid=994808", "title": "Leopold Götz", "text": "Leopold Götz\n\nLeopold Götz (2. října 1839 Mikulov – 20. července 1908 Mikulov) byl rakouský politik německé národnosti působící na Moravě, na přelomu 19. a 20. století poslanec Říšské rady.\n\nProfesí byl právníkem, advokátem a politikem. Působil jako starosta Mikulova.\n\nByl poslancem Moravského zemského sněmu a tento mandát pak zastával po několik funkčních období. Zvolen byl v zemských volbách roku 1902 za městskou kurii, obvod Mikulov) a mandát obhájil v zemských volbách roku 1906 za kurii měst, německý obvod Mikulov, Jaroslavice, Pohořelice, Kounice.\n\nNa konci 19. století se zapojil i do celostátní politiky. Ve volbách do Říšské rady roku 1891 byl zvolen za městskou kurii, obvod Mikulov, Hustopeče atd. Za týž obvod uspěl i ve volbách do Říšské rady roku 1897 a volbách do Říšské rady roku 1901. V roce 1897 se profesně uvádí jako advokát a starosta z Mikulova.\n\nZemřel v červenci 1908.\n"}
{"id": "994816", "url": "https://cs.wikipedia.org/wiki?curid=994816", "title": "Eero Saarinen", "text": "Eero Saarinen\n\nEero Saarinen (20. srpna 1910, Kirkkonummi – 1. září 1961, Ann Arbor) byl finsko-americký architekt a designér nábytku. Roku 1962 mu byla posmrtně udělena Zlatá medaile AIA.\n\nVystudoval Académie de la Grande Chaumière v Paříži, Yale University a Cranbrook Academy of Art. K jeho nejslavnějším stavbám patří monument Gateway Arch (Jefferson National Expansion Memorial) v St. Louis v Missouri či terminál TWA na letišti Johna F. Kennedyho, který byl roku 2005 prohlášen historickou památkou USA (\"National Register of Historic Places\"). Stejné cti se o rok dříve dostalo i budově muzea Des Moines Art Center v Iowě a roku 2000 technologickému centru General Motors v Michiganu. Jeho otec Eliel Saarinen byl rovněž slavným architektem, oba úzce spolupracovali a navrhli spolu několik staveb. Z jeho designérských prací uspěly například křesla Womb a Grasshopper či židle Tulip.\n\n\n"}
{"id": "994817", "url": "https://cs.wikipedia.org/wiki?curid=994817", "title": "Bedřich Loewenstein", "text": "Bedřich Loewenstein\n\nBedřich Loewenstein (29. června 1929 v Praze – 11. května 2017 Berlín) byl významný česko-německý historik se specializací na moderní evropské dějiny a přesahem do dalších společenskovědních disciplín.\n\nNarodil se jako syn lékaře ve smíšené česko-německo-židovské rodině, což byl důvod, proč byl po nástupu nacismu vyloučen z gymnázia a následně totálně nasazen. Po maturitě se rozhodl pro studium filozofie, odkud byl rovněž vyloučen, tentokrát z politických důvodů. Pracoval na stavbě, pak absolvoval vojenskou službu a v letech 1953–1956 studoval historii na základě výjimky udělené ministerstvem školství. Studium ukončil diplomovou prací u prof. Josefa Polišenského.\n\nKrátce působil jako redaktor časopisu \"Dějepis ve škole\", poté až do roku 1970 pracoval v Historickém ústavu ČSAV. Zabýval se především moderními německými dějinami, především pak specifikem německého vývoje a předpoklady pro nástup nacismu. Kromě toho se postupně zaměřoval na mezioborová historicko-sociální témata a obecnější otázky krize evropské civilizace.\n\nV 60. letech navázal styky se intelektuály v Západním Německu, kam rovněž jezdil přednášet, a v téže době vyšla jeho populární studie o Bismarckovi. Po nástupu normalizace byl z ČSAV propuštěn a následoval zákaz publikování. Jako tlumočník na velvyslanectví SRN následně pomohl vytvořit vazby mezi disentem a exilem a zároveň publikoval v samizdatu. V roce 1979 přijal nabídku profesury na Freie Universität v Berlíně, kde působil do roku 1994. Po sametové revoluci též přednášel na Univerzitě Karlově. Stále více tíhnul k interdisciplinárnímu pojetí zkoumaných témat, jimž se věnoval jak v komplexně pojatých syntézách, tak v množství esejí. Ke stěžejním tématům tohoto období patří modernita, evropský nacionalismus a psychologické aspekty historického vývoje.\n\nLoewenstein byl členem Collegia Carolina, korespondujícím členem Berliner Wissenschaftliche Gesellschaft a čestným členem Učené společnosti České republiky. Před smrtí působil jako vědecký publicista.\n\nSborník prací \"Středověk 20. století\" (Praha, 1970) byl z důvodu nastupující normalizace (až na pár kusů) zničen.\n\n\nRozhovor v MF Dnes 15. 1. 2011, příloha Kavárna\n"}
{"id": "994821", "url": "https://cs.wikipedia.org/wiki?curid=994821", "title": "Ludmila Varmužová", "text": "Ludmila Varmužová\n\nLudmila Varmužová, uváděna také – včetně oficiálních tenisových profilů, jako Ludmilla Varmuza (* 25. února 1979 Gottwaldov) je bývalá česká profesionální tenistka, hrající levou rukou, která během své kariéry reprezentovala také San Marino. V juniorské kategorii si zahrála finále čtyřhry na všech čtyřech Grand Slamech. \n\nSpolu s Američankou Corinou Morariuovou vyhrála čtyři juniorské grandslamové tituly, a to na Australian Open 1994 a 1995, na antukovém French Open v roce 1995, stejně jako na US Open 1995. Společně pak odešly poraženy z finále Wimbledonu 1994 a po boku ruské juniorky Anny Kurnikovové prohrály boj o titul na French Open 1996.\n\nVe své kariéře nezvítězila na žádné události okruhu WTA Tour. V rámci okruhu ITF získala jeden titul ve dvouhře, když v srpnu 1996 na jakartském turnaji dotovaném 50 000 dolary zdolala ve finále Thajku Tamarine Tanasugarnou 6–2 a 6–4.\n\nNa žebříčku WTA byla ve dvouhře nejvýše klasifikována v červenci 1997 na 159. místě a ve čtyřhře pak v srpnu 1995 na 189. místě. V juniorské světové klasifikaci ITF ji na přelomu let 1995/1996 patřila 13. příčka v singlu a 1. pozice v deblu.\n\nV roce 1999 reprezentovala San Marino na Hrách malých států Evropy konaných v Lichtenštejnsku, kde vybojovala zlatou medaili v ženské čtyřhře se spoluhráčkou Francescou Guardigliovou.\n\nV sezóně 1995 ji Mezinárodní tenisová federace vyhlásila juniorskou mistryní světa ve čtyřhře. V českém fedcupovém týmu neodehrála žádný zápas.\n\n"}
{"id": "994823", "url": "https://cs.wikipedia.org/wiki?curid=994823", "title": "Tiffany Mason", "text": "Tiffany Mason\n\nTiffany Mason (* 20. ledna 1982, Phoenix, Arizona), vlastním jménem Keesha Mashawn Christenson je americká pornoherečka (2000-2005).\n\n"}
{"id": "994825", "url": "https://cs.wikipedia.org/wiki?curid=994825", "title": "Organizační struktura Letectva Spojených států amerických", "text": "Organizační struktura Letectva Spojených států amerických\n\nHlavní velitelství vzdušných sil (USAF MAJCOMs)\n\nVelitelství vzdušného boje je největší složkou z deseti hlavních velitelství USAF. Bylo založeno 1. června 1992 a jeho domovem je spojena základna Langley-Eustis ve Virginii. V současnosti je toto velitelství zodpovědné za činnost téměř 60 křídel, včetně těch, které podléhají Národní letecké gardě (ANG) a Velitelství záložních vzdušných sil. Velitelství vzdušného boje aktivně zaměstnává 132 000 osob. I přesto, že letadla spadající USAF, schopné nést nukleární výzbroj, byly umístěny pod velení Globálního velitelství útočných vzdušných sil (\"AFGSC\"), Velitelství vzdušného boje stále odpovídá za činnost 66 kusů bombardérů B-1B. Pod jurisdikce velitelství vzdušného boje patří 13 větších základen. Navíc velitelství vzdušného boje operuje i ze základen mimo území USA, kde mají status nájemců. Velitelství je zodpovědné za téměř 2 000 letadel, včetně těch, které jsou přiděleny k jeho rezervě.\n\nSvé velitelství má na letecké základně \"Randolph AFB\", která je dnes součástí spojené základny San Antonio v Texasu. Velitelství leteckého vzdělávání a výcviku poskytuje základní vojenský výcvik, počáteční a pokročilý technický výcvik a profesionální vojenské vzdělání s diplomem pro veškerý personál USAF. To zahrnuje základní, střední a pokročilý letecký výcvik. Velitelství bylo založeno 1. července 1993 a na jeho čele stojí čtyřhvězdičkový generál. Je odpovědné za 2 letecké armády a Leteckou univerzitu (Air University), náborové středisko USAF, letku zdravotnictví a Americkou akademii vzdušných sil. Ta poskytuje výcvik více hispánskou a karibským vzdušným silám. Pod pravomoc AETC spadá 9 velkých základen. Téměř 60 000 osob tvoří aktivní letecký personál, který spadá pod Velitelství leteckého vzdělávání a výcviku, spolu s více než 5 500 osobami Národní letecké gardy (ANG) a 2 400 osobami Velitelství záložních leteckých sil. \n\nBylo dočasně aktivováno dne 12. ledna 2009, na letecké základně Bolling ve Washingtonu DC Formální bylo aktivováno 7. srpna 2009 na letecké základně Barksdale v Louisianě, čímž se stalo desátým hlavním velitelstvím vzdušných sil. Dne 1. prosince 2009 převzalo velení nad složkou velení mezikontinentálních balistických raket, která byla dříve součástí velitelství vesmírných vzdušných sil. Následně byly 1. února 2010 přiřazeny nukleární bombardéry s posádkou, které dříve spadaly pod velitelství vzdušného boje. Velení nad nukleárními bombardéry má tříhvězdičkový generálporučík. Navíc má toto velitelství, s více než 23 000 členným personálem, odpovědnost za vzdušné a vesmírné operační středisko.\n\nSídlí na základně Wright-Patterson AFB v Ohiu. Vede ho čtyřhvězdičkový generál. Velitelství vzdušných sil pro zásobování a zakázek zajišťuje vývoj, zakázek a podporu zbraňových systémů USAF. Organizace spadající pod toto velitelství jsou: Středisko leteckých systémů (ASC), Vývojové laboratoř vzdušných sil (AFRL), Středisko zkušebních letů vzdušných sil (AFFTC), Středisko elektronických systémů (ESC), Bezpečnostní asistenční středisko vzdušných sil (AFSAC), Arnoldovo inženýrské a vývojové středisko (AEDC) a Letecké vyzbrojovací středisko (AAC).\nOdpovědnost za 3 logistická centra USAF a jejich příslušející údržbové křídla je také přisouzena Velitelství vzdušných sil pro zásobování a zakázek. Tyto křídla jsou zodpovědné za plánované údržby a provádění úprav na letadlech, raketách, systémech a vybavení, stejně jako za opravu havarovaných nebo bojem poškozených strojů. Odpovědnost za krátce a dlouhodobé uskladnění strojů a jejich případnou renovaci je odpovědná \"309. letecko-údržbová a renovační skupina\" (309. Aerospace maintanance and Regeneration Group). Letecko-údržbová a renovační skupina se svou leteckou zkušební jednotkou, která sestává ze sedmi letek, se zabývá zalétáváním letadel po větších opravách nebo modifikacích. Navíc je velitelství vzdušných sil pro zásobování a zakázek odpovědné za provoz letadla Beechcraft C-12 Huron, které jsou přiděleny bezpečnostnímu asistenčnímu středisku vzdušných sil a které jsou používány americkými velvyslanectvími po celém světě. Národní muzeum vzdušných sil USA je také pod velením velitelství vzdušných sil pro zásobování a zakázek. Velitelství vzdušných sil pro zásobování a zakázek zaměstnává 18 500 osob v aktivní službě a 1 400 v záloze, největší počet tvoří civilní zaměstnanci, jejichž počet je 58 000.\n\nSídlí na základně Peterson AFB v Coloradu. Odpovídá za síly USAF, určené k ochraně vesmírného a kybernetického prostoru. V rámci tohoto úkolu velení provozuje nosné rakety Delta IV, Atlas II a Titan IV, přičemž odpovídá za umisťování systémů do vesmírného prostoru a jejich fungování. Navíc poskytuje meteorologické, komunikační a vesmírné údaje a varování před balistickými raketami. Velitelství bylo založeno 1. září 1982 a vede ho čtyřhvězdičkový generál. Zaměstnává téměř 47 000 pracovníků aktivního personálu, záloh a civilistů. Do prosince 2009 bylo toto velitelství zodpovědné i za mezikontinentální balistické rakety USAF umístěné na pevnině. Pod velitelství vesmírných vzdušných sil spadají 2 letecké armády, spolu se šesti základnami, střediskem pro boj ve vesmíru a střediskem pro raketové systémy. První armáda je zodpovědná za testování, výcvik a vývoj taktiky; druhá za zakázku pro potřeby velitelství vesmírných vzdušných sil.\n\nDne 20. prosince 2019 bylo toto velitelství vyřazeno ze svazku USAF a stalo se základem nezávislé složky amerických ozbrojených sil pojmenované Vesmírné síly Spojených států amerických ().\n\nSídlí na základně Hulburt Field na Floridě a zaměstnává více než 16 500 osob. Jeho úkolem je poskytování specializované vzdušné podpory na úkoly nekonvenčního boje. Bylo založeno 22. května 1990 a pokračuje ve svém růstu, který je výsledkem zkušeností, získaných v Iráku, Afghánistánu av operacích po celém světě. Velícím důstojníkem je generálplukovník a spadá pod něj jedna letecká armáda. Spravuje 3 základny a patří pod ni i některá pracoviště na základně Eglin AFB. \n\nJeho velitelství je na základně Scott AFB,Illinois v USA. Velitelství přepravy vzdušných sil zajišťuje přepravu na domácím a zahraničním území, leteckou zdravotnickou pomoc a evakuaci a také podporu letadlových tankerů pro všechny vojenské složky americké armády. Bylo založeno 1. června 1992 a odpovídá za 12 hlavních základen a jednu leteckou armádu. Je k ní přidělených téměř 130 000 osob a jed vedená čtyřhvězdičkovým generálem. Je také odpovědné za expediční středisko USAF, které je střediskem excelence pro výcvik pokročilé expediční bojové podpory a vzdělání. \n\nOdpovídají za vzdušné operace v Paficiku a asijském regionu. K dispozici toto velitelství má stíhací letadla, stroje AWACS, transportní a záchranné letadla a vrtulníky. Základny pacifických vzdušných sil se nacházejí v Japonsku, Jižní Koreji, Aljašce a Havaji. Velí jim čtyřhvězdičkový generál a jeho velitelství sídlí na základně Hickam AFB na Havaji. Toto velitelství bylo založeno 1. července 1957 av současnosti zaměstnává více než 43 000 osob a pod svým přímým velením má 4 základny. \n\nVzdušné síly Spojených států v Evropě () mají své velitelství na letecké základně Ramstein AB v Německu. Jde o nejstarší ze všech 10 velitelství, přičemž bylo založeno 7. srpna 1945. Řídí ho čtyřhvězdičkový generál. Odpovídá za oblasti Islandu, Evropy, Středomoří a Středního východu, celkově tak odpovídá za 51 zemí. Operuje ze 7 základen a má k dispozici více než 36 500 zaměstnanců.\n\nSídlí na základně Robins AFB v Georgii, USA. Bylo založeno 17. února 1997. Vede ho tříhvězdičkový generálporučík a odpovídá za 5 záložních leteckých základen. Velitelství má k dispozici přibližně 375 bojových a podpůrných letounů. Při mobilizaci jsou letadla tohoto velitelství přiřazeny k jiným velitelství ve struktuře USAF. \n\n\"Ian Allan pulishing European edition Vol.. 11, No. 8, Combat Aircraft monthly, USAF special issue\"\n\n"}
{"id": "994829", "url": "https://cs.wikipedia.org/wiki?curid=994829", "title": "Vlajka Severní Osetie-Alanie", "text": "Vlajka Severní Osetie-Alanie\n\nVlajka Severní Osetie-Alanie, jedné z autonomních republik Ruské federace, je pravoúhlá horizontální trikolóra v barvách bílá, červená a žlutá. Poměr délky a výšky vlajky je 1:2. \n\nVlajka je (až na poměr stran) stejná jako vlajka Jižní Osetie, nezávislého státu, který však není mezinárodně uznán a jehož území je okupované Ruskem, de jure je však součástí Gruzie.\n\nVlajka byla uzákoněna 24. listopadu 1994.\n\n"}
{"id": "994833", "url": "https://cs.wikipedia.org/wiki?curid=994833", "title": "Max Dehn", "text": "Max Dehn\n\nMax Wilhelm Dehn (13. listopadu 1878, Hamburg, Německé císařství – 27. června 1952, Black Mountain, Severní Karolína, Spojené státy) byl německý matematik. Zabýval se především geometrií, topologií a teorií grup.\n\nDehn studoval pod vedením Davida Hilberta na univerzitě v Göttingenu, kde v roce 1900 získal doktorát. V letech 1921 až 1935 přednášel na univerzitě ve Frankfurtu, v roce 1938 byl nucen kvůli nacistickému režimu emigrovat z Německa. Od roku 1940 žil v Spojených státech, kde měl problémy s hledáním adekvátní pracovní pozice. Od roku 1944 přednášel na Black Mountain College, přičemž byl jediným matematikem, který na této škole kdy působil.\n\nMax Dehn je známý zejména jako autor jednoho z prvních systematických výkladů topologie a díky práci v oblasti reprezentace grup. \n"}
{"id": "994834", "url": "https://cs.wikipedia.org/wiki?curid=994834", "title": "Muzeum biblických zemí", "text": "Muzeum biblických zemí\n\nMuzeum biblických zemí (: , \"Muzeon Arcot ha-mikra\") je muzeum věnované dějinám starověkých zemí a kultur popsaných v židovské bibli. Nachází se v Jeruzalémě ve čtvrti Giv'at Ram poblíž Izraelského muzea a Národního kampusu pro archeologii Izraele.\n\n"}
{"id": "994848", "url": "https://cs.wikipedia.org/wiki?curid=994848", "title": "Kells (hrabství Meath)", "text": "Kells (hrabství Meath)\n\nKells (irsky \"Ceanannas\") je město ve východní části Irska, v hrabství Meath. Žije zde 5 248 obyvatel .\n\nMěsto leží na pravém břehu řeky Blackwater, 16 km severozápadně od Navanu a 28 km jihozápadně od Ardee. Nachází se na křižovatce silnice I. třídy č. N3, II. třídy č. 52 a regionálních silnic č. R163 a R164. \n\nNejznámější kulturní památkou města je opatství \"Abbey of Kells\" s charakteristickou kulatou věží a pěti keltskými kříži, spojené se jménem svatého Kolumby, jakož i s rukopisnými zvaným Kniha z Kellsu. V místním kostele je pohřben sv. Kolumba a v blízkosti stojí malé oratorium, zvané \"St. Columcille 's House\". Na okraji města, při cestě směrem na Oldcastle, stojí věžovitá stavba z 18. století, tzv. \"Spire of Lloyd\".\n"}
{"id": "994849", "url": "https://cs.wikipedia.org/wiki?curid=994849", "title": "Ludmila Ordnungová-Lundáková", "text": "Ludmila Ordnungová-Lundáková\n\nLudmila Ordnungová rozená Lundáková (* 16. srpna 1934) je československá hráčka basketbalu (vysoká 177 cm). Je zařazena na čestné listině mistrů sportu. V roce 2005 byla uvedena do Síně slávy České basketbalové federace.\n\nPatřila mezi opory basketbalového reprezentačního družstva Československa, za které v letech 1954 až 1961 hrála celkem 62 utkání a má významný podíl na dosažených sportovních výsledcích. Zúčastnila se dvakrát mistrovství světa a jednoho mistrovství Evropy v basketbale žen, na nichž získala celkem 3 bronzové medaile za třetí místa (MS 1957, 1959 a ME 1958). Na Mistrovství světa 1957 v Rio de Janeiro byla vyhlášena miss (nejkrásnější dívkou) celého šampionátu. Reprezentační kariéru zakončila v roce 1961 v souvislosti s narozením syna.\n\nV československé basketbalové lize žen hrála celkem 8 sezón (1954-1962), všechny za Spartu Praha (Spartak Sokolovo), v nichž s týmem získala v ligové soutěži jedenkrát titul mistra Československa (1958), dvakrát druhé a třikrát třetí místo.\n\nS týmem Sparty Praha se zúčastnila FIBA Poháru evropských mistrů v basketbale žen v sezóně 1958/59, tým se probojoval mezi čtyři nejlepší družstva a podlehl až v semifinále proti Slavia Sofia.,\n\nJejí manžel JUDr. Nikolaj Ordnung byl ligovým hráčem v letech 1953 až 1960 v týmech Ekonom Praha a Slavia VŠ Praha. Za reprezentační družstvo Československa hrál na ME 1957 (3. místo). V sezoně 1968-1969 byl trenérem družstva mužů Slavia VŠ Praha, se kterým získal titul mistra Československa a vítězství v Poháru vítězů pohárů (PVP), když porazili Dinamo Tbilisi 80:74. Byl trenérem reprezentačního družstva Československa na ME 1969 (3. místo), na MS 1970 (6. místo) a ME 1971 (5. místo). V roce 1981 na ME v Praze byl asistentem trenéra Pavla Petery a tým získal bronzové medaile za třetí místo. V přestávkách trenérské kariéry pracoval jako expert v Hospodářské a sociální komisi OSN pro Asii a Pacifik (1964-1968 a 1972-1977) a jako regionální poradce v Asii pro OSN (1997-2000). Několik let žil v Bangkoku.\n\n\n\nčesky\nanglicky, německy\n"}
{"id": "994853", "url": "https://cs.wikipedia.org/wiki?curid=994853", "title": "Jakub Vrána (lední hokejista)", "text": "Jakub Vrána (lední hokejista)\n\nJakub Vrána (* 28. února 1996, Praha) je český hokejový útočník (křídlo) momentálně hrající v týmu Washington Capitals v NHL.\n\nSvou hokejovou kariéru začal v rodné Praze. První hokejové krůčky udělal na Slavii, odkud později odešel do Letňan, kde se pod vedením trenéra Zbyňka Zavadila stal jedním z největších talentů českého hokeje za poslední dobu. Tam hrál hlavně v mládežnických výběrech a už ve 14 letech hrál v kategorii do 18 let, kde si ve 26 zápasech připsal 29 bodů. Po sezóně 2010/11 chtěl odejít hrát někam do zahraničí, aby se dále mohl ve svých dovednostech zlepšovat. Nejvíce se mu líbila myšlenka odejít do Švédska, které je svou prací s mládeží vyhlášené. Po dohodě se svým agentem si vybral Linköping.\n\nTam se dostal v létě roku 2011 a i když pořádně neuměl švédsky ani anglicky dostal od Linköpingu smlouvu na dobu neurčitou. Dne 24. září 2011 jako patnáctiletý také debutoval v týmu do 20 let v nejvyšší švédské juniorské soutěži SuperElit, kde hned na úvod dostal šanci si zahrát v prvním útoku. Svůj první gól v téhle juniorské věkové kategorii vstřelil v březnu 2012 proti týmu Rögle BK. Celou sezónu 2011/12 se většinou pohyboval mezi juniorskými soutěžemi do 16 a 18 let. V soutěži osmnáctiletých si držel v průměru bod na zápas, později to bylo ještě lepší. Následující sezónu odehrál hlavně v týmu dvacítky, kde se s 32 body v tolika utkáních stal nejlepším střelcem svého týmu za 20 branek. Ještě však předtím 27. října 2012 debutoval v seniorském výběru Linköpingu v nejvyšší švédské soutěži Elitserien, kde vytvořil druhou útočnou řadu společně s Mattiasem Weinhandlem a Jonasem Almtorpem. Ve věku 16 let, 7 měsíců a 30 dní se tak stal nejmladším cizincem v historii ligy, devátým nejmladším hráčem v historii soutěže a nejmladším hráčem v historii klubu. Do konce sezóny stačil odehrát pět utkáni, ve kterých si nepřipsal ani bod. V sezóně 2013/14\nbyl Vrána vybrán v prvním kole draftu KHL 2013 na 23. pozici klubem HK Sibir Novosibirsk, ačkoliv předpokládal, že si ho spíše vybere český tým HC Lev Praha. Namísto možnosti jít hrát do Ruska, se ale rozhodl podepsat novou tříletou smlouvu s Linköpingem. Svého prvního gólů se dočkal 25. ledna 2014 proti týmu MODO Hockey, kdy po přihrávce od Erika Lindhagena ujížděl sám na brankáře Linuse Ullmarka a forhendovou kličkou ho překonal. S klubem se dokázal probojovat až do semifinále playoff, ve kterém však narazili na pozdějšího vítěze Skellefteu AIK, se kterou prohráli v sérii 1:4. I tak to pro Vránu byla dobrá sezóna, protože si dohromady v 38 zápasech připsal 5 bodů za 3 branky a 2 asistence (počítáno spolu s playoff).\n\nV draftu NHL, který se měl konat na konci června, mu skauti většinou přisuzovali jedno z předních míst z hráčů hrajících v Evropě. Proto se taky čekalo, že by měl být draftován už v 1. kole. Což se taky následně potvrdilo, když byl dne 27. června 2014 draftován v prvním kole jako 13. celkově týmem Washington Capitals. Na následném kempu nováčků Washingtonu, který se konal těsně po draftu, se ukázal v dobrém světle, když například v soutěži nájezdů předvedl bekhendovou fintu, která se dostala do povědomí hokejové veřejnosti. Díky výkonům z kempu podepsal 15. července 2014 s Capitals tříletou nováčkovskou smlouvu, která mu v případě, že se neprosadí do hlavního týmu, umožňovala návrat zpátky do Švédska. Možnost návratu nakonec využil, protože se v přípravném kempu Washingtonu neprobojoval do elitních dvou formací a vedení klubu se jej tak rozhodlo uvolnit zpět do Linköpingu.\n\n\nNa velké akci za českou hokejovou reprezentaci poprvé debutoval na MS do 18 let v roce 2012 v Česku, když byl ve věku 15 let, zdaleka nejmladším hráčem Čechů. Čtyřmi góly a stejným počtem asistencí byl spolu s Dominikem Simonem nejproduktivnějším hráčem svého týmu, který obsadil konečné osmé místo. Ve věku 16 let byl nejmladším hráčem juniorském šampionátu v Rusku. S týmem došel do čtvrtfinále, ve kterém nestačil na pozdějšího vítěze USA, Vrána na šampionátu zaznamenal jeden bod za asistenci. Na MS do 18 let v roce 2013 pomohl dvěma góly mužstvu ke konečnému 7. místu po poráče ve čtvrtfinále s Kanadou. Na MSJ v roce 2014 ve Finsku pomohl gólem a asistencí svému týmu k postupu do čtvrtfinále, ve kterém ale český výběr nestačil na domácí Finsko. Na juniorském šampionátu do 18 let v roce 2014 konaném na území Finska vybojoval s týmem stříbrné medaile, když byl s deseti body nejproduktivnějším hráčem svého mužstva a s osmi brankami také nejlepším střelcem turnaje. \n\nV seniorské reprezentaci debutoval na mistrovství světa v ledním hokeji 2019 v Bratislavě a Košicích. Při svém prvním zápase proti švédské reprezentaci (10. 5. 2019) vstřelil dvě branky.\n\n"}
{"id": "994854", "url": "https://cs.wikipedia.org/wiki?curid=994854", "title": "Navan", "text": "Navan\n\nNavan (irsky \"An Uaimh\") je město ve východní části Irska, v hrabství Meath. Žije zde 3 406 obyvatel a v aglomeraci až 24 851 obyvatel. Je největším, jakož i administrativním centrem hrabství.\n\nLeží na soutoku řek Boyne a Blackwater v nadmořské výšce 42 m n. m. Je lokalizované na křižovatce silnic N3, N51, R153, R161 a R162, 45 km severozápadně od Dublinu a 25 km ZJZ od Droghedy. Městem prochází železniční trať Drogheda – Kingscourt, která se v současné době využívá pouze pro nákladní dopravu.\n\nOkolí města je významné z historického hlediska, lokality jako Hill of Tara, Hill of Slane, Hill of Tailte, opatství Bective Abbey, nebo též městečka Slane, Kells a Trim, jsou významná z hlediska irské historie.\n\nV blízkosti města leží největší doly na olovo a zinek v Evropě – Tara Mines. Město je také známé tradiční výrobou koberců. V současnosti je Navan rychle rostoucím městem a stává se satelitním sídlem Dublinu. Ve městě prožil dětství herec Pierce Brosnan.\n"}
{"id": "994855", "url": "https://cs.wikipedia.org/wiki?curid=994855", "title": "Jakub Vrána", "text": "Jakub Vrána\n\nJméno a příjmení Jakub Vrána nosí více osobností:\n\n"}
{"id": "994856", "url": "https://cs.wikipedia.org/wiki?curid=994856", "title": "Oldcastle (hrabství Meath)", "text": "Oldcastle (hrabství Meath)\n\nOldcastle ( ) je město ve východní části Irska, v hrabství Meath. Žije zde 2 226 obyvatel .\n\nNachází se v severozápadním výběžku území hrabství Meath, severně od města prochází hranice s hrabstvím Cavan. Leží 21 km ZSZ od Kellsu, na křižovatce silnic R 154 do Cavanu a R 195 Castlepollard–Virginia.\n\nJihovýchodně od města, v lokalitě Loughcrew, se nachází keltské megalitické pohřebiště. Město je také známé výrobou postelí a ložního příslušenství. V současnosti je pracovní destinací pro lidi z Litvy, Lotyšska, Polska a Ruska.\n"}
{"id": "994858", "url": "https://cs.wikipedia.org/wiki?curid=994858", "title": "Enfield (hrabství Meath)", "text": "Enfield (hrabství Meath)\n\nEnfield ( , někdy označované jako \"Innfield\") je město ve východní části Irska, v hrabství Meath. Žije zde 2 161 obyvatel .\n\nNachází se na pravém břehu kanálu Royal Canal a v blízkosti řeky Blackwater, v jižní části hrabství a při hranici s hrabstvím Kildare. Jižním okrajem města prochází dálnice M4, leží na hlavní železniční trati Dublin–Galway. Je vzdáleno 38 km ZSZ od Dublinu, 17 km jižně od Trimu a 19 km severovýchodně od Edenderry, ve městě se křižují cesty R148, R159 a R402. \n\nV 90. letech 18. století zde byl postaven zájezdní hostinec pro dostavníky na trase Dublin–Mullingar, který byl původně pojmenován \"The New Inn\". Stojí zde malý pivovar. Při Royal Canal (západně od centra města) se nachází přístaviště a loděnice.\n"}
{"id": "994859", "url": "https://cs.wikipedia.org/wiki?curid=994859", "title": "Ratoath", "text": "Ratoath\n\nRatoath ( ) je město ve východní části Irska, v hrabství Meath. Žije zde 7 249 obyvatel .\n\nLeží na řece Broad Meadow Water, na křižovatce silnic R125 a R155, 23 km severozápadně od Dublinu. Sousedními městy jsou Ashbourne (7 km na východ), Dunboyne (12 km na jih), Dunshaughlin (6 km na západ), Duleek (18 km na sever) a Navan (24 km na severozápad).\n\nRatoath je satelitním městem Dublinu a zaznamenává rapidní nárůst obyvatelstva (v roce 1996 zde žilo 1 061 obyvatel, zatímco v roce 2006 již 7 249 obyvatel, tj. 583% nárůst). Jižně od města se nachází dostihová dráha Fairyhouse, kde se pravidelně pořádají dostihy Irish Grand National.\n"}
{"id": "994860", "url": "https://cs.wikipedia.org/wiki?curid=994860", "title": "Atys (Lully)", "text": "Atys (Lully)\n\nAtys \"(LWV 53)\" je francouzská opera od Jeana-Baptiste Lullyho, libreto sepsal Philippe Quinault podle Fasti od Publia Ovidia Nasa. Opera měla premiéru 10. ledna 1676, na zámku Saint-Germain-en-Laye.\n\nOpera byla úspěšná, avšak nesplnila plně představy tvůrců (setkala se s vlažným přijetím u pařížského publika, objevovaly se kritiky Philippa Quinaulta, které pak vrcholily v době premiéry opery Isis). Nicméně král Ludvík XIV. si ji velice oblíbil, proto se Atys stal známý jako \"Královská opera\". Přímo pro krále byla uvedena v reprízách v letech 1678 a 1682.\n\n\"Atys\" byl hrán u královského dvora (na zámku v Saint-Germain-en-Laye) opět v lednu 1678. Pro reprízu v pařížském působišti Královské hudební akademie, v Théâtre du Palais-Royal, v roce 1682 byla z podnětu Ludvíka XIV. ještě doplněna baletní čísla. Znovu se \"Atys\" hrál již po Lullyho smrti v letech 1689 a 1690 (s představeními ve Versailles), 1699, 1708, 1709, 1725, 1738, 1740 (též na zámku ve Fontainebleau), 1747 a naposledy v roce 1753.\n\n\"Atys\" patřil i mimo Paříž mezi nejhranější opery. V roce 1688 a 1689 byl hrán v Marseille, v roce 1689 v Lyonu (představení byla předčasně ukončena požárem divadla 30. listopadu). Do Lyonu se \"Atys\" vrátil ještě v roce 1710, 1741–1743 a 1749. Další představení jsou doložena ve Vitré u Rennes (1689), v Rouenu (1692), v Lille (1720?) a v Metách (1730).\n\nMimo Francii se hrál \"Atys\" v Nizozemí; roku 1687 v Amsterdamu, patrně v letech 1701–02 a 1718 v Haagu a v roce 1723 opět v Amsterdamu (pod názvem \"Atys en Sangarida\"). Častěji byl uváděn též v Bruselu, již roku 1695 v divadle na Quai aux Foins a v roce 1700 k inauguraci nové budovy divadla Théâtre de la Monnaie (17. října). Naposledy se zde hrál v roce 1741. Podle zachované partitury s poznámkami ještě před rokem 1686 rovněž v markrabské rezidenci v Ansbachu.\n\nKdyž Lullyho opery opustily repertoár, přepracoval Quinaultovo libreto do tříaktové podoby Jean-François Marmontel pro skladatele Niccolu Piccinniho. Jeho opera \"Atys\" měla premiéru v pařížské opeře 22. února 1780.\n\nByla to právě moderní uvedení \"Atyse\", které zahájilo znovuobjevování francouzské operní tvorby 17. a 18. století. Průlomovou inscenaci připravil souboru Les Arts Florissants s dirigentem Williamem Christiem v režii Jeana-Marie Villégiera. Její premiéra se odehrála 20. prosince 1986 v Teatro Communale ve Florencii. Inscenaci následně převzalo Théâtre National de l'Opéra-Comique v Paříži a divadla v Caen, Montpellieru, inscenace byla na turné v Brazílill, na festivalu v Innsbrucku a v Brooklyn Academy of Music v New Yorku, v roce 1989 se představila i v zámeckém divadle ve Versailles a v roce 1992 v Madridu (Teatro de la Zarzuela). Tato inscenace byla obnovena v roce 2011 a znovu hrána v Opéra-Comique, Caen, Bordeaux, Versailles a Brooklynu.\n\nDalší inscenace opery byly v Athénách (2009, též o rok později na festivalu ve Volosu), na festivalu Musiques à la Chabottterie (poblíž La Roche-sur-Yon, 2009).\n\nČas si stěžuje, že marně zachovával jména slavných hrdinů dějin: jméno současného hrdiny (= Ludvíka XIV.) je všechna zastiňuje. To potvrzuje i dvanáct Hodin (recitativ a sbor \"En vain j'ai respecté… Ses justes lois\").\n\nPřichází bohyně Flora v doprovodu zefyrů a nymf, které zdobí místnost. Čas se diví, že přichází ještě před začátkem jara. Flora vysvětluje, že chce-li hrdinu ještě zastihnout zde, musí přijít ještě za zimy, neboť jakmile nastane jaro, odvábí jej Bellona do válečného pole (árie Flory \"Quand j'attends les beaux jours\", její duet s Časem \"Les plaisirs à ses yeux ont beau se présenter\" a sbor Hodin na stejná slova). Flořin doprovod začíná taneční hru, k čemuž zpívá jeden ze zefyrů (árie zefyra \"Un printemps quelquefois est moins doux qu'il ne semble\").\n\nHru přeruší přicházející múza tragédie Melpomené se svým doprovodem tvořeným antickými hrdiny. Vykazuje Flořinu družinu a oznamuje, že z příkazu bohyně Kybelé se bude hrát „spectacle pompeux“ (honosná podívaná) na počest hrdiny Atyse. Hrdinové z doprovodu Melpomené se dávají do půtek (balet), jejž přeruší sestoupení Iris na pásu duhy. Ta přináší nový rozkaz Kybelé: obě družiny mají spojit své síly a „největšímu z hrdinů“ připravil velkou slavnost, při níž může přemítat o svých budoucích triumfech (recitativ Iris \"Cybèle veut que Flore aujourd'hui vous seconde\", duet Melpomené a Flory \"Rendons-nous, s'il se peut, dignes de ses regards\" sbor \"Préparez de nouvelles fêtes\" a menuet).\n\n(Hora zasvěcená bohyni Kybelé ve Frýgii) Je časné ráno a chystá se slavnost, při níž má sama bohyně Kybelé sestoupit na zem, aby určila svého nového obětníka. Atys, důvěrník fryžského krále Céléna, svolává všechny Frygy na posvátnou horu (árie Atyse \"Allons, allons, accourez tous\"). Na jeho volání přichází nejdříve pouze Atysův přítel Idas a dobírá si ho, že jedině láska z něj dělá takové ranní ptáče (árie Idase \"Vous veillez lorsque tout sommeille\"). Atys se brání, že je zapřísáhlý mládenec a všichni vědí, že se lásky odříká. Idas se domnívá, že Amor nakonec dostihne každého (árie \"Tôt ou tard l'Amour est vainqueur\"). Onehdy on sám, schovávaje se v lesním podrostu, slyšel Atyse, jak se trápí láskou. A přes Atysovy protesty mu Idas doslovně cituje, jaké vzdychání slyšel (árie Idase \"Amants qui vous plaignez, vous êtes trop heureux\"). Atys se tedy přiznává, že je zamilován, ale prosí přítele o diskrétnost.\n\nObjevují se dvě nymfy, Atysova příbuzná Sangaride a Idasova sestra Doris, a připojují se ke svolávání (kvartet \"Allons, allons, accourez tous\"). Atys blahopřeje Sangaride k jejímu nastávajícímu sňatku s králem Célénem, nymfa jeho blahopřání uctivě přijímá. Atys za sebe opakuje, že se do ženění nechystá (árie \"L'amour fait trop verser de pleurs\"), a potvrzuje Sangaride své pevné rozhodnutí nikdy se nezamilovat. – Když se Atys a Idas vzdálí, je Sangaride náhle melancholickou a na otázky Doris, proč se neraduje ze sňatku s mocným králem, jen vyjadřuje závist Atysovi, kterého netrápí láska (árie Sangaride \"Atys est trop heureux\"). Přiznává Doris, že ji povinnost nutí milovat vznešeného snoubence, ale ona se zamilovala zrovna do netečného Atyse. Doris vzdychá, že její přítelkyně je typická kráska: jakmile dobude jednoho, hledá dalšího, a kdo jeví nejmenší zájem, je milován nejvíce… Sangaride je však smířena s tím, že se dnes provdá (duet Sangaride a Doris \"Un amour malheureux dont le devoir s'offence\").\n\nAtys se vrací a Doris se pod průhlednou záminkou vzdaluje. Atys využije příležitosti a s vědomím, že sňatek krále s nymfou – jejž sám pomáhal zprostředkovat – je již neodvratný, se Sangaride svěřuje se svou láskou, jakož i s úmyslem si ihned po její svatbě vzít život. Sangaride je tímto neočekávaným sdělením přirozeně velmi rozrušena, zakazuje Atysovi podobné myšlenky a nakonec přiznává, že i její láska patří jemu. Oba litují promarněné šance (duet \"Si l'Hymen unissait mon destin et le vôtre\" a árie Atyse \"Aimons un bien plus durable\").\n\nJiž se sbíhají Frygové a Atys a Sangaride společně vedou obřad vítající bohyni (duet a sbor \"Commençons, commençons\"). Frygové tančí na počest Kybelé. Ta se zjeví na svém kočáře, přijímá projevy úcty, ale nestačí jí: nařizuje Frygům, aby ji nejen ctili, ale i milovali (recitativ a árie Kybelé \"Venez tous dans mon temple… Vous devez vous animer\"). Lid se chápe této výzvy a zpěvem a tance ukončuje vítací obřad.\n\n(Chrám Kybelé) U oltáře v chrámu Kybelé se potkávají Célénus a Atys. Král Atyse zadržuje. Myslí na svůj nadcházející sňatek se Sangaride a něco v jejím chování jej znepokojuje. Ptá se proto Atyse, zda ho podle Atysova mínění nymfa skutečně miluje. Atys se přímé odpovědi vyhýbá a tvrdí, že se v těchto věcech nevyzná, jsa sám k lásce netečný (árie \"Qu'un indifférent est heureux!\"). Zato král, který miluje, je sužován žárlivostí (árie \"Quand on ame bien tendrement\"). Zjevuje se bohyně k soukromému rozhovoru a král posílá Atyse pryč.\n\nKybelé hovoří s Célénem a tvrdí mu, že by jej s radostí jmenovala svým obětníkem, ale král má již dost božských i pozemských poct. Proto se rozhodla jmenovat svým obětníkem věrného Atyse. Král s bohyní (alespoň navenek) souhlasí: je synem Neptuna, králem mocné říše a brzy bude i manželem krásné nymfy, více nepotřebuje a bohyninu volbu schvaluje: Kybelé je spokojena (árie \"Il m'est doux que mon choix\") a pověřuje krále, aby Atysovi dobrou novinu sám předal. Své důvěrnici Melisse bohyně vzápětí sděluje své pravé pohnutky k volbě Atyse: na minulé slavnosti se do něj totiž nesmírně zamilovala. Melissa není překvapena, protože Amor si podrobuje všechny bohy (árie \"Vous méprisiez trop l'Amour\"); jen se snad nemusela snižovat k pouhému smrtelníkovi. Ale Kybelé vysvětluje, že právě to jí vyhovuje, a chystá se svou lásku Atysovi vyjevit zvlášť originálním způsobem.\n\nPřicházejí lidé ze všech národů, aby se poklonili bohyni i jejímu novému obětníkovi. I Atys vzdává Kybelé díky a všichni jí provolávají slávu (sbér \"Célébrons la gloire immortelle\", tanec národů, tanec zefyrů a sbor \"Que la puissante Cybèle\").\n\n(Palác Kybelina obětníka) Atys v nové funkci přemítá o tom, jak je přízeň Štěstěny marná, nemáme-li přízeň Amorovu (árie \"Que servent les faveurs que nous fait la Fortune\"). Idas a Doris mu přicházejí povědět o tom, jak je Sangaride nešťastné, a Atyse napadá, že by se mohl obrátit o pomoc ke Kybelé, jež je mu zdá se nakloněna, i když nechce být neloajální králi. Idas a Doris jej však vybízejí, aby v lásce nedělal kompromisy a nebral na svého soka ohled (duet, pak tercet \"Nous venons partager vos mortelles allarmes… En vain un cœur, incertain de son choix\"). Když Atys osamí, sváří se v něm povinnost s láskou (árie \"Laisse mon cœur en paix, impuissante Vertu\"), až se jej náhle zmocní spánek.\n\nMístnost se mění ve snovou krajinu, v níž vévodí květy máku. Hypnos, Morfeus, Fobétór a Fantasos kolébají Atyse k spánku (kvartet \"Dormons, dormons tous\"). Příjemné sny tančí kolem spícího hrdiny a Morfeus mu zvěstuje, že jej miluje bohyně Kybelé; jeho druhové Atysovi blahopřejí k této poctě a štěstí. Ale varují ho, že nesmrtelná milenka vyžaduje i bezmeznou věrnost. Příjemné sny vystřídají sny zlé, které Atyse varují před pomstou bohyně, pokud by ji urazil selháním ve své lásce k ní (\"Songes funestes\": árie \"Garde-toy d' offencer un amour glorieux\" a balet a sbor \"L'amour qu'on outrage\").\n\nAtys se zděšeně probouzí a volá o pomoc. Objeví se mu Kybelé, uklidňuje ho a vyptává se ho na to, co se mu zdálo. Atys své vidění odbývá tím, že snům není radno věřit (árie \"Les plaisirs et les peines\"). Kybelé mu však potvrzuje, že jeho sen byl pravdivý, a ptá se ho, zda její lásku přijímá a bude ji rovněž milovat. Atys zmateně hovoří o své úctě k ní, ale Kybelé ho netrpělivě přerušuje: jakožto bohyně má úcty přehršel, ona po něm požaduje lásku.\n\nAtysovy rozpaky se změní v opravdovou úzkost, když přiběhne Sangaride a podle úmluvy začne žádat Kybelé, aby ji osvobodila od svazku s králem. Atys ji s obavami přerušuje a formuluje tuto prosbu sám. Na jeho přímluv se Kybelé uvolí nymfě vyhovět a pověřuje Atyse (k jeho nelibosti), aby její rozhodnutí v tomto smyslu tlumočil svatebním hostům. Překvapená nymfa slyší bohyni přiznávat, že Atysovi nemůže žádnou prosbu odepřít, protože jej miluje. Sangarida zaraženě odchází, i Atys je poslán pryč.\n\nV rozhovoru s Melissou si Kybelé stěžuje na Atysův nedostatek nadšení (árie \"L'ingrat Atys ne m'aime pas\"). Melissa se ji snaží upokojit dohadem, že Atysoví schází jen praxe a výřečnost v milostných věcech (árie \"Ce n'est pas un si grand crime\"), ale Kybelé pomalu dochází, že Atys musí mít rád Sangaride. Přesto posílá Melissu, aby zajistila, že Atysově prosbě bude vyhověno. O samotě pak naříká nad zklamanou nadějí (árie \"Espoir si cher et si doux\").\n\n(Palác boha řeky Sangar) V paláci boha řeky Sangar, Sangaridina otce, se chystá její sňatek s Célénem. Idas a Doris nacházejí Sangaride v slzách. Nymfa jim vypráví svůj dojem z rozhovoru s Kybelé: Atys ji stále nenechal mluvit a nijak neprotestoval, když bohyně začala hovořit o své lásce k němu. Idas a Doris přiznávají, že jim Atys připadal trochu nejistý, nicméně nymfě radí, aby nepropadala žárlivosti (duet \"Peut-on changer si tôt\"). Sangaride volá na pomoc rozum, aby překonal v její mysli lásku a dal jí zapomenout na Atyse (árie \"Revenez ma raison, revenez pour jamais\"). Avšak vytěsnit ze srdce první lásku je nemožné (tercet \"Qu'une première amour est belle\").\n\nPřichází Célénus se svým doprovodem, aby odvedl nevěstu k oltáři. Snaží se od ní zjistit, zda jej skutečně miluje, ale musí se spokojit s vyhýbavou odpovědí, že si mu jeho nastávající bude poslušnou chotí. Pak se ocitnou o samotě Atys a Sangaride. Nymfa Atysovi vyčítá jeho domnělou lásku – nebo přinejmenším oportunisticky projevovanou náklonnost – ke Kybelé a informuje ho o změně svých úmyslů: nyní je rozhodnuta provdat se za krále. V napjatém rozhovoru si oba navzájem vyčítají zradu (duet \"Pourquoi m'abandonner pour une amour nouvelle?\"). Až když rozčilený Atys pod Sangaridinými výčitkami hrozí, že tedy půjde za Kybelé a vše jí prozradí, ač tím přivolá její hněv, je Sangaride o jeho lásce ujištěna (duet \"Aimons en secret, aimons-nous\"). Atys jde nyní připravit zásah domluvený s Kybelé: ze svatebního obřadu je mají odnést zefyrové do dalekých krajin.\n\nZačíná svatební obřad. První mluví Sangaridin otec, bůh řeky Sangar, pro nějž je sňatek jeho dcery s králem a Neptunovým synem vrcholnou poctou, a zve hosty k zábavě (recitativ \"Ô vous qui prenez part au bien de ma famille\" a árie se sborem \"Que l'on chante, que l'on danse\"). Hosté – bohové a nymfy řek, potoků studánek – tančí a zpívají svatební písně (sbor \"La beauté la plus sévère\", zpívaný menuet-duet \"D'une constance extrême\" a sbor \"Un grand calme est trop fâcheux\"). Tu vstupuje Atys a oznamuje, že obřad musí být zastaven, protože sňatek Sangaride je proti vůli Kybelé, jež si z nymfy přeje mít svou kněžku. Célémus, Sangaridin otec i všichni přítomní jsou rozhořčeni a chtějí se božskému příkazu protivit, ale Atys povolává zefyry a ti před zraky užaslých přítomných odnesou Atyse i Sangaridu na svých křídlech pryč.\n\n(Rozkošné zahrady) Célénus vyčítá Kybelé, že mu odňala Sangaride. Bohyně mu vysvětluje Atysovu (zrádnou) úlohu. Nechala Atyse a Sangaridu odnést sem do svých zahrad a z úkrytu pozorovala jejich „extrémní lásku“. Využije Célénova rozhořčení a přesvědčí ho, aby se připojil k její pomstě. Kybelé nechá Atyse a Sangaride předvést svými kněžkami. Milenci se brání výčitkám Céléna a Kybelé, žádají sice o milost, ale necítí se vinni tím, že podlehli lásce, a volají na pomoc ostatní bohy (kvartet \"Venez vous livrer au supplice\").\n\nKybelé má připravenu zvlášť krutou pomstu: povolává z podsvětí Alectona s pochodní. Její dým zahalí Atysovi smysly a ten propadne šílenství (árie Atyse \"Ciel! Quelle vapeur m'environne\"). V pominutí smyslů považuje Kybelé za svou milovanou a Sangaride za nestvůru, která ji ohrožuje. Pronásleduje ji s obětním nožem. Zděšený Célénus běží za ním a pokouší se ho zastavit, stane se však jen svědkem toho, jak Atys Sangaride zabije. Kybelé krále vyzývá, aby si s ní užíval pomsty, ale ten se slovy, že byl pomstěn až příliš, klesá s pláčem nad Sangaridiným tělem.\n\nKybelé vrací Atysovi rozum a ukazuje mu, co způsobil. Atys je zděšen svým činem i pomstychtivostí a krutostí bohyně. Té se zdá, že nyní, po smrti sokyně, může Atysovi odpustit. Ten však ví o jediném prostředku, jak se opět setkat se Sangaride a současně navždy uniknout nesmrtelné bohyni: sám se probodne mečem, jímž zabil svou milenku. Nářek Kybelé, která ho stále miluje, umírajícího Atyse jen potěší: alespoň vlastní smrtí se může bohyni pomstít. Aby nezůstala zcela bez vzpomínky, promění Kybelé Atyse v borovici, která má být od nynějška jejím posvátným stromem (árie \"Que cet arbre sacré\"). Svolává sobě podřízená božstva – vodní nymfy, lesní bůžky a Korybanty – aby obřadem přijala strom zasvěcený bohyni jako věčnou památku na Atysův nešťastný osud (tanec nymf, tanec Korybantů a sbor \"Que le malheur d'Atys afflige tout le monde\").\n\n\n"}
{"id": "994861", "url": "https://cs.wikipedia.org/wiki?curid=994861", "title": "Laytown-Bettystown-Mornington", "text": "Laytown-Bettystown-Mornington\n\nLaytown-Bettystown-Mornington je město ve východním Irsku, v hrabství Meath. Bylo vytvořeno pro účely cenzu spojením tří samostatných obcí: Bettystown, Laytown a Mornington. V roce 2002 zde žilo celkem 5 597 obyvatel.\n\nNachází se v nejvýchodnější části hrabství a zabírá 11 km dlouhý pás pobřeží mezi ústími řek Delvin na jihu a Boyne na severu, je vzdálené od 4 km (Mornington) po 11 km (Laytown) na východ až jihovýchod od Droghedy. Přes Laytown protéká další řeka – Nanny. Obcemi prochází regionální silnice R150, na kterou se v Morningtone a Bettystowne napojuje silnice R151. Železniční spojení na trati Dublin–Belfast zajišťuje železniční stanice v obci Laytown.\n"}
{"id": "994879", "url": "https://cs.wikipedia.org/wiki?curid=994879", "title": "Your Heart Belongs to Me", "text": "Your Heart Belongs to Me\n\n„Your Heart Belongs to Me“ (do češtiny přeloženo \"Tvé srdce patří mně\") je popová píseň holandské zpěvačky Hind Laroussi. Jako singl byla vydána dne 14. dubna 2008. Píseň složili Hind Laroussi, Tjeerd van Zanen a Bas van den Heuvel. Text napsali Hind a Tjeerd van Zanen. Bylo to poprvé, kdy Hind přispěla k napsání jedné ze svých písní. Píseň je v rychlejším tempu s rockovými a arabskými vlivy. Text je o chlapci, do kterého se Hind zamilovala před 11 lety.\n\nPíseň reprezentovala Nizozemsko na Eurovision Song Contest 2008 v Bělehradě, v Srbsku. Hind ji zazpívala během 1. semifinále 20. května, 15. pořadí po Arménii (Sirusho s \"\"Qélé, Qélé\"\") a před Finskem (Teräsbetoni s \"\"Missa miehet ratsastaa\"\"). Píseň obdržela 27 bodů a umístila se na 13. místě z 19 semifinalistů, čímž se nekvalifikovala do finále.\n"}
{"id": "994916", "url": "https://cs.wikipedia.org/wiki?curid=994916", "title": "Linie následnictví německého trůnu", "text": "Linie následnictví německého trůnu\n\nNáslednictví německých trůnů užívá různých systému pro určení následníka trůnu. Většina německých státu však používala salické či polo-salické právo. \n\nNáslednictví samotného trůnu německého císařství bylo pevně svázáno s pruským trůnem. Císařem byl vždy pruský král, podle pruského následnického řádu.\n\nFunkce německého císaře (resp. \"prezidenta spolku\" s titulem německého císaře) byla dle spolkové ústavy pevně spojena s \"úřadem\" pruského krále. Tím pádem zde nebylo žádného vlastního následnického řádu pro císařský trůn, stejně jako neexistovali přímo němečtí císařští princové ani císařská rodina. Jediné osoby s císařskými tituly byli císař, císařovna, korunní princ a korunní princezna. Nejednalo se tedy o personální unii, jak se na první pohled může zdát. Pruští princové v pořadí následnictví:\nAnhaltské vévodství mělo stejně jako všechny německé monarchie následnický řád založený na salickém resp. polo-salickém právu. Následníkem trůnu byl pouze legitimní příslušník rodu v mužské linii dle pravidel primogenitury. Současná hlava rodu a jediný mužský příslušník Eduard (syn posledního vládnoucího vévody Jáchyma Arnošta), který má pouze dcery změnil z pozice hlavy rodu a jediného zbylého mužského člena rodu následnické právo na absolutní primogenituru.\n\n\nDalší v pořadí následnictví by po vymření výše uvedených členů velkovévodské rodiny připadali primogeniturní příslušníci oldenburské dynastie a to hlava Glückburské větve a jeho následníci (potomci glücksburského vévody Fridricha, staršího bratra dánského krále Kristiána IX.). Následnictví ostatních příslušníků holštýnsko-gottorpské větve Oldenburského rodu, (kam patří i Oldenburská velkovévodská rodina) tj. především potomků ruského cara Pavla v mužské linii je od roku 1903 nejasné, jelikož se car Mikuláš II. formálně vzdal následnického práva svého a celé carské větve rodu ve prospěch zmíněné Glücksburské větve rodu, i přes to že se mohl vzdát pouze svého vlastního místa v následnictví oldenburského trůnu. Ve stejném duchu bylo následnictví trůnu ošetřeno článkem 18 oldenburské ústavy.\n\nThe Constitution of 1816 (revised 1850) contained no clause concerning the law of succession.\n\nPrince Michael does have two first cousins who will succeed him as heads of the House of Saxe-Weimar-Eisenach, should he not leave male offspring: Prince Alexander Georg (b. 1945) and his brother Prince Wilhelm Ernst (b. 1946). Both do not have any surviving male offspring either, since the first never married and the second's only son, Georg Konstantin (b. 1977) died after being thrown from a horse at a friend's home, Apethorpe Palace, in June 2018. It is not known that he had a child from his marriage with Olivia Rachelle Page. The House of Saxe-Weimar-Eisenach may therefore become extinct in the male line. In June 2018, Prince Michael has named his daughter Leonie as his Heiress\n\nPrince Konrad is unmarried. His closest male relative (and the only other living male descendant of the House of Saxe-Meiningen) is his nephew, Prince Constantin (b. 1980), son of his elder half-brother, Prince Friedrich Ernst from his second marriage with Princess Beatrice of Saxe-Coburg and Gotha, a half sister of Andreas, Prince of Saxe-Coburg and Gotha. Should Prince Konrad leave no male heir, his nephew will probably take over the headship of the House of Saxe-Meiningen\n\nVévodství koburské a gothajské byly pod vládou společného panovníka spojeny v roce 1826, po územním vyrovnání ernestinských Wettinů po vymření větve rodu vládnoucí ve vévodství sasko-gotha-altenburg. Společným vévodou pro obě nově spojená vévodství byl dosavadní sasko-kobursko-saalfeldský vévoda Arnošt I. Obě vévodství zůstala nadále oddělena. V koburském vévodství byla zavedena ústava již v roce 1821. Na rozdíl od Gothy, kde byla ústava přijata až v roce 1849. Sjednocena byla za vlády jeho syna v roce 1852 společnou ústavou do jednotného státu (§1). Tato ústava stanovila následnický řád pro vévodství a stanovila další požadavky na osobu vévody:\n\n\nPoslední bod reflektuje situaci, která nastala po smrti vévody Arnošta I. (†1844). Vládnoucím vévodou se stal jeho nejstarší syn Arnošt II. Jelikož ale Arnošt II. neměl z manželstí s Alexandrinou Bádenskou žádné potomky, následníkem trůnu byl jeho mladší bratr Albert. Albert se roku 1840 oženil s britskou královnou Viktorií, což znamenalo že vévodství v budoucnu připadne britskému králi, což by odporovalo § 4 a 5 platné ústavy. Proto byl v ústavě z následnicví trůnu vyloučen britský král i jeho následník. V roce 1857 kdy se Albert stal (jako manžel královny) formálně britským princem měl Albert měl z manželství s Viktorií čtyři syny: \n\n\nProto bylo po smrti prince Alberta (†1861) rozhodnuto v zájmu předejití ústavním a mezinárodním problémům k dohodě o upravení posloupnosti následnictví a zakomponování tohoto řešení do ústavy a to v takové podobě, aby bylo předejito i podobným problémům v budoucnu: Britský následník trůnu Albert Eduard, knížete z Walesu se roku 1863 vzdal svého nároku na trůn vévodství pro sebe a své potomky (v té době byl stejně jako jeho bratři bezdětný), ve prospěch mladších bratrů. Následnictví trůnu se mělo Eduardově linii vrátit pouze v případě, že by bylo mužských následníků jeho mladších bratrů. Následníkem trůnu a následníkem Arnošta II. se stal Eduardův mladší bratr Alfréda, vévodu z Edinburghu, který po smrti strýce v roce 1893 nastoupil na vévodský trůn. Alfrédovým jediným synem byl Alfréd, který ale o šest let později spáchal sebevraždu. Jelikož ale nezanechal žádného mužského dědice, bylo pravděpodobné že trůn vévodství připadně dalšímu z výše uvedených bratrů Arturovi, vévodovi z Connaughtu a Strathearnu. Vévodství bylo tou dobou již dvacet let součástí Německého císařství, jehož hlavou byl Vilém II. Pruský se kterým neměl vévoda z Connaughtu dobré vztahy a neměl zájem se stát německým vévodou a raději chtěl pokračovat v kariéře britského důjstojníka. Proto se také ve prospěch svého synovce Karla Eduarda vévody z Albany, zřekl pro svou osobu nároku na trůn kompletně a pro svého jediného syna Artura z Connaughtu za podmínky že by nedojde k vymření mužské linie Karla Eduarda. V červenci 1899 bylo proto pořadí následnictví trůnu ústavně ošetřeno následovně (§ 7, 9, 19):\n\n\nPořadí jednotlivých linií v roce 1900:\n\n\n"}
{"id": "994927", "url": "https://cs.wikipedia.org/wiki?curid=994927", "title": "Katedrála svatého Františka Xaverského (Banská Bystrica)", "text": "Katedrála svatého Františka Xaverského (Banská Bystrica)\n\nKatedrála svatého Františka Xaverského je katedrála na rohu Náměstí SNP a Kapitulské ulice v Banské Bystrici.\n\nByla dokončena v roce 1709–1715. Po zřízení Banskobystrického biskupství byl kostel povýšen na katedrálu. Po smrti biskupa Josefa Belanského započaly rozsáhlé stavební úpravy katedrály. Byl postaven nový oltář a změněna fasáda kostela. Rekonstrukce trvala do roku 1845.\n\nV současnosti je katedrála zároveň i farním kostelem.\n\n\n"}
{"id": "994928", "url": "https://cs.wikipedia.org/wiki?curid=994928", "title": "Qingxiusaurus", "text": "Qingxiusaurus\n\nQingxiusaurus (\"ještěr z pohoří Qingxiu\") je vyhynulý rod sauropoda, žijícího v období svrchní křídy na území dnešní Číny. Popsán byl v roce 2008 čínskými paleontology podle několika obratlů, kostí hrudníku a předních končetin. \"Qingxiusaurus\" byl stejně jako jiní zástupci kladu Titanosauria masivně stavěný čtyřnohý býložravec. Dorůstal délky asi 15 metrů a vážil přibližně 6 tun. Typový a zároveň jediný známý druh je \"Qingxiusaurus youjiangensis\". Patří k posledním známým čínským sauropodům.\n"}
{"id": "994929", "url": "https://cs.wikipedia.org/wiki?curid=994929", "title": "Palác Spišské komory", "text": "Palác Spišské komory\n\nPalác Spišské komory je budova v Košicích stojící na Hlavní ulici 68.\n\nPůvodně šlo o měšťanský dům, později se zde usídlilo ředitelství Spišské komory. V roce 1934 bylo rozhodnuto o asanaci převážné části budovy a výstavbě nové pro potřeby finančního ředitelství. Projekt nového ředitelství vypracoval český architekt působící v Košicích Rudolf Brebta. Ten navrhl umístit fragment ze středu původní budovy na severní okraj parcely nového paláce. 24. září 1935 byl v základech zbourané budovy objeven Košický zlatý poklad sestávající ze 2 920 kusů zlatých mincí, tří zlatých medailí a 590 gramové renesanční řetězy, který zde pravděpodobně ukryli v 17. století, v období kuruckých povstání, měšťané Košic.\n\nPoklad byl do roku 1970 součástí expozitáři Národního muzea v Praze. Dnes je uložen v podzemním trezoru Východoslovenského muzea v Košicích.\n"}
{"id": "994933", "url": "https://cs.wikipedia.org/wiki?curid=994933", "title": "Náměstí Svatopluka Čecha", "text": "Náměstí Svatopluka Čecha\n\nNáměstí Svatopluka Čecha, nebo též Čechovo náměstí, je náměstí v Praze, v obvodu a městské části Praha 10, ve čtvrti Vršovice. Bylo založeno na místě zrušeného hřbitova městysu Vršovice okolo funkcionalistického kostela svatého Václava.\n\nNáměstí je téměř čtvercového půdorysu, jeho rozloha je přibližně 160 x 170 m. Po obvodu náměstí se nachází obytné domy, zástavba ze 60. let. Dominantou celého prostoru náměstí je kostel svatého Václava stojící uprostřed náměstí, okolo nějž je malý parčík s dětským hřištěm.\n\n\nCelé náměstí je průjezdné po obvodu, ze tří stran jednosměrným provozem (ve směru hodinových ručiček), pouze jižní část, tzn. Moskevská ulice je průjezdná oběma směry, včetně linek tramvají a autobusů MHD.\n\nV dolní části náměstí mají zastávky:\n"}
{"id": "994935", "url": "https://cs.wikipedia.org/wiki?curid=994935", "title": "Dragoslav Mitrinović", "text": "Dragoslav Mitrinović\n\nDragoslav Mitrinović (23. června 1908 Smederevo, Srbské království – 2. dubna 1995 Bělehrad, Svazová republika Jugoslávie) byl srbský matematik, zabývající se zejména oblastmi diferenciálních rovnic, funkcionálních rovnic a komplexní analýzy. Studoval v Prištině a ve Vranje, později na univerzitě v Bělehradě. Titul PhD. získal v roce 1933 za práci o diferenciálních rovnicích, vedoucím jeho disertační práce byl Mihailo Petrović.\n"}
{"id": "994936", "url": "https://cs.wikipedia.org/wiki?curid=994936", "title": "Kateřinské náměstí", "text": "Kateřinské náměstí\n\nKateřinské náměstí je náměstí v Praze, v obvodu a městské části Újezd u Průhonic a ve čtvrti Kateřinky. Náměstí je po obvodu tvořeno obytnými domy a silnicí vedoucí do Průhonic. Uprostřed náměstí je malinký parčík se stromky a lavičkami. Na náměstí je Městský úřad pro Prahu-Újezd.\n"}
{"id": "994938", "url": "https://cs.wikipedia.org/wiki?curid=994938", "title": "Milan Maxim", "text": "Milan Maxim\n\nGenerál Ing. Milan Maxim (* 13. dubna 1956, Michalovce, Československo) je slovenský generál a Náčelník Generálního štábu Ozbrojených sil Slovenské republiky. V minulosti působil na významných vojenských postech v Ozbrojených silách SR, byl velitelem Pozemních sil, náčelníkem štábu logistiky generálního štábu a velitel Sil výcviku a podpory. důstojník z povolání je od roku 1976. Do první generálské hodnosti brigádní generál byl prezidentem Slovenské republiky Rudolfem Schusterem jmenován v roce 2002. Do nejvyšší hodnosti generála (v AČR je ekvivalentem hodnost armádního generála) byl Milan Maxim jmenován 26. listopadu 2015.\n\nPo absolvování Gymnázia Pavla Horova v Michalovcích Milan Maxim studoval v letech 1975 a 1976 jednoletou důstojnickou školu. V roce 1976 se stal důstojníkem z povolání. Maxim v roce 1980 absolvoval Vysokou vojenskou školu pozemního vojska ve Vyškově a v letech 1987 až 1990 studoval postgraguální studium na Vojenské akademii v Brně. Studoval také na Akademii obrany ozbrojených sil v Paříži. Během své služby absolvoval také jazykové kurzy v Kanadě.\n\nMilan Maxim působil jako velitel tankové čety 21. tankového pluku v Holýšově (Plzeňský kraj) a velitel roty, náčelník štábu a velitel tankového praporu 23. tankového pluku v Žatci. V roce 1990 byl převelen k Východnímu vojenskému okruhu. V letech 1990 až 1995 byl velitelem 63. motostřelecká pluku, v letech 1995 až 1996 velitelem 21. mechanizované brigády v Michalovcích av letech 1997 až 1998 zástupcem velitele 2. armádního sboru (později reorganizována na 2. mechanizovanou brigádu).\n\n\nOd roku 2009 působil jako přidělenec obrany v Praze. V přehledu diplomatů byla k 23. dubnu 2014 funkce přidělence v Česku neobsazená.\n\nKoncem dubna 2014 bylo oznámeno, že generálporučík Peter Vojtek ve funkci náčelníka Generálního štábu končí. Důvodem měl být Vojtkův zdravotní stav. Souvislost s kauzou majora generálního štábu podezřelého ze špionáže pro Rusy byla odmítnuta. Novým náčelníkem by se měl stát Maxim. Informace o odvolání Vojteka a Maxima jako jeho nástupce byly zveřejněny již v lednu 2014. Na druhý den však byly dementovány.\n\nDo funkce náčelníka Generálního štábu byl Milan Maxim jmenován prezidentem a hlavním velitelem Ozbrojených sil Ivanem Gašparovičem na základě čl. 102 ods. 1. písm. h/ Ústavy Slovenské republiky 6. května 2014. Téhož dne povýšil prezident Milana Maxima z hodnosti generálmajor do hodnosti generálporučík. Do nejvyšší generálské hodnosti pak byl Milan Maxim povýšen 26. listopadu 2015.\n"}
{"id": "994942", "url": "https://cs.wikipedia.org/wiki?curid=994942", "title": "Charlotte Sheffieldová", "text": "Charlotte Sheffieldová\n\nCharlotte Sheffieldová (1. září 1936 Salt Lake City – 15. dubna 2016) byla Miss USA.\n\nVyhrála soutěž Miss Utah, skončila na druhém místě v soutěži o Miss USA v roce 1957. Hned druhý den po finále vyšlo najevo, že vítězka Mary Leone Gageová je nezletilá, rozvedená a má dvě děti. Kvůli porušení propozic soutěže musela předat titul vicemiss Sheffieldové. Kvůli skandálu ztratily USA možnost účasti v soutěži Miss Universe. Sheffieldová se zúčastnila soutěže Miss World, ale bez úspěchu.\n\nÚčinkovala s Bretem Morrisonem v rozhlasové hře \"Dobrodružství královny krásy\" z cyklu \"Exploring Tomorrow\". Pózovala v reklamě na vozy Škoda 450, kterou nafotil Vilém Heckel. Je věřící mormonka, má osm dětí.\n\n"}
{"id": "994943", "url": "https://cs.wikipedia.org/wiki?curid=994943", "title": "Jed Whedon", "text": "Jed Whedon\n\nJed Tucker Whedon (* 18. července 1975 New York) je americký scenárista, producent a hudebník.\n\nV letech 2005–2008 byl jako klávesista a zpěvák členem rockové skupiny The Southland. Je spoluautorem muzikálové minisérie \"Dr. Horrible's Sing-Along Blog\" (2008), napsal scénáře pro seriály \"Dům loutek\" (2009–2010), \"Spartakus\" (2011–2013) a \"Agenti S.H.I.E.L.D.\" (od 2013). Na \"Spartakovi\" a \"Agentech S.H.I.E.L.D.\" se podílel také jako producent. V drobných rolích se představil v \"Dr. Horriblovi\", v \"Domě loutek\" či ve filmu \"Mnoho povyku pro nic\".\n\nJeho bratři Joss a Zack Whedonovi jsou rovněž scenáristé. Od roku 2009 je ženatý se scenáristkou Maurissou Tancharoen.\n\n"}
{"id": "994946", "url": "https://cs.wikipedia.org/wiki?curid=994946", "title": "Zjablikovo (stanice metra v Moskvě)", "text": "Zjablikovo (stanice metra v Moskvě)\n\nZjablikovo () je stanice moskevského metra. Nachází se na Ljublinsko-Dmitrovské lince.\n\nStanice je pojmenována podle obce Zjablikovo, která se dříve nacházela na jihu stanice a po roce 1960 se stala součástí Moskvy.\n\nStanice se otevřela dne 2. prosince 2011.\n\nZjablikovo je předávací stanice, s převodem na Krasnogvardějskou stanici, která patří do Zamoskvorecké linky. V době zahájení provozu byli, jak Krasnogvardějskaja, tak i Zjablikovo koncové stanice na svých příslušných linkách.\n\nStanice se nachází v jižní části Moskvy, na okraji okresu Zjablikovo a Orechovo-Borisovo Južnoje.\n\nK dispozici je připojení na linku Zamoskvoreckaja jihu této stanice, kde vlaky linky Ljublinsko-Dmitrovskaja končí.\n"}
{"id": "994951", "url": "https://cs.wikipedia.org/wiki?curid=994951", "title": "Kongregace sester baziliánek dcer sv. Makríny", "text": "Kongregace sester baziliánek dcer sv. Makríny\n\nSestry baziliánky dcery Svaté Makríny je ženská katolická řeholní kongregace, jejíž zkratkou je I.S.B.F.M..\n\nKongregace byla založena Nilem Borgiou, jeromonachem baziliánem z Piana degli Albanesi v Grottaferratě, spolu se sestrami Macrinou a Agnese Raparelliovými.\n\nRoku 1920 Borgia byl odeslán do Mezzojusa, kde se nacházela kolonie albánců, znovu otevřít starobylý klášter Svatého Bazila; podmínky pro realizaci projektu byly vymyšleny už dlouho - založit náboženskou komunitu pro apoštolát mezi řeckokatolickými věřícími.\n\nSestry Raparelliovy přišli do Mezzojusa z Říma dne 8. července 1921 a roku 1972 přišlo kongregaci papežský dekret o chválení.\n\nSestry jsou povolány k apoštolátu mezi členy řeckokatolické církve, další sestry pracují ve školách, školách, dětských domovech, farnostech, nemocnicích a pečovatelských domech.\n\nKromě Itálie (Calabria, Lazio, Sicílie), působí také v Albánii, Kosově a Indii, generální dům se nachází v Grottaferratě.\n\nNa konci roku 2008 bylo 88 sester v 17 řeholních domech.\n"}
{"id": "994953", "url": "https://cs.wikipedia.org/wiki?curid=994953", "title": "Majlinda Kelmendiová", "text": "Majlinda Kelmendiová\n\nMajlinda Kelmendiová ( ; (* 9. května 1991 Peć, Jugoslávie) je kosovská zápasnice – judistka albánské národnosti. Do přijetí Kosova mezi členy Mezinárodního olympijského výboru (MOV) v prosinci 2014 reprezentovala jako majitelka albánského pasu Albánii nebo startovala pod vlajkou Mezinárodní judistické federace (IJF). V zemích které rezolutně odmítají suverenitu Kosova stále startuje pod vlajkou IJF a v případě vítězství jí hraje olympijská hymna.\n\nS judem začínala v 8 letech v rodné Peći. Přípravuje se pod vedením Dritona Kuky. Po výhlášení nezávislosti Kosova v roce 2008 je nucena spojit sportovní kariéru s politickou jako zástupkyně státního útvaru, který řada zemí neuznává. V roce 2012 se kvalifikovala na olympijské hry v Londýně jako favoritka na jednu z medailí. Původně měla startovat pod vlajkou Mezinárodního olympijského výboru, ale nakonec došlo k dohodě s Albánským olympijským výborem a na olympijských hrách startovala jako reprezentantka Albánie. Po přesvědčivé výhře nad Finkou Jaanou Sundbergovou narazila ve druhém kole na mezinárodně neznámou reprezentantku Mauriciu Christianne Legentilovou. Zápas měla od úvodu pod kontrolou a po minutě se ujala po uči-matě vedení na wazari. V dalších minutách usilovala o ippon, ale v polovině zápasu podcenila sílu paží Mauricijky, která jí kotrovala na ippon. První polovinu roku 2015 vynechala kvůli operaci kolene a následné rekonvalescenci, na tatami se vrátila v září. V roce 2016 startovala na olympijských hrách v Riu a od úvodních kol potvrzovala roli favoritky. V semifinále nepustila do úchopu svojí největsí soupeřku Japonku Misato Nakamuraovou, ve finále si pohlídala tvrdé judo Italky Odetty Giuffridaové a získala pro Kosovo první zlatou olympijskou medaili.\n\n\n"}
{"id": "994955", "url": "https://cs.wikipedia.org/wiki?curid=994955", "title": "Mesen", "text": "Mesen\n\nMesen ( \"Messines\") je malé město v arrondissementu Ypry v belgické provincii Západní Flandry. V roce 2012 zde žilo 952 obyvatel a jeho rozloha je 3,58 km²; hustota zalidnění je 270 obyv./km². Mesen je nejmenší město se statusem města v Belgii a jeho partnerským městem je Featherston na Novém Zálandu.\n\nMěsto leží na křižovatce silnic N314 a N365 v nadmořské výšce cca 64 m n. m.\n\nV blízkosti obce se nachází památník padlých britských vojáků.\n\n"}
{"id": "994959", "url": "https://cs.wikipedia.org/wiki?curid=994959", "title": "Opéra de Lyon", "text": "Opéra de Lyon\n\nOpéra de Lyon (doslova \"lyonská opera\"), nebo také Opéra Nouvel vznikla v roce 1993 renovací původní budovy opery postavené v roce 1831 od architektů Antoine-Marie Chenavard a Jean-Marie Pollet. Novým návrhem byl pověřen v roce 1985 francouzsky architekt Jean Nouvel.\n\nProjekt přestavby lyonské opery znamenal vytvoření zcela nové struktury a zachování jen fasád z 19. století staré budovy. Cílem bylo dát dalšímu francouzskému městu velký operní komplex a zatraktivnit centrum města. Střechu bylo třeba sladit s neoklasicistní fasádou. Proto byl použita obrovská půlválcová konstrukce, sestávající se ze skleněné mozaiky s převládající inkoustovou barvou. Architekt tak dosáhl, že výsledná stavba nijak nekontrastuje s panoramatem města, naopak jí obohacuje svojí jednoduchostí. Vestibul z 19. století stále slouží jako vstupní hala. Odtud je přístup k dolním místnostem ukrývajícím prostory pro téměř 200 lidí, a nahoru po schodech do hlavního salonku. Rovněž slouží jako spojovací prvek mezi interiérem a exteriérem a je novým způsobem vytváření prostoru: dveře, které vedou k rychlým pohyblivým schodištím (eskalátorům). Hosty zaveze do pokojů, k výtahem, do restaurace, či na horní terasu. V budově jsou také zkušební prostory, například baletní místnost na horním podlaží.\n\n\n"}
{"id": "994961", "url": "https://cs.wikipedia.org/wiki?curid=994961", "title": "Světová knihovna (Ottova)", "text": "Světová knihovna (Ottova)\n\nSvětová knihovna byla knižní edice nakladatele Jana Otty, která pod redakcí Jaroslava Kvapila vydávala světovou i českou literaturu od roku 1897 (první knihou byl Čechův „Jestřáb contra Hrdlička“). Moderní edice Světová knihovna byla založena v Odeonu v roce 2000.\n\nKnihy byly většinou v růžových papírových obálkách, jen některá závažnější díla (např. Don Quijote, Eugenie Grandetová) vyšla i v tuhých plátěných deskách. Knihy byly vydávány jako číslované sešity s zhruba 100 stranami. To znamená, že pokud kniha měla větší počet stran, vyšla s několika čísly (např. Manon Lescaut 20-21, Eugenie Grandetová 170-172, apod.).\n\nNa obálkách vydaných knih býval otištěn celý program Světové knihovny, z něhož si zájemci kdykoliv mohli koupit kterýkoliv titul. Díla byla seřazena abecedně podle jmen autorů, za názvem knihy bylo uvedeno její pořadové číslo v edici.\n\n\n\n\n\nCelkový počet čísel přesáhl 1800.\n\n"}
{"id": "994962", "url": "https://cs.wikipedia.org/wiki?curid=994962", "title": "Rakouská němčina", "text": "Rakouská němčina\n\nRakouská němčina je varianta spisovného německého jazyka, která se vyznačuje specifickou slovní zásobou a zvláštnostmi v gramatice, pravopisu a výslovnosti, která je používána na území Rakouské republiky. Rakouská němčina by neměla být zaměňována s dialekty němčiny, kterými se mluví na území Rakouska, patřícími do bavorštiny a alemanštiny. Slovník rakouské němčiny (\"Österreichisches Wörterbuch\") vydaný rakouským Spolkovým ministerstvem školství je závazný dokument, který využívají úřady a školy od roku 1951.\n\nRakousko se podílelo na reformě německého jazyka z roku 1996. Nemuselo se ovšem vzdát svých „zvláštností“.\n\nV rakouské němčině najdeme silné vlivy jiných jazyků a to především jazyků bývalé habsburské monarchie – tedy i češtiny a slovenštiny. Silný vliv měl i jidiš. Vliv jiných jazyků můžeme vidět např. i v pojmenování jídel a přísad. Zde pár příkladů:\n\nV rakouské němčině je odlišná výslovnost písmen \"J\" a \"Q\" při hláskování – výslovnost je \"jé\" a \"kvé\", zatímco v Německu a Švýcarsku se tato písmena hláskují \"jot\" a \"kú\". Dále se \"sch\" hláskuje jako „šé“ nebo „eš“ a nikoliv jako „es-cé-há“ jako Německu a Švýcarsku. I zde se projevuje vliv slovanských jazyků.\n\nV rakouské němčině se užívá pro měsíc leden označení \"Jänner \"oproti standardní variantě \"Januar. \"Zajímavostí je, že tento název byl používán ve skoro celém německy mluvícím prostoru až zhruba do roku 1800. Zřídka se můžeme setkat i s pojmenováním měsíce února jako \"Feber\". Standardní varianta je \"Februar\".\n"}
{"id": "994965", "url": "https://cs.wikipedia.org/wiki?curid=994965", "title": "Pětina pro krále", "text": "Pětina pro krále\n\nPětina pro krále (1966, The King's Fifth) je dobrodružný historický román pro mládež od amerického spisovatele Scotta O'Della, který se odehrává v době španělských výbojů v Novém světě v polovině 16. století. Kniha získala roku 1967 cenu Newbery Honor, jednu z nejprestižnějších cen za dětskou literaturu ve Spojených státech.\n\nVypravěčem příběhu je mladičký kartograf Estéban de Sandoval, který si jej zapisuje jako svůj deník ve vězení ve Vera Cruzu v Novém Španělsku. Je obviněn z toho, že ze zlata, které získal, neodvedl králi Karlovi I. jeho pětinu jako daň, což bylo jeho povinností. Příběh je tak vyprávěn ve dvou časových rovinách – retrospektivní kapitoly o cestě za zlatem se střídají s Estébanovými deníkovými záznamy o tom, jak právě probíhá jeho soudní proces.\n\nPříběh začíná roku 1540, kdy se patnáctiletý Estéban vydává pod vedením kapitána Blase de Mendozy hledat tajemných Sedm zlatých měst cibolských, kde jsou údajně cesty dlážděné zlatem. Setká se s původními obyvateli Ameriky a popisuje život a zvyky Indiánů. Seznámí se s mladičkou indiánskou průvodkyní Ziou a mezi mladými lidmi vzniká silné citové pouto.\n\nEstéban je zpočátku jediný člen výpravy, který nešílí touhou po zlatě. Jeho cílem je prozkoumat neznámé kraje a jako první je zmapovat. Postupně se však stane také otrokem chamtivosti, nebrání Mendozovi v jeho zločinech a začíná se mu podobat. Výpravě se skutečně podaří nalézt velké množství zlata v indiánském sídlišti Tawhi na dně tamějšího jezera. Jednotliví členové výpravy však postupně hynou, některé zavraždí sám Mendoza. Samotného Mendozu pak roztrhá jeho pes, ke kterému se krutě choval.\n\nNakonec Estébana doprovází jen drobný misionář otec Francisco a Zia. Kněz se snaží Estébana napravit a neustále ho přesvědčuje, aby zlato, které přináší jen zhoubu, zakopali. To však mladík odmítá. Zia jej proto nakonec opustí. Když pak otec Francisco vyčerpáním cestou zemře, otřese to Estébanem natolik, že si uvědomí, jak hluboko klesl. Všechno zlato proto pohřbí v jednom z mnoha kráterů, na které cestou narazí a které jsou plné jedovatě vypadající vody se silným sirným zápachem.\n\nPo návratu do civilizace je Estéban zatčen. Je mu kladeno za vinu to, že ze zlata, které získal a „ukryl“, nevyplatil králi pětinu. Namaluje mapu místa, kde je zlato uloženo, ale všem říká, že jej stejně nenajdou. I kdyby správně určili kráter, ve kterém zlato leží (což považuje téměř za nemožné), zlato stejně z kráteru nepůjde vyndat.\n\nEstéban je navíc ještě obviněn z vraždy kapitána Mendozy. Zia však přijde svědčit, obvinění z vraždy je staženo a Estéban je odsouzen nejprve na pět let vězení, ale protože nakreslením mapy spolupracoval na nalezení zlata, je mu trest snížen na tři roky. Je mu pak nabídnuto, že může z vězení uprchnout a zúčastnit se výpravy ke kráteru se zlatem, ale on to odmítne, protože odstranění zlata jej podle jeho názoru zdaleka nevykoupilo od zla a od křivd, které způsobil sám sobě i jiným.\n\n"}
{"id": "994969", "url": "https://cs.wikipedia.org/wiki?curid=994969", "title": "Matesova skala", "text": "Matesova skala\n\nMatesova skala (925 m n. m.) je kopec ve Slovenském krasu na jihovýchodním Slovensku. Nachází se na území okresu Rožňava asi 2 km severně od obce Bôrka. Severní svahy kopce spadají do údolí Chotárneho potoka, západní do údolí Červeného potoka. Matesova skala je nejvyšším bodem Slovenského krasu.\n\n(zelená značka prochází asi 200 m pod vrcholem)\n\n\n"}
{"id": "994970", "url": "https://cs.wikipedia.org/wiki?curid=994970", "title": "Léon Clifton", "text": "Léon Clifton\n\nLéon Clifton byl fiktivní románový detektiv. Za skutečné autory Cliftonových příběhů jsou považováni Jaroslav Pulda a Alfons Bohumil Šťastný. Cliftonovy fiktivní paměti vydával mezi roky 1906–1911 pražský nakladatel Rudolf Storch. V meziválečném období na něj pak navázalo několik vydavatelů, především Anna Tylová, Václav Jenč a následně Václav Palán. V převážné většině se však už jednalo jen o reedice předešlých Štorchových vydání. \n\nLéon Clifton je geniální americký detektiv. Je to mistr převleků, vyřeší každou záhadu, všemu přijde na kloub. \n\nSešity z Cliftonovými detektivními příběhy, kterým se začalo říkat \"cliftonky\", představovaly ve své době svébytný fenomén. Z hlediska literární kritiky se jednalo o brakovou literaturu. Svým charakterem spadají mezi jiné triviální sešitové romány s dobrodružnou tematikou, jakými byly například bufalobilky nebo rodokapsy. Cliftonky výrazně ovlivnily například meziválečnou tvorbu spisovatele Jaroslava Foglara.\n"}
{"id": "994971", "url": "https://cs.wikipedia.org/wiki?curid=994971", "title": "Jaroslav Pulda", "text": "Jaroslav Pulda\n\nJaroslav Pulda (15. března 1870 Praha – 11. listopadu 1926 Brno) byl český divadelní herec a operetní režisér, autor frašek, komedií, novel a memoárů, překladatel divadelních her a libret z francouzštiny a němčiny. Největší popularity dosáhly jeho dobrodružné detektivní příběhy, které psal pod jménem Léon Clifton, což bylo zároveň i jméno jeho geniálního amerického detektiva. Druhým pravděpodobným autorem cliftonek je Alfons Bohumil Šťastný.\n\nByl synem herce Antonína Puldy, vystudoval Akademické gymnázium v Praze. Vystupoval v několika cestujících divadelních společnostech, působil v Národním divadle v Brně (herec a režisér 1894–1896, 1902–1903, 1905–1906, 1909–1912, 1916–1919), v Národním divadle v Praze (herec 1892–1893, 1896–1899), v Městském divadle v Plzni (herec a režisér 1899–1900, 1902–1905, 1912–1916). Jeho posledním stálým hereckým angažmá bylo od roku 1920 Slovenské národní divadlo v Bratislavě. V Brně založil divadelní školu, jeho jméno nesl i ochotnický divadelní spolek působící v Praze. Zemřel v Brně a je pohřben na jeho Ústředním hřbitově.\n\nJeho díla, známá jako \"Cliftonky\", byla populární oddechovou četbou společně s tzv. \"červenou knihovnou\". Jsou označována pojmem \"braková literatura\".\n\nÚstav pro českou literaturu Akademie věd České republiky digitalizuje tuto dobově populární literaturu a postupně ji zveřejňuje na svých webových stránkách. Hojně jsou zastoupeny právě povídky o Léonu Cliftonovi (více než 250 povídek).\n\n\n\n\n"}
{"id": "994973", "url": "https://cs.wikipedia.org/wiki?curid=994973", "title": "VAX-11", "text": "VAX-11\n\nVAX-11 byla rodina minipočítačů s procesory s instrukční sadou VAX vyvíjená a vyráběná firmou Digital Equipment Corporation (DEC). Prvním počítačem VAX byl typ VAX-11/780.\n\nVAX-11/780 s kódovým jménem „\"Star\"“ byl představen 25. října 1977 na výroční schůzi akcionářů firmy DEC. Jednalo se o první počítač, který implementoval architekturu VAX. Procesor používal logiku TTL a měl pracovní cyklus 200 ns (5 MHz) a 2 kB cache. Pro přístup k paměti a vstupům/výstupům používal sběrnici Synchronous Backplane Interconnect (SBI).\n\nVAX-11/780 podporoval 128 kB až 8 MB paměti (původně max. 2MB) chráněné samoopravným kódem (ECC) zpřístupněné jedním nebo dvěma řadiči paměti. Ke každému řadiči bylo možné připojit až 16 paměťových karet s celkovou kapacitou 128 kB až 4 MB paměti. Paměťové karty byly osazeny 4 nebo 16 kbitovými čipy RAM vyrobenými technologií MOS.\n\nPro připojení vstupních a výstupních zařízení používal VAX-11/780 sběrnici Unibus a Massbus. Sběrnice Massbus sloužila pro připojení diskových a páskových jednotek a sběrnice Unibus pro připojení ostatních vstupních a výstupních zařízení. Obě sběrnice byly připojeny pomocí adaptérů k SBI. Všechny systémy byly vybaveny nejméně 1 až 4 sběrnicemi Unibus a 0-4 sběrnicemi Massbus. VAX-11/780 používal také proprietární síť Computer Interconnect (CI) pro připojení diskových jednotek, která umožňovala jejich sdílení s jinými počítači VAX. Později byla tato vlastnost použita pro propojení počítačů VAX do VMSclusteru.\n\nVAX 11/782 s kódovým jménem „\"Atlas\"“ byl dvouprocesorový VAX-11/780 představený v roce 1982. Systém, ve kterém oba procesory sdílely jednu multiportovou paměťovou sběrnici MA780, fungoval asymetricky: primární procesor prováděl všechny vstupní a výstupní operace a plánování procesů, zatímco sekundární procesor byl používán pouze pro výpočetně náročné operace. Pro výpočetně intenzivní úlohy, které byly schopny používat oba procesory, systém poskytoval až 1,8 násobek výkonu počítače VAX 11/780.\n\nMalý počet systémů VAX-11/784 s kódovým jménem „\"VAXimus\"“ byl vyroben na míru jednotlivým zákazníkům a vybaven čtyřmi procesory 11/780 připojenými ke společné sběrnici MA780.\n\nVAX-11/785 s kódovým jménem „\"Superstar\"“ byl představen v dubnu 1984. V zásadě se jednalo o rychlejší VAX-11/780, s pracovním cyklem procesoru 133 ns (7.52 MHz) oproti 200 ns (5 MHz) počítače VAX-11/780. Také paměťový subsystém byl vylepšen, aby podporoval paměťové desky s vyšší kapacitou.\n\nVAX-11/787 byla dvouprocesorová varianta VAX-11/785.\n\nVAX-11/750 s kódovým jménem „\"Comet\"“ byla kompaktnější implementace architektury VAX využívající hradlová pole TTL s nižší výkonností představená v říjnu 1980. Pracovní cyklus procesoru byl 320 ns (3.125 MHz).\n\nPosílená varianta VAX-11/750 určená pro montáž do racků.\n\nVAX-11/730 s kódovým jménem „\"Nebula\"“ představený v dubnu 1982 byl ještě kompaktnější a méně výkonná řezová implementace architektury VAX s pracovním cyklem procesoru 270 ns (3.70 MHz).\n\nVAX-11/725 s kódovým jménem „\"LCN\"“ („\"Low-Cost Nebula\"“) byl levnější model VAX-11/730 se stejným pracovním cyklem procesoru.\n\nVAX-11/788 měl kódové jméno „\"VISQ\"“.\n\nLiving Computer Museum v Seattlu ve státě Washington provozuje VAX-11/780-5 (upgradovaná verze VAX-11/780) s operačním systémem OpenVMS verze 6.2, který je dostupný zájemcům pomocí telnetu.\n"}
{"id": "994975", "url": "https://cs.wikipedia.org/wiki?curid=994975", "title": "Maurissa Tancharoen", "text": "Maurissa Tancharoen\n\nMaurissa Tancharoen Whedon (* 28. listopadu 1975 Los Angeles, Kalifornie) je americká herečka, scenáristka a producentka.\n\nJako scenáristka se podílela na sitcomu \"Oliver Beene\" (2003). Je spoluautorkou muzikálové minisérie \"Dr. Horrible's Sing-Along Blog\" (2008) a autorkou scénářů k epizodám seriálů \"Dům loutek\" (2009–2010), \"Spartakus\" (2011) a \"Agenti S.H.I.E.L.D.\" (2013–2014),; na posledních dvou seriálech pracovala i jako producentka. Od roku 2003 se objevuje v různých menších rolích, kromě \"Dr. Horribla\" a \"Domu loutek\" hrála také např. v seriálech \"The Guild\" (2011), \"\" (2011–2013) či \"LearningTown\" (2013).\n\nJejím bratrem je režisér Kevin Tancharoen. Od roku 2009 je vdaná za scenáristu a producenta Jeda Whedona.\n\n"}
{"id": "994979", "url": "https://cs.wikipedia.org/wiki?curid=994979", "title": "Josef Středula", "text": "Josef Středula\n\nJosef Středula (* 12. listopadu 1967 Opava) je český odborář, od dubna 2014 předseda ČMKOS, v letech 2005 až 2014 předseda Odborového svazu KOVO.\n\nNarodil se v Opavě a žil v Hlučíně a následně krátce v Bohuslavicích na Opavsku.\n\nAbsolvoval Střední průmyslovou školu strojnickou v Opavě. Po škole pracoval ve vítkovických železárnách na údržbě válcovací trati. \n\nPo listopadu 89 se podílel na přeměně Revolučního odborového hnutí (ROH) ve standardní odbory.\n\nV letech 1990 až 1993 byl místopředsedou základní organizace Odborového svazu KOVO Vítkovice - závod 2 (dnes Vítkovice Steel). Následně pak v letech 1993 až 2005 působil jako místopředseda celorepublikového Odborového svazu KOVO. V červnu 2005 byl na sjezdu Odborového svazu KOVO zvolen předsedou celé organizace. Tuto funkci pak dvakrát obhájil, a to v letech 2009 a 2013.\n\nDne 25. dubna 2014 byl na VI. sjezdu Českomoravské konfederace odborových svazů v Praze zvolen předsedou ČMKOS. Získal 142 hlasů z 227 možných hlasů (tj. 63 %) a porazil tak svého protikandidáta Václava Pícla. Na VII. sjezdu v dubnu 2018 svou funkci obhájil.\n"}
{"id": "994980", "url": "https://cs.wikipedia.org/wiki?curid=994980", "title": "Encyklopedie dějin města Brna", "text": "Encyklopedie dějin města Brna\n\nEncyklopedie dějin města Brna je internetová encyklopedie, která zachycuje brněnské osobnosti, události, ulice, objekty, stavby, školy, fotogalerie, archeologii a literaturu.\n\nWebová stránka \"Encyklopedie dějin města Brna\" byla spuštěna 12. května 2004. Tvoří ji dobrovolníci (získané finanční prostředky jsou určeny výhradně na úhradu odborných technických prací), spolupracuje s širokou veřejností, která pomáhá doplňovat informace, zvláště o zapomenutých nebo polozapomenutých osobnostech, objektech či událostech, které mají vztah k Brnu a okolí. Do encyklopedie jsou zařazovány i známé osobnosti, které ve městě žily jen krátkou dobu (např. Robert Musil, Berta von Suttner). \n\nNa budování encyklopedie spolupracují i brněnské instituce (Masarykova univerzita, knihovny, muzea, deníky a časopisy, městská policie).\n\nZákladní informační kapitoly Encyklopedie jsou:\nEncyklopedie podává další informace v kapitolách \"Ulice\", \"Objekty\", \"Stavby a areály\", \"Školy\", \"Fotogalerie\", \"Archeologie\".\n\nS obdobnou strukturou a cílem jsou vytvářeny encyklopedie měst:\n\n"}
{"id": "994981", "url": "https://cs.wikipedia.org/wiki?curid=994981", "title": "Miloš Hájek", "text": "Miloš Hájek\n\nMiloš Hájek (12. května 1921 Dětenice – 25. února 2016 Praha) byl český historik, levicový intelektuál, příslušník československého odboje za druhé světové války a mluvčí Charty 77.\n\nNarodil se do rodiny, jejíž národně-socialistické smýšlení předurčilo utváření jeho občanského postoje. Pod dojmem událostí přelomu 30. a 40. let vstoupil do Komunistické strany, v jejímž rámci se angažoval v odbojovém hnutí. V důsledku svých aktivit v organizaci Přehledy byl zatčen gestapem a odsouzen k trestu smrti. Tomu nakonec unikl díky květnovému povstání.\n\nPo válce se angažoval jako přesvědčený komunista, jehož ideologická východiska i občanské postoje v průběhu let procházely evolucí, jejíž osou ovšem vždy bylo úsilí o nalezení optimální ideové formy uspořádání společnosti, již nakonec shledal v demokratickém socialismu. Jeho první manželka, Alena rozená Divišová, přítelkyně z dob odboje, byla historička českého levicového a židovského odboje. Narodili se jim dva synové, jedna vnučka, Anna Hájková, je také historička na britské University of Warwick. Přes politické uvolnění v 60. letech byl pro své revizionistické postoje vyhozen z Vysoké školy politické, odkud následně přešel nejprve do Historického ústavu ČSAV, později do Ústavu dějin socialismu. Ve dnech srpnové invaze do Československa byl jedním z organizátorů vysočanského sjezdu KSČ.\n\nPo nástupu normalizace se stal aktivním členem pražského disentu, publikoval v samizdatu, se svou partnerkou Hanou Mejdrovou vydávali periodikum \"Historické studie\", věnované otázkám moderních dějin, a ve svém bytě pořádali setkání předních intelektuálů. Stal se signatářem Charty 77 a v roce 1988 byl jejím mluvčím (a v této pozici též účastníkem známé snídaně disidentů s Françoisem Mitterandem). V 80. letech rovněž předsedal Klubu Obroda, usilujícímu o naplnění odkazu pražského jara, který se po revoluci integroval do ČSSD. Členem této strany se stal Hájek v roce 1991 a v následujících letech se významně podílel na přípravě odborných materiálů a ideových podkladů pro tvorbu programu.\n\nV roce 1995 mu bylo uděleno ocenění Spravedlivý mezi národy.\n\nPo odchodu do penze se stal soukromým badatelem a příležitostným překladatelem z německého tisku. V roce 2012 publikoval své vzpomínky, \"Paměť české levice\". Zemřel v Praze ve věku 94 let.\n\n\n\n\n"}
{"id": "994982", "url": "https://cs.wikipedia.org/wiki?curid=994982", "title": "Večernička", "text": "Večernička\n\nVečernička (\"Malcolmia\") je rod drobných rostlin z čeledi brukvovitých. Je tvořen asi 35 druhy z nichž čtyři neofyty se nepravidelně objevují v přírodě České republiky.\n\nVětšina druhů je nenáročná a vyrůstá na neúrodných půdách kde nemá konkurenci statnějších rostlin. Vyskytuje se převážně na nezapojených kamenitých, písčitých, i částečně zasolených nebo čerstvě disturbovaných místech. Pochází z jihoevropské a západoasijské oblasti okolo Středozemního moře. Mimo míst původu roste dále v severní Africe a v mírném i subtropickém pásu Asie. Zavlečena byla i do Nového světa.\n\nVečernička je variabilní rod, její jednotlivé druhy jsou jednoleté, dvouleté nebo i vytrvalé s dřevnatým kořenem. Rostliny jsou lysé nebo porostlé plstnatými jednoduchými neb rozvětvenými chlupy. Rozvětvené lodyhy, dlouhé 15 až 40 cm, bývají poléhavé, vystoupavé nebo i vzpřímené. Přízemní i lodyžní listy jsou řapíkaté nebo přisedlé, jejich čepele bývají vejčité, obvejčité nebo podlouhlé, celokrajné, různě zubaté a zřídka i laločnaté.\n\nVoňavé, oboupohlavné, čtyřčetné květy na stopkách a bez listenů vyrůstají v malokvětých hroznech. Vytrvalý nebo opadavý kalich je tvořen čtyřmi vzpřímenými podlouhlými lístky s uťatou nebo vakovitě vydutou bázi. Čtyři obvejčité korunní lístky s dlouhým nehtem, které jsou delší než kališní, mívají barvu růžovou, purpurově červenou až tmavofialovou nebo jsou bílé. Šest čtyřmocných tyčinek nese žluté prašníky, po vnější straně dvou kratších tyčinek jsou nektaria. Spodní semeník má kratičkou čnělku s kuželovitou nebo šídlovitou bliznou. Květy opyluje hmyz.\n\nPlody uspořádané v řídkém prodlouženém souplodí jsou pukavé, válcovité nebo čtyřhranné šešule. Hnědá, elipsoidní až válcovitá semena jsou uložená v pouzdrech v jedné řadě.\n\nRostlina bývá občas pro své pěkné květy a nenáročnost na pěstování vysazována do okrasných zahrad. Její dobře klíčící semena jsou větrem zanášena i mimo vymezený prostor a večernička se nečekaně objevuje na nových místech ve volné přírodě.\n\n\n \n"}
{"id": "994984", "url": "https://cs.wikipedia.org/wiki?curid=994984", "title": "Record Management Services", "text": "Record Management Services\n\nRecord Management Services (RMS, česky \"služby pro práci se záznamy\") jsou funkce v operačních systémech VMS, RSTS/E, RT-11 a RSX-11 poskytující programům služby pro zpracování souborů a záznamů v souborech.\n\nOpenVMS na rozdíl od Unixových systémů, MS-DOSu a MS-Windows podporuje různé formáty souborů na úrovni systému souborů podobně jako tomu bylo u operačních systémů sálových počítačů v 60. letech 20. století.\n\nSouborové formáty a funkce se podobají formátům a funkcím dostupných na sálových počítačích, jako je např. Virtual Storage Access Method (VSAM) dodávané firmou IBM. RMS je integrální součástí systémového programového vybavení systému OpenVMS; jeho procedury běží v privilegovaném režimu ( ). RMS není nedílnou součástí systémů RT-11 a RSTS/E, ale je pro ně dostupné jako „vrstvený produkt“.\n\nRMS podporuje čtyři přístupové metody k záznamům:\n\na čtyři formáty záznamů:\n\n\n\n"}
{"id": "994985", "url": "https://cs.wikipedia.org/wiki?curid=994985", "title": "Horná Potôň", "text": "Horná Potôň\n\nHorná Potôň ( ) je obec na Slovensku v okrese Dunajská Streda. V roce 2013 zde žilo 2 006 obyvatel. První písemná zmínka o obci pochází z roku 1255.\n\nHorná Potôň v dnešní podobě vznikla v roce 1940, když k ní byla přičleněná obec Benkova Potôň a v roce 1960 Čečínska Potôň. V letech 1940 až 1960 patřila k obci Michal na Ostrove.\n\n"}
{"id": "994986", "url": "https://cs.wikipedia.org/wiki?curid=994986", "title": "Furdjel Narsingh", "text": "Furdjel Narsingh\n\nFurdjel Narsingh (* 13. března 1988, Amsterdam, Nizozemsko) je nizozemský fotbalový útočník, který v současné době působí v klubu SC Cambuur. Hraje na pravém křídle.\nJeho bratrem je fotbalista Luciano Narsingh.\n\nV Nizozemsku nejprve působil v AVV Zeeburgia a AFC Ajax, kde hrával v mládežnických týmech. Od ledna 2006 byl hráčem AZ Alkmaar, odkud odešel hostovat do FC Volendam a následně do SC Telstar.\n\nV červenci 2011 odešel do PEC Zwolle. S PEC vyhrál v sezoně 2011/12 nizozemskou druhou ligu Eerste Divisie, což znamenalo přímý postup do Eredivisie.\nV sezoně 2013/14 vyhrál s PEC nizozemský fotbalový pohár (KNVB beker), první v historii klubu. Finále proti Ajaxu Amsterdam skončilo poměrem 5:1.\n\n"}
{"id": "994989", "url": "https://cs.wikipedia.org/wiki?curid=994989", "title": "Amnésie, l'énigme James Brighton", "text": "Amnésie, l'énigme James Brighton\n\nAmnésie, l'énigme James Brighton (tj. \"Amnésie: tajemství Jamese Brightona\") je kanadský hraný film natočený v roce 2005 podle skutečné události, který režíroval Denis Langlois podle vlastního scénáře. Film popisuje osudy muže trpícího amnézií. Snímek byl v ČR uveden na filmovém festivalu Febiofest v roce 2007.\n\nSylvie studuje kriminologii a zajímá se o příběh muže, který se jednoho rána v roce 1998 probral na parkovišti v Montréalu a trpěl amnézií. Poté, co byl převezen do nemocnice, si vzpomněl pouze na to, že se jmenuje James Brighton, pochází z New Jersey a je gay. Organizace \"S.O.S. Gay\" mu najde ubytování a pokouší se mu pomoci nalézt jeho identitu. Až po třech měsících, když je jeho příběh odvysílán i ve Spojených státech, je zatčen pro krádež identity, neboť se zjistí, že zneužil řidičský průkaz svého bratra. James Brighton se ve skutečnosti jmenuje Matthew Honeycutt a pochází z Tennessee, kde je jeho bratr knězem. Do Kanady si pro Jamese-Matthewa přijede jeho teta a odváží si jej domů. Matthew si přesto na nikoho nevzpomíná, ale má noční můry. Dopisuje si se Sylvií, která postupně skládá události, které předcházely jeho amnézii. Matthew si na bratrův řidičák koupil auto a odjel z Tennessee. Cestou potkává stopaře, který se jmenuje James Brighton a zamilují se do sebe. Jezdí po severu Spojených států a rozhodnou se navštívit Montréal. Cestou pomohou třem mužům, kterým se rozbilo auto. Ti je však přepadnou a Jamese zabijí. Matthew se poté probudí v Montréalu na parkovišti a v důsledku prožitého šoku ztratí paměť.\n\n"}
{"id": "994992", "url": "https://cs.wikipedia.org/wiki?curid=994992", "title": "Ladislav Filip Habsbursko-Lotrinský", "text": "Ladislav Filip Habsbursko-Lotrinský\n\nLadislav Filip Habsbursko-Lotrinský (: \"Ladislaus Philipp Maria Vincenz von Österreich\"; 16. července 1875, Alcsút – 6. září 1895, Budapešť) byl rakouský arcivévoda a důstojník tzv. Společné armády pocházející z uherské linie Habsbursko-Lotrinské dynastie.\n\nByl čtvrtým přeživším potomkem arcivévody Josefa Karla a jeho ženy Klotyldy Sasko-Koburské. Jeho starší bratr Josef August byl v letech 1918 a 1919 zemským správcem v Maďarsku.\n\nStejně jako bratr Josef navštěvoval benediktinské gymnázium v Györu. V posledním roce svého života se stal poručíkem 37. pěšího pluku nazvaném \"Arcivévoda Josef\". Jeho život předčasně ukončila smrtelná nehoda, kterou si přivodil na lovu.\n\n"}
{"id": "994995", "url": "https://cs.wikipedia.org/wiki?curid=994995", "title": "Penta Investments", "text": "Penta Investments\n\nPenta Investments Limited, zkráceně Penta, je kyperský podnik, který byl založen v roce 1999 resp. 2005 (podrobnosti viz níže), a který spravuje investiční portfolio kyperské holdingové společnosti Penta Holdings Limited. Původně se vyvinul ze slovenského podniku obchodujícího s cennými papíry založeného v roce 1994.\n\nPenta je původem středoevropská investiční skupina založená v roce 1994. Specializuje se na dlouhodobé investice zejména ve zdravotnictví, finančních službách, maloobchodu, výrobě a realitním developmentu. Z lokální firmy Penta vyrostla v mezinárodní skupinu s investicemi na více než deseti trzích Evropy. Její portfoliové společnosti poskytují zaměstnání více než 37 tisícům lidí. Skupina vlastní aktiva v hodnotě téměř 7 miliard eur. \n\nPenta začínala podnikat v roce 1994 jako obchodník s cennými papíry. Následně se zaměřila na rozvoj investic do podniků a později i na realitní development. V současnosti skupina investuje do firem a projektů zejména ve zdravotnictví, finančních službách, maloobchodu, výrobě a realitním developmentu. Penta je jedním z největších zaměstnavatelů v regionu. Penta má zastoupení v Praze, Bratislavě, Varšavě, Mnichově, Limassolu, Amsterodamu a na Jersey. \n\nZakladateli byli Marek Dospiva a Jaroslav Haščák, kteří startovní kapitál získali z dovozu textilních výrobků z Číny do Československa počátkem 90. let. V roce 1994 pak spolu s Josefem Oravkinem, Martinem Kúšikem a Jurajem Herkem založili firmu Penta Brokers na obchodování s cennými papíry. Název \"Penta\" pochází ze skutečnosti, že zakladatelů bylo pět (řecky penta). Juraje Herka v roce 2002 nahradil Jozef Špirko, který pracoval v Pentě prakticky od jejího počátku jako investiční manažer.\n\nV letech 1994-1997 firma investovala především do nákupu opcí. Rok 1997 byl v historii firmy rozhodující tím, že ovládla fond VÚB Kupón s hodnotou aktiv kolem 9 miliard Kč, který spravoval přes 100 podniků. Podle slov M. Dospivy: \"Po VÚB Kupóne nám dostatok kapitálu umožnil získavať v podnikoch majoritu, reštrukturalizovať ich, zvyšovať ich trhové podiely a následne takto zhodnotené predať. Toto sú v podstate princípy, na ktorých funguje podnikanie Penty dodnes.\" V letech 1997 – 2002 takto firma \"restrukturalizovala\" například podniky Drátovna Hlohovec, Slovnaft, Chemolak či Slovenská plavba a přístavy, VSŽ, Slovenská pojišťovna, Elektrovod a Sanitas. V roce 1999 Penta restrukturalizovala své podnikání do holdingové podoby s mateřskou společností na Kypru. V roce 2001 Penta vstoupila na český trh, kde investovala do podniků Dr. Max, Fortuna, Aero Vodochody a SmVaK. V letech 2002-2006 nastal vysoký růst čisté hodnoty aktiv celé skupiny (z cca 70 mil. EUR na 460 mil. EUR); v tomto období firma například investovala do zdravotních pojišťoven Důvěra, Sidéria, Apollo a do vodárenských projektů. V roce 2005 Penta:\nV Polsku Penta v současnosti patří mezi tři hlavní investiční skupiny. Investovala zde např. do lékárenství a koupila největší nezávislou maloobchodní síť Žabka. V roce 2008 začala významná investice do masného průmyslu v Maďarsku. V roce 2012 vstoupila Penta akvizicí strojírenské firmy Gehring Technologies na německý trh.\nFlorentinum je prvním realitním projektem Penty v České republice, výstavba byla dokončena ve 4. čtvrtletí 2013. V listopadu 2016 Penta Florentinum prodala. V silně obsazeném mezinárodním tendru Florentinum získala čínská skupina CEFC.\n\nV září 2014 Penta vstoupila na slovenský mediální trh prostřednictvím spolupráce s holandskou investiční společností V3 Media Holdings, která uzavřela akvizici vydavatelství 7 PLUS,a.s., včetně internetové společnosti Centrum Holdings, a také akvizici vydavatelství TREND Holding, s.r.o.\n\nO rok později, v listopadu 2015, Penta vstoupila na český mediální trh akvizicí nejsilnějšího regionálního printového média – Vltava Labe Media, která v roce 2016 změnila svoje jména na Vltava – Labe – Média, a.s. V roce 2016 se Penta také stala 100% vlastníkem vydavatelství ASTROSAT.\n\nV roce 2011 poprvé v historii přesáhlo NAV Penty miliardu eur. V roce 2015 zaměstnávaly společnosti Penty 37 000 lidí, celková aktiva portfoliových společností představovala hodnotu 7 miliard eur.\n\nCelá Penta de facto vznikla v roce 1994 na Slovensku pod názvem Penta Brokers, s.r.o. (zápis do obch. Rejstříku 21.9.1994). Tento podnik byl v roce 1995 přejmenován na podnik Penta Brokers, a.s., obchodník s cennými papíry, který byl v roce 1998 zrušen sloučením s podnikem AKS, a.s., založeným v roce 1997 a zlikvidovaných v roce 2000. V roce 1998 byl \"namísto\" podniku Penta Brokers založen podnik Penta Group, a.s., který byl v dubnu 2005 přejmenován na WFSE, a.s., který existuje dodnes, od roku 2002 byl jeho vlastníkem kyperský podnik Penta Holding Limited a od roku 2006 kyperský podnik Penta Investments Limited s reg. Č. C 158996). Pro oblast realit byl v roce 1997 (odkoupením a kompletní transformací známého vydavatelství PŘÍRODA a.s. ) paralelně vytvořen podnik East Real, a.s., který byl v roce 2001 přejmenován na Penta Reality, a.s. Tento podnik je od roku 2011 v likvidaci.\n\nSoučasný podnik de iure vznikl až v roce 2005 na Kypru pod názvem Penta Trust Limited a po pár měsících byl přejmenován na Penta Investments Limited (reg. Č. C 158996). Tato kyperská společnost však de facto vznikla již v roce 1999 jako podnik pod stejným názvem (Penta Investments Limited, reg. Č. C 101571), který byl v roce 2005 přejmenován na Penta First Fund Limited (pod tímto názvem existuje dodnes, ale investiční aktivity přebral podnik Penta Investments Limited s reg. č. C 158996). Ve stejný den jako Penta Investments Limited s reg. r. C 101571 byla na Kypru založena i holdingová společnost Penta Holding Limited (= Penta Holdings Limited; reg. Č. C 101570).\n\nPokud jde o současný stav na Slovensku, kyperská Penta Investments Limited (resp. jistý čas byla vlastníkem pro změnu Penta Holdings Limited) v roce 2004 založila samostatný podnik pod názvem WFGD, as (2004-2005), který byl brzy přejmenován na Penta Investments, as (2005-2007) a poté na Penta Investments, s.r.o. (2007-2008). Podnik Penta Investments. s.r.o. byl v roce 2008 sloučen s kyperskou Penta Investments Limited (a tedy zřejmě i s její slovenskou organizační složkou). V roce 2011 kyperská Penta Investments Limited na Slovensku opět založila paralelně ke své slovenské organizační složce nový podnik pod názvem Penta Investments, s. r. o. (s mezerami ve zkratce na konci názvu).\n\nToto je výběr realitních projektů Penty:\n\n\nV roce 2012 se Penta stala podezřelou z účasti na kauze Gorila. Kauza mluví o korupci a podezřelých vazbách společnosti a jejích zástupců na slovenskou politiku. Tato podezření měla dalekosáhlý společenský ohlas a vyústila počátkem roku 2012 do více veřejných shromáždění a protestů (tzv. Protest Gorila).\nPenta na podezření reagovala prohlášeními na své webové stránce , ve kterých kategoricky odmítla pravdivost uvedených spisů.\n\nV České republice bylo zavedeno vyšetřování představitele holdingové společnosti Marka Dospivy.\n\nPenta plánuje výstavbu komplexu nazývaného Central Business District, který má vzniknout v oblasti léta opuštěného brownfieldu u Masarykova nádraží. Projekt mezinárodně uznávané architektky Zahy Hadid podpořila řada mezinárodních autorit i českých architektů, návrh si ale vysloužil i kritiku některých odborníků. Petr Klápště z Ústavu prostorového plánování Fakulty architektury ČVUT ho označil za „skleněné peklo“.\n"}
{"id": "995018", "url": "https://cs.wikipedia.org/wiki?curid=995018", "title": "Jonás Gutiérrez", "text": "Jonás Gutiérrez\n\nJonás Manuel Gutiérrez (* 5. červenec 1983, Sáenz Peña), je argentinský fotbalový záložník a bývalý reprezentant, který v současné době hraje za klub Deportivo La Coruña.\n\nBěhem angažmá v Mallorce využil 1. července 2008 tzv. Websterova pravidla, aby mohl odejít do Newcastlu United. V létě 2013 mu byla diagnostikována rakovina varlat, kvůli níž přišel o jedno varle. V březnu 2016 zažaloval Newcastle United o 2 miliony britských liber za údajnou diskriminaci. Poukazoval na to, že jej trenéři po překonání rakoviny přestali nasazovat do zápasů, aby jich nenasbíral dostatečný počet k opci na automatické prodloužení smlouvy.\n\nV únoru 2007 byl poprvé povolán do seniorské reprezentace Argentiny. Zúčastnil se MS 2010 v Jihoafrické republice pod vedením trenéra Diego Maradony.\n\nVélez Sársfield\n\nNewcastle United\n\n\n"}
{"id": "995028", "url": "https://cs.wikipedia.org/wiki?curid=995028", "title": "Plamen Orešarski", "text": "Plamen Orešarski\n\nPlamen Orešarski, : , (* 21. února 1960 Dupnica) je bulharský ekonom a bezpartijní politik, mezi roky 2013–2014 předseda vlády Bulharska, dvoukoaličního kabinetu zformovaného po květnových parlamentních volbách konaných téhož roku. V letech 2005–2009 zastával úřad ministra financí ve vládě premiéra Sergeje Staniševa.\n\nNarodil se roku 1960 v bulharském městě Dupnica, ležícím na jihozápadě země. Vyjma rodné bulharštiny hovoří anglicky a rusky. V roce 1985 absolvoval sofijskou Univerzitu národní a světové ekonomie. V letech 1988–1992 pokračoval postgraduálním studiem. Disertační práce nesla název \"Investice a investiční analýza\".\n\nOd roku 1993 působil jako ředitel odboru finanční správy a dluhů na ministerstvu financí. V letech 1995–1997 zasedal v řídící radě bulharské burzy cenných papírů. Další tři roky byl členem správní rady bankovního domu UniCredit Bulbank.\n\nPo nástupu Ivana Kostova do úřadu předsedy vlády v roce 1997, se stal náměstkem ministra financí. Na tomto postu působil až do parlamentních voleb 2001, kdy se rozhodl přednášet na Vyšším institutu financí a ekonomie.\n\nV roce 2003 se stal kandidátem Unie demokratických sil (SDS) na křeslo primátora Sofie a tuto stranu téhož roku opustil. Roku 2004 byl členem odborné komise, která zpracovala zprávu o stavu ekonomiky pro prezidenta republiky Georgi Parvanova.\n\nV srpnu 2005 se vrátil do aktivní politiky, když přijal křeslo ministra financí v trojkoaličním kabinetu vedeném socialistickým předsedou vlády Sergejem Staniševem. Úřadu opustil v červenci 2009 s koncem vlády a příchodem nového premiéra Bojka Borisova.\n\nV parlamentních volbách 2009 byl zvolen na kandidátce Socialistické strany do parlamentu ve volebním obvodu ležícím v Burgasu.\n\nParlamentní volby v květnu 2013 proběhly dříve než v plánovaném termínu pro lidové demonstrace a únorovou demisi Borisova kabinetu. Vyústily v nerozhodný výsledek, když vítězná Strana Občanů za evropský rozvoj Bulharska (GERB, 97 mandátů) volebního lídra Borisova nenašla koaličního partnera (Borisov odmítl nabídku jmenování premiérem). Sestavením vlády se tak ujala druhá v pořadí Socialistická strana (BSP, 84 mandátů), které ovšem s koaličním subjektem reprezentujícím tureckou menšinu – Hnutím za právo a svobou (DPS, 36 mandátů), chyběl jeden hlas k parlamentní většině.\n\nKandidátem na premiéra se stal nestraník Orešarski, nominovaný socialisty. Prezident republiky Rosen Plevneliev jej v květnu pověřil vedením koaličních jednání. Část opozice, včetně zelených, zorganizovala ostré protesty proti nově formující se vládě. Kabinet tak byl ustaven s jednou výměnou, když Ivan Danov nahradil na postu ministra investičních projektů původně navrženého Kalina Tiholova. Dvoukoaliční Orešarského vláda BSP a DPS, s poměrem křesel 14:3 a nestranickým premiérem, získala důvěru parlamentu 29. května 2013, když pro nového předsedu vlády hlasovalo 120 z 217 přítomných poslanců. Naopak 97 členů opozičního uskupení GERB bylo proti. Vznik menšinové vlády umožnil čtvrtý parlamentní subjekt, nacionalisté zformovaní v Atace, jejichž zákonodárci snížili kvórum odchodem ze sálu.\n\nDne 23. července 2014 rezignoval na svou funkci. Následně působil v premiérské funkci v demisi, než jej v srpnu téhož roku vystřídal univerzitní profesor a bývalý socialistický poslanec Georgi Bliznaški v čele prozatimní vlády.\n\nManželkou je kardioložka Elka Georgieva Orešarská, s níž má syna Desislava.\n\n"}
{"id": "995030", "url": "https://cs.wikipedia.org/wiki?curid=995030", "title": "Olga Přidalová", "text": "Olga Přidalová\n\nOlga Přidalová (Kyzlinková, rozená Mikulášková) (* 26. září 1939 Brno) je československá hráčka basketbalu (vysoká 174 cm). V basketbalových statistikách je vedena pod jmény Kyzlinková resp. Mikulášková.\n\nPatřila mezi opory basketbalového reprezentačního družstva Československa, za které odehrála v letech 1961 až 1969 celkem 122 utkání a má významný podíl na dosažených sportovních výsledcích. Zúčastnila se dvakrát mistrovství světa a čtyřikrát mistrovství Evropy v basketbale žen, na nichž získala celkem pět medailí, z toho tři stříbrné za druhá místa (MS 1964 a ME 1962, 1966) a dvě bronzové medaile za třetí místa (MS 1967 a ME 1964). Čtyři roky byla kapitánkou reprezentačního družstva. Reprezentační kariéru zakončila po Mistrovství Evropy 1968 v Itálii (9. místo).\n\nV československé basketbalové lize žen hrála celkem 17 sezón (1956-1973), šest sezon za Slávii Brno a 11 sezon za KPS Brno, v nichž s týmem získala v ligové soutěži za umístění na 2. a 3. místě celkem 10 medailí, pět stříbrných a pět bronzových. ,\n\nJe zařazena na čestné listině zasloužilých mistrů sportu. V roce 2007 byla uvedena do Síně slávy České basketbalové federace a v roce 2004 do Sině slávy města Brna.\n\nJejí sestra Eva Mikulášková hrála za reprezentační družstvo na Mistrovství Evropy juniorek 1965 v Sofii, zaznamenala 42 bodů v 6 zápasech a Československo skončilo na třetím místě. Za reprezentační družstvo žen hrála na Mistrovství světa 1967 v Praze (spolu se svou sestrou), dala 17 bodů v 6 utkáních a opět získala bronzovou medaili) a poté ještě na Mistrovství Evropy 1970 v Rotterdamu (Holandsko), kde zaznamenala 5 bodů ve 4 utkáních a tým Československa skončil na pátém místě. Za reprezentační družstvo Československa v letech 1965-1970 odehrála celkem 115 zápasů, z toho na MS a ME 16 zápasů, v nichž zaznamenala 64 bodů.\n\n\n\nčesky\nanglicky\n"}
{"id": "995068", "url": "https://cs.wikipedia.org/wiki?curid=995068", "title": "Pons Fabricius", "text": "Pons Fabricius\n\nPons Fabricius je starověký most, který spojuje východní břeh řeky Tibery a Tiberský ostrov v Římě. Postaven byl v roce 62 př. n. l. Luciem Fabriciem, významným římským stavitelem, podle jehož rodu získal most své jméno. Ke stavbě mostu byl použit tuf, dnes ovšem obložení mostu tvoří travertin a cihly. Jedná se o obloukový most. Velkou rekonstrukci mostu nařídil roku 1679 papež Inocent XI.\n\nDélka mostu činí celkem 62 m a je široký okolo 5,5 m. Je tvořen dvěma oblouky, uprostřed spojenými pilířem. Uprostřed pilíře se nachází otvor v podobě oblouku, který slouží ke snížení tlaku na základy a k lepšímu odtoku vody při záplavách. Dodnes je most popsán latinskými nápisy se jménem stavitele.\n"}
{"id": "995069", "url": "https://cs.wikipedia.org/wiki?curid=995069", "title": "Biskupská rada", "text": "Biskupská rada\n\nBiskupská rada (latinsky \"consilium episcopale\") je v římskokatolické církvi poradní orgán místního ordináře určité diecéze, skládající se ze všech generálních a biskupských vikářů. Jejím úkolem je podpora pastorační činnosti a koordinace práce diecézní kurie. Zřízení biskupské rady je nepovinné, v České republice byla zřízena v pražské arcidiecézi, litoměřické diecézi, královéhradecké diecézi a plzeňské diecézi. Postavení biskupské rady upravuje kánon 473 § 4 CIC.\n"}
{"id": "995071", "url": "https://cs.wikipedia.org/wiki?curid=995071", "title": "Dobrého člověka těžko najdeš", "text": "Dobrého člověka těžko najdeš\n\nDobrého člověka těžko najdeš (v anglickém originále \"A Good Man Is Hard to Find\") je sbírka povídek americké prozaičky Flannery O'Connorové. Sbírka vyšla v originále v roce 1955 a obsahuje celkem deset autorčiných kratších próz, které časopisecky vyšly v letech 1953-5.\n\nSbírka obsahuje tyto povídky:\n\n\n"}
{"id": "995072", "url": "https://cs.wikipedia.org/wiki?curid=995072", "title": "Helena Malotová-Jošková", "text": "Helena Malotová-Jošková\n\nHelena Malotová, rozená Jošková (* 8. ledna 1939, Dubňany – 19. prosince 2018) byla československá hráčka basketbalu (vysoká 189 cm). V roce 2007 byla uvedena do Síně slávy České basketbalové federace.\n\nByla oporou basketbalového reprezentačního družstva Československa, za které odehrála v letech 1959 až 1974 celkem 270 utkání a má významný podíl na dosažených sportovních výsledcích. Zúčastnila se třikrát mistrovství světa a sedmkrát Mistrovství Evropy v basketbale žen, na nichž získala celkem osm medailí, z toho čtyři stříbrné za druhá místa (MS 1964, 1971 a ME 1962, 1966) a čtyři bronzové medaile za třetí místa (MS 1967 a ME 1960, 1964, 1972). Čtyřikrát (MS 1964, ME 1962, 1966, 1970) byla na šampionátu nejlepší střelkyní reprezentačního týmu Československa.\n\nV československé basketbalové lize žen hrála celkem 15 sezón (1959 až 1974), z toho jedenáct sezon za Jiskru Kyjov, jednu sezónu za KPS Brno a tři za NH Ostrava, v nichž s týmem KPS Brno získala v ligové soutěži za umístění na 3. místě jednu bronzovou medaili.\n\nKluby: celkem 15 ligových sezón a 1 medailové umístění: 3. místo (1971)\nČeskoslovensko: 1961–1969 celkem 270 mezistátních zápasů, z toho na MS a ME celkem 711 bodů v 69 zápasech\n\nÚspěchy:\n\nčesky\n\nanglicky\n"}
{"id": "995073", "url": "https://cs.wikipedia.org/wiki?curid=995073", "title": "Dechové kvinteto", "text": "Dechové kvinteto\n\nDechové kvinteto je hudební soubor, který tvoří pět hráčů na dechové nástroje. Toto hudební těleso se v současném obsazení začalo vyskytovat na počátku 19. století. Standardní zastoupení nástrojů dechového kvinteta je flétna, hoboj, klarinet, lesní roh a fagot. \n\nDíky svému složení je dechové kvinteto barevně nejbohatším ze standardních komorních souborů. Z pěti nástrojů pouze hoboj a fagot tvoří tón stejným způsobem (dva spojené rákosové plátky - tzv. strojek), každý ze zbylých nástrojů vytváří tón jinak a proto i jinak zní. Flétnu v podstatě rozeznívá pouze proudění vzduchu přes hlavici a přesto, že je dnes většinou kovová, patří mezi dřevěné dechové nástroje. Klarinet má jeden plátek přpevněný k hubičce a nástroj rozeznívá jeho kmitání. Lesní roh je zástupcem žesťů neboli plechových dechových nástrojů. Tón tvoří troubením do náústku.\n\nHlavní zásluhu na rozšíření dechových kvintet mají dva skladatelé - Franz Danzi a Antonín Rejcha. Danziho 9 a Rejchových 24 dechových kvintet položilo stejně pevný základ pro toto složení, jako pro smyčcové kvarteto vytvořili základ Haydn a Mozart. Díky působení Antonína Rejchy na pařížské konzervatoři komponovali v 19. století pro toto obsazení hlavně francouzští skladatelé (Paul Taffanel ...). Teprve na začátku 20. století se začíná více prosazovat i v jiných zemích.\n\nKromě kvintet Danziho a Rejchy určitě stojí za zmínku skladatelé Paul Hindemith (Eine kleine Kammermusic), Václav Trojan (především jeho první kvintet na motivy národních písní), Darius Milhaud (Cesta krále René), Jacques Ibert (Tři krátké kusy), Gyorgy Ligeti (Šest bagatel) a kvintety Carla Nielsena.\n\n"}
{"id": "995104", "url": "https://cs.wikipedia.org/wiki?curid=995104", "title": "Nikolaos z Damašku", "text": "Nikolaos z Damašku\n\nNikolaos z Damašku (, ; * asi 64 př. n. l., Damašek, Sýrie) byl řecký historik, diplomat a peripatetický filozof, dvořan a kronikář krále Heroda Velikého. \n\nNarodil se ve vzdělané a zámožné rodině politika Antipatra, získal filosofické vzděläní v peripatetické škole a spolu se Sofroniem byl vychovatelem dětí Caesara a Kleopatry. Nejpozději od roku 14 př. n. l. byl rádcem, diplomatem a historikem na dvoŕe kräle Heroda Velikého, kde působil i jeho bratr Ptolemaios z Damašku jako hospodářský rádce. Po Herodově smrti roku 7 př. n. l. byl rádcem jeho syna, etnarchy Heroda Antipy. O jeho únrtí není nic známo.\n\nNapsal monumentální historickou encyklopedii o 144 knihách (středověký byzantský slovník Suda uvádí 80 knih), bohužel většina díla se ztratila. Zachovaly se reference a fragmenty z knih 2, 4, 5, 6, 7, 8, 96, 103, 104, 107, 108, 110, 114, 123 a 124. Nikolaovy dějiny byly základním zdrojem především pro Flavia Iosepha, například u tématu Abraháma. Nikolaos sám čerpal prokazatelně z Ktesia. Napsal rovněž oslavný životopis císaře Augusta (\"Bios Kaisaros\"), životopis krále Heroda, autobiografii (cenou především pro badatele v oblasti židovských dějin), kompendium Aristotelovy filosofie a několik divadelních her. \n\n"}
{"id": "995106", "url": "https://cs.wikipedia.org/wiki?curid=995106", "title": "Rod Roddy", "text": "Rod Roddy\n\nRobert Ray „Rod“ Roddy (28. září 1937, Fort Worth, Texas, USA − 27. října 2003, Los Angeles, Kalifornie, USA) byl americký herec. Byl dlouholetým moderátorem herního pořadu \"The Price Is Right\". Jako herec se představil například ve filmu \"Posse from Heaven\" (1985). Daboval jednu z postav animovaného seriálu \"Garfield a přátelé\" (1991).\n\nV září 2001 mu byl diagnostikován kolorektální karcinom, ze kterého se po chemoterapiích vyléčil. O rok později se mu rakovina opět vrátila a on se opět vyléčil. V březnu 2003 mu byl nalezen u mužů vzácný karcinom prsu. Zemřel v říjnu 2003 ve věku 66 let.\n"}
{"id": "995107", "url": "https://cs.wikipedia.org/wiki?curid=995107", "title": "Tablet Media", "text": "Tablet Media\n\nTablet Media je první české vydavatelství zaměřené na vydávání časopisů prostřednictvím tabletů.\n\nByla založena v lednu roku 2013. Majitelem byl mediální manažer Michal Klíma, který dříve působil jako generální ředitel Lidových novin, vydavatelství Economia a slovenského vydavatelství 7 Plus.\n\nV květnu 2013 začal vycházet první titul vydavatelství - tabletový týdeník Dotyk.\n\nV listopadu 2014 začalo vydavatelství Tablet media vydávat měsíčníky pro tablety a smartphony: Dotyk STYL ROYAL o moderní šlechtě a Dotyk STYL BYDLENÍ s tématy hi-tech domácnost, architektura, bydlení, dekor, zahrada, stavba. Měsíčníky jsou ke stažení ve čtečce Magazíny Dotyk zdarma.\n\nOd prosince 2014 vydává týdeník Dotyk BYZNYS, který poskytuje informace o ekonomice a byznysu, je stažení je zdarma ve čtečce Dotyk každé pondělí.\n\nV říjnu 2015 koupila 100 % akcií vydavatelství společnost ANGAUR, a.s. z investiční skupiny PENTA.\n\nSpolečnost Tablet Media fúzí sloučení se společnostmi Vltava Labe Press (součást mediálního koncernu společnosti Penta Investments), Astrosat Media v červenci 2016 vznikla společnost Vltava Labe Media a Tablet Media zanikla.\n"}
{"id": "995109", "url": "https://cs.wikipedia.org/wiki?curid=995109", "title": "Řád přátelství (rozcestník)", "text": "Řád přátelství (rozcestník)\n\nŘád přátelství je označení pro několik řádů:\n\n\n"}
{"id": "995110", "url": "https://cs.wikipedia.org/wiki?curid=995110", "title": "Řád přátelství mezi národy (rozcestník)", "text": "Řád přátelství mezi národy (rozcestník)\n\nŘád přátelství mezi národy je označení pro několik řádů:\n\n"}
{"id": "995112", "url": "https://cs.wikipedia.org/wiki?curid=995112", "title": "Andrej Ivanovič Děnisov", "text": "Andrej Ivanovič Děnisov\n\nAndrej Ivanovič Děnisov, (* 3. října 1952 Charkov, v současnosti Ukrajina) je sovětský a ruský diplomat, stálý zástupce Ruské federace při Organizaci spojených národů v letech 2004 až 2006.\n\nRoku 1974 absolvoval Státní institut mezinárodních vztahů v Moskvě. V letech 1973 až 1981 působil jako překladatel a ekonomický a obchodní zástupce Sovětského svazu v Čínské lidové republice, poté do roku 1991 jako expert Mezinárodního oddělení Ústředního výboru Komunistické strany Sovětského svazu pro Čínskou lidovou republiku. V období let 1992 až 1997 byl poradcem a později starším poradcem ruského velvyslanectví v Číně. V letech 1997 až 2000 zastával post ředitele oddělení ekonomické spolupráce Ministerstva zahraničních věcí Ruské federace a současně od 21. října 1998 do 14. června 2000 funkci člena rady tohoto ministerstva.\n\nOd 21. dubna 2000 do 28. prosince 2001 byl velvyslancem Ruské federace v Egyptě, poté od 28. prosince 2001 do 12. července 2004 náměstkem ministra zahraničních věcí Ruské federace. Dne 12. července 2004 se stal stálým zástupcem Ruska při OSN, kteroužto funkci zastával až do 8. dubna 2006. Následně byl jmenován prvním náměstkem ministra zahraničních věcí a roku 2011 také členem prezídia. Dne 23. dubna 2013 se stal velvyslancem Ruské federace v Čínské lidové republice.\n\nZa své služby obdržel několik vyznamenání: Řád Za zásluhy o vlast 4. třídy, Řád přátelství, Zasloužilý pracovník diplomatické služby Ruské federace, Čestné uznání prezidenta Ruské federace, Čestné uznání vlády Ruské federace, Medaile Za zásluhy o uchování památky padlých obránců vlasti.\n"}
{"id": "995114", "url": "https://cs.wikipedia.org/wiki?curid=995114", "title": "Johann Georg Bergmüller", "text": "Johann Georg Bergmüller\n\nJohann Georg Bergmüller (také Bergmiller, B[P]erckhmüller, 15. dubna 1688, Türkheim – 30. března 1762 Augsburg) byl bavorský výtvarník, významný barokní umělec, jeden z největších freskařů své doby.\n\nBergmüller získal první řemeslné a umělecké základy v dílně svého otce, jenž byl truhlářem. Záhy projevil talent a byl coby 14letý chlapec poslán na učení ke dvornímu mnichovskému malíři Johannu Andreasi Wolffovi. V roce 1711 vykonal studijní cestu do Nizozemí, které bylo centrem tehdejšího evropského malířského umění. Po svém návratu se stal malířským mistrem a zakotvil v jihobavorském Augsburgu. V roce 1711 se oženil s Barbarou Kreutzerin, s níž měl deset dětí. Jeden z jeho synů Johann Baptist Konrad Bergmüller se stal též proslulým mědirytcem, rytcem a teoretikem umění.\nNa augsburské říšské akademii, jež byla založena v roce 1710, přednášel až do své smrti v roce 1762, přičemž od roku 1730 byl jejím ředitelem. V roce 1723 vydal dílo „Anthropometria“, jež se stalo základní učebnicí pro výuku na tamější akademii a zásadní učební pomůckou v oblasti teorie proporcí. K jeho nejslavnějším žákům patřili např. Johann Georg Wolcker, Gottfried Bernhard Götz či Johann Evangelista Holzer.\n\nBergmüller se proslavil především svým freskařským umem. Jeho fresky zdobí církevní i světské budovy v celém Bavorsku, Rakousích, Tyrolech apod. Podíváme-li se demonstrativním výčtem na jeho díla, tak potom v roce 1710 vytvořil stropní fresky v Kreuzpullachu u Mnichova, v roce 1721 cyklus fresek v mariánské kapli v augsburském Dómu, v letech 1723–1726 oltářní obrazy pro bývalý kostelní klášter svatého Kříže v Donauwörthu, 1728–1729 boční oltářní obrazy pro bývalý klášterní kostel Nanebevzetí Panny Marie v Aldersbachu, 1741–1742 fresky pro farní kostel (bývalý premonstrátský klášter kostel) sv. Jana Křtitele ve Steingadenu, 1747–1748 stropní fresky a Křížovou cestu ve farním kostele sv. Víta ve Fulpmes v Tyrolsku, 1748 fresky pro bývalý karmelitánský klášterní kostel svaté Anny v Augsburgu, 1750 stropní fresky v sále zámku Haimhausen, v 50. letech 18. století se potom podílel na freskové výzdobě poutního kostela sv. Rassa v Grafrathu, na sklonku svého života v letech 1760–1761 vytvořil oltářní obrazy pro farní kostel svatého Martina v Erbachu.\n\n\n"}
{"id": "995118", "url": "https://cs.wikipedia.org/wiki?curid=995118", "title": "Římskokatolická farnost Albrechtice", "text": "Římskokatolická farnost Albrechtice\n\nŘímskokatolická farnost Albrechtice u Českého Těšína je samostatnou farností v Albrechticích u Českého Těšína. Náleží do Ostravsko-opavské diecéze do Karvinského děkanátu. Současným správcem (knězem) je Mirosław Kazimierz.\n\nPrvní zmínka o obci Albrechtice pochází z roku 1447 a dle této zmínky již v obci existovala farnost. Před rokem 1447 byl také postaven první kostel, který stával v místě současného dřevěného kostela. Tento kostel byl zasvěcen sv. Petrovi a Pavlovi. V době reformace patřil protestantům, 26.3. 1654 se navrátil římskokatolické církvi a byl začleněn do Karvinské farnosti. Kostel byl na konci 17. století zasvěcen sv. Michaelovi a mše se sloužily pouze jednou měsíčně. V důsledku povodní, které poničily kostel byl na místě starého kostela v roce 1766 postaven nový, který byl opět zasvěcen sv. Petru a Pavlovi. Kostel byl postupně opravován a dovybavován. Generální oprava se konala v letech 1966 - 1967.\n\nPrvní snahy o postavení nového kostela se datují před první světovou válkou. Jelikož počet obyvatel v obci rostl, přestal původní kostel stačit. Proto bylo v roce 1935 rozhodnuto o stavbě nového kostela, který byl slavnostně vysvěcen 18. 9. 1938 kardinálem Bertramem, arcibiskupem Vratislavským. Po druhé světové válce došlo k dovybavování nového kostela - byl pořízen oltář (1947), věžní hodiny (1960), motorické zvonění (1966), varhany (1968). Po roce 1990 dochází k dalším opravám, v roce 1993 byly svěceny nové zvony.\n\n"}
{"id": "995130", "url": "https://cs.wikipedia.org/wiki?curid=995130", "title": "Sven Maresch", "text": "Sven Maresch\n\nSven Maresch, (* 19. leden 1987 v Erfurtu, Německá demokratická republika) je německý zápasník – judista.\n\nS judem začínal v rodném Erfurtu pod vedením Jury Scholze. V juniorském věku se přesunul do Berlína, kde spolupracuje s řadou významných východoněmeckých judistů v čele s Detlefem Ultschem. V seniorské reprezentaci se začal pohybovat od roku 2008 jako sekundant tehdejší německé jedničky Ole Bischofa. V roce 2011 pozici olympijského vítěze Bischofa vážně ohrožoval, ale v olympijském roce 2012 situaci psychicky neustál (téměř každý den se jeho soboj o Londýn s Bischofem probíral v médiích). Na únorovém domácím Grand Prix v Düsseldorfu, vypadl v prvním kole a jen přihlížel jak Bischof v turnaji vítězí. Na svojí olympijskou premiéru si počkal do roku 2016, kdy uhájil nominaci na olympijské hry v Riu před dotírajícím Alexandrem Wieczerzakem. Naději na dobrý výsledek mu však vzal hned v úvodním kole Sergiu Toma reprezentující Spojené arabské emiráty.\n\nSven Maresch je pravoruký, podsaditý judista, jeho osobní technika je ippon seoi-nage prováděné na levou stranu.\n\n\n"}
{"id": "995143", "url": "https://cs.wikipedia.org/wiki?curid=995143", "title": "Massimo Bonini", "text": "Massimo Bonini\n\nMassimo Bonini (* 13. října 1959, San Marino) je bývalý sanmarinský fotbalista, který hrál na postu záložníka. Začínal v klubu AC Juvenes/Dogana, v letech 1981 až 1988 byl hráčem Juventusu. V roce 1983 obdržel Cenu Bravo pro nejlepšího mladého evropského fotbalistu. Protože v dobách jeho největší slávy ještě nebylo San Marino členem UEFA, hrál v mládežnických výběrech Itálie; po vytvoření sanmarinské fotbalové reprezentace v roce 1990 za ni nastoupil v devatenácti mezistátních utkáních. Po ukončení aktivní kariéry se stal trenérem. Je zástupcem San Marina ve výběru UEFA Jubilee 52 Golden Players.\n\n\n"}
{"id": "995144", "url": "https://cs.wikipedia.org/wiki?curid=995144", "title": "Stay Gold", "text": "Stay Gold\n\nStay Gold je třetí studiové album švédského folkového dua First Aid Kit. Album bylo vydáno 6. června 2014.\n\nAutorem všech skladeb je Klara Söderberg a Johanna Söderberg, pokud není uvedeno jinak.\n"}
{"id": "995145", "url": "https://cs.wikipedia.org/wiki?curid=995145", "title": "Cecílie Meklenbursko-Zvěřínská", "text": "Cecílie Meklenbursko-Zvěřínská\n\nCecilie Meklenbursko-Zvěřínská (německy \"Cecilie Auguste Marie Herzogin zu Mecklenburg\") (20. září 1886, Schwerin – 28. prosince 1954, Bad Kissingenu, Německo) byla původem meklenburská vévodkyně a jako manželka německého a pruského korunního prince Viléma i německá a pruská korunní princezna a později po svržení monarchie i německá titulární německá císařovna a pruská královna.\n\nCecílie byla mladší dcerou meklenburského vévody Fridricha Františka III. a jeho manželky ruské velkokněžny Anastázie Michailovny, vnučky ruského cara Mikuláše I. Cecílie byla nejmladším dítětem ze tří, její sourozenci byli - dánská královna Alexandrina (1879 – 1952) a meklenburský velkovévoda Fridrich František IV. (1882 – 1945), kromě nich měla ještě jednoho nevlastního bratra Alexise Louise de Wenden (1902 – 1976), který byl nemanželským potomkem její matky Anastázie a Vladimíra Alexandroviče Paltova, Anastáziina osobního tajemníka.\n\nDne 6. června 1905 byla v Berlíně provdána za německého následníka trůnu Viléma. Po svatbě obdržela titul: \"\"Její Císařská a královský Výsost Německá korunní princezna a korunní princezna Pruska\"\", očekávala se že se jednoho dne stane po bohu svého manžela Viléma příští německou císařovnou a pruskou královnou. Na veřejnosti se ze začátku jevili jako perfektní pár, nicméně netrvalo dlouho a v manželství se začaly objevovat první \"praskliny\", jejich hlavním důvodem byla Vilémova nevěra.\n\nCecílie a Vilém spolu měli šest dětí: Viléma Fridricha (1906 - 1940), Ludvíka Ferdinanda (1907 - 1994), Huberta (1909 - 1950), Fridricha Jiřího (1911 - 1966), Alexandrinu (1915 - 1980) a Cecílii (1917 - 1975).\n\nJejí starší dcera Alexandrina přezdívaná \"Adini\" trpěla Downovým syndromem.\n\n\n"}
{"id": "995146", "url": "https://cs.wikipedia.org/wiki?curid=995146", "title": "Dům U Čápa (Rokycany)", "text": "Dům U Čápa (Rokycany)\n\nBarokní dům U Čápa stojí na Malém náměstí v Rokycanech. Původně renesanční dům byl přestavěn v 18.století na barokní sloh. Od 18. století fungovala v domě lékárna. Původní lékárenské vybavení je vystaveno ve výložní skříni renesančního domu u Barborky. Dnes se v domě provozuje restaurace. Je chráněn jako kulturní památka České republiky.\n"}
{"id": "995153", "url": "https://cs.wikipedia.org/wiki?curid=995153", "title": "Vitalij Ivanovič Čurkin", "text": "Vitalij Ivanovič Čurkin\n\nVitalij Ivanovič Čurkin (: ; 21. února 1952 – 20. února 2017) byl sovětský a ruský diplomat, od roku 2006 až do své smrti stálý zástupce Ruské federace při Organizaci spojených národů.\n\nRoku 1974 absolvoval Státní institut mezinárodních vztahů v Moskvě. V letech 1974 až 1979 pracoval na překladatelském oddělení Ministerstva zahraničních věcí Sovětského svazu, byl tlumočníkem při jednání o dohodě SALT II v Ženevě. Poté do roku 1982 zastával post třetího tajemníka oddělení pro Spojené státy americké sovětského ministerstva zahraničí. V období let 1982 až 1987 působil jako druhý a posléze první tajemník sovětského velvyslanectví v USA, poté do roku 1989 jako referent mezinárodního oddělení Ústředního výboru Komunistické strany Sovětského svazu. V letech 1989 až 1990 byl tiskovým mluvčím Ministerstva zahraničních věcí SSSR a poté do roku 1991 vedoucím informačního úřadu téhož ministerstva.\n\nRoku 1991 se také stal členem Rady ministerstva. Vedoucím Informačního úřadu zůstal i po rozpadu Sovětského svazu v rámci Ministerstva zahraničních věcí Ruské federace, následně v období let 1992 až 1994 zastával funkci náměstka ministra zahraničních věcí Ruska. Roku 1994 byl jmenován velvyslancem v Belgii a současně stálým představitelem Ruské federace při NATO. V letech 1998 až 2003 byl ruským velvyslancem v Kanadě. Od roku 2003 byl velvyslancem pro speciální úkoly Ministerstva zahraničních věcí Ruské federace. Dne 8. dubna 2006 nahradil Andreje Ivanoviče Děnisova na postu stálého zástupce Ruské federace při OSN.\n\nZa své služby obdržel Řád Za zásluhy o vlast 4. třídy a Řád cti.\n\nZemřel nečekaně na srdeční selhání dne 20. února 2017 v New Yorku.\n"}
{"id": "995155", "url": "https://cs.wikipedia.org/wiki?curid=995155", "title": "Podmíněné finanční dávky", "text": "Podmíněné finanční dávky\n\nPodmíněné finanční dávky ( – \"CCT's\") jsou programy, které se snaží snížit chudobu. Vlády či charity pomocí nich přerozdělují peníze chudým domácnostem z rozvojových zemí s podmínkou, kterou musejí domácnosti zapojené do programu splnit, aby pomoc dostaly. Tou bývá z pravidla posílání dětí do škol, pravidelné kontroly u lékaře, očkování dětí, rady svobodným matkám na péči o dítě a další. Počet zemí, které využívají tento instrument, se za poslední roky zvýšil\n\n\nNejznámějším projektem je Bolsa Família, probíhající v Brazílii. Tento program je prováděn brazilskou vládou s podporou Světové banky a funguje již více než 10 let. Pomáhá více než 11 milionům rodinám (46 milionům lidí), drtivé většině chudých obyvatel Brazílie a patří mezi největší programy s podmíněnými finančními dávkami. Rodiny s dětmi dostávají v průměru 70 Reálů (35 $) výměnou za zapsání dětí do škol a pravidelné prohlídky u lékaře. Úspěch tohoto programu na snížení celkové chudoby po určité době je signifikantní a dnes pomáhá k rozvoji celé Brazílie. Po jeho vzoru vyhlásilo New York City obdobný program s názvem „Opportunity NYC“. To je příklad, kdy se rozvinutá země poučila ze zkušeností takzvané rozvojové země.\n\nObdoba brazilského projektu Bolsa Família, probíhající v Mexiku. Funguje od roku 1997 (do roku 2002 s názvem Progresa), prováděn mexickou vládou. Zaměřuje se na snižování chudoby rodin v rurálních oblastech a městských komunitách investicemi do rozvoje lidského kapitálu podmíněnými finančními dávkami. Počet rodin benefitujích z tohoto programu přesáhl 4 miliony, z toho 2,5 milionu v rurálních oblastech a 1,5 milionu v urbánních oblastech. Mexická vláda do tohoto programu investuje 46,5 % federálního rozpočtu, určeného na snížení chudoby.\n\nJsou zde podstatné argumenty pro přímé přerozdělování veřejných peněz, zejména v rozvojových zemích. Příkladem může být, že investice do infrastruktury v chudých zemích často nemají přímý dopad na chudé obyvatele (př. v Nikaragui mělo pouze 10% dolní 1/5 obyvatel přístup k elektrické energii, ve srovnání s 90% horní 1/5 v roce 1998). Nestálost příjmů během roku je dobrý argument pro cílené přerozdělování prostředků, které může zlepšit situaci obyvatel při výpadku příjmu. Problémy jedinců mohou být dědičné, bez vlivu onoho jedince (příslušnost k dané rase, pohlaví, rodinné zázemí). Vhodným nástrojem přímého přerozdělování prostředků jsou tedy podmíněné finanční dávky (CCT’s), které by měly kompenzovat nerovné příležitosti rodinám, které tímto strádají.\n\nExistují ale také dva základní argumenty proti přímému přerozdělování finančních dávek. Prvním je, že nejlepší cesta na snížení chudoby je silnější ekonomický růst dané země. Stát by měl nepřímo přerozdělovat prostředky většími investicemi do infrastruktury (cesty, přístavy, tak jako lepší školy a kliniky). Druhým je, že poskytují špatný stimul svým příjemcům. Mohly by narušit budoucí efektivitu práce příjemců. „Když stát zajistí základní potřeby pro život, proč by měli lidé pracovat v tvrdých podmínkách za málo peněz?“\n\nJe potřeba pochopit, jak tyto programy fungují v praxi. CCT’s vyžadují stejné mechanismy, jako kterékoliv jiné přerozdělovací programy. Potřeba stanovit způsobilost příjemců, kteří se budou moci zapsat do programu, způsoby plateb, silný monitoring a evaluační systém. Nutná spolupráce s institucemi.\n\nPřibližně 2/3 zemí využívají geografické cílení dávek; 1/3 cílí na domácnosti, zejména pomocí metody \"Proxy Means Testing\" (statistické analýzy datového souboru průzkumu domácností na základě určitých kritérií jako lokace, kvalita obydlí, demografická struktura domácností, vzdělání apod.) a mnoho zemí používá obě metody. Mnoho programů také využívá metodu \"Community-based Targeting\" (výběr skupiny skládající se ze zástupců komunit či jejich vůdců, jejichž aktivity nejsou vztaženy k fungování programů, aby rozhodli, kdo z daných komunit má nárok na podporu), aby se zvýšila transparentnost. CCT’s byly hybnou silou pro rozvojové země ve zlepšení mapování chudoby a domácností, které potřebují podporu (př. Kambodža, Jamajka, Keňa, Mexiko, Pákistán, Panama, Turecko).\n\nPlatby se liší většinou podle počtu dětí v určité věkové skupině. Většina programů přerozděluje benefity rodinám podle počtu dětí v domácnosti, ale jsou zde horní limity (př. Bolsa Família 45 $ - ekvivalent 3 dětí; Mexiko 153 $ - dvě děti na základní škole a jedno na střední škole). Několik programů (jako v Ekvádoru, Salvadoru, Panamě a Peru) vyplácejí rovný příspěvek domácnostem, bez ohledu na to, kolik mají dětí. Platby se také mohou lišit podle stupně vzdělání či pohlaví. Oportunidades v Mexiku, Familias en Acción v Kolumbii, The Social Mitigation Project (SRMP) v Turecku a PATH na Jamajce vyplácejí větší obnosy pro děti na druhém stupni vzdělání než na prvním, protože si uvědomují větší výdaje se studiem starších žáků (dražší učebnice, školy jsou vzdálenější). Oportunidades a SRMP vyplácejí větší dávky dívkám, protože si uvědomují jejich znevýhodněnou situaci v přístupu ke studiu.\n\nZpůsoby vyplácení dávek se liší program od programu. V Brazílie jsou výplaty prováděné pomocí debetních karet, pomocí kterých si lidé mohou vybrat peníze v bankomatech, bankách apod. V Turecku jsou vypláceny peníze skrze státní banku hotově. V Mexiku v zaostalých oblastech jsou peníze rozváženy a ve městech vypláceny přes bankovní systém. V Keni jsou peníze distribuovány přes poštovní pobočky. V Tanzanii jsou peníze posílány zástupci komunit, který je potom dále přerozdělí.\n\nStanovení podmínek pro vyplácení dávek je nejdůležitější součástí CCT’s. Většina programů podmiňuje vyplácení dávek zápisem dětí do školy, pravidelnými kontrolami u lékaře, očkování malých dětí (0 – 6 let; aby byly zdravé před nástupem do školy) a většinou i návštěvy lékaře těhotných žen. Podmínky školní docházky se s různými programy liší, většina programů vyžaduje minimální školní docházku 80 – 85 %. Turecko umožňuje opakovat ročník pouze jednou. Součástí podmínek může být i účast na edukačním výživovém programu.\n\nAčkoliv většina programů má jasně daná pravidla sankcí pro neplnění podmínek, většinovým postihem však bývá dočasné pozastavení vyplácení dávek, než dojde opět k dodržování podmínek a může dojít až k ukončení vyplácení podpory v případě opětovného nedodržování.\n\nDopad podmíněných finančních dávek na okamžitou spotřebu domácností je důležitý pro snižování chudoby v krátkodobé perspektivě. Šíře dávek se liší země od země, například v Nikaragui tvoří dávky 30 % spotřeby domácností v kontrastu s Kambodžou, kde jsou to pouze 2 %.\n\nCCT’s pomáhají zlepšovat skladbu spotřeby, zejména u jídla (lepší nutriční hodnoty, zejména důležité pro děti). Výdaje domácností v tomto smyslu zlepšují kvalitu života. Například domácnosti z programu Familias en Acción z Kolumbie kupovaly více potravin bohatých na proteiny (jako mléko, maso a vejce).\n\nCCT’s snižují práci dětí ve školním věku tím, že nutí rodiče (podmínka), aby zapsali své dítě do školy výměnou za finanční dávky. Podmínky by měly přesvědčit rodiče, aby si uvědomili důležitost vzdělání pro své dítě do budoucna. Zároveň finanční podpora domácností snižuje jejich závislost na příjmech z dětské práce. Podle posledních průzkumů se ukazuje, že programy snížily zaměstnanost dětí o desítky procent (liší se země od země).\n\nExistují obavy, že CCT’s mohou zhoršit pracovní návyky dospělých. Jak některé výzkumy dokazují, existují případy, kdy se dospělí záměrně vyhýbají práci, aby zůstali „chudí“ a dále mohli pobírat dávky.\n\nCCT’s programy se také snaží zlepšit situaci chudých pomocí přesvědčování o nutnosti investování do lidského kapitálu, zejména jejich dětí (vzdělání, zdraví, lepší výživa). Podle průzkumů bylo dokázáno, že děti po absolvování škol, se chovají jinak, než kdyby nebyly nuceny školy navštěvovat. Získávají lepší pracovní uplatnění, udržují si zdravé stravovací návyky a dožívají se vyššího věku.\n\nEfektivita CCT’s je měřena několika rozvojovými agenturami. Tyto agentury se snaží měřit dopad podmíněných finančních dávek na chování domácností. Pro zjištění, jak efektivně CCT’s cílí na domácnosti, musí být změřeno, jak by na tom ve skutečnosti byly domácnosti, kdyby nedostaly finanční dávky a potom udělat hodnocení podle tohoto měření. Metoda je porovnání spotřeby domácností s dávkami se spotřebou domácností bez dávek. Kdo je chudý i po přijetí dávek, byl chudý i předtím. Existují kladné důkazy, že domácnosti, které dostávají tyto finanční dávky, utrácejí více peněz za kvalitní jídlo s větší kalorickou hodnotou, než domácnosti s obdobným příjmem, které dávky nedostávají. V Bangladéši, Pákistánu a Turecku, kde byla školní docházka dívek menší než u chlapců, pomohly programy CCTs zmenšit tuto mezeru. Všeobecně lze říci, že CCTs pomohly snížit chudobu mezi příjemci, ochránily je před negativními dopady špatně fungující ekonomiky (nezaměstnaností, nemocemi nebo dalšími náhlými šoky).\n\nDopad podmíněných finančních dávek na snižování chudoby a nerovností byl celosvětově uznán, nicméně zůstává několik překážek v jejich implementaci, které vedly u některých programů k jejich neefektivnosti či úplnému zastavení. \n\nPodle studie prováděné analytiky Světové banky Laurou Rawlingovou a Gloriou Rubio, bylo zjištěno, že na počátku každého programu je potřeba si stanovit harmonogram akcí. Ten může být narušen politickými změnami v dané zemi, přírodními pohromami nebo změny v administraci projektu, což může vézt k neefektivnosti programů či jejich úplnému zastavení. Příkladem takto postižených programů může být podle výzkumu Rozvojového programu OSN Social Protection Network z Nikaragui, kde došlo ke změně administrativy tohoto programu na jiné ministerstvo a tím i ke snížení jeho efektivity, což vedlo až k jeho úplnému zrušení. Obtíže mohou také nastat se zaváděním Manažerského informačního systému (MIT). Příkladem toho může být mexický program Oportunidades, kde 27 % účastníků nedostalo finanční podporu po 2 letech od jeho zavedení. Dalším problémem je podle Světové banky nedostatečná flexibilita programů podmíněných finančních dávek během ekonomické krize, nejsou schopny rozšířit svou kapacitu o lidi, kteří spadli do této kategorie pouze během ekonomické krize.\n\nDalším běžnou překážkou je vyloučení potřebných domácností z programu. Podle výzkumu Světové banky je to způsobeno znemožněním domácností dostat se ke klinikám či školám. Nevyplatí se jim cestovat k těmto zařízením v případě, když náklady na transport převyšují získanou podporu a tím nejsou schopny splnit podmínky jejího čerpání. Ba co víc, výzkum mexického programu Oportunidades prokázal, že osoby s fyzickou chorobou nebyly schopny cestovat a tím pádem tyto podmínky splnit. Dalším problémovou skupinou jsou pracující ženy, které si nemohou dovolit zmeškat práci a tím nejsou rovněž schopny splnit podmínky pro čerpání podpory.\n\nNedostatek důvěry mezi cílenou populací je způsoben špatnou informovaností, špatným přístupem k informacím a může vézt k neefektivnosti či úpadku programu. Příkladem může být neúspěšný program z Nikaragui (Social Protection Network), který se potýkal se silnou nedůvěrou obyvatelstva, protože byl příliš zpolitizovaný. Stejný případ se objevil na Haiti, kde lidé neměli důvěru v místní vládu, řešením by mohlo být přerozdělování peněz pomocí nevladních neziskových organizací (NGO's).\n\n\"Dále čtěte:\" Unconditional cash transfers (UCT)\n\nPoslední dobou se vede diskuse, zdali má smysl poskytovat podmíněné finanční dávky nebo by byly lepší nepodmíněné finanční dávky. Argumenty pro CCT’s jsou, že ne vždy se rodiny chovají racionálně, mohou zde být rozpory v pohledu na budoucnost mezi rodiči (kteří platí za studium) a dětmi (kteří by mohly benefitovat v budoucnosti). Dalším argumentem je, že vlády jsou ovlivňovány zájmovými skupinami a proto podmíněné dávky by měly zajistit lepší rovnost při přerozdělování. Výzkum zabývající se programem Oportunidades dokazuje, že počet dětí docházející na základní školu je větší u rodin, které dostávají podporu ve srovnání s těmi, které ji nedostávají. Dalším dobrým příkladem těchto programů může být Malawi, kde se prováděl výzkum rodin s dětmi (dívkami) ve školním věku. Rodiny, které dostávaly podporu, měly opět větší úspěšnost ve školní docházce a jejich dcery vyšly z průzkumu gramotnosti mnohem lépe než dívky z ostatních rodin.\n\nSilný argument pro nepodmíněné finanční dávky zaznívá z tábora zastánců rovného přístupu k rozvoji (Rights-based approach to development). Podle jejich názoru by měly finanční dávky pomáhat všem obyvatelům státu zlepšit jejich životní situaci. Stát by měl usilovat o to, aby zajistil všem rovný přístup k potravinám a jiným zdrojům. Jejich kritika (argumenty proti) na podmíněné finanční dávky je, že v několika případech (viz výše) vyloučily z programu obyvatele, kteří to potřebovali nejvíce, protože je to pro ně příliš drahé jejich plnění (kliniky jsou příliš vzdálené; potřebují děti doma, aby pomohly rodičům sklidit úrodu pro živobytí) a tím porušily princip lidských práv na nediskriminaci a rovnost. Otázkou také zůstává kvalita služeb poskytovaných státem. Nebylo by lepší investovat peníze přímo do zlepšení kvality škol, či kvalifikace vyučujících? Rodiče mohou považovat nucení dětí docházet na nekvalitní školu či kliniku za plýtvání času, který by měly raději strávit účelněji prací na poli s rodiči.\n\nPříkladem programu nepodmíněných finančních dávkek je program v Malawi Social Protection Policy and Framework, který započal v roce 2006, je financovaný organizací UNICEF a Národní komisí pro AIDS (National Commission on AIDS). Tento program cílí na úplně nejchudší vrstvy obyvatel (22 % obyvatel Malawi v roce 2007). Cílem je toto číslo snížit na 10 % v roce 2015. Program dá 600 (4 $) Kwacha každé rodině za osobu do max 1 800 Kwacha (13 $) pro 4 a více členů, je zde ještě extra bonus 200 Kwacha za dítě, které se zapíše na základní školu a 400 Kwacha za dítě, které pokračuje v následujícím studiu.\n"}
{"id": "995158", "url": "https://cs.wikipedia.org/wiki?curid=995158", "title": "Karl Zuchardt", "text": "Karl Zuchardt\n\nKarl Zuchardt (10. února 1887, Lipsko – 12. listopadu 1968, Drážďany) byl německý spisovatel a dramatik.\n\nV roce 1960 byl vydán jeho historický román \"Stirb, du Narr\" o rozepři mezi anglickým králem Jindřichem VIII. a Thomasem Morem, který byl v češtině vydán v roce 1973 s názvem \"Zemři, blázne\".\n\n\n\n"}
{"id": "995161", "url": "https://cs.wikipedia.org/wiki?curid=995161", "title": "Třešť (zámek)", "text": "Třešť (zámek)\n\nZámek Třešť je novorenesanční budova, která stojí téměř v centru města Třešť, v okrese Jihlava. Za zámkem se rozkládá rozlehlý zámecký park, jehož okrajem vede část NS Špičák. Od roku 1973 je chráněn jako kulturní památka. Patří Akademii věd ČR, dnes v něm funguje hotel.\n\nMěstečko Třešť se poprvé připomíná roku 1333. Původně patřilo k hradu Janštejnu, později se dostává do držení Šternberků. Okolo roku 1513 pak Zdeněk ze Šternberka prodává Třešť Václavu Vencelíkovi z Vrchovišť, který v ní počátkem 16. století vybudoval tvrz, výslovně připomínanou roku 1513.\nVe druhé polovině 16. století pak Kryštof Vencelík nechal tvrz přestavět na renesanční zámek, přičemž realizací pověřil italského stavitele M. Grimma, vnitřní nádvoří v té době dostalo renesanční arkády a sgrafitovou fasádu. V držení Vencelíků zůstal do roku 1626, kdy o něj v rámci pobělohorské konfiskace přišli, Kryštof Adam Vencelík se totiž zúčastnil stavovského povstání v letech 1618 - 1620. Panství do vlastnictví získal rakouský hrabě Kryštof z Herberštejnu. V letech 1657-1669 je zmiňován jako majetek Gayerů z Edelbachu, kteří nechali v roce 1660 provést částečnou přestavbu zámku. V roce 1669 se vrací do majetku Herberštejnů. Další přestavby se zámek dočkal v roce 1714 za Václava Eberharda, kdy byl upraven v duchu baroka.\n\nV roce 1844 panství zakoupil tyrolský baronský rod Wenzel-Sternbachové. V roce 1860 za Ferdinanda a Leopolda ze Sternbachu byl přestavěn do současné novorenesanční podoby. Za Sternbachů (patrně v letech 1835-1845, tedy po velkém požáru Třeště z roku 1824) také došlo k rozšíření a úpravě zámeckého parku. V majetku baronského, od roku 1864 rytířského, rodu zůstal do roku 1945, následně sloužil jako městské muzeum a žákovský domov. V roce 1984 jej získala do majetku Akademie věd, která provedla rozsáhlou rekonstrukci objektu.\n\nZámek je čtyřkřídlá dvoupatrová budova s čestným dvorem uprostřed a čtyřmi nárožními věžemi na každé světové straně. Vchází se do něj ze západní strany portálem, jehož autorem je Mořic Grimm.U vchodu jsou též barokní sochy vojínů. Zámek obklopuje rozsáhlý park. V renesanční době zámek spojovala s blízkým kostelem sv. Martina lávka, která se však nedochovala. Západní průčelí zámku zdobí věž s hodinami a cibulovou střechou.\n\n"}
{"id": "995162", "url": "https://cs.wikipedia.org/wiki?curid=995162", "title": "Ponte della Maddalena", "text": "Ponte della Maddalena\n\nPonte della Maddalena (' Most Máří Magdalény\"') je raně středověký kamenný most přes řeku Serchio v blízkosti obce Borgo a Mozzano v italské provincii Lucca postavený v 11. století. Je jeden z mnoha středověkých mostů, známých a nazývaných jako \"Ponte del Diavolo  (Ďáblův  most)\". V raném středověku se stal důležitým přechodem přes řeku Serchio na cestě Via Francigena, která vedla z Francie do Říma. Zároveň to bylo důležité středověké poutní místo. Most je pozoruhodné dílo středověkého stavitelství postavené pravděpodobně z pověření hraběnky Matyldy Toskánské v letech 1052 - 1115.\n\nKolem roku 1300 byl most restaurován pod vedením Castruccia Castracaniho. Most po rekonstrukci ve 14. století je popsán v románu Johna Sercambiho z Luccy. Kolem roku 1500 převzal jméno Ponte della Maddalena, z oratoře věnované Máří Magdaléně, jejíž socha stojí na východním břehu úpatí mostu.\n\nV roce 1836 byl při povodni most těžce poškozen a v následujících letech podstoupil mnohé úpravy. K nejrozsáhlejší úpravě došlo počátkem 20. století, kdy byl přistavěn jeden oblouk na západním břehu. Důvodem byla železnice, která zde byla v tomto období vystavěna, most tím částečně pozměnil svůj raně středověký vzhled. Největší rozpětí kamenného oblouku je 37,8 metrů. Celková délka mostu dosahuje 95 metrů.\n\n"}
{"id": "995165", "url": "https://cs.wikipedia.org/wiki?curid=995165", "title": "Sacro GRA", "text": "Sacro GRA\n\nSacro GRA je italský dokumentární film o životě lidí u římské dálnice. Film byl natočen v roce 2013, premiéra do českých kin je naplánována na 5. května 2014, délka filmu je 93 min. Na benátském filmovém festivalu zvítězil jako první dokument v historii.\n\n"}
{"id": "995166", "url": "https://cs.wikipedia.org/wiki?curid=995166", "title": "Řád Za zásluhy o vlast", "text": "Řád Za zásluhy o vlast\n\nŘád Za zásluhy o vlast je státní vyznamenání Ruské federace. Je udělováno za vynikající výsledky při posílení ruské státnosti, za socio-ekonomický rozvoj země, výzkumnou činnost a rozvoj umění a kultury, vynikající sportovní výsledky, posílení míru, přátelství a spolupráce mezi národy, za významný přínos k posílení obrany země.\n\nŘád byl zřízen dne 2. března 1994 dekretem prezidenta Ruské federace č. 442. Od svého založení do 1. července 1998, kdy byl obnoven Řád svatého Ondřeje, byl tento řád nejvyšším vyznamenáním Ruské federace. Heslo řádu Польза, честь и слава (Užitek, čest a sláva) je převzato z ruského imperiálního Řádu svatého Vladimíra.\n\nOdznakem je zlatý, červeně smaltovaný tlapatý kříž, na němž je položen zlatý znak Ruské federace (trojkorunovaný orel držící žezlo a jablko, na prsou má položený znak se svatým Jiřím na koni zabíjejícím draka.\n\nŘádová hvězda je stříbrná a osmicípá, ve středu je umístěn kulatý medailon se zlatým znakem Ruské federace na stříbrném poli, kolem nějž se vine stříbrný nápis na červeném pásu ПОЛЬЗА, ЧЕСТЬ И СЛАВА (UŽITEK, ČEST A SLÁVA). V případě vojenských zásluh se nad kříž přidávaly dva zlaté zkřížené meče.\n\nStuha je červená.\n\nŘád se dělí na čtyři třídy. Udělování probíhá postupně, od nejnižší (4.) třídy po třídu nejvyšší. Aby někdo mohl obdržet 3. třídu, musí mu být před tím udělena třída 4.\n\n"}
{"id": "995167", "url": "https://cs.wikipedia.org/wiki?curid=995167", "title": "Peter Rosegger", "text": "Peter Rosegger\n\nPeter Rosegger (31. července 1843, Alpl, Štýrsko – 26. července 1918, Krieglach) byl rakouský spisovatel a básník. Své původní příjmení \"Roßegger\" si změnil na Rosegger po vydání prvních děl, aby se odlišil od dalších pěti jmenovců.\n\nJeště za jeho života, v roce 1910, mu byl na kopci Hanselberg (dnes Bezručův vrch) u Krnova postaven památník (mohyla) s pamětní deskou, která byla v roce 1948 nahrazena deskou k uctění tehdy ještě žijícího básníka Petra Bezruče.\n\nMezi jeho přátele náležel kupříkladu literát Ludwig Anzengruber, s nímž udržoval i písemnou korespondenci.\n\n\n\n\n"}
{"id": "995176", "url": "https://cs.wikipedia.org/wiki?curid=995176", "title": "E. L. T. Mesens", "text": "E. L. T. Mesens\n\nEdouard Léon Théodore Mesens (27. listopadu 1903 Brusel – 13. května 1971 Brusel) byl belgický obchodník s uměním, galerista, spisovatel a básník, malíř a hudebník spojovaný zejména se surrealistickým hnutím.\n\nZačínal jako hudebník pod vlivem E. Satie, později se věnuje vydavatelským činnostem spolu s René Magrittem, spolu s kterým se sblížil s bruselským surrealistickým kruhem (okolo Paula Nougé). Mesensův přínos surrealistům byl v pořádání výstav, v roce 1934 uspořádal surrealistickou výstavu v Bruselu, o dva roky později pořádal v Londýně International Surrealist Exhibition. V Londýně v letech 1938–1952 sídlil trvale, vedl zde London Gallery a byl žil ve středu avantgardního umění. Již v Londýně, zejména v poválečných letech se věnoval tvorbě koláží.\n"}
{"id": "995183", "url": "https://cs.wikipedia.org/wiki?curid=995183", "title": "Přímý přístup", "text": "Přímý přístup\n\nPřímý přístup, libovolný přístup, náhodný přístup ( ) v informatice je možnost přistupovat k jednotlivým prvkům složené datové struktury, části souboru nebo oblasti paměti v libovolném pořadí podle potřeb zpracování, nikoli podle uložení datové struktury na fyzickém nosiči. Opakem je sekvenční přístup, kdy lze k jednotlivým prvkům přistupovat pouze v tom pořadí, v jakém jsou uloženy na fyzickém nosiči, a přístup k vzdálenému prvku vyžaduje delší čas.\n\nZákladním vodítkem pro uznání přístupové metody za přímý přístup je, že přístup k prvku musí být stejně snadný a efektivní bez ohledu na jeho umístění, velikost datové struktury a počet souřadnic, které jsou použity pro popis umístění prvku ve struktuře.\n\nPozice prvku může být například popsána pomocí pořadí v jednoduché posloupnosti, jako je řádek, ve dvourozměrné struktuře, jako jsou řádky a sloupce v rovině, nebo pomocí vícerozměrných souřadnic. Ale po uvedení všech souřadnic, může program přistupovat ke každém záznamu přibližně stejně rychle a snadno jako k libovolnému jinému, a to v čase, který vyhovuje uživateli. V tomto smyslu je volba položky libovolná v tom smyslu, že bez ohledu na to, kterou položku požadujeme, pro její nalezení stačí mít její adresu, neboli souřadnice, na nichž je umístěna, jako například řádek a sloupec (nebo číslo stopy a číslo záznamu na magnetickém bubnu). Termín „náhodný přístup“ byl poprvé použit, když se požadovalo, aby proces našel požadovaný záznam bez ohledu na to, ve kterém místě posloupnosti se nachází.\n\nAle brzy se začal používat termín „přímý přístup“, protože je možné přímo získat záznam bez ohledu na jeho umístění. Funkčním požadavkem je, aby zařízení bylo schopné přistupovat k požadovanému záznamu přímo podle požadavku.\n\nPraktickou ukázkou tohoto rozdílu je porovnání času potřebného pro nalezení místa v textu; pokud je text uložen na svitku, jedná se o sekvenční přístup: celý kus svitku před požadovaným místem musí být převinut; pokud je text v knize, jedná se o přímý přístup, protože knihu lze otevřít na libovolném místě (jedná se o případ použití záložky; pro nalezení požadované stránky je třeba listovat). Novějším příklad sekvenčního přístupu je magnetofonová kazeta (pokud chceme přehrát skladbu uprostřed, je nutné přetočením pásku přeskočit skladby na začátku) oproti CD (přímý přístup – lze přeskočit přímo na požadovanou skladbu, pokud známe její číslo).\n\nV případě datových struktur znamená přímý přístup možnost získat položku struktury v konstantním čase, nezávislém na pozici ve struktuře a velikosti struktury, tj. v čase O(1). To umožňuje jen málo datových struktur, především pole (a příbuzné struktury jako dynamická pole). Přímý přístup je požadovaný nebo oceňovaný v mnoha algoritmech jako například binární vyhledávání, celočíselné třídění nebo v určitých variantách Eratosthenova síta.\n\nJiné datové struktury jako spojové seznamy přímý přístup neumožňují, ale naopak dovolují efektivní vkládání, rušení nebo přeskupování dat. Samovyvažující se stromy mohou být přijatelným kompromisem, kdy přístupový čas je stejný pro libovolný prvek kolekce, a roste logaritmicky s její velikostí.\n\n"}
{"id": "995186", "url": "https://cs.wikipedia.org/wiki?curid=995186", "title": "The Stone Roses (album)", "text": "The Stone Roses (album)\n\nThe Stone Roses je debutové album britské rockové skupiny The Stone Roses, vydané 13. března 1989. Je považováno za jedno z nejlepších hudebních děl v moderní historii a ze svých tvůrců vytvořil jednu z nejdůležitějších hudebních formací své doby.\n\nPřestože The Stone Roses vznikli již v roce 1984, trvalo ještě pět let dokud vyšel jejich první studiový počin ve standardní albové délce (skupina již dříve vydala několik singlů v různých vydavatelstvích). The Stone Roses se sice nepovažovali za madchesterovou kapelu, ale jako manchesterská skupina i oni byli ovlivněni tehdejším hnutím (podobně jako Inspiral Carpets či Happy Mondays). Svůj debut nahráli pod producentským vedením Johna Leckieho, který svého času spolupracoval i s Pink Floyd na albu \"Meddle\". Album \"The Stone Roses\" vyšlo v roce 1989 pod značkou Silvertone Records (součást Zomba Records − jako divize pro nové rockové skupiny).\n\nSkupina během svého následného turné odehrála množství koncertů z nichž některé vešly do dějin jako legendární. Zejména představení v klubu The Haçienda (občas považovaného za centrum „Baggy / Madchester“ scény). Andrew Collins pro \"NME\" později napsal: „Zapomeňte na Morrisseye ve Wolverhamptonu, The Sundays v The Falcon či PWEI v Brixtonu − již nyní si chystám list pro svá vnoučata, ve kterém jim řeknu, že jsem mohl vidět The Stone Roses živě v The Haçienda!“ Pozdější vystoupení na Spike Island v roce 1990 si skupina zorganizovala sama a účast dosáhla asi 27 000 lidí. V roce 1999 vyšla u příležitosti desátého výročí tohoto koncertu dvoudisková výroční edice alba \"The Stone Roses\", která skupinu po několika letech navrátila do britského hudebního žebříčku (edice se vyšplhala až na deváté místo).\n\nTak jako pro většinu vydaných nahrávek od The Stone Roses i pro obal tohoto alba vytvořil návrh John Squire. Je inspirován prací Jacksona Pollocka a událostmi v Paříži v roce 1968 (studentské demonstrace). Magazín \"Q\" ho zařadil do svého žebříčku sta nejlepších obalů všech dob. Pozadí alba bylo vytvořeno na základě přírodní scenérie v Severním Irsku − Giant's Causeway (Cesta obrů), kterou skupina navštívila během svého koncertu v Coleraine. Přes malbu jsou uloženy kousky citronů a francouzská trikolóra. Squire o tom řekl: „Ian se setkal tím francouzským chlapíkem, když stopoval po Evropě, ten muž se účastnil nepokojů a vyprávěl Ianovi jak používali citrony ke zmírnění účinků slzného plynu. Je i jeden dokument − na začátku je skvělý záběr na muže, který hází kameny na policii. Mně se fakt se mi líbil jeho postoj.“\n\nJiž v době svého vydání se album setkalo s převážně pozitivními odezvami a postupem času se z něj stala hudební legenda. V roce 1997 bylo jmenováno druhým nejlepším albem všech dob v hlasování (HMV, Channel 4, The Guardian a Classic FM). Časopis \"Q\" ho v roce 1998 prohlásil za čtvrté nejlepší a v roce 2000 jej znovu dosadil na 29. místo v žebříčku sta nejlepších britských alb. Později v roce 2008 ho magazín společně s HMV jmenoval pátým nejlepším britským albem.\n\nHudební týdeník \"NME\", který album původně ohodnotil jen jako mírné nadprůměrný (7/10), později nešetřil chválou při jakékoliv další zmínce o něm. V roce 2000 ho na NME Premier Awards vyhlásil za nejlepší album hudební historie.\n\nDalší magazín, který \"The Stone Roses\" umístil mezi nejlepší světové alba byl \"Spin\" v roce 2005 (78. nejlepší album vydané za posledních dvacet let). V témže roce mu bylo čtrnáctideník \"Rolling Stone\" přidělené 497. místo v žebříčku 500 nejlepších alb všech dob. Časopis \"Time\" v roce 2005 přidal album do svého seznamu nejlepších hudebních nahrávek a \"Pitchfork Media\" ho v roce 2003 prohlásil za 39. nejlepší album osmdesátých let.\n\nVšechny skladby byly napsány Ianem Brownem a Johnem Squirem.\nDisk také obsahoval množství materiálu s hudebními videi, diskografií, skladbami a fotkami.\n\n"}
{"id": "995188", "url": "https://cs.wikipedia.org/wiki?curid=995188", "title": "Gymnázium Špitálská", "text": "Gymnázium Špitálská\n\nGymnázium Špitálská je čtyřleté a osmileté gymnázium v Praze-Vysočanech. Ředitelem je Mgr. Antonín Zajíc. Součástí budovy školy je 16 učeben, tělocvična, posilovna a školní jídelna. Škola má celkem čtyři patra a přízemí. Na gymnáziu v současnosti vyučuje 39 profesorů, počet žáků se pohybuje okolo 370 (září 2019).\n\nStavba proběhla v letech 1927–1929. Později budova sloužila např. jako dům Lidových milicí. Dne 21.10. 2004 byla školní budova jako součást souboru funkcionalistických školních budov při Novoškolské a Špitálské ulici v Praze 9 zapsána do Ústředního seznamu kulturních památek ČR.\n\nV současné době nabízí gymnázium čtyřleté a osmileté všeobecné studium. Kapacita jedné třídy je stanovena na 30 žáků. K osmiletému studiu se obvykle hlásí 180–200 žáků, ke čtyřletému cca 100 žáků.\n\nPřijímací zkoušky pro jsou realizovány pomocí standardizovaných státních testů Cermat.\n\nŽáci primy a prvního ročníku čtyřletého studia se na začátku školního roku účastní adaptačního kurzu.\n\n\nČtyřpatrovou budovu gymnázia na půdorysu písmene T (bývalá měšťanská chlapecká škola) postavila smíchovská firma bratří Kavalírů v letech 1927–1929 podle projektu architekta pražského Městského stavebního úřadu Vladimíra Frýdy. V letech 1936–1937 k ní byla přistavěna budova základní školy na půdorysu písmene L (bývalá dívčí měšťanská škola) od stejného architekta. Obě budovy jsou chráněny jako nemovitá kulturní památka České republiky.\n\n\n"}
{"id": "995191", "url": "https://cs.wikipedia.org/wiki?curid=995191", "title": "Šipilovskaja (stanice metra v Moskvě)", "text": "Šipilovskaja (stanice metra v Moskvě)\n\nŠipilovskaja ( ) je stanice moskevského metra. Architekty byli Nikolaj Šumakov, Vadim Volovič, Natalia Šurygina. Nachází se na Ljublinsko-Dmitrovské lince, mezi stanicemi Borisovo a Zjablikovo. Šipilovskaja byla otevřena dne 2. prosince 2011. Nástupiště je dlouhé 162 metrů a široké 10 metrů.\n\nStanice je pojmenována podle ulice Šipilovskaja, v blízkosti vlakového nádraží, které nese název podle malé obce Šipilovo nacházející se tu před tím než se oblast stala částí Moskvy v roce 1966. Tato vesnice zde byla již od 16. století a jeho jméno je spojeno s ruskou osobností jménem Šhipil (někdy Šipilo).\n\nV letech 1993—1996 byly na východní straně ulice, naproti domu Musy Jalil 23/56, vyhloubeny základy o délce cca 100 metrů, v roce 1998 byly provedeny na oploceném místě přípravné práce a vystavěny opěry. Stanice plánovala otevřít v roce 2000, ale vzhledem k nedostatku financí na výstavbu byly práce zastaveny v září 1998. V letech 1999-2000 byla část zařízení vyňata, v roce 2004 byl ze základové jámy zdvižen a opraven tunelovací panel, který byl nálsedně použit pro výstavbu taškentského metra. Tento panel dokončil hloubení tunelu od stanice Zjablikovo, druhý tunel procházel částečně asi 40 metrů. Tunelovací štít, který se tam byl v letech ochrany stavby zrezivěl, byl v 2008-09 byl uveden do provozu a zakončil hloubení své části tunelu. Stanice byla otevřena dne 2. prosince 2011.\n"}
{"id": "995192", "url": "https://cs.wikipedia.org/wiki?curid=995192", "title": "Capsule", "text": "Capsule\n\nCapsule (v katakaně カプセル, někdy psáno velkými písmeny jako CAPSULE) je název japonského elektronického dua, jehož členy jsou DJ Jasutaka Nakata a zpěvačka Tošiko Košidžima. Skupina byla založena v roce 1997 a dodnes vydala čtrnáct studiových alb.\n\n"}
{"id": "995193", "url": "https://cs.wikipedia.org/wiki?curid=995193", "title": "Telma Monteirová", "text": "Telma Monteirová\n\nTelma Alexandra Pinto Monteiro (* 27. prosince 1985 Almanda) je portugalská zápasnice – judistka, bronzová olympijská medailistka z roku 2016.\n\nK judu jí přivedla starší sestra Ana ve 14 letech, když několik let hrála aktivně fotbal. Začínala v klubu Construções Norte/Sul v rodné Almadě pod vedením Vítora Caetana. V roce 2003 jí reprezentační trenér António Matias zařadil do přípravy na olympijskou sezonu 2004, do které měla impozantní nástup. Vítězstvím na turnaji v Leondingu a Římě v pololehké váze do 52 kg si zajistila kvalifikaci na olympijské hry v Athénách, kde prohrála ve čtvrtfinále s Francouzskou Euranieovou v prodloužení minimálním rozdílem na koku za šido.\n\nV roce 2007 se druhým místem na mistrovství světa v Riu kvalifikovala na olympijské hry v Pekingu, ale rok 2007 byl pro ní v mnoha směrech kritický. Začala mít problémy se shazováním váhy, které vyústili v neshody a rozchod s osobním trenérem Caetanem. Přestoupila do nově vzniklé judistické sekce populárního sportovního klubu Benfica Lisabon, kde se jí ujal trenér Emílio Costa. V lednu 2008 zemřel po přípravném tréninku ve věku 43 letech reprezentační trenér António Matias. Přes tyto komplikace se na olympijské hry v Pekingu dokázala připravit, ale podobně jako před čtyřmi roky nezvládla čtvrtfinálový taktický zápas s domácí Číňankou Sian Tung-mej. Po olympijských hrách v Pekingu přestoupila do vyšší lehké váhy do 57 kg. Na své třetí olympijské hry v Londýně v roce 2012 odjížděla jako úřadující mistryně Evropy. V úvodním kole nastoupila proti Američance Marti Malloyové, kterou ten rok již dvakrát těsně porazila. Vyrovnaný zápas dospěl do prodloužení, ve kterém minutu před koncem nedotáhla rukama techniku o-uči-gari, vzápětí pustila Američanku pravý úchopem na svá záda a po technice sumi-gaeši zápas prohrála. Vytoužené olympijské medaile se dočkala až při svém čtvrtém startu v roce 2016. Na olympijských hrách v Riu prohrála ve čtvrtfinále v prodloužení na pasivitu (šido) s Mongolkou Sumijou, ale přes opravy porazila na juko v zápase o třetí místo Rumunku Corinu Căprioriuovou a získala bronzovou olympijskou medaili.\n\n\n\n"}
{"id": "995194", "url": "https://cs.wikipedia.org/wiki?curid=995194", "title": "Second Coming", "text": "Second Coming\n\nSecond Coming může být:\n\n"}
{"id": "995195", "url": "https://cs.wikipedia.org/wiki?curid=995195", "title": "Second Coming (album)", "text": "Second Coming (album)\n\nSecond Coming je druhé studiové album britské rockové skupiny The Stone Roses, vydané 5. prosince 1994 ve Spojeném království a počátkem roku 1995 v USA pod značkou Geffen Records. Jeho prodejnost ve světě přesáhla jeden milion kusů. Album bylo věnováno Philipovi Hallovi, publicistovi The Stone Roses, který v roce 1993 zemřel na rakovinu.\n\nAlbum \"Second Coming\", vydané po více než pěti letech od debutu \"The Stone Roses\" a čtyři roky od posledního živého vystoupení skupiny, se setkalo se smíšeným přijetím jak u fanoušků tak u kritiky. The Stone Roses vstoupili po dlouhé době do změněné atmosféry − Oasis a Blur právě začali ve Spojeném království novou éru zvanou britpop.\n\nPřesto se první vydaný singl „Love Spreads“ vyšplhal až na druhé místo žebříčku (pro očekávané první místo však šlo o zklamání) a samotné album na čtvrté místo (v Top 10 se mu podařilo udržet jen pár týdnů). Následné podpůrné turné naplánováno na začátek roku 1995 bylo zrušeno poté, co skupinu opustil bubeník Reni a skupina tak zůstala bez bubeníka.\n\nPřes všechna negativa je \"Second Coming\" považano za jedno z lepších v britské rockové historii. Skladbami se nese hypnotická rocková zkušenost a jsou plné tradičních rytmů. Funky rock, blues či jazz spojené s kytarou Johna Squirea, která silně připomíná sedmdesátá léta, vytvářejí dohromady jedinečný zvuk. V skladbách „Your Star Will Shine“ a „Tightrope“ je cítit venkovský až country styl (skupina se na nahrávání \"Second Coming\" přesunula z Manchesteru do Walesu, což do značné míry ovlivnilo jejich hudební styl).\n\nVšechny skladby napsal John Squire, pokud není uvedeno jinak.\n\n"}
{"id": "995200", "url": "https://cs.wikipedia.org/wiki?curid=995200", "title": "CCM extraliga inline hokeje 2014", "text": "CCM extraliga inline hokeje 2014\n\nSezóna 2014 je 13. ročníkem nejvyšší české inline hokejové soutěže CCM extraliga inline hokeje. Tento ročník se hraje od 26. dubna 2014. Hrací systém je stejný jako každou sezónu. První čtyři týmy ve dvou divizích Východ a Západ postoupí do play-off, čtyři týmy z obou divizí se utkají v play-out. Každý tým se utká s každým jednou doma a jednou venku. Mezi elitu se probojovalo IHC Roller Storm Praha. Z tohoto ročníku sestoupí tým, který dopadne v play-out extraligy nejhůře. Titul bude obhajovat Mission Roller Brno, které ve finále porazilo IHC Devils Zlín.\n\n\n\nDomácí tým je uveden v levém sloupci. Barvy: modrá = výhra domácích; červená = výhra hostů.\n\n<nowiki>*</nowiki> Tyto výsledky byly kontumovány pro nepřipravenost hrací plochy\n\nDomácí tým je uveden v levém sloupci. Barvy: modrá = výhra domácích; červená = výhra hostů.\n\n"}
{"id": "995202", "url": "https://cs.wikipedia.org/wiki?curid=995202", "title": "Adam z Bubna-Litic", "text": "Adam z Bubna-Litic\n\nAdam Bubna-Litic, celým jménem \"Adam Vít Mikuláš Michael Franz hrabě Bubna z Litic\" (14. srpna 1927, Villa Meran am Semmering – 10. ledna 2016, Praha) byl český šlechtic, příslušník I.linie rodu Bubna z Litic.\n\nNarodil se v rodném domě své matky v rakouském Semmeringu, kde jeho děd Franz Hansy byl hlavním lékařem a spolumajitelem sanatoria Kurhaus Semmering. Ve dvou letech se jeho rodina přestěhovala do Doudleb nad Orlicí, sídla otcovy rodiny. Do školy chodil v Doudlebách a později studoval na gymnáziu v Kostelci nad Orlicí. Období druhé světové války a po ní bylo pro rodinu náročné. Otec Mikuláš jako ministr zemědělství ve vládě Aloise Eliáše byl po válce vězněn a matka Margarethe zemřela po nemoci v roce 1946. Po převzetí moci komunisty v roce 1948 a konfiskaci veškerého majetku v roce 1949 se on a jeho otec rozhodli odejít do exilu a ilegálně překročili české hranice do Rakouska. Otec zůstal v Rakousku, kde se znovu oženil a měl dva syny. Zemřel v Rakousku v roce 1954. \n\nAdam, který jako mladý muž v poválečném Rakousku necítil pro sebe příliš mnoho příležitostí, odešel v roce 1950 do Austrálie. Po příjezdu do Perthu pracoval jako pomocný dělník v továrně na umělá hnojiva. Pak pracoval v obchodní firmě, po jejímž krachu si našel místo řidiče městského autobusu. Během zaměstnání začal studovat na univerzitě němčinu a filozofii. Při studiích na pedagogické fakultě si přivydělával rozvozem prádla z prádelny a prodejem bonbónů. Po skončení studia učil na obecné škole a pak se stal ředitelem gymnázia. Jeho syn David Bubna Litic je vědcem na University of Technology v Sydney.\n\nPo roce 1989 on a jeho sestra Eleonora Dujková podali žádost o navrácení majetku, který jim byl v restituci vrácen. Žil na zámku v Doudlebech nad Orlicí ve stejnojmenné obci, poté v Horním Jelení. Majetek spravovali společně se sestrou do roku 2005, kdy došlo k rozdělení majetku mezi oba sourozence.\n\n\n"}
{"id": "995204", "url": "https://cs.wikipedia.org/wiki?curid=995204", "title": "Prsní implantáty", "text": "Prsní implantáty\n\nPrsní implantát je implantát, který se během plastické operace aplikuje do prsu.\n\nNeslouží však pouze jako zkrašlovací doplněk, ženy může k jejich aplikaci vést i jiný účel. Většinou jsou vyráběny z medicínského silikonu, který je v lékařství využíván už od 40. let minulého století.\n\nNa počátku 60. let pak dva američtí chirurgové jako první přišli se silikonovými implantáty a už v roce 1962 proběhla první operace k úpravě prsou pod jejich vedením.\n\nV průběhu doby samozřejmě přicházely nové technologie a odbornější přístup, ale metoda, dalo by se říct, se nijak výrazně nezměnila.\nOperace probíhá pod celkovou anestezií a to tak, že jemným řezem pod prsem\n(nebo v okolí dvorce) chirurg vytvoří dutinu, jejíž tvar a velikost odpovídá implantátu. Po vložení výplně pod prsní sval se rány ihned zašijí a pak už následuje jen proces hojení, kdy je pacient 2-3 dny hospitalizován (někdy je hned puštěn domů) a plnou zátěž snese nejdříve po 5-6 týdnech. Po probuzení z narkózy pacient ještě výsledek neuvidí kvůli elastickým obvazům, které prsa zabezpečí a zajistí maximální trvanlivost. Několik týdnů poté je potřeba nosit speciální elastické prádlo, aby se prsa stahovala dolů a kůže se tím vytáhla do přirozenějšího tvaru. Nedostatečné stahování vytváří dojem „trčících“ ňader.\n\nŘetězec otázek spustil v roce 1995 bankrot podniku zabývajícího se výrobou implantátů už od samotného začátku. Společnost čelila celkem asi 20 000 žalobám, přičemž dalších 410 000 bylo ve fázi návrhu. Produkt firmy údajně zapříčinil nespočet zdravotních komplikací. Na základě těchto tvrzení se začaly provádět rozsáhlé studie zkoumající vliv silikonových ortéz na člověka.\n\nZhoubné nádory, onemocnění pojivové tkáně, rakovina prsou, mozku či negativní vliv na kojence? Tohle a mnohé jiné mělo údajně stát za operacemi s vadnými implantáty. Ani jedna studie tomu však nenaznačuje. U ženy, jež podstoupila zákrok, neexistuje vyšší riziko k projevení těchto nemocí, než u ostatních žen.\nAčkoli po fyzické stránce jsou tedy nezávadné, stále existuje riziko, které je doloženo fakty. Jedná se o psychický dopad. Ženy po plastice prsou vykazují 2-3x větší množství sebevražd. Mnoho žen, které podstoupily proces zvětšení prsou, mělo v minulosti psychické problémy a docházelo k odbornému lékaři. Zvýšen je i podíl úmrtnosti vlivem užívání drog a autonehod. Tyto ženy také prodělaly větší množství potratů, těhotenství v nízkém věku a poruch s příjmem jídla. Z toho vyplývá, že jistá část pacientek nejspíš podstoupila operaci kvůli své nevyrovnanosti a pocitu méněcennosti. Bohužel některým ani výsledek chirurgie nepomohl žít plnohodnotný život. Otázkou zůstává, zda by se tento tragický počet jakkoli změnil nebýt plastické operace.\nNemalým rizikem je také nutnost podstoupit celkovou anestezii, která je pro tělo už v podstatě abnormálním zásahem a může skončit i smrtí.\n\nJako každý jiný chirurgický zákrok má i zvětšení prsou implantáty svá rizika. Četnost komplikací je díky úrovni medicíny nízká, ale nastat mohou. Mezi rizika a komplikace po zvětšení prsou silikonovými implantáty patří krvácení, hematom, rozestup rány, infekce kolem implantátu, kapsulární kontraktura, prasknutí implantátu a otočení implantátu.\n\n"}
{"id": "995206", "url": "https://cs.wikipedia.org/wiki?curid=995206", "title": "Subdermální implantáty", "text": "Subdermální implantáty\n\nSubdermální neboli podkožní implantáty jsou obvykle silikonová nebo teflonová tělesa vkládaná pod kůži na různých místech těla. Mnoho lidí používá implantáty se spojením s jinými modifikacemi pro dosáhnutí dramatického účinku a efektu 3D.\n\nPři aplikaci je veden řez skalpelem do kůže podle velikosti objektu, který se pod ni má vložit. Do „kapsy“, vzniklé oddělením kůže od fascie, je implantát vložen a následně je rána zašita. Často jsou použity chirurgické pásky, aby se těleso nepohnulo. Velmi důležité je po operaci udržet stehy čisté a suché a čistit je spíše papírovými ubrousky než látkovými, ve kterých je obvykle mnohem více bakterií. Po deseti dnech už se mohou stehy většinou vytáhnout, ale trvá ještě asi tři měsíce, než je dosaženo požadovaného výsledku. Podkožní implantáty s sebou nesou i velká rizika, jakožto chirurgický zákrok. Zákrok musí být proveden ve sterilním prostředí, aby nedošlo k infekci. Riziko také hrozí při nedostatečné kvalifikaci člověka, který modifikaci provádí.\n"}
{"id": "995207", "url": "https://cs.wikipedia.org/wiki?curid=995207", "title": "Transdermální implantáty", "text": "Transdermální implantáty\n\nTransdermální implantát je těleso, které je částí zapuštěno pod kůži a částí je venku. Často jde například o tvar špice nebo koule s plochou spodní částí, která je právě voperována pod kůži. V medicíně se podobný systém používá u pacientů, kteří mají problémy se zpracováváním potravy. Je jim zavedena trubice vedoucí do střev, která vychází pupíkem ven.\n\nNásledná péče o modifikace je složitá. Většinou je hojení zdlouhavé a trvá mnohdy i dva roky. Často je pokožka kolem zjizvená a podrážděná a stává se, že tělo předmět nepřijme.\n"}
{"id": "995208", "url": "https://cs.wikipedia.org/wiki?curid=995208", "title": "Jednotarifní sazba", "text": "Jednotarifní sazba\n\nJednotarfiní sazba elektřiny je jedním z typů odběru elektrické energie. Spotřebitel platí za elektřinu jednu pevně stanovenou sazbu a to po celý den na rozdíl od dvoutarifní sazby.\n\nJednotarifní sazba je určena pro odběratele, kteří mají malou spotřebu elektrické energie. Ze strany dodavatele elektřiny se nezavazují k tomu blokovat energeticky náročné spotřebiče jako je tomu u dvoutarifní sazby. Dodavatel je naproti tomu povinen rezervovat pro každé odběrné místo s jednotarifní sazbou dostatečný proud o velikosti nominální hodnoty hlavního jističe.\n\nMezi jednotarifní sazby patří D01d a D02d.\n"}
{"id": "995209", "url": "https://cs.wikipedia.org/wiki?curid=995209", "title": "Institut ekumenických studií v Praze", "text": "Institut ekumenických studií v Praze\n\nInstitut ekumenických studií v Praze je spolek, který pod záštitou Evangelické teologické fakulty UK organizuje vysokoškolské dálkové teologické studium z pohledu tří velkých křesťanských tradic - katolické, protestantské a pravoslavné. Studium je cílené na laiky a má ekumenické pojetí tj. bez orientace na konkrétní křesťanské vyznání. \n\nNavazuje na tradici tajného teologického vzdělávání organizované v 70. a 80. letech v pražské části skryté katolické církve Ecclesia silentii. Po roce 1989 byla výuka vedena dále neformálně, v roce 1995 bylo založeno občanské sdružení, které od roku 1999 nabízí bakalářský, a od roku 2009 magisterský studijní program na půdě ETF UK. \n\nPostupně vznikly 4 studijní skupiny po maximálně 8 lidech, kde studenti studovali individuálně dle dostupné literatury a setkávali se s učitelem jednou za měsíc. Na studiu se v různých letech podíleli učitelé:\n\nPo deseti letech byl celá koncepce přepracována díky překladu německého kurzu teologie pro jáhny, realizovaného v Eclessia silentii pod vedením Václav Dvořáka. Studium trvalo 6 let, postupně jím prošlo 10 studijních skupin na začátku s 12 a na konci 6 žáky. Samozřejmou součástí byly písemné i ústní zkoušky před komisí, písemné práce. Na výuce se podíleli:\n\nProtože původně německý kurs nebyl z pohledu učitelů úplný, byl pro vybrané studenty doplňován dalšími tématy: \n\nPo roce 1989 měli osobnosti skryté církve zdání, že studium bude integrováno do Katolické teologické fakulty, což se však ukázalo v rozporu s její předchozí integritou. Postupně byly otevřeny 4 studijní skupiny a byla vedena neúspěšná jednání nad garancí studia s Ekumenickou komisí biskupské konference, Ekumenickou radou církví.\n\nV dubnu 1995 bylo založeno občanské sdružení, jejím zakládajícími členy byli Radim Palouš, Pavel Smetana, Václav Malý, Jan Sokol, Dušan Hejbal, Vladimír Roskovec a cíle sdružení realizovali Jan Kofroň, Ivana Noble (Dolejšová), Antonín Havlík a Pavel Hradilek. Výuka probíhala v prostorách školy Jabok a pastoračně-sociálním středisku Communio. Program na zřízení vyšší odborné školy pro Institut nebyl ministerstvem schválen a tak začala jednání se Západočeskou univerzitou v Plzni, neboť Institut neměl být vázán na konkrétní křesťanskou církev.\n\nNakonec přesto v roce 1999 studium přešlo pod garanci Evangelické teologické fakulty UK s bakalářským studijním programem \"Teologie křesťanských tradic\", který byl v roce 2009 doplněn o nabídku navazujícího magisterského studia Za prvních 15 let existence na ETF UK ho absolvovalo 80 studentů, v prvním ročníku akademického roku 2013/2014 studuje 21 studentů.\n\nV akademickém roce 2013/2014 se na výuce bakalářského programu podíleli zejména:\n\n\n\n\n"}
{"id": "995212", "url": "https://cs.wikipedia.org/wiki?curid=995212", "title": "Split jazyka", "text": "Split jazyka\n\nSplit jazyka neboli hadí jazyk se provádí proříznutím jazyka od špičky směrem dozadu a následnou úpravou rány tak, aby již nekrvácela a opět nesrostla. Tím jazyk získá rozeklaný tvar a obě poloviny je možné kontrolovat nezávisle na sobě.\n\nRozštěp jazyka sice v historii nepatřil mezi nejběžnější modifikace, ale přece jen si k němu dokázal někdo najít cestu. V minulosti měl náboženský význam – jogíni používali metodu pro duchovní potřeby. Věřili, že jim split umožní vstřebání boha. V mytologii lze hadí jazyk spatřit na mnoha bozích napříč kulturami. Většinou byli tito bohové spojováni se zlem a negativními vlastnostmi. Velký rozruch vyvolali v roce 1997 první dva lidé, kteří podstoupili zákrok v novodobé historii a dostali se díky tomu na obálky časopisů s tematikou modifikace. Od té doby zájem o hadí jazyk prudce narostl a po roce 2000 už se stal jednou z nejoblíbenější těžších modifikací.\n\nSplit jazyka lze provést více způsoby, které se od sebe navzájem liší nejen svým provedením, ale i následnou péčí. Jedním ze způsobů je rozštěpení laserem. To se může provést na ústní chirurgii, pokud tomu doktor vyhoví. Samotný proces zabere asi jen 15 minut, pouhý měsíc pak trvá kompletní zahojení. Jedná se o metodu, při níž je krvácení maximálně omezeno a dojde k němu jen při zašívání ran. Mimo laseru lze jazyk rozdělit i skalpelem. Jedná se o poměrně krvavou metodu a tak je často doprovázena poleptáním nebo pálením rány, čímž se krvácení redukuje. Hojení je opět velmi rychlé, a tak zhruba po dvou týdnech je už možné jíst normální stravu.\n\nZajímavá je jedna z prvních používaných neprofesionálních metod, kterou si zájemci nahrazovali zákrok odborníka. Nejdříve se píchl klasický piercing jazyka, poté, když byl jazyk zahojen, jím byla provléknuta nit, která tvořila smyčku v místech, kde měl být jazyk rozříznut. Smyčka se utahovala, co nejpevněji to jen šlo, čímž se jazyk trhal od dírky pro piercing ke špičce. Když už zbýval jen poslední kousek, často byl rozstřižen nebo rozříznut. Tato metoda s sebou nesla samozřejmě mnohdy zdravotní problémy, nehledě na týdny silné bolesti a neschopnosti jíst a artikulovat.\n\nZa předpokladu, že zákrok provádí kvalifikovaný odborník, jsou rizika zanedbatelná a komplikace, které se objeví během hojení pod dohledem a péčí profesionála, jsou většinou jednoduše řešitelné. Riziko může tvořit nadměrná ztráta krve v případě, že se v jazyce nařízne větší céva, ale to se stává převážně, když je řez veden příliš daleko od špičky jazyka. Infekce a jizvení jsou v případě splitu velmi výjimečné.\n"}
{"id": "995213", "url": "https://cs.wikipedia.org/wiki?curid=995213", "title": "Cutting (modifikace těla)", "text": "Cutting (modifikace těla)\n\nCutting je modifikace těla, která je postavená na principu řezání do kůže pro kosmetické účely. Řadí se mezi skarifikace.\n\nŘez zpravidla nedosahuje větší hloubky než 3 mm, je rovnoměrný a u klasického cuttingu nedochází k odstranění kůže. Následná péče, o které provádějící informuje, se pak liší od jedince k jedinci podle požadovaného výsledku. Bolest spojená s řezáním bývá srovnávána s tetováním, ale je velmi individuální, takže se pro někoho může velmi lišit.\n\nBolestivější a výraznější formou cuttingu je řezání spojené s odstraněním kůže. Při tomhle procesu je také používán skalpel, ale nejedná se o pouhé tvoření linií. Do kůže se vyřízne obrys, ale do menší hloubky, a následně se pokožka zespodu odřezává. Nedoporučuje se odnětí velké plochy, protože kůže na lidském těle hraje důležitou roli.\n"}
{"id": "995217", "url": "https://cs.wikipedia.org/wiki?curid=995217", "title": "Maturín", "text": "Maturín\n\nMaturín je město ve Venezuele, leží na řece Guarapiche 415 km východně od hlavního města Caracasu. Je hlavním městem státu Monagas. Počet obyvatel se odhaduje na více než čtyři sta tisíc.\nMěsto založili františkánští misionáři a pojmenovali je podle náčelníka místních indiánů Maturína (je vyobrazen i na městské vlajce). V květnu 1813 proběhla v blízkosti města bitva u Alto de los Godos, která přispěla k prosazení venezuelské nezávislosti. V roce 1909 se stal Maturín hlavním městem nově zřízeného státu Monagas a v roce 1958 byla zřízena místní katolická diecéze.\n\nZákladem ekonomiky města je těžba ropy. Ve městě sídlí vysoká škola Universidad de Oriente. Dominantou je katedrála Nuestra Señora del Carmen vysvěcená roku 1981, s věžemi vysokými 55 metrů. Estadio Monumental de Maturín je s kapacitou přes padesát tisíc diváků největším fotbalovým stadionem v zemi.\n"}
{"id": "995246", "url": "https://cs.wikipedia.org/wiki?curid=995246", "title": "USS Devilfish (SS-292)", "text": "USS Devilfish (SS-292)\n\nUSS Devilfish (SS-292) byla ponorka námořnictva Spojených států amerických třídy \"Balao\". Postavena byla v letech 1942–1944. Byla bojově nasazena za druhé světové války. V roce 1968 byla potopena jako cvičný cíl.\n\nPonorku postavila americká loděnice Cramp Shipbuilding Co. ve Filadelfii. Stavba byla zahájena 31. března 1942, dne 30. května 1943 byl trup spuštěn na vodu a konečně dne 1. září 1944 byla ponorka \"Devilfish\" uvedena do služby.\n\nNa svou první bojovou patrolu se \"Devilfish\" vydala 30. prosince 1944 a na druhou 16. března 1945. Během plavby do operační oblasti západně od Tokia byla ponorka 20. března 1945 zasažena letounem kamikaze, který ji vážně poškodil. K opravě musela odplout na Saipan a dále do Pearl Harboru. Na třetí bojovou plavbu se vydala 20. května 1945 a na čtvrtou v srpnu 1945. \n\nVálku přečkala a dne 30. září 1946 byla vyřazena ze služby. Další léta strávila v rezervě. Dne 14. srpna 1968 byla poblíž San Francisca potopena americkou ponorkou USS \"Wahoo\" (SS-565) jako cvičný cíl.\n"}
{"id": "995256", "url": "https://cs.wikipedia.org/wiki?curid=995256", "title": "Jan Sobotka (spisovatel)", "text": "Jan Sobotka (spisovatel)\n\nPhDr. Jan Sobotka (* 11. ledna 1944 Jičín) je český spisovatel a aforista.\n\nNarodil se 11. ledna 1944 v Jičíně, dětství prožil a do národní školy chodil v blízkých Popovicích. Druhý stupeň „základky“ navštěvoval v rodném městě, kde v roce 1962 maturoval. Jen s ostychem říkává, že na gymnáziu, neboť v důsledku dobových reforem byl v 1. ročníku žákem výzkumné jedenáctileté školy, ve 2. ročníku pokusné dvanáctileté střední školy a jeho vysvědčení z posledních dvou let nesou razítko střední všeobecné vzdělávací školy. V roce 1967 absolvoval češtinu a dějepis na Filozofické fakultě Univerzity Palackého v Olomouci. Po ukončení studia působil přes dvacet let na několika učilištích v Bruntále a v Přerově, od roku 1989 do odchodu do důchodu v roce 2008 byl ředitelem Obchodní akademie v Olomouci.\n\n\n\n\n\n\n"}
{"id": "995257", "url": "https://cs.wikipedia.org/wiki?curid=995257", "title": "Ostrôžka", "text": "Ostrôžka\n\nOstrôžka (877 m n. m.) je částečně zalesněný kopec v Ostrôžkách na Slovensku. Nachází se na území okresu Detva mezi vesnicemi Stará Huta, Klokoč a Podkriváň přímo nad osadou Sliačska Podpoľana. Vrchol je porostlý lesem a neposkytuje žádné výhledy. Jedná se o nejvyšší bod Ostrôžek.\n\n\n\n"}
{"id": "995260", "url": "https://cs.wikipedia.org/wiki?curid=995260", "title": "Zwei Seiten der Liebe", "text": "Zwei Seiten der Liebe\n\nZwei Seiten der Liebe (tj. \"Dvě strany lásky\") je německý televizní film z roku 2002, který režíroval Bodo Fürneisen. Film popisuje osudy ženy, která po smrti svého muže zjišťuje, že její manžel vedl dvojí život.\n\nDieter Martin je majitelem prosperující společnosti na výrobu designového nábytku v Bonnu. Jeho manželka Carola pracuje v Berlíně jako designérka. Dcera Simone se rozhodne odletět za prací do Spojených států do Chicaga. Když Carola vyprovodí dceru na letiště a vrátí se zpět z Bonnu do Berlína, najde svou kancelář vyklizenou a majitel firmy jí oznámí, že dostala výpověď. Ve stejné době její manžel Dieter má autonehodu a po převozu do nemocnice umírá. Carola se tuto informaci dozvídá po příletu do Bonnu od prokuristy Lipinskeho. Ten jí rovněž oznámí, že společnost je před krachem a bude muset být v nejbližší době prodána. Carola zařizuje pohřeb a v manželových dokumentech objeví kupní smlouvu na byt. Rozjede se do něj podívat a objeví v něm muže, od kterého se dozví, že s jejím manželem udržoval šest let utajený vztah. Tobias Volperius se jí snaží situaci vysvětlit, ale Carola jej nechce slyšet. Telefonuje dceři, která jí řekne, že o otcově vztahu již delší dobu ví. Carola se pokusí o sebevraždu, ale zachrání ji Tobias, když ji přijde navštívit. Navíc jí předá dokumenty, které dosvědčují, že firma je dobře vedena, ale Lipinski ji záměrně poškozuje. Tobias trpí srdeční vadou, ale Carola se domnívá, že je HIV pozitivní. Když se vše vysvětlí, udobří se. Propustí Lipinskeho a sama se ujme vedení firmy. Tobias jde do nemocnice na operaci.\n"}
{"id": "995262", "url": "https://cs.wikipedia.org/wiki?curid=995262", "title": "Petr Zámorský", "text": "Petr Zámorský\n\nPetr Zámorský (* 3. srpna 1992, Zlín) je český profesionální lední hokejista hrající českou Extraliga ledního hokeje za tým Mountfield HK, kde nastupuje na pozici obránce.\n\nS hokejem začínal ve Zlíně, kde hrával v mládežnických kategoriích do roku 2011. V sezoně 2009/2010 získal s týmem PSG Zlín titul v extralize juniorů. V roce 2011 poprvé nastoupil za A-tým PSG Zlín a v následující sezoně 2012/2013 se stal s týmem PSG Zlín vicemistrem české hokejové extraligy. O rok později v sezoně 2013/2014 získal s týmem PSG Zlín titul v české hokejové extralize a získal Zlatou helmu Sencor (za kličku zvanou Spin-o-rama), kterou uděluje televize ČT sport. Na konci sezony 2013/2014 podepsal smlouvu s finským týmem Espoo Blues, kterou posléze oželel a podle zámořských zdrojů uzavřel dvouletý kontrakt s celkem New York Rangers hrajícího NHL.\n\n\nStatistiky reprezentace:\n"}
{"id": "995266", "url": "https://cs.wikipedia.org/wiki?curid=995266", "title": "Lubená", "text": "Lubená\n\nLubená (1414 m n. m.) je hora ve Velké Fatře na Slovensku. Nachází se v rozložitém masívu mezi Gaderskou dolinou na severu a Blatnickou dolinou na jihu. Na západě sousedí s vrcholem Tlstá (1374 m), na jihovýchodě s vrcholem Bágľov kopec (1280 m). Vrchol je porostlý řídkým lesem a poskytuje omezené výhledy.\n\n\n"}
{"id": "995275", "url": "https://cs.wikipedia.org/wiki?curid=995275", "title": "Luciano Narsingh", "text": "Luciano Narsingh\n\nLuciano Narsingh (* 13. září 1990, Amsterdam, Nizozemsko) je nizozemský fotbalový útočník a reprezentant částečně surinamského původu, který v současné době působí ve velšském klubu Swansea City AFC hrajícím anglické soutěže. Hraje na pravém křídle. Účastník Mistrovství Evropy ve fotbale 2012 v Polsku a na Ukrajině.\nJeho starším bratrem je fotbalista Furdjel Narsingh.\n\nV Nizozemsku nejprve působil v AVV Zeeburgia, AZ Alkmaar a AFC Ajax, kde hrával v mládežnických týmech. Od roku 2008 byl hráčem SC Heerenveen (v A-týmu od července 2010), odkud přestoupil v létě 2012 do PSV Eindhoven.\n\nV roce 2012 vyhrál s PSV Johan Cruijff Schaal (nizozemský fotbalový Superpohár), finále proti Ajaxu Amsterdam skončilo poměrem 4:2.\n\nLuciano prošel nizozemskými mládežnickými reprezentacemi od kategorie U18. V A-týmu Nizozemska (tzv. Oranje) debutoval pod trenérem Bertem van Marwijkem v přípravě na EURO 2012 v Polsku a na Ukrajině 30. května 2012. Šlo o přátelský zápas se Slovenskem, který Nizozemci vyhráli na stadionu De Kuip 2:0. Narsingh nastoupil na hřiště v 84. minutě, vystřídal Arjena Robbena. Zúčastnil se i samotného evropského šampionátu, kde Nizozemci vypadli po třech porážkách již v základní „skupině smrti“ (soupeři Dánsko, Německo, Portugalsko). Na turnaji ale nenastoupil ani k jednomu zápasu.\n\n"}
{"id": "995277", "url": "https://cs.wikipedia.org/wiki?curid=995277", "title": "Ole Fick", "text": "Ole Fick\n\nOle Fick (* 1. listopadu 1948, Kongens Lyngby, Dánsko) je dánský hudebník, malíř a herec. Studoval grafický design na akademii volného a komerčního umění, kde jej učili malíři Otto Frello a Jørgen Struck. Během své kariéry navrhl řadu obalů hudebních alb dánské rockové a folkové scény stejně jako pro divadlo; jeho plakát k festivalu nazvanému „Festival of Fools“ byl v roce 2003 použit na dánské poštovní známce. Od konce šedesátých let je členem skupiny Burnin Red Ivanhoe, ve které hraje na kytaru a zpívá.\n\n"}
{"id": "995278", "url": "https://cs.wikipedia.org/wiki?curid=995278", "title": "Jasné ráno", "text": "Jasné ráno\n\nJasné ráno (1970, Sing Down the Moon) je dobrodružný román pro mládež od amerického spisovatele Scotta O'Della, ve kterém autor na pozadí příběhu patnáctileté navažské dívky Jasné ráno zobrazuje nelehký osud indiánského kmene Navahů v šedesátých letech 19. století. Kniha získala roku 1971 cenu Newbery Honor, jednu z nejprestižnějších cen za dětskou literaturu ve Spojených státech.\n\nVypravěčem příběhu je mladičká indiánská dívka jménem Jasné ráno, která žije se svým kmenem Navahů v kaňonu de Chelly v Arizoně. Je se svou kamarádkou Běžící pěnicí unesena Španěly a prodána jako služka do bělošské rodiny v jednom městě. Podaří se jí s pomocí další služky Nehany společně s Bílou pěnicí uprchnout. Jsou pronásledováni třemi Španěly, ale naštěstí narazí cestou na indiána z jejich kmene jménem Vysoký hoch, který jim pomůže a jednoho ze Španělů dokonce zabije. Sám je však postřelen, což Jasné ráno velmi trápí, protože jej považuje za svého budoucího muže. Sice se uzdraví, ale nemůže pohnout jednou rukou, takže již není považován za bojovníka.\n\nJednoho dne se v indiánské vesnici tři vojáci z pevnosti Dlouhých nožů (tak říkali indiáni americkým vojákům podle dlouhých bodáků připevněných na jejich puškách) a přečtou jim příkaz od svého velitele, ve kterém se lid kmene Navahů se vyzývá, aby sebral svůj majetek a opustil kaňon. Indiáni se rozhodnu uprchnout do hor a skrýt se. Jen Velký hoch je marně nabádá k boji.\n\nVojáci indiánskou vesnici vypálí, zničí indiánské ovocné sady, zničí úrodu na jejich polích, Když ukrytým indiánům dojde voda a zásoby jídla, musí se nechat od vojáků zajmout, Ti je donutí opustit kaňon. Tak začal počátkem března roku 1864 tzv. Dlouhý pochod Navahů do nehostinné rezervace Bosque Redondo u Fort Summeru v Novém Mexiku\n\nNa osmnáctidenním pochodu dlouhém pět set kilometrů je kmen postižen hladomorem a především staří lidé a děti umírají. V rezervaci indiáni, vytržení ze svého prostředí a navyklého způsobu života, podléhají apatii. Především muži jen tak posedávají a hovoří mezi sebou a nejsou schopni žádného činu. Jasné ráno však jde za svým cílem. Vezme si Vysokého hocha za muže a také se chce vrátit do rodného kaňonu. \n\nV rezervaci kromě Navahů žijí také Apačové. Oba kmeny se nesnáší a dochází mezi nimi k rozmíškám. Při jedné z nich zlomí Vysoký hoch jednomu Apačovi ruku. Je zatčen a odveden do pevnosti. Podaří se mu uprchnout a Jasné ráno jej přesvědčí, aby se společně vrátili do kaňonu de Celly, protože chce, aby se její dítě narodilo na svobodě.\n\n"}
{"id": "995279", "url": "https://cs.wikipedia.org/wiki?curid=995279", "title": "Dotyk (týdeník)", "text": "Dotyk (týdeník)\n\nDotyk je český týdeník, který je vydáván pouze prostřednictvím tabletů. Začal vycházet v květnu 2013 jako první titul vydavatelství Tablet Media. Časopis vychází zdarma každý pátek. Pro stažení jsou k dispozici aplikace pro iPady a iPhony v App Store, aplikace v Google Play pro tablety a chytré telefony s operačním systémem Android či aplikace pro Kindle Fire v Amazon Apps.\n\nStrukturou se podobá tištěným časopisům, pro prezentaci obsahu (analýzy, komentáře, graficky zpracovaná data, rozhovory, portréty, tipy a doporučení, testy, hry pro děti) však využívá tabletové platformy, články jsou doplněny interaktivními grafy, videem či audioukázkou. \n\n\nŠéfredaktorkou byla do roku 2016 Eva Hanáková, jež dříve vedla rubriku Podniky a trhy v Hospodářských novinách a byla šéfredaktorkou týdeníku Ekonom.\n\nRedakci tvoří novináři převážně z tištěných médií. Mezi externisty vydavatelství Tablet Media jsou odborníci – vědci, lékaři, ekonomové, spisovatelé. Vydavatelství v ČR spolupracuje s prestižními americkými periodiky: Newsweek, The Washington Post, Foreign Policy a Slate.\n\nV roce 2014 získalo vydavatelství za tabletový týdeník Dotyk cenu Světové asociace novin a vydavatelů zpráv (WAN-IFRA) v kategorii tabletových publikací Uspělo tak v konkurenci britských The Times, španělského deníku El Mundo, nizozemského deníku NRC, norského deníku Verdens Gang, italského deníku La Stampa i tabletové podoby polské Gazety Wyborczi a dalších projektů zavedených evropských vydavatelů. V roce 2014 získalo vydavatelství Tablet Media pro stejný titul ocenění v soutěži Unie vydavatelů Časopis roku 2013, a to v kategorii digitální počin roku.\n\n"}
{"id": "995282", "url": "https://cs.wikipedia.org/wiki?curid=995282", "title": "Zakaria Bakkali", "text": "Zakaria Bakkali\n\nZakaria Bakkali (arabsky زكريا البقالي; narozen 26. ledna 1996, Lutych) je belgický fotbalový útočník a reprezentant marockého původu, jenž momentálně hraje v klubu Valencia CF.\n\nDo PSV Eindhoven odešel z belgického klubu Standard Liège, předtím hrál v RFC de Liège.\n\nZa PSV hrál ještě v mládežnických týmech, v A-mužstvu debutoval v srpnu 2013 v prvním zápase třetího předkola Ligy mistrů UEFA 2013/14 proti belgickému klubu SV Zulte-Waregem (výhra 2:0). V odvetě přispěl brankou k výhře 3:0 a postupu. 10. srpna 2013 se stal nejmladším hráčem (17 let a 196 dní), který vstřelil hattrick v Eredivisie (v utkání s NEC Nijmegen, výhra 5:0). Překonal tak Ruuda Geelse, kterému se to povedlo v roce 1966 ve věku 17 let a 234 dní v dresu SC Telstar proti MVV Maastricht (výhra 3:1).\n\nZakaria Bakkali hrál za reprezentační výběry Belgie od kategorie do 15 let.\n\nV srpnu 2013 jej trenér Marc Wilmots nominoval do belgického národního týmu pro přátelský zápas s Francií. Kvůli menšímu zranění však nenastoupil. V belgické seniorské reprezentaci debutoval tedy až 15. října 2013 v kvalifikačním utkání proti Walesu (remíza 1:1). Šel na hřiště v 78. minutě za Kevina Mirallase.\n\n"}
{"id": "995283", "url": "https://cs.wikipedia.org/wiki?curid=995283", "title": "Ordinatio imperii", "text": "Ordinatio imperii\n\nOrdinatio imperii (tj. \"Uspořádání říše\") byl zákon upravující nástupnictví na trůn, který vydal Ludvík I. Pobožný, aby přispěl ke stabilitě Franské říše. Kapitulář o 18 kapitolách vyhlásil v srpnu roku 817 na sněmu v Cáchách se souhlasem šlechty a církve. Podle tohoto nařízení měl korunu Franské říše zdědit jeho nejstarší syn, zatímco mladší sourozenci se měli stát pouze správci menších území pod jeho kontrolou. Sám Ludvík tento zákon porušil v roce 829.\n\nLudvík vydáním zákona sledoval pojetí panující v církvi, že ideálem má být jednota křesťanství a vládce. Mohl se též spolehnout na podporu vysoké šlechty, která se obávala, že rozdělením říše by také ona mohla utrpět ztráty na majetku. \"Ordinatio imperii\" rušilo dosavadní způsob dělení majetku, tj. stávajícího království mezi potomky rovným dílem, s cílem udržet jednotu Franské říše. Podle tohoto principu se Ludvíkovým spoluvládcem a později samostatným císařem stal jeho prvorozený syn Lothar I., zatímco jeho mladší bratři Pipin I. a Ludvík II. se měli stát podřízenými králi v údělech.\n\nVláda v říši byla rozdělena mezi Ludvíka a jeho tři syny takto: nejstarší Lothar jako otcův spoluvládce obdržel největší část říše – Itálii, Neustrii, Austrasii a další oblasti v Německu (z nich později vznikla Středofranská říše). Druhorozený Pipin I. dostal Akvitánii, toulouskou marku a také čtyři hrabství: Carcassonne v Septimánii a Autun, Avalon a Nevers v Burgundsku (zhruba Západofranská říše). Nejmladší syn Ludvík II. dostal Bavorsko a Korutany (Východofranská říše). Rozdělení bylo doplněno řadou podmínek, např. že úděly mladších bratrů po jejich smrti nepřejdou na jejich dědice, ale budu rozděleny mezi zbylé žijící bratry.\n\nPoté, co se roku 821 druhou manželkou Ludvíka I. Pobožného stala Judita Bavorská, se kterou měl syna Karla Holého (* 823), přestal sám Ludvík Pobožný \"Ordinatio imperii\" dodržovat. S největší pravděpodobností pod vlivem své manželky prosadil roku 829 na úkor Ludvíka Němce samostatný úděl pro Karla, který dostal do držení Alsasko, Burgundsko a Alemanii. To Lothar I. a jeho bratři nechtěli akceptovat a situace vedla k odboji synů proti otci a posléze přispěla k rozdělení říše.\n"}
{"id": "995284", "url": "https://cs.wikipedia.org/wiki?curid=995284", "title": "Třída Balao", "text": "Třída Balao\n\nTřída Balao byla třída diesel-elektrických ponorek námořnictva Spojených států amerických. Jednalo se o vylepšenou verzi ponorek třídy \"Gato\" lišící se zesíleným trupem a větší hloubkou ponoru – 122 metrů. Ponorky třídy \"Balao\" byly intenzivně nasazeny za druhé světové války. Po válce byla část ponorek modernizována v rámci programu GUPPY. Řadu ponorek třídy \"Balao\" od USA získaly zahraniční uživatelé – Itálie, Turecko, Řecko, Peru, Argentina, Chile, Venezuela a Čínská republika.\n\nPonorka USS \"Bullhead\" (SS-332) byla poslední americkou válečnou lodí potopenou nepřítelem za druhé světové války.\n\nV aktivní službě je dosud ponorka námořnictva Čínské republiky ROCS \"Hai Pao\", zařazená do služby roku 1946 jako USS \"Tusk\". Osm ponorek bylo zachováno jako muzea.\n\nV letech 1942–1946 bylo postaveno celkem 132 ponorek této třídy.\n\nVýzbroj jednotlivých ponorek se lišila a byla během služby měněna. Základní vybavení představoval kanón ráže 127 mm a deset torpédometů 533 mm. Ponorka měla zásobu 24 torpéd. Pohonný systém tvořily dva diesely a dva elektromotory. Nejvyšší rychlost na hladině dosahovala 20 uzlů a pod hladinou 9 uzlů.\n\n"}
{"id": "995292", "url": "https://cs.wikipedia.org/wiki?curid=995292", "title": "Nizozemsko na Eurovision Song Contest 2008", "text": "Nizozemsko na Eurovision Song Contest 2008\n\nNizozemsko si vybralo svého reprezentanta na Eurovision Song Contest 2008 interně. Dne 23. listopadu 2007 bylo rozhodnuto, že Hind bude zastupovat Nizozemsko v Bělehradě s písní \"\"Your Heart Belongs to Me\"\". Aby mělo Nizozemsko možnost se účastnit finále, muselo nejprve zazpívat v 1. semifinále, dne 20. května 2008. Nizozemsko se však nedokázal kvalifikovat do finále soutěže, které se konalo 24. května. Vysledky finálového hlasování Nizozemska na Eurovision Song Contest 2008 ohlašovala Esther Hart.\n"}
{"id": "995293", "url": "https://cs.wikipedia.org/wiki?curid=995293", "title": "Josef Habermann", "text": "Josef Habermann\n\nJosef Habermann (31. října 1841 Nový Jičín – 20. května 1914 Brno) byl rakouský chemik, vysokoškolský pedagog a politik německé národnosti působící na Moravě. Na konci 19. století byl poslancem Říšské rady.\n\nVystudoval reálnou školu v Opavě a Vysokou školu technickou ve Vídni u Antona Schröttera von Kristelliho. Potom byl na této škole asistentem Schröttera a Heinricha Hlasiwetze. Roku 1875 se stal řádným profesorem chemie na německé technice v Brně. Zasloužil se o hlubší poznání cukrů a proteinů.\n\nNa konci 19. století se zapojil i do celostátní politiky. V doplňovacích volbách roku 1886 byl zvolen do Říšské rady (celostátní zákonodárný sbor) za městskou kurii, obvod Nový Jičín, Štramberk atd. Nastoupil 29. září 1886 místo Alfreda Skeneho. Za týž obvod uspěl i v řádných volbách do Říšské rady roku 1891. Ve volbách do Říšské rady roku 1897 byl do parlamentu zvolen za kurii obchodních a živnostenských komor, obvod Brno. V roce 1897 se profesně uvádí jako profesor na Technické vysoké škole v Brně.\n\nPatřil k tzv. Ústavní straně (liberálně a centralisticky orientovaná, odmítající federalistické aspirace neněmeckých etnik). Po nástupu na Říšskou radu usedl do frakce Německorakouský klub, která vznikla rozpadem předchozího širšího liberálního klubu Sjednocené levice. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 kandidoval do parlamentu za Německou pokrokovou stranu.\n\nPůsobil jako poradce ministerstva obchodu a člen zemské školní rady na Moravě. Zastával funkci předsedy \"Moravského živnostenského svazu\". Byl mu udělen Řád železné koruny III. třídy. Roku 1908 získal titul dvorního rady.\n\nZemřel v květnu 1914.\n"}
{"id": "995294", "url": "https://cs.wikipedia.org/wiki?curid=995294", "title": "Zack Whedon", "text": "Zack Whedon\n\nZachary Adam „Zack“ Whedon (* 14. srpna 1979) je americký scenárista, producent a autor komiksů.\n\nV televizním průmyslu začínal jako asistent produkce u seriálu \"Angel\" (1999). Od roku 2006 působí jako scenárista, napsal scénáře k epizodám seriálů \"Deadwood\" (2006; působil zde též jako asistent produkce), \"John ze Cincinnati\" (2007), \"Hranice nemožného\" (2008–2009), \"Rubicon\" (2010; též jako dramaturg), \"Policajti z L. A.\" (2013; též jako výkonný dramaturg), \"The Red Road\" (2014; též jako koproducent) a \"Halt and Catch Fire\" (2014; též jako koproducent). Je spoluautorem muzikálové internetové minisérie \"Dr. Horrible's Sing-Along Blog\" (2008) a autorem a spoluautorem komiksů ze série \"Serenity\". V drobných rolích se objevil v seriálech \"Deadwood\" a \"John ze Cincinnati\". V roce 2016 napsal a natočil celovečerní film \"Come and Find Me\".\n\nJeho bratři Joss a Jed Whedonovi jsou rovněž scenáristé.\n\n"}
{"id": "995298", "url": "https://cs.wikipedia.org/wiki?curid=995298", "title": "Viktor Heeger", "text": "Viktor Heeger\n\nViktor Heeger, celým jménem Viktor Emanuel Heeger (28. dubna 1858 Cukmantl – 5. srpna 1935 Opava), byl rakouský pedagog, spisovatel, průkopník lyžování v Jeseníkách a politik německé národnosti působící ve Slezsku. Na konci 19. století byl poslancem Říšské rady.\n\nNarodil se jako syn hraběcího a biskupského lesního geometra Moritze Gabriela Heegera a Anny, rozené Reinelt. Působil jako učitel na měšťanské škole v Bruntálu. Od roku 1892 byl spisovatelem žijícím v Brně.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen za městskou kurii, obvod Krnov, Albrechtice atd.V roce 1897 se profesně uvádí jako spisovatel ve Vídni.\n\nPo ukončení poslanecké činnosti byl učitelem na různých školách vydržovaných národnostním spolkem \"Bund der Deutschen Nordmährens\" se sídlem v Olomouci a spolkem \"Verein Südmark\" se sídlem ve Štýrském Hradci. V roce 1909 se přestěhoval do Opavy. V roce 1913 zde založil slezskou rolnickou divadelní společnost.\n\nPublikoval díla, v nichž používal slezský německý dialekt. Psal básně. Podílel se na výstavbě školní budovy \"Petrin\"v Bruntálu.\n\n"}
{"id": "995303", "url": "https://cs.wikipedia.org/wiki?curid=995303", "title": "Přesličník přesličkolistý", "text": "Přesličník přesličkolistý\n\nPřesličník přesličkolistý (\"Casuarina equisetifolia\") nebo také přesličník tichomořský, je rychle rostoucí jednodomý strom vysoký až 35 m. Svým vzhledem připomíná spíše velikou přesličku nebo zvláštní jehličnan než dvouděložnou listnatou dřevinu. Je jedním ze čtyř druhů tropického rodu přesličník.\n\nTento druh pochází z jihovýchodní Asie (Indonésie, Malajsie, Myanmar, Filipíny, Thajsko, Vietnam, Čína, Papua-Nová Guinea) , severovýchodní Austrálie a tichomořských ostrovů (Havaj, Melanésie, Polynésie). Pro svůj neobvyklý vzhled, tvrdé dřevo a odolnost proti větru byl naturalizován v Africe (Makaronésie, Egypt, Keňa, Jižní Afrika) i v Americe (jih Spojených států amerických, Mexiko, Kuba, Galapágy). Na Bahamách a Floridě je dokonce považován za invazní druh. Přesličník přesličkolistý často vytváří rozsáhlé lesy které jsou pro Evropana dost neobvyklé.\n\nObvykle roste na písčitém pobřeží, je však tolerantní k půdním podmínkám. Je schopen růst v suchých, zasolených nebo vápnitých půdách stejně dobře jako ve výše položených oblastech na vulkanické půdě. Prospívá i na místech s pravidelnými bohatými dešťovými srážkami.\n\nJednodomý, ve stáří mohutný strom o průměru až 70 cm se šupinatou, šedohnědou až černou kůrou. Na silných kořenech jsou symbiotické bakterie zachycující vzdušný dusík. Koruna je velmi řídká, jemně větvená. Mladé větvičky vyrůstají vzpřímeně, později se stávají převislé, jsou až 30 cm dlouhé a dělené do internodií po 5 až 13 cm. Silně redukované trojúhelníkovité šupinovité listy 0,5 až 1 mm dlouhé rostou po 7 nebo 8 v přeslenech v uzlinách větviček.\n\nDrobné samčí květy rostou v jehnědách které mohou obsahovat až 40 přeslenů s květy které mají pouze jednu tyčinku s prašníkem. Samičí květy jsou v kulovitých strboulech na stopkách; květ má červenou bliznu. V mládí jemně chlupaté plodenství je šištice dlouhá 10 až 25 mm o průměru 10 až 15 mm. K anemogamickému opylení dochází v dubnu.\n\nZralá dřevnatá plodenství jsou hnědá a obsahují asi 8 mm dlouhé dvounažky s blanitými křidélky která jsou dvakrát delší než semeno. Rostliny se poměrně snadno rozmnožují semeny vysetými do vlhké půdy.\n\nV suchých oblastech a na pobřežích svými hlubokými kořeny dobře zpevňují půdu a odolávají větru. V Egyptě a Iráku jsou z nich sázeny větrolamy které zabraňují rozšiřování písku na úrodnou půdu a na Floridě chrání citrusové plantáže před silným větrem. Dřevo se pro svou tvrdost a houževnatost používá k výrobě nábytků, železničních pražců a namáhaných dílů nářadí, menší kusy jsou oblíbeným palivem. Polynésané z kmenů vyráběli nezničitelné kánoe, z větví zbraně a z kůry hnědé barvivo.\n\nPřesličníky přesličkolisté jsou vysazovány také v subtropických zemích jako okrasné stromy nebo bývají tvarovány do bonsají.\n\n\n \n"}
{"id": "995305", "url": "https://cs.wikipedia.org/wiki?curid=995305", "title": "Šimšon Amicur", "text": "Šimšon Amicur\n\nŠimšon Avraham Amicur (: שמשון אברהם עמיצור, v anglické transkripci Shimshon Amitsur, rodným jménem: Šimšon Kaplan; 26. srpna 1921, Jeruzalém – 5. září 1994, Jeruzalém) byl izraelský matematik. Ve svém výzkumu, za něž byl v roce 1953 oceněn Izraelskou cenou, se věnoval abstraktní algebře.\n\nNarodil se v Jeruzalémě za dob britské mandátní Palestiny a studoval na Hebrejské univerzitě, kde byl žákem Ja'akova Levickiho (Jacob Levitzki). Jeho studia byla několikrát přerušena; nejprve druhou světovou válkou, následně izraelskou válkou za nezávislost. V roce 1946 získal magisterský titul a o čtyři roky později doktorát. V roce 1953 obdržel společně s Levickim za jejich společnou práci Izraelskou cenu. Amicur pracoval na Hebrejské univerzitě až do roku 1989, kdy odešel do penze. V letech 1952 až 1954 byl hostujícím akademikem na Institute for Advanced Study v Princetonu v New Jersey. Stal se členem Izraelské akademie věd, kde předsedal oddělení experimentálních věd. Byl jedním ze zakládajících editorů odborného periodika \"Israel Journal of Mathematics\" a editorem, specializujícím se na matematiku, v Hebrejské encyklopedii. Během své kariéry obdržel celou řadu cen a ocenění, včetně čestného doktorátu na Ben Gurionově univerzitě v roce 1990. Mezi jeho studenty se řadí Avinoam Mann, Amitaj Regev, Elijahu Rips či Aner Šalev.\n\n"}
{"id": "995308", "url": "https://cs.wikipedia.org/wiki?curid=995308", "title": "Kostel svatého Václava (Mikulov)", "text": "Kostel svatého Václava (Mikulov)\n\nKostel svatého Václava je římskokatolický chrám ve městě Mikulov v okrese Břeclav. Je chráněn jako kulturní památka České republiky.\nKostel byl postaven na místě původního dřívějšího románského kostela, který zde stál zřejmě už ve 12. století a písemně byl doložen roku 1276. Jádro nynější stavby pochází z patnáctého století. Stavba však nebyla dokončena kvůli vpádu husitských vojsk do města, vypálení a vydrancování kostela. Kostel byl provizorně opraven a posléze dostavěn během 16. století a v první polovině 17. století. K dokončení stavby došlo až kolem roku 1640 novým zaklenutím trojlodí s novou štukovou výzdobou. Přistavěna byla sakristie s hudební kruchtou v patře a upravena byla do dnešní podoby gotická okna.\n\nV rámci Programu záchrany architektonického dědictví bylo v letech 1995-2014 na opravu památky čerpáno 8 725 000 Kč.\nJde o síňové trojlodní budovu s protáhlým pětibokým presbytářem. Při jižní straně kostela stojí vysoká renesanční vež zakončená bání s arkádovým ochozem. K severní straně kněžiště byla přistavěna patrová oratoř a sakristie. Kostel je spojen krytým mostem se zámkem. Pod kostelem je umístěna kostnice v Lobkovické kryptě.\n\nJe farním kostelem farnosti Mikulov - sv. Václav. Od roku 1625 je kostel sídlem kolegiátní kapituly.\n"}
{"id": "995309", "url": "https://cs.wikipedia.org/wiki?curid=995309", "title": "Disruptivní inovace", "text": "Disruptivní inovace\n\nZa disruptivní inovaci (nebo také disruptivní technologii) se označuje radikální změna technologie, která překonává a vytlačuje technologii stávající. Autorem označení disruptivní inovace/technologie je americký profesor Clayton M. Christensen z Harvard Business School, který tento pojem popsal poprvé v roce 1997 ve své práci \"The Innovator's Dilemma\".\nAdjektivum \"disruptivní\" pochází z anglického slova \"disruption\", které obecně překládáme jako roztržení, prasknutí nebo rozlomení – v tomto kontextu můžeme disrupci také chápat jako „něco převratného“. Disruptivní inovace tedy znamená činnost, během níž se vytváří nový trh aplikací jiných hodnot, které ve svém konečném důsledku dohání trh existující (např. E-mail byl disruptivní inovací poštovních dopisů, telefony byly disruptivní inovací telegrafů aj.). \n\nProfesor Zbyněk Pitra užívá pro disruptivní inovaci také výraz nespojitý – čili nespojitá inovace. Dle jeho slov nespojitá inovace narušuje lineární vývoj firemních produktů a vytváří nový počátek.\n\nJedním z těch, kdo s tímto konceptem pracují, je také žák Claytona Christensena Horace Dediu. Ten aplikoval koncept disruptivní technologie především iPhone a další produkty firmy Apple. Zhruba od roku 2017 pak mluví o disruptivní technologii ve spojitosti s bleskovým rozvojem mikromobility. Lehké užitkové dopravní prostředky jsou v jeho pojetí disruptorem především ve vztahu k individuální automobilové dopravě.\n\nProfesor Christensen nejdříve použil pojem disruptivní technologie, od něhož později přešel k označení disruptivní inovace, kterou chápal jako způsob implementace disruptivní technologie – za převratné nepokládal samotné technologie jako spíš způsob jejich implementace.\n"}
{"id": "995310", "url": "https://cs.wikipedia.org/wiki?curid=995310", "title": "Alfons Bohumil Šťastný", "text": "Alfons Bohumil Šťastný\n\nAlfons Bohumil Šťastný, křtěný Bohumil Václav (30. července 1866, Praha, Rakousko-Uhersko – 24. března 1922, Praha, Vršovice, Československo) byl český spisovatel a překladatel, autor skautských příběhů a pravděpodobný autor detektivních příběhu s Léonem Cliftonem, které jsou také připisovány Jaroslavu Puldovi.\n\nNarodil se v Praze na Starém Městě v rodině řezníka Karla Šťastného. V roce 1900 se oženil s Josefou Knotkovou. Původním povoláním byl učitel, ale kvůli chorobě se musel učitelství vzdát a věnoval se literatuře pro mládež.\n\nNárodní knihovna uvádí na 380 dobrodružných knih od A. B. Šťastného, označuje ho za pravděpodobného autora cliftonek, avšak totéž tvrdí i o Jaroslavu Puldovi, kterému cliftonky ve svém fondu připisuje. Na stranu Šťastného se přiklání portál detektivní literatury. Ústav pro českou literaturu Akademie věd České republiky cliftonky digitalizuje a zveřejňuje, avšak otázku autorství neřeší. Každopádně se jedná o zajímavý fenomén české literatury, i když se knihy tváří jako překlady z angličtiny.\n\n\n\n\n\n"}
{"id": "995313", "url": "https://cs.wikipedia.org/wiki?curid=995313", "title": "Ernst Herbst", "text": "Ernst Herbst\n\nErnst Herbst (15. prosince 1850 Lvov – 22. prosince 1922 Vídeň) byl rakouský politik německé národnosti působící v Čechách. Na konci 19. století byl poslancem Říšské rady (celostátní zákonodárný sbor).\n\nNarodil se 15. prosince 1850 ve Lvově v Haliči jako syn významného sudetoněmeckého politika Eduarda Herbsta. Byl majitelem statku v Kundraticích u Hartmanic.\n\nVe volbách v roce 1895 byl zvolen v kurii venkovských obcí (volební obvod Nýrsko) do Českého zemského sněmu jako německý liberál (Německá pokroková strana, liberálně a centralisticky orientovaná, odmítající federalistické aspirace neněmeckých etnik). Na konci 19. století se zapojil i do celostátní politiky. Ve volbách do Říšské rady roku 1897 byl zvolen za všeobecnou kurii, 16. volební obvod: Budějovice, Jindřichův Hradec atd. V roce 1897 se profesně uvádí jako majitel statku v Kundraticích.\n\nKoncem 19. století zasedal v komitétu pro stavbu Pootavské dráhy, který se neúspěšně snažil docílit železničního spojení pro město Kašperské Hory. V roce 1914 je zmiňován jako předseda německého národnostního spolku v jižních Čechách \"Deutscher Böhmerwaldbund\".\n\nV srpnu 1914 ho postihla rodinná tragédie, když jeho syn Günther Herbst padl na severním bojišti v první světové válce.\n\nErnst Herbst zemřel v prosinci 1922 ve Vídni \"ve věku 73 let\".\n"}
{"id": "995314", "url": "https://cs.wikipedia.org/wiki?curid=995314", "title": "Mayra Aguiarová", "text": "Mayra Aguiarová\n\nMayra Aguiarová da Silva (* 3. srpna 1991 Porto Alegre) je brazilská zápasnice–judistka, bronzová olympijské medaile z roku 2012 a 2016.\n\nS judem začínala v 6 letech v rodném Porto Alegre. Od svých 14 let se připravuje v klubu Sociedade de Ginástica Porto Alegre (SOGIPA) pod vedením Antônio Carlose Pereiry přezdívaného Kiko. Mezi ženami se na mezinárodní úrovni pohybuje od svých 15 let. V roce 2008 startovala na jako sedmnáctiletá na olympijských hrách v Pekingu ve střední váze do 70 kg a nestačila v úvodním kole na Španělku Leiru Iglesiasovou.\n\nNa podzim 2009 se vrátila po těžkém zranění kolene v polotěžké váze do 78 kg. V roce 2012 se kvalifikovala na olympijské hry v Londýně. V semifinále narazila na svou velkou soupeřku Američanku Kaylu Harrisonovou. Minutu před koncem upadla po Harrisonové kombinaci na juko a v závěru zápasu se nechala chytit do submise páčením. V boji o třetí místo se utkala s Nizozemkou Marhindou Verkerkovou, kterou po minutě boje podmetla krásným ko-soto-gake na ippon a získala bronzovou olympijskou medaili.\n\nV roce 2014 získala svůj první titul mistryně světa a v roce 2016 startovala na domácích olympijských hrách v Riu jako favoritka na vítězství. Takticky však nezvládla semifinále s Francouzkou Audrey Tcheuméovou a po jednom napomenutí spadla do boje o třetí místo proti Kubánce Yalennis Castillové. Hned na úvod boje o bronz strhla soupeřku technikou harai-makikomi na juko a bodový náskok udržela do konce zápasu. Získala bronzovou olympijskou medaili.\n\n\n\n"}
{"id": "995315", "url": "https://cs.wikipedia.org/wiki?curid=995315", "title": "Bononské datování", "text": "Bononské datování\n\nBononské datování je v historické chronologii způsob datování dnů v měsíci. Název je odvozen od latinského pojmenování italského města Bologna (\"Bononia\"). Bononské datování spočívá v rozdělení každého měsíce na stejné poloviny (15+15, 15+16, 14+14) a jejich samostatného číslování. Zatímco první polovina měsíce označovaná jako \"mensis intrants\" je shodná se současným datováním, data ve druhé polovině měsíce (\"mensis exiens\") je třeba přepočítat, neboť jejich číslování bylo sestupné. Poslední dva dny v měsíci čísla neměly – označovaly se jako předposlední den (\"dies penultimus\") a poslední den (\"dies ultimus\").\n\nSystém tohoto datování vznikl v 8. století a rozšířil se prostřednictvím notářů, kteří studovali na zdejší univerzitě, po celé Itálii, do Dalmácie a také do zaalpské Evropy, především do Francie. V českých zemích se téměř nepoužíval, sporadicky se objevuje v Čechách v polovině 13. století. Nejstarší dochované české datování je známo z listiny krále Václava I. z 22. srpna 1254 (\"die decimo exeunte augusto\").\n\n"}
{"id": "995319", "url": "https://cs.wikipedia.org/wiki?curid=995319", "title": "Milena Jindrová", "text": "Milena Jindrová\n\nMilena Jindrová (* 17. února 1944) v Praze je bývalá československá hráčka basketbalu (vysoká 172 cm). Je zařazena na čestné listině zasloužilých mistrů sportu. V roce 2001 byla vyhlášena vítězem ankety o nejlepší českou basketbalistku dvacátého století. V roce 2007 byla uvedena do Síně slávy České basketbalové federace.\n\nK basketbalu ji přivedl profesor František Gargela na gymnáziu v Praze v Londýnské ulici. Po maturitě studovala na Fakultě tělesné výchovy.\n\nByla oporou basketbalového reprezentačního družstva Československa, za které odehrála v letech 1963 až 1976 celkem 250 utkání a má významný podíl na dosažených sportovních výsledcích. Zúčastnila se čtyřikrát mistrovství světa a pětkrát mistrovství Evropy v basketbale žen, na nichž získala celkem sedm medailí, z toho tři stříbrné za druhá místa (MS 1964, 1971 a ME 1966) a čtyři bronzové medaile za třetí místa (MS 1967, 1975 a ME 1964, 1972). Třikrát (MS 1971, ME 1968, 1972) byla na šampionátu nejlepší střelkyní reprezentačního týmu Československa.\n\nV československé basketbalové lize žen hrála celkem 18 sezón (1962-1980), z toho čtrnáct sezon za Slavia VŠ Praha a čtyři za družstvo Lokomotiva Košice, v nichž s týmem získala v ligové soutěži celkem 9 medailových umístění – dva tituly mistryně Československa (1970, 1973) a za umístění na 2. a 3. místě dalších čtyři stříbrné a tři bronzové.medaile. V československé lize byla čtyřikrát vyhlášena basketbalistkou roku (1968, 1972, 1973, 1975) a devěkrát zařazena do nejlepší pětky (All Stars basketbalové ligy) v sezonách 1966/67 až 1972/73, 1974/75 a 1976/77. S týmem Slavia VŠ Praha startovala v šesti ročnících FIBA evropských basketbalových pohárů. V Poháru evropských mistrů s týmem hrála dvakrát ve čtvrtfinálové skupině (1970/71, 1973/74). V Poháru vítězů národních pohárů (PVP) v sezóně 1971/72 s týmem hrála ve čtvrtfinálové skupině, v následující sezóně 1972/73 skončil tým na 2. místě, když prohrál až ve finále se Spartakem Leningrad. V Evropském poháru Liliany Ronchettiové (nynější Eurocup) s týmem hrála v sezóně 1974/75 ve čtvrtfinálové skupině, v následující sezóně 1975/76 se s týmem stala vítězem poháru, když ve finále porazil jugoslávský Záhřeb. ,\n\n\n\nčesky\nanglicky\n"}
{"id": "995320", "url": "https://cs.wikipedia.org/wiki?curid=995320", "title": "Katedrála Notre-Dame (Verdun)", "text": "Katedrála Notre-Dame (Verdun)\n\nKatedrála Notre-Dame ve Verdunu (česky: \"katedrála Panny Marie\", francouzsky \"Cathédrale Notre-Dame de Verdun)\" je gotická římskokatolická katedrála.\n\nJedná se o katedrální chrám verdunské diecéze, jde zároveň o nejstarší katedrálu regionu Lotrinsko.\n\nRoku 330 christianizuje svatý Saintin město Verdun a okolí a stává se zde prvním biskupem. Jako biskup postavil v roce 332 první křesťanskou kapli zasvěcenou svatému Petru a Pavlovi na \"Mont Saint Vanne\" na místě pohanského chrámu. V roce 457 svatý Pulchronius (biskup) staví uvnitř zdí zničeného Římského opevnění katedrálu na místě, kde stojí i dnes. Tento chrám byl v průběhu let několikrát poničen a opravován, až v roce 990 biskup Heimon nařizuje stavbu nové katedrály.\n\nVe 12. století architekt Garin vystavěl východní chór, dva portály (svatého Jana a svatého Lva) a krypty. Katedrála byla vysvěcena papežem bl. Evženem III. roku 1147. Klášter vypadá, že byl postaven také přibližně v této době. Ve 14. století byla katedrála přebudována v renesančním stylu. Okna byla zvětšena a interiér byl vyzdoben freskami. Dne 2. dubna 1755 shořela střecha a věže po zásahu bleskem. Samotná katedrála byla těžce poškozena a roku 1760 byla přebudována v neoklasicisním stylu.\n\nKatedrála byla poničena během první světové války (zejména mezi roky 1916 a 1917). Východní část byla úplně zničena, věže byly úplně zničeny (a nebyly již opraveny). Během rekonstrukce v letech 1920-1936 bylo znovuobjeveno velké množství prvků románské architektury, stejně jako krypta. Katedrála byla znovu vysvěcena v roce 1935. Roku 1946 ji navštívil tehdejší apoštolský nuncius v Paříži, biskup Roncalli (ten se stal později papežem - svatý Jan XXIII.). Tisícileté výročí od postavené katedrály bylo oslaveno v roce 1990.\n\n\n"}
{"id": "995321", "url": "https://cs.wikipedia.org/wiki?curid=995321", "title": "Alena Spejchalová", "text": "Alena Spejchalová\n\nAlena Spejchalová (* 12. prosinec 1945 Praha) je československá hráčka basketbalu (vysoká 182 cm). Je zařazena na čestné listině zasloužilých mistrů sportu. V roce 2007 byla uvedena do Síně slávy České basketbalové federace.\n\nZa basketbalové reprezentační družstvo Československa hrála celkem 145 utkání v letech 1964 až 1973 a má významný podíl na dosažených sportovních výsledcích. Zúčastnila se Mistrovství světa v roce 1971 a čtyřikrát Mistrovství Evropy v basketbale žen, na nichž získala celkem tři medaile, z toho jednu stříbrnou za druhé místo na MS 1971 a dvě bronzové medaile za třetí místa (ME 1964, 1972).\n\nV československé basketbalové lize hrála celkem 13 sezón (1963–1976) za Slavia VŠ Praha, v nichž s týmem získala v ligové soutěži celkem 8 medailových umístění, dva tituly mistryně Československa (1970, 1973) a za umístění na 2. a 3. místě dalších tři stříbrné a tři bronzové medaile. S týmem Slavia VŠ Praha startovala v šesti ročnících FIBA evropských basketbalových pohárů. V Poháru evropských mistrů s týmem hrála dvakrát ve čtvrtfinálové skupině (1970/71, 1973/74). V Poháru vítězů národních pohárů (PVP) v sezóně 1971/72 s týmem hrála ve čtvrtfinálové skupině, v následující sezóně 1972/73 skončil tým na 2. místě, když prohrál až ve finále se Spartakem Leningrad. V Evropském poháru Liliany Ronchettiové (nynější Eurocup) s týmem hrála v sezóně 1974/75 ve čtvrtfinálové skupině, v následující sezóně 1975/76 se tým stal vítězem poháru, když ve finále porazil jugoslávský Záhřeb.,\n\n\n\nčesky\nanglicky\n"}
{"id": "995322", "url": "https://cs.wikipedia.org/wiki?curid=995322", "title": "Věra Štechrová-Koťátková", "text": "Věra Štechrová-Koťátková\n\nVěra Štechrová (rozená Koťátková) \"(ve zdrojích uváděná také jako Štecherová)\" (* 20. prosince 1941) je bývalá československá hráčka basketbalu (vysoká 172 cm).\n\nZa basketbalové reprezentační družstvo Československa v letech 1962 až 1968 odehrála celkem 104 utkání a má významný podíl na dosažených sportovních výsledcích. Zúčastnila se dvakrát mistrovství světa a čtyřikrát mistrovství Evropy v basketbale žen, na nichž získala celkem pět medailí, z toho tři stříbrné za druhá místa (MS 1964 a ME 1962, 1966) a dvě bronzové medaile za třetí místa (MS 1967 a ME 1964). Reprezentační kariéru zakončila po Mistrovství Evropy 1968 v Itálii (9. místo).\n\nV československé basketbalové lize žen hrála celkem 10 sezón (1956-1973), všechny za Slovan Orbis Praha, v nichž s týmem získala v ligové soutěži celkem 6 medailí, z toho čtyřikrát titul mistryně Československa (1961, 1962, 1964, 1965) a dvě stříbrné medaile za umístění na 2. místě (1963, 1967). Dvakrát byla zařazena do nejlepší pětky (All Stars basketbalové ligy) v sezonách 1965/66 a 1966/67. S týmem Slovan Orbis Praha startovala v pěti ročnících FIBA Poháru evropských mistrů, v němž se tým vždy probojoval až do semifinále. ,\n\nJe zařazena na čestné listině zasloužilých mistrů sportu. V roce 2007 byla uvedena do Síně slávy České basketbalové federace.\n\n\n\nčesky\nanglicky\n"}
{"id": "995327", "url": "https://cs.wikipedia.org/wiki?curid=995327", "title": "August Kaiser", "text": "August Kaiser\n\nAugust Kaiser (28. června 1850 Vídeň – 7. dubna 1908 Javorník) byl rakouský pedagog a politik německé národnosti působící v Slezsku, na konci 19. století poslanec Říšské rady.\n\nProfesí byl pedagogem a politikem. Vystudoval Theresianum a pak studoval filozofii a práva (později i zemědělství) na Vídeňské univerzitě. Během vysokoškolských studií se zapojil do německého národního hnutí. Od roku 1878 vyučoval na zemědělské střední škole ve slezských Horních Heřmanicích.\n\nV 80. letech 19. století se zapojil i do celostátní politiky. V doplňovacích volbách roku 1888 byl zvolen do Říšské rady (celostátní zákonodárný sbor) za kurii venkovských obcí, obvod Bruntál, Frývaldov atd. Nastoupil 7. prosince 1888 místo Eduarda Siegla. Za týž obvod uspěl i v řádných volbách do Říšské rady roku 1891, volbách do Říšské rady roku 1897 a volbách do Říšské rady roku 1901. V roce 1897 se profesně uvádí jako profesor na střední zemědělské škole v Horních Heřmanicích, bytem v Javorníku.\n\nV roce 1890 se uvádí jako poslanec bez klubové příslušnosti, ovšem s poznámkou, že náleží do skupiny antisemitů. Zpočátku patřil do okruhu stoupenců Georga von Schönerera. V roce 1890 se ovšem připojil k nacionální Německé lidové straně a v jejím rámci zastupoval německojazyčné slezské zemědělce a malopodnikatele. V roce 1897 se stal předsedou strany. Vedl tehdy ostrý opoziční boj a obstrukce proti Badeniho jazykovým nařízením, která měla zvýšit úřední status češtiny. V této době podporoval celkový rozchod Německé lidové strany s všeněmci a mezi oběma proudy nacionální německé politiky tehdy došlo k střetům.\n\nV roce 1901 se za Německou lidovou stranu stal prvním místopředsedou Poslanecké sněmovny Říšské rady. Patřil mezi znalce jednacích řádů a politických procesů. V době před rokem 1907 odmítal koncept rovného a všeobecného volebního práva a prosazoval místo toho systém, v němž by někteří voliči měli více hlasů. Od roku 1907 byl předsedou Německého agrárního svazu (Německá agrární strana).\n\nUspěl i ve volbách do Říšské rady roku 1907, konaných poprvé podle rovného a všeobecného práva. Zvolen byl za obvod Slezsko 7 (Javorník, Vidnava, Frývaldov). Usedl do poslanecké frakce Německý národní svaz (\"Deutscher Nationalverband\"), v jehož rámci byl členem Německé agrární strany. V parlamentu setrval do své smrti roku 1908. Pak ho po doplňovacích volbách nahradil německý sociální demokrat Rudolf Müller.\n\nZemřel v dubnu 1908. Příčinou byla nákaza snětí slezinnou.\n"}
{"id": "995328", "url": "https://cs.wikipedia.org/wiki?curid=995328", "title": "L.U.Z.A.", "text": "L.U.Z.A.\n\nL.U.Z.A. (původně Lúza) je slovenská hip-hopová skupina, kterou tvoří členové Čistychov, Slipo a DJ Hajtkovič. \n\nVšichni členové pocházejí z bratislavské čtvrti Petržalka, kde v roce 1996 založili skupinu Lúza. V roce 1997 vydali své demo „Lúza vs. Polícia“. O rok později se spojili s další bratislavskou skupinou Drvivá Menšina a dali vzniknout uskupení Názov Stavby. V roce 2000 společně vydaly vinylový nosič „Lúza Drvivá menšina - Názov Stavby EP“. V roce 2003 vyšlo oficiální album Názvu Stavby s názvem Reč Naša. První studiové album skupiny L.U.Z.A. bylo vydáno až v roce 2007 a jmenovalo se 3mená 4písmená. V hudebních cenách Aurel bylo vyhlášeno nejlepším hip-hopovým albem roku 2007.\n\n\n\n\n"}
{"id": "995330", "url": "https://cs.wikipedia.org/wiki?curid=995330", "title": "Avempace", "text": "Avempace\n\nIbn Bádždža Abú Bakr Muhammad, arabsky أبو بكر محمد بن يحيى بن الصائ, na Západě znám pod latinským jménem Avempace (1095, Zaragoza - 1138 Fes) byl arabský filozof, astronom, fyzik, lékař, botanik, básník, hudebník a politik (vezír) narozený a působící v Andalusii (tzv. Muslimské Španělsko). V islámské tradici silně ovlivnil Averroa, v křesťanské Alberta Velikého, v židovské Maimonida (který převzal - a tak dochoval - zejména jeho poznatky astronomické a fyzikální). Jeho přímým žákem byl Ibn Tufajl. V botanice byla ceněna jeho práce \"Kitab al-Nabat\" (\"Kniha květin\"), kde jako první definoval pohlaví rostlin. Jeho poezie byla objevena až roku 1951.\n\nByl raným představitelem arabské aristotelsko-neoplatónské filozofické tradice. Jeho nejvýznamnější prací je kniha \"Tadbīr al-mutawaḥḥid\", kterou ovšem nestihl dokončit.\n\nZajímal se především o proces poznání a jeho postupný přechod od smyslových vjemů (\"intellectus materialis\") přes čistě rozumové nazírání (\"intellectus acquisitus\"), po sebeuvědomění člověka, které je emanací činného rozumu.\n\nV politické filozofii Avempace reagoval na svého předchůdce al-Farábího, který inspirován Platónem hledal definici ideální hlavy státu. Avempace proti tomu hledal definici \"ideálního občana\". Francouzský filozof Alain de Libera o něm napsal: „Ibn Bádždžův politický program je individuální. Nevztahuje se už k vrcholu státu, nýbrž k základně společnosti, týká se každého člověka zvlášť. […] Ibn Bádždžův filosof není al-Farábího imám-filosof-prorok, který se od ostatních liší souborem svých vrozených nadání. Je to člověk, který na sobě pracuje, a tak se ve dvojím smyslu odděluje: intelektuálním nazíráním či kontemplací se odděluje od empirického světa a osamělostí, do níž se uzavírá a v níž se vymyká veškeré náboženské či dogmatické tradici a vlivu, se odděluje od ostatních lidí.\"\n\nMnozí muslimští autoři dokonce považují Avempace za ateistu. Avempacův velký odpůrce al-Fath ibn Cháqán o něm napsal, že „odmítá Korán, popírá vzkříšení, staví lidský úděl do výhradní závislosti na hvězdách a zcela opomíjí Boží hrozby a zásahy\".\n\n"}
{"id": "995331", "url": "https://cs.wikipedia.org/wiki?curid=995331", "title": "Hala Tony Garnier", "text": "Hala Tony Garnier\n\nHala Tony Garnier (francouzsky La Halle Tony Garnier) je lyonská stavba zapsaná v seznamu historických památek. Byla navržena v letech 1903 až 1913 a od dob své výstavby do dnešních dní několikrát změnila svou funkci.\n\nStavba se nachází ve francouzském městě Lyon, ve čtvrti Gerland, na soutoku řek Rhôny a Saôny.\n\nAutorem haly je francouzský architekt a urbanista z meziválečného období, Tony Garnier. Je držitelem první ceny Prix de Rome a autorem významných projektů a realizací v Lyonu. Tato hala, jejíž původní funkcí byla aukční hala jatečných zvířat, se řadí mezi ně.\n\nZajímavostí této architektury je, že prošla několika funkčními změnami a ve všech fázích svého funkčního využití působila jak okázale, tak i funkcionalisticky zároveň.\n\n\nV současnosti hala slouží jako Mezinárodní centrum pohybu a komunikací. Představuje největší multifunkční sál v širokém okolí města Lyon. Tato historická památka připomíná i svou funkcí dějiny Francie - první let balónu bratří Montgolfierových (Joseph-Michel a Jacques-Étienne Montgolfier), první železniční stanici a vynález bratrů Lumiérových - kinematograf.\n\nMá kapacitu až 17000 návštěvníků, ročně ji navštíví 850 000 lidí. Plocha haly má 17 000 m, Její délka dosahuje 210 m, šířka 80m, výška 24m, objem 243000 m, a orientace vzhledem ke světovým stranám je sever-jih. Halu zastřešuje 22 ocelových vazníků, které překlenou 80 m bez použití pilířů. V hale jsou zavěšeny dvě, 170 m dlouhé lávky.\n\n\n"}
{"id": "995337", "url": "https://cs.wikipedia.org/wiki?curid=995337", "title": "Blank Generation (album)", "text": "Blank Generation (album)\n\nBlank Generation je první studiové album americké punkrockové skupiny Richard Hell & the Voidoids, vydané v září roku 1977 u vydavatelství Sire Records. Nahráno bylo v newyorských studiích Plaza Sound a Electric Lady Studios a jeho producentem byl Richard Gottehrer. V roce 1990 vyšlo album v reedici na CD doplněné o dvě bonusové písně a mělo jiný obal.\n\n"}
{"id": "995338", "url": "https://cs.wikipedia.org/wiki?curid=995338", "title": "Josef Kirschner (politik)", "text": "Josef Kirschner (politik)\n\nJosef Kirschner (16. června 1829 Pertoltice pod Ralskem – 6. února 1901 Mimoň) byl rakouský politik německé národnosti působící v Čechách. Na konci 19. století byl poslancem Říšské rady.\n\nV roce 1851 převzal rodinný statek v Pertolticích pod Ralskem. Zapojil se do veřejného a politického života. V roce 1860 se stal starostou obce. Od roku 1864 zasedal v okresním výboru v Mimoni a od roku 1870 i v okresní školní radě v České Lípě. Následně působil jako okresní starosta v Mimoni.\n\nKoncem 70. let 19. století se zapojil i do celostátní politiky. Ve volbách do Říšské rady roku 1879 (celostátní zákonodárný sbor) byl zvolen za kurii venkovských obcí, obvod Česká Lípa, Jablonné, Dubá, Bělá p. Bezdězem atd. Za týž obvod uspěl i ve volbách do Říšské rady roku 1885, volbách do Říšské rady roku 1891 a volbách do Říšské rady roku 1897. V roce 1897 se uvádí jako zemědělec a okresní starosta. Ve volbách do Říšské rady roku 1901 již kvůli špatnému zdravotnímu stavu nekandidoval.\n\nRoku 1879 se uváděl jako německý liberál (liberálně a centralisticky orientovaná Ústavní strana, odmítající federalistické aspirace neněmeckých etnik).). Na Říšské radě je v říjnu 1879 zmiňován coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Po volbách roku 1885 zasedal v klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 byl do parlamentu zvolen za Německou pokrokovou stranu.\nZemřel v únoru 1901 po dlouhé nemoci. Pohřeb se konal v Mimoni.\n"}
{"id": "995341", "url": "https://cs.wikipedia.org/wiki?curid=995341", "title": "Franz Kittel", "text": "Franz Kittel\n\nFranz Kittel (2. září 1861 Most – 28. července 1919 Most) byl rakouský politik německé národnosti působící v Čechách. Na přelomu 19. a 20. století byl poslancem Říšské rady.\n\nJeho otcem byl mostecký měšťan Franz Paul Kittel. Vychodil gymnázium v Mostě a zemědělskou školu v Libverdě u Děčína. Převzal pak rodinné hospodářství.\n\nKoncem 19. století se zapojil i do celostátní politiky. Ve volbách do Říšské rady roku 1897 (celostátní zákonodárný sbor) byl zvolen za kurii venkovských obcí, obvod Žatec, Chomutov atd. Za týž obvod uspěl i ve volbách do Říšské rady roku 1901. V roce 1897 se profesně uvádí jako majitel hospodářství v Mostě. Politicky patřil ke všeněmcům.\n\nPo vypuknutí první světové války nastoupil dobrovolně, tehdy již jako třiapadesátiletý muž, jako rezervní důstojník do rakousko-uherské armády a po delší dobu působil na italské frontě.\n\nZemřel v červenci 1919.\n"}
{"id": "995342", "url": "https://cs.wikipedia.org/wiki?curid=995342", "title": "Kenny Aaronson", "text": "Kenny Aaronson\n\nKenny Aaronson (* 14. dubna 1952) je americký baskytarista.\n\nNarodil se v newyorském obvodu Brooklyn a ve svých jedenácti letech začal hrát na bicí a ve čtrnácti pod vlivem Jamese Jamersona přešel k baskytaře. Svou první skupinu nazvanou Dust založil koncem šedesátých let; ve skupině hrál i Marc Bell, který se později proslavil pod jménem Marky Ramone ve skupině Ramones. Své první album nazvané \"Dust\" skupina vydala v roce 1971 u vydavatelství Kama Sutra Records; druhé \"Hard Attack\" následovalo v následujícím roce. Roku 1973, když se rozpadla skupina Dust, se Aaronson stal členem skupiny Stories, ve které však příliš dlouho nevydržel.\n\nPozději spolupracoval s různými hudebníky, jakými byli například Rick Derringer, Joan Jett, Michael Monroe, Billy Idol či skupiny Blue Öyster Cult a Foghat. V letech 1983 až 1984 byl spolu se zpěvákem Sammym Hagarem, kytaristou Nealem Schonem a bubeníkem Michaelem Shrievem členem projektu Hagar Schon Aaronson Shrieve, se kterým vydal album \"Through the Fire\". Roku 1988 jej hudební časopis \"Rolling Stone\" označil za baskytaristu roku a Aaronson téhož roku zahájil turné s písničkářem Bobem Dylanem. Z turné však předčasně odešel, neboť mu byla diagnostikována rakovina kůže. Roku 2011 vystupoval se skupinou New York Dolls. Roku 2015 se stal členem kapely The Yardbirds.\n\n"}
{"id": "995346", "url": "https://cs.wikipedia.org/wiki?curid=995346", "title": "Kvakiutlové", "text": "Kvakiutlové\n\nKvakiutlové (\"Kwakiutl\", „Kouř světa“) je etnická skupina severoamerických indiánů, představitelů usedlých rybářských kmenů severozápadního pobřeží. Prosluli především jako vynikající umělečtí řezbáři, známé jsou také jejich tance a šamanské rituály, zahrnující v minulosti i rituální kanibalismus. Vlastní název celého etnika je Kwakwaka'wakw.\n\nObývají pobřeží Britské Kolumbie a severní část ostrova Vancouver. Významným střediskem byl Fort Rupert, kde sídlila teritoriální skupina \"Kwakiutl\", jejíž název se přenesl na celé etnikum.\n\nSpolečnost Kvakiutlů se dělila na sedmnáct teritoriálních skupin, ovládaných mocnými náčelníky. Mimoto se rozpadala na tři společenské třídy – urozené, svobodné a otroky. Funkce náčelníka se většinou dědila v urozených rodech, a to v mateřské linii, neboť rody byly matrilineární. Otroci se získávali koupí nebo se jednalo o příslušníky nepřátelských etnik (hlavně Sališů a Cimšanů), zajaté v boji. Postavení otroka bylo dědičné, otroci museli nosit krátké vlasy a měli zakázáno používat zbraně a ozdoby. Někteří z nich byli obětování při obřadech nebo na důkaz pohrdání majetkem. Náčelníci měli soudní pravomoc, přečiny uvnitř kmene trestali vyhnanstvím, někdy i otroctvím, a pokud šlo o otroky, pak většinou smrtí. Symbolem moci byla kamenná palice, zvaná \"slave killer\", jíž zabíjeli provinilé otroky.\n\nKvakiutlové byli a částečně dodnes jsou hlavně rybáři, klíčový význam pro ně má lov pacifických lososů (něrka, gorbuša, keta, kisuč, čavyča), které chytají při letním tahu do sítí a konzervují sušením nebo uzením. Lososí maso v různých úpravách v minulosti tvořilo až 80 % jejich potravy. Mezi další lovené ryby patří halibut, treska a nebo koruška americká neboli \"ulichan\", z níž se vyvařuje rybí tuk. Ryby chytali většinou do sítí, pouze halibuty také na udici pomocí kostěných háčků. Potravu doplňoval lov lachtanů i suchozemské zvěře (kamzík bělák, jelenec ušatý, wapiti, bobr, medvěd) a sběr jedlých rostlin, zejména bobulí (muchovník, planika, ostružiny). Na rozdíl od sousedních Nutků a Makahů nelovili kytovce na moři, ale zužitkovali pouze ty, kteří uvízli na mělčinách. Sbírali také měkkýše (např. zaděnky a ušně) i korýše.\n\nDům Kvakiutlů byl zhotoven z cedrových prken, měl sedlovou střechu s mírným sklonem a mohl být dlouhý až 60 m. Obvykle v něm žili příslušníci jednoho rodu. Místa u vchodu byla určena otrokům, zatímco v zadní části žili nejvznešenější členové rodu. Uvnitř domu se nacházelo několik ohnišť, palandy, na nichž se spalo, a truhly sloužící k uchování zásob, oděvů a cenností. Štít domu byl zdoben malbou nebo řezbou, mohl být doplněn i totemovým sloupem, který však častěji stál samostatně poblíž domu.\n\nTradiční oděv Kvakiutlů byl tvořen jak kůžemi a kožešinami, tak pokrývkami, tkanými se směsi cedrového lýka a chlupů kamzíka běláka. Pokrývkou hlavy byl často kuželovitý klobouk, pletený ze smrkových kořínků, ale také kožené nebo péřové čelenky, často zdobené aplikacemi z mědi a perleti. Perleť získávali z ulit ušní mořských. Cenili si rovněž ulit kelnatek, které používali i jako platidlo. Z ulit nebo kousků mědi zhotovovali také ozdoby, především náušnice a kroužky, které nosili v nosní přepážce. Ozdoby používali muži i ženy. Rozšířeno bylo rovněž tetování. Vlasy nosila obě pohlaví dlouhé, volně rozpuštěné nebo stažené čelenkou. Muži nosili na rozdíl od většiny indiánů řídké vousy.\n\nKvakiutlové byli vynikající řezbáři, své totemové sloupy, kánoe, masky, chřestidla, ale i předměty denní potřeby, jako např. pádla, truhly či zbraně, zdobili stylizovanými obrázky zvířat a mytologických bytostí. Řezby zvýrazňovali vypalováním či barvením, převážně v černé a červené barvě. Některé masky byly otevírací. Po rozevření horní masky se objevila jiná maska nebo tanečníkova vlastní tvář. Pomocí takových masek mohli Kvakiutlové zinscenovat i složité šamanské mýty s motivy proměn lidí a duchů ve zvířata a naopak. Podobné motivy užívali i na pokrývkách a na tetování. Významné bylo i zpracování mědi, z níž se vyráběly ozdoby, nože, ale i měděné štíty zvané \"coppers\", které hrály důležitou roli ve směnném obchodu se sousedními kmeny.\n\nKvakiutlové měli vyvinutý pojem osobního vlastnictví. Byly jím šperky, zbraně, oděv či kánoe, ale také např. určité ornamenty, příběhy nebo písně, které dotyčný vymyslel. Vlastnictví domů či rybářských lovišť bylo kolektivní v rámci rodu.\n\nŽivot Kvakiutlů ovlivňovaly tajné společnosti, které řídily obřady, především iniciaci dospívajících mladíků. Nejvlivnější byla společnost kanibalského ducha zvaná \"hamatsa\", praktikující kult démona lidojeda jménem \"Baxbaxwalanuksiwe\". Členové této společnosti při iniciaci procházeli stavy zuřivého šílenství, při nichž polykali (bez kousání) kousky sušeného masa lidské mrtvoly. Poté pili značné množství mořské vody, čímž vyvolali zvracení a požité maso zvrátili. Tím byla iniciace ukončena. Podle vzoru Kvakiutlů zakládala kanibalské spolky i další okolní etnika.\n\nKvakiutlové věřili v mocnou nadpřirozenou sílu \"Naualaq\", prostupující celý svět a projevující se prostřednictvím mocných duchů. Těmi byli například duch války \"Winalagalis\", lesní obryně \"Dzunukwa\", která mohla člověka obdarovat mědí, ale zároveň strašila a unášela děti, dvouhlavý mořský had \"Sisiutl\", démon lidojed \"Baxbaxwalanuksiwe\" a jeho pomocník, ptačí démon \"Huxhukw\". Všechna tato božstva měla ambivalentní charakter, mohla lidem prospívat i škodit. Při obřadech byla zobrazována prostřednictvím masek.\n\nVětšina rituálů se prováděla v zimním období. Byly to iniciace mladíků a dívek, obřady za zemřelé řízené tajnou společností, různé tance (např. medvědí tanec), ale také \"potlače\", při nichž pořadatel hostil a obdarovával své hosty. Hosté však měli povinnost při příštím \"potlači\" obdarování oplatit, pokud možno ještě nákladněji. Tak se \"potlače\" mnohdy zvrhly v soupeření mezi bohatými příslušníky kmene, kteří při nich předváděli pohrdání majetkem. Otroci byli obětováni, pokrývky páleny, měděné štíty a drahocenné ulity házeny do moře jen proto, aby hostitel ukázal, „že na to má“. Z toho důvodu kanadská vláda roku 1885 \"potlače\" zakázala. Indiáni je však tajně pořádali i nadále a roku 1951 byl jejich zákaz zrušen. Tradice \"potlačů\" pokračuje i v současné době, ovšem často spíše na úrovni folklorismu či turistické atrakce. Většinou jsou pořádány u příležitosti vztyčení nových totemových sloupů. Jediným významným obřadem, který se provádí v letním období je \"Slavnost prvního lososa\". Ta se slaví na počátku tahu lososů, v okamžiku, ulovení prvního lososa. Medicinman jeho maso rozdělí mezi všechny členy komunity. Lososí kosti poté zabalí do rohože, ozdobené na znamení úcty kousky perleti, mědi a peřím, a ponoří do řeky. Tím je losos symbolicky oživen a vyslán zpět k mořskému duchu Sisiutlovi, aby se příštího roku vrátil s přivedl ještě početnější hejna lososů.\n\n\"Potlače\" i Slavnost prvního lososa slaví kromě Kvakiutlů i sousední etnika, např. Haidové, Tlingitové, Pobřežní Sališové, Cimšané a Nutkové.\n\nJazyk Kvakiutlů patří do jazykové rodiny Wakaš a jako první ho důkladně studoval Franz Boas, jenž právě na základě studia Kvakiutlů vytvořil své antropologické teorie. Původní jazyk přežívá dodnes, i když pomalu ustupuje angličtině. Dosud jím hovoří asi 700 lidí, vesměs starší generace, z celkového počtu 5 500 Kvakiutlů. Dnešní Kvakiutlové zpravidla pracují v lesnictví nebo v rybářském průmyslu, případně jako turističtí průvodci či výrobci a prodejci suvenýrů. Udržují se i umělecké tradice, zejména řezbářství, ale i tkaní pokrývek a zpracování mědi.\n\n"}
{"id": "995347", "url": "https://cs.wikipedia.org/wiki?curid=995347", "title": "Broeltoorns", "text": "Broeltoorns\n\nBroeltoorns (nizozemsky (vlámsky), doslova \"věže Broel\") je dvojice věží v belgickém městě Kortrijk. Věže jsou známy jako jeden ze symbolů města.\n\nPrvní věž, zvaná \"Speyetoorn\" byla zbudována v roce 1385 pro řízení dopravy na řece Leie. Byla součástí hradeb z 12. století, zničených ve století sedmnáctém. V roce 1415 byla na druhé straně řeky přistavěna věž \"Ingelborchtoorn\" využívána jako zbrojnice.\n\nSpolu s věží \"Artillerietoorn\" jsou jedinou dodnes zachovalou částí městských hradeb. Většina hradeb byla zničena v roce 1683. Ostatní části byly odstraněny v 18. století, nebo během světových válek.\n\nNa mostě mezi věžemi se nachází socha sv. Jana Nepomuckého. Původní most byl rovněž obětí obou světových válek.\n"}
{"id": "995348", "url": "https://cs.wikipedia.org/wiki?curid=995348", "title": "Johann Klein (poslanec Říšské rady)", "text": "Johann Klein (poslanec Říšské rady)\n\nJohann Klein (21. dubna 1856 Hranice – 15. prosince 1926 Hranice), byl rakouský politik německé národnosti působící na Moravě. Na počátku 20. století byl poslancem Říšské rady.\n\nProfesí byl podnikatelem. Působil jako vedoucí velkoskladu tabáku. Tuto živnost převzal po smrti otce Franze Kleina. Vystudoval vyšší reálnou školu v Olomouci. Pracoval v exportních firmách coby obchodní zástupce. Díky častým cestám do zahraničí se naučil jazyky. Zapojil se do veřejného a politického života v domovských Hranicích.\n\nUvádí se jako německý liberál (Německá pokroková strana, liberálně a centralisticky orientovaná, odmítající federalistické aspirace neněmeckých etnik). Díky svým smířlivým názorům si udržoval podporu i mezi částí etnicky českých voličů. Po 21 let zasedal v hranickém obecním zastupitelstvu a po 18 let v městské radě. Po dobu šesti let byl náměstkem starosty. V roce 1903 podpořil nástup Františka Šromoty coby prvního etnického Čecha do čela hranické radnice. Město mu udělilo čestné občanství. V nekrologu o něm \"Národní politika\" píše, že byl posledním etnicky německým starostou města. V dobových zdrojích je nicméně uváděn jen jako náměstek starosty.\n\nPočátkem 20. století se zapojil i do celostátní politiky. Ve volbách do Říšské rady roku 1901 byl zvolen za městskou kurii, obvod Hranice, Lipník n. Bečvou, Potštát atd. Profesně se k roku 1901 uvádí jako náměstek starosty Hranic.\n\nZemřel v prosinci 1926.\n"}
{"id": "995352", "url": "https://cs.wikipedia.org/wiki?curid=995352", "title": "Oceánská hlídková loď", "text": "Oceánská hlídková loď\n\nOceánská hlídková loď je druh válečné lodě, který se ve světových námořnictvech výrazněji prosazuje od přelomu 20. a 21. století. Jedná se o velké hlídkové lodě schopné samostatných operací na otevřeném moři. Plavidla plní především úkoly spojené s ochranou výhradního námořního ekonomického pásma daného státu, ochranou rybolovu, těžby nerostných surovin, potírání kriminality, pirátství, vedení záchranných operací a likvidaci živelních pohrom.\n\nKoncepce oceánských hlídkových lodí vznikla na konci 20. století. V té době řada námořnictev snižovala své rozpočty a nemohla si dovolit provozovat takové množství klasických válečných lodí jako dosud. Potřeba dostatečného množství hladinových lodí byla řešena zakoupením oceánských hlídkových lodí, které jsou levnější a dostatečně vybavené pro operace v oblastech, kde nehrozí jejich zatažení do přímého boje s vyspělým protivníkem (např: boj proti pirátství v Somálsku). Oceánské hlídkové lodě tak představují plavidla, která mají oproti fregatám nižší výtlak (ovšem výtlak takové islandské ICGV \"Þór\" přesahuje 4000 t) a výrazně slabší výzbroj, zpravidla tvořenou pouze kanóny a kulomety (mnohdy se již jedná o dálkově ovládané zbraňové stanice). Většina jich ovšem nese vyspělou elektroniku, rychlé inspekční čluny (RHIB) a vlastní palubní vrtulníky.\n\nPlavidla této kategorie si pořizují rovněž námořnictva, která nemají na provoz větších lodí dostatek personálu a financí. Například námořnictvo Bruneje si původně objedalo stavbu trojice korvet třídy \"Nakhoda Ragam\". Když se ukázalo, že jsou taková plavidla pro tuto malou zemi příliš ambiciózní, Brunej plavidla nepřevzala a upřednostnila oceánské hlídkové lodě třídy \"Darussalam\".\n\nTypickým příkladem oceánské hlídkové lodě jsou španělská plavidla Buque de Acción Marítima, která se vyznačují modulární konstrukcí, díky které lze na jejich trupu postavit řadu specializovaných variant (např. výzkumná a špionážní plavida). Staví je i další námořnictva, např. francouzská \"L'Adroit\", venezuelská POVZEE, nizozemská třída \"Holland\", brazilská třída \"Amazonas\", novozélandská třída \"Protector\", thajská HTMS \"Krabi\" a islandská ICGV \"Þór\". Několika typy oceánských hlídkových lodí disponuje rovněž irské námořnictvo.\n\nZavedení oceánských hlídkových lodí plánuje řada dalších zemí – Velká Británie, Německo, USA, Turecko, Itálie, Kanada, Austrálie, Čínská republika, Čínská lidová republika, Jižní Korea.\n"}
{"id": "995353", "url": "https://cs.wikipedia.org/wiki?curid=995353", "title": "Johann Friedrich Blumenbach", "text": "Johann Friedrich Blumenbach\n\nJohann Friedrich Blumenbach (11. května 1752, Gotha – 22. ledna 1840, Göttingen) byl německý lékař, zoolog, fyziolog a antropolog. Je zakladatelem vědecké rasové teorie.\n\nVe svém díle rozlišil pět lidských ras: kavkazskou (bílou), mongolskou (žlutou), malajskou (hnědou), etiopskou (černou) a americkou (rudou). Svou koncepci odvodil ze studia lebek. Usuzoval, že rozdíly mezi rasami byly způsobeny podnebím, geografií, stravou a různými návyky. Za politicky rasistické v jeho díle bývá někdy považováno přesvědčení, že Adam a Eva byly kavkazské rasy, která je primární, a ostatní rasy vznikly „degenerací“ (například nižší vzrůst žluté rasy v důsledku horší stravy apod.), a že všechny rasy se mohou vrátit zpět do formy rasy kavkazské. Blumenbach sám svou koncepci nevnímal jako rasistickou a ostře protestoval proti „rasistickým“ názorům některých jiných badatelů své doby (Christoph Meiners, Samuel Thomas von Sömmerring), kteří tvrdili, že některé rasy jsou méněcenné. Zdůrazňoval, že všechny rasy jsou stejně hodnotné a schopné stejných vědeckých, uměleckých či civilizačních výkonů.\n"}
{"id": "995357", "url": "https://cs.wikipedia.org/wiki?curid=995357", "title": "Seznam velvyslanců Sovětského svazu a Ruska v Kanadě", "text": "Seznam velvyslanců Sovětského svazu a Ruska v Kanadě\n\nSeznam velvyslanců Ruska v Kanadě udává chronologický přehled diplomatických zástupců Sovětského svazu a Ruské federace v Kanadě. Kanada uznala de iure Sovětský svaz 24. března 1924, avšak nebyly navázány diplomatické vztahy. Dne 12. června 1942 byly ustanoveny diplomatické vztahy na úrovni vyslanectví a v listopadu 1943 na úrovni velvyslanectví.\n"}
{"id": "995362", "url": "https://cs.wikipedia.org/wiki?curid=995362", "title": "Rubin Carter", "text": "Rubin Carter\n\nRubin Carter přezdívaný Hurricane (6. května 1937 – 20. dubna 2014) byl americký boxer, který strávil dvaadvacet let ve vězení po neoprávněném odsouzení za vraždu. Byl odsouzen kompletně belošskou porotou a později se stal symbolem rasové nespravedlnosti.\n\nNarodil se jako čtvrtý ze sedmi dětí v Cliftonu v New Jersey. Roku 1961 zahájil boxerskou kariéru ve střední váze. V červnu 1966 byli v Patersonu v New Jersey zastřeleni dva muži a jedna žena. Carter, který měl již zápis v trestním rejstříku za několik přepadení, byl z vraždy obviněn a odsouzen na doživotí. Během svého pobytu ve vězení napsal autobiografii nazvanou \"The Sixteenth Round: From Number 1 Contender to #45472\", která se později dostala do rukou písničkářovi Bobu Dylanovi. Ten Cartera ve vězení navštívil a nedlouho poté o něm napsal píseň „Hurricane“. Přestože byl Carterův případ v roce 1976 přezkoumán, Carter byl opět odsouzen na doživotí. K dalšímu přezkoumání došlo roku 1985, kdy byl Carter propuštěn. Zemřel na karcinom prostaty ve věku šestasedmdesáti let v Torontu. Ve filmu \"Hurikán v ringu\" z roku 1999 jej hrál Denzel Washington.\n\n"}
{"id": "995364", "url": "https://cs.wikipedia.org/wiki?curid=995364", "title": "Fjodor Tarasovič Gusev", "text": "Fjodor Tarasovič Gusev\n\nFjodor Tarasovič Gusev (: ; 29. dubna 1905 – 9. března 1987) byl sovětský diplomat, velvyslanec.\n\nRoku 1931 absolvoval Leningradský institut sovětské výstavby a práva a o šest let později také Institut diplomatických a konsulárních pracovníků Lidového komisariátu zahraničních věcí SSSR. Od roku 1935 pracoval na Lidovém komisariátu zahraničních věcí SSSR, byl vedoucím třetího západního (1938 až 1939) a druhého evropského oddělení (1941 až 1942) komisariátu. Poté až do roku 1943 působil jako první vyslanec Sovětského svazu v Kanadě a následně do roku 1946 jako velvyslanec ve Velké Británii.\n\nV rámci své funkce se zúčastnil teheránské, jaltské i postupimské konference. V období let 1946 až 1952 byl náměstkem ministra zahraničních věcí Sovětského svazu a do roku 1950 současně i poslancem Nejvyššího sovětu Sovětského svazu. V letech 1956 až 1962 zastával post sovětského velvyslance ve Švédsku, poté pracoval v ústřední administrativě ministerstva zahraničních věcí. Roku 1975 odešel do důchodu.\n\nRoku 1944 obdržel za své služby Řád Lenina.\n"}
{"id": "995369", "url": "https://cs.wikipedia.org/wiki?curid=995369", "title": "Třída Gato", "text": "Třída Gato\n\nTřída Gato byla třída oceánských diesel-elektrických ponorek námořnictva Spojených států amerických. Jednalo se o hromadně vyráběný typ intenzivně nasazený za druhé světové války, na který navázaly modifikované ponorky třídy \"Balao\" a \"Tench\". Tyto velké ponorky, určené k operacím v rozlehlých oblastech Pacifiku, se vyznačovaly vysokou rychlostí plavby na hladině, velkým dosahem a velkou zásobou torpéd. Po válce byla část ponorek modernizována v rámci programu GUPPY. Řadu ponorek třídy \"Gato\" od USA získaly zahraniční uživatelé.\n\nV letech 1940–1944 bylo postaveno celkem 73 ponorek této třídy. Na jejich stavbě se podílely celkem čtyři loděnice – General Dynamics Electric Boat v Grotonu ve státě Connecticut (41 kusů), Portsmouth Naval Shipyard v Kittery ve státě Maine (14 kusů), Mare Island Naval Shipyard poblíž San Francisca (4 kusy) a Manitowoc Shipbuilding Company v Manitowocu ve státě Wisconsin (14 kusů). Zajímavostí je, že posledně jmenovaná loděnice se nacházela 1600 kilometrů v americkém vnitrozemí na břehu Michiganského jezera a hotové ponorky byly na moře přepravovány po řece Mississippi.\n\nTrup ponorek byl vyroben svařováním. Ponorky byly vybaveny různými typy radarů, sonarů a komunikačních prostředků. Výzbroj a vybavení jednotlivých ponorek se lišilo a bylo během služby měněno. Základní vybavení představoval kanon ráže 76,2 mm, jeden protiletadlový kulomet ráže 12,7 mm a deset torpédometů 533 mm (šest na přídi a čtyři na zádi). Později byla tato výzbroj zesilována, hlavní kanón byl ráže 127 mm a doplňovalo ho několik protiletadlových kanónů ráže 20 mm či 40 mm . Později ovšem byla dělostřelecká výzbroj zcela odstraněna. Ponorka měla zásobu 24 torpéd. Pohonný systém tvořily čtyři diesely a dva elektromotory. Diesely mohly být typu Fairbanks-Morse, General Motors nebo Hooven-Owens-Rentschler a elektromotory typu General Electric, Elliot Company nebo Allis-Chalmers. Nejvyšší rychlost na hladině dosahovala 20,25 uzlu a pod hladinou 8,75 uzlu. Hloubkový dostup činil 91 metrů.\n\nAmerické ponorky třídy \"Gato\" byly nasazeny za druhé světové války a významně se podílely na porážce japonského námořnictva a zničení japonského obchodního loďstva. Ve válce jich bylo 18 potopeno v boji a jedna kvůli konstrukční závadě. Válku přečkalo 54 ponorek, z nichž většina byla modernizována v rámci programu GUPPY 1, jehož cílem bylo zlepšení jejich výkonů při plavbě pod hladinou. Odstraněny byly hlavňové zbraně, různé výstupky na trupech ponorek, velitelská věž dostala proudnicový tvar a instalovány byly také lehčí a výkonnější akumulátory. Ponorky byly rovněž upravovány pro plnění speciálních úkolů – šest jednotek bylo například upraveno na radarové ponorky a USS \"Tunny\" byla přestavěna na nosič dvou letounových střel Regulus I.\n\n"}
{"id": "995370", "url": "https://cs.wikipedia.org/wiki?curid=995370", "title": "Václav Lebloch", "text": "Václav Lebloch\n\nVáclav Lebloch (5. dubna 1854 Velké Bílovice – 5. prosince 1924 Košice) byl rakouský a český politik české národnosti. Na přelomu 19. a 20. století byl poslancem Říšské rady.\n\nProfesí byl politikem. Jeho otec Václav Lebloch starší (1829–1892) byl vinařem a starostou Velkých Bílovic. I Václav Lebloch mladší působil jako rolník ve Velkých Bílovicích. Vychodil obecnou školu v Bílovicích, nižší reálnou školu ve Vídni, obchodní akademii ve Vídni, hospodářskou školu ve Vídni a vinařskou školu v Klosterneuburgu. Podle dalších zdrojů také vystudoval vyšší hospodářskou školu v Chrudimi.\n\nByl aktivní ve veřejném a politickém životě. Od roku 1887 byl obecním radním ve Velkých Bílovicích. Byl též obecním radním a náčelníkem hasičského sboru. V roce 1897 se uvádí jako starosta Velkých Bílovic. Téhož roku se podílel na vzniku Hospodářského spolku pro Břeclav a okolí.\n\nV zemských volbách roku 1896 se stal poslancem Moravského zemského sněmu. Byl zvolen za kurii venkovských obcí, obvod Hodonín, Břeclav, Klobouky u Brna, Hustopeče a Židlochovice. Na sněmu zasedl do petičního a komunikačního odboru. Podle jiného zdroje byl zvolen na sněm již v zemských volbách roku 1890.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen za všeobecnou kurii, 3. volební obvod: Znojmo, Dačice, Mikulov atd. Šlo o národnostně smíšený okrsek a vítězství českého kandidáta tak bylo velkým úspěchem. K roku 1897 se profesně uvádí jako majitel hospodářství a realit v Bílovicích. Byl kandidátem Lidové strany na Moravě (moravská odnož mladočechů). V parlamentu se dostal do fyzického konfliktu s německým nacionálním poslancem Karlem Hermannem Wolfem. Zaměřoval se na národnostní témata. Prosadil zřízení české vyšší reálné školy v Hodoníně.\n\nV zemských volbách roku 1906 ještě neúspěšně kandidoval na Moravský zemský sněm. Porazil ho katolický politik Tomáš Eduard Šilinger.\n\nZemřel v prosinci 1924 po krátké nemoci.\n"}
{"id": "995371", "url": "https://cs.wikipedia.org/wiki?curid=995371", "title": "Hostitelská specificita", "text": "Hostitelská specificita\n\nHostitelská specificita je rozmezí druhů, které je parazit schopen využívat jako své hostitele. Druhy parazitů s natolik vysokou hostitelskou specificitou, že cizopasí jen na jednom hostitelském druhu, se nazývají oioxenní (nebo také monoxenní). Pokud je parazit schopen cizopasit na několika fylogeneticky příbuzných druzích, je stenoxenní. Paraziti, kteří napadají více vzájemně nepříbuzných druhů, mají velmi nízkou hostitelskou specificitu a označují se jako euryxenní.\n\nKe zvýšení hostitelské specificity u parazitického druhu dochází tehdy, když se příliš specializuje na život na či v těle určitého hostitelského druhu (či okruhu druhů). Tím sice dojde k zefektivnění parazitace na daném druhu či druzích, zároveň ale parazit ztrácí schopnost cizopasit na jiných druzích, na jejichž stavbu těla a obranné mechanismy není specializován.\n"}
{"id": "995373", "url": "https://cs.wikipedia.org/wiki?curid=995373", "title": "Panathinaikos Athény", "text": "Panathinaikos Athény\n\nPanathinaikos Athény je sportovní organizace, pod kterou patří následující kluby:\n\n"}
{"id": "995375", "url": "https://cs.wikipedia.org/wiki?curid=995375", "title": "Michal Stein", "text": "Michal Stein\n\nMichal Stein (* 28. února 1959, Praha, Československo) je český textař, scenárista, básník, editor i kurátor výstav.\n\nNarodil se v Praze, studoval FAMU v Praze – dramaturgii a scenáristiku.\nMichal Stein je především textař se zaměřením na žánry šansonu, popu, rocku i dětské písně. Je držitelem Platinové desky (2009) za texty a dramaturgii alba \"Boooong!\" (GZ Digital Media 2004). Je autorem textu vítězné písně \"Formule z formely\" na festivalu Dětská nota 1983 (Mladá Boleslav). Několikanásobný laureát cen (jako textař) Písniček pro Hvězdu.\n\nNapsal přes 500 písňových textů. Natočeny jsou u vydavatelství Supraphon, Panton, Tommu Records, Popron, GZ Digital Media, Areca Multimedia, Comodo, Reflex Records a dalších. Spolupracoval mezi jiným s autory: Leopoldem Korbařem, Eduardem Parmou ml., Zdeňkem Bartákem ml., Zdenkem Mertou, Václavem Vašákem, Bohuslavem Myslíkem a mnoha dalšími. Jeho písně zpívali též Jana Kratochvílová, Stanislav Hložek, Daniela Šinkorová, Petra Černocká, Karel Bláha, Jana Kociánová. Šansony textoval i hercům jako např. Luděk Sobota, Jan Přeučil a další. Byl dramaturgem, producentem a hlavním textařem alba zpívající Arabely \"Jana Nagyová zpívá dětem\" (Tommu records 1993). Poté, co zemřel textař Pavel Vrba, začal intenzívněji spolupracovat s Elektrobandem Pavla Zedníka, multiinstrumentalisty a skladatele stejného jména.\n\nPíše články z oblasti kultury, sportu a životního prostředí do různých novin a časopisů, rediguje knížky. Příležitostně se věnuje pořádání a kurátorování výstav a moderování vernisáží. Několik let aktivně bojuje proti zastavování pražské zeleně v Praze 9 jako člen výboru hnutí Střížkovská občanská solidarita. Zajímavost: stal se dvakrát vítězem prestižní vědomostní soutěže Univerzity Tomáše Bati ve Zlíně \"Play in Zlín\".\n\nStřížkovská občanská solidarita\nVýsledky hry - Play in Zlin - Univerzita Tomáše Bati ve Zlíně\n"}
{"id": "995377", "url": "https://cs.wikipedia.org/wiki?curid=995377", "title": "Michael Monroe", "text": "Michael Monroe\n\nMichael Monroe, rodným jménem Matti Antero Kristian Fagerholm (* 17. června 1962, Helsinky), je finský zpěvák a multiinstrumentalista. V roce 1979 spoluzaložil skupinu Hanoi Rocks, ve které působil až do jejího rozpadu v roce 1985 (se skupinou vystupoval znovu v letech 2001 až 2009). Své první sólové album \"Nights Are So Long\" vydal v roce 1987 a do roku 2019 jich vydal dalších osm. V devadesátých letech krátce vystupoval se skupinami Jerusalem Slim a Demolition 23; obě se však po vydání prvních alb rozpadly.\n\n\n"}
{"id": "995379", "url": "https://cs.wikipedia.org/wiki?curid=995379", "title": "Max Menger", "text": "Max Menger\n\nMax Menger (10. září 1838 Nowy Sącz – 30. srpna 1911 Mondsee) byl rakouský právník a politik německé národnosti. Od 70. let 19. století byl poslancem Říšské rady, kde po dlouhou dobu zastupoval Rakouské Slezsko.\n\nJeho bratr Anton Menger byl právním teoretikem, další bratr Karl Menger národohospodářem. Max Menger vystudoval práva na Vídeňské univerzitě, kde roku 1864 získal titul doktora práv. Napsal spis o lidových záložnách a o ochraně malých podnikatelů před velkoprůmyslem. Na základě těchto myšlenek ho obchodní a živnostenská komora v Opavě delegovala roku 1869 (hned jak dosáhl pasivní volební právo) na Slezský zemský sněm.\n\nV roce 1871 se přestěhoval do Vídně. V letech 1882–1885 byl zastupitelem ve Vídeňské obecní radě, kde zastupoval liberální menšinu proti křesťansko-sociální většině.\n\nPočátkem 70. let 19. století se zapojil i do celostátní politiky. V letech 1871–1872 zasedal na Říšské radě (celostátní zákonodárný sbor, tehdy ještě nepřímo volený zemskými sněmy), kde zastupoval kurii venkovských obcí, obvod Česká Cheb, Karlovy Vary. Uspěl i v přímých doplňovacích volbách roku 1875 za městskou kurii ve Slezsku, obvod Krnov, Albrechtice, Frývaldov atd. Slib složil 25. ledna 1875. Za týž obvod uspěl i v řádných volbách do Říšské rady roku 1879 a volbách do Říšské rady roku 1885 a volbách do Říšské rady roku 1891. Ve volbách do Říšské rady roku 1897 se do parlamentu dostal za kurii městskou na Moravě, obvod Nový Jičín, Příbor atd. Mandát tu obhájil i ve volbách do Říšské rady roku 1901. V roce 1897 se profesně uvádí jako dvorní a soudní advokát. Ve vídeňském parlamentu jako první předložil návrh národnostního zákona, ve kterém se počítalo s ochranou práv etnických Němců. Zabýval se také otázkami rakousko-uherského vyrovnání a reformou volebního práva. V roce 1899 byl zpravodajem při projednávání zákona o právnickém školství. Byl dlouhodobým členem daňového výboru Říšské rady, kterému od roku 1891 předsedal.\n\nPatřil k německým liberálům (liberálně a centralisticky orientovaná Ústavní strana, odmítající federalistické aspirace neněmeckých etnik). V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. V roce 1897 byl zvolen za Německou pokrokovou stranu.\n\nV roce 1898 mu byl udělen Řád železné koruny. V roce 1907 se stáhl z veřejného života. Zemřel v srpnu 1911.\n"}
{"id": "995382", "url": "https://cs.wikipedia.org/wiki?curid=995382", "title": "Metriacanthosaurus", "text": "Metriacanthosaurus\n\nMetriacanthosaurus („ještěr s menšími trny“) byl středně velkým masožravým dinosaurem (teropodem), který žil na území dnešní Anglie v období přelomu střední a svrchní jury, před asi 160 miliony let. Zkameněliny objevené již v 19. století popsal roku 1923 německý paleontolog Friedrich von Huene jako \"Megalosaurus parkeri\", později pak jako \"Altispinax parkeri\". V roce 1964 stanovil nové rodové jméno \"Metriacanthosaurus\" paleontolog Alick Walker.\n\nTento teropod patřil k velkým predátorům (délka jeho stehenní kosti činí 80 cm), dosahoval délky kolem 8 metrů a vážil asi 1 tunu. Jeho blízkými příbuznými byly asijské rody \"Sinraptor\" a \"Siamotyrannus\".\n\n\"Metriacanthosaurus\" se objevuje také ve slavném filmu Jurský park (1993), kde se toto jméno objeví na zkumavce s dinosauří DNA během scény s kradením embryí počítačovým expertem Dennisem Nedrym.\n\n\n"}
{"id": "995385", "url": "https://cs.wikipedia.org/wiki?curid=995385", "title": "Brahma Sampradája", "text": "Brahma Sampradája\n\nBrahma Sampradája (\"Brahma-sampradāya\") je vaišnavská učednická posloupnost duchovních mistrů (\"sampradāya\") pocházející od Brahmy, první stvořené bytosti ve vesmíru.\n\nNa počátku stvoření Nejvyšší Bůh, Višnu (Kršna), zasvětil Brahmu mantrou Gájatrí do duchovního poznání. Brahmá se tak stal prvním učitelem a zakladatelem učednické posloupnosti Brahma-sampradája.\n\nPodle Véd existují čtyři pravé vaišnavské sampradáji: \"Brahma-sampradája\" pocházející od Brahmu, \"Kumára-sampradája\" pocházející od čtyř Kumárů, \"Šrí-sampradája\" od bohyně štěstí, a \"Rudra-sampradája\" od Pána Šivy.\n\nKdyž se védské poznání časem ztratilo, velký učitel Madhva (1238–1319), se zasloužil o jeho znovuobnovení. Madhva je zároveň velice významný vaišnavský áčárja, a proto učednická posloupnost začala být známá jako Brahma-Madhva-sampradája.\n\nPozději, v 15.–16. století, kdy se na posloupnost napojila větev Šrí Čaitanji Maháprabhua a Jeho následovníků z Bengálska (\"gaudíja-vaišnava\"), začala být tato posloupnost známá jako Brahma-Madhva-Gaudíja-sampradája.\n\nNásleduje seznam členů, áčárjů, učednické posloupnosti \"Brahma Sampradája\", která začíná samotným Krišnou:\n\nSoučasným čelním představitelem Brahma-Madhva-Gaudíja-sampradáji je Mezinárodní společnost pro vědomí Kršny (ISKCON), znamá také jako hnutí Hare Kršna. Zakladatel-áčárja ISKCONu je Šríla A. Č. Bhaktivédánta Svámí Prabhupáda. ISKCON je větev této učednické posloupnosti a má za cíl rozšiřovat poznání a kulturu, jak je předložena v Bhagavad-gítě a Šrímad Bhágavatamu. Šríla Prabhupáda přeložil Bhagavad-gítu a Šrímad Bhágavatam ze sanskrtu a také Čaitanja Čaritámritu (od Kršnadáse Kavirádže) z bengálštiny. Tato písma přeložil do angličtiny a opatřil je výklady, které vycházejí z komentářů předchozích áčárjů (duchovních mistrů) učednické posloupnosti. Při psaní výkladů k Bhagavad-gítě používal komentáře Bhaktivinódy Thákura, Madhváčárji, a dalších. U výkladů ke Šrímad Bhágavatamu vycházel z komentářů především Šrídhary Svámího, Šríly Džívy Gósvámího a Šríly Višvanáthy Čakravartího Thákura a dalších. A ve výkladech k Čaitanja Čaritámritě čerpal z komentářů Bhaktivinódy Thákura a svého guru-mahárádže, Bhaktisiddhánty Sarasvatího.\n\n"}
{"id": "995386", "url": "https://cs.wikipedia.org/wiki?curid=995386", "title": "Okouník zlatavý", "text": "Okouník zlatavý\n\nOkouník zlatavý (\"Sebastes norvegicus\") je mořská ryba patřící do řádu ropušnicotvární. Bývá také známa pod názvem okouník mořský (\"Sebastes marinus\"), Angličané jí říkají \"Norway haddock\". Žije v severní části Atlantiku, zejména v Irmingerově moři. Mladé rybky se zdržují při pobřeží (například v norských fjordech), dospělí jedinci sestupují až do kilometrových hloubek. Okouník zlatavý bývá dlouhý okolo půl metru, byly však uloveny i metrové kusy. Šupiny jsou lesklé a velmi tvrdé, výrazně růžově až červeně zbarvené. Na hřbetě má ryba jedové ostny, které mohou rybáře při neopatrné manipulaci nepříjemně poranit. Pro své chutné maso je okouník předmětem intenzivního průmyslového rybolovu, který výrazně snížil jeho stavy. \n\nOkouník zlatavý je živorodý. Může se dožít až sedmdesáti let.\n\n"}
{"id": "995392", "url": "https://cs.wikipedia.org/wiki?curid=995392", "title": "Simona Hornochová", "text": "Simona Hornochová\n\nSimona Hornochová (* 14. července 1973 Brno) je česká daňová poradkyně, od února 2014 do prosince 2015 náměstkyně ministra financí ČR pro oblast daní a cel.\n\nV letech 1991 až 1996 vystudovala obor finanční podnikání na Ekonomicko-správní fakultě Masarykovy univerzity a získala tak titul Ing. Simona Hornochová je svobodná a bezdětná.\n\nPo absolvování vysoké školy nastoupila v roce 1996 do společnosti Ernst & Young, kde nejdříve do roku 2000 působila jako daňový poradce brněnské pobočky. Následně přesídlila do Prahy, a to jako tzv. tax manager a od roku 2004 senior tax manager. Po celou dobu působení v Ernst & Young se zabývala daňovým poradenstvím s užší specializací na zdanění korporací. Měla na starosti také vzdělávání odborných pracovníků daňového oddělení včetně nastavení systému vzdělávání. Z firmy odešla v roce 2014.\n\nDne 3. února 2014 ji ministr financí ČR Andrej Babiš jmenoval svou náměstkyní pro oblast daní a cel. Na konci října 2015 se však nepřihlásila do výběrového řízení na pozici náměstka, které Ministerstvo financí ČR vypsalo podle nového služebního zákona. Ve funkci náměstkyně pak zůstala do 31. prosince 2015.\n\nAngažuje se v Komoře daňových poradců ČR, jejíž členkou se stala v roce 1997 (od roku 2012 pak členka prezidia komory). Z této pozice připomínkovala návrhy zákonů a jiných dokumentů z daňové oblasti a byla členkou redakční rady Bulletinu Komory daňových poradců.\n"}
{"id": "995395", "url": "https://cs.wikipedia.org/wiki?curid=995395", "title": "Třída Tench", "text": "Třída Tench\n\nTřída Tench byla třída diesel-elektrických ponorek námořnictva Spojených států amerických. Jednalo se o vylepšenou verzi ponorek tříd \"Gato\" a \"Balao\". Po válce byla část ponorek modernizována v rámci programu GUPPY. Některé ponorky třídy \"Tench\" po válce získali američtí spojenci.\n\nV letech 1944–1951 bylo postaveno celkem 29 ponorek této třídy. Stavbu prováděly americké loděnice General Dynamics Electric Boat v Grotonu ve státě Connecticut, Portsmouth Naval Shipyard v Kittery ve státě Maine a Boston Navy Yard v Bostonu ve státě Massachusetts.\n\nZákladní konfiguraci výzbroje představoval kanon ráže 127 mm a deset torpédometů 533 mm. Ponorka měla zásobu 28 torpéd. Pohonný systém tvořily čtyři diesely a dva elektromotory. Nejvyšší rychlost ponorky na hladině dosahovala 20,25 uzlu a pod hladinou 8,75 uzlu.\n"}
{"id": "995398", "url": "https://cs.wikipedia.org/wiki?curid=995398", "title": "Finále nizozemského fotbalového poháru 2013/14", "text": "Finále nizozemského fotbalového poháru 2013/14\n\nFinále nizozemského fotbalového poháru 2013/14 se odehrálo 20. dubna 2014 na stadionu De Kuip v Rotterdamu. Střetly se v něm týmy PEC Zwolle a AFC Ajax.\n\nUtkání bylo v úvodu na několik minut přerušeno, příznivci Ajaxu začali na hřiště házet světlice. Na hrací plochu vkráčel bývalý fotbalový brankář Edwin van der Sar, legenda Ajaxu a Manchesteru United, chopil se mikrofonu a fanouškům důrazně domluvil. Varoval je, že zápas bude ukončen. Za svůj projev byl vytleskán, vášně opadly a střetnutí se dohrálo v relativním poklidu.\n\nO poločase byl stav 4:1 pro tým PEC Zwolle, který nakonec soupeře porazil konečným výsledkem 5:1. Dva góly za Zwolle vstřelili Novozélanďan Ryan Thomas a Nizozemec Guyon Fernandez, jeden přidal Bram van Polen. Za Ajax skóroval Ricardo van Rhijn. Bylo to 1. celkové vítězství PEC v této pohárové soutěži.\n\nAsistenti rozhodčího:\nRob van de Ven\nCharles Schaap\nČtvrtý rozhodčí:\nBerry Simons\nBrankoví rozhodčí:\nEd Janssen\nJochem Kamphuis\nDelegát zápasu:\n\n"}
{"id": "995399", "url": "https://cs.wikipedia.org/wiki?curid=995399", "title": "Anežka Pohorská", "text": "Anežka Pohorská\n\nAnežka Pohorská (* 1987) je česká dabérka a dětská herečka. Jako dabérka propůjčila svůj hlas Emmě Watson ve filmové sérii Harry Potter.\n\n\n\n"}
{"id": "995419", "url": "https://cs.wikipedia.org/wiki?curid=995419", "title": "Vložte kočku", "text": "Vložte kočku\n\nVložte kočku (VK) je česká alternativní rocková skupina, která vznikla v březnu roku 2008 v Praze. Název skupiny pochází ze scény z filmu \"Americké psycho\". Původní sestavu skupiny tvořili bratři Kryštof (rap, elektronika) a Cyril (bicí, elektronika, rap) Kaplanovi, které záhy doplnil Jiří Konvalinka (elektrické housle, basa, kytara, klávesy, zpěv). Později se ke skupině přidal ještě hráč na klávesové nástroje Tomáš Kubín, který ale v roce 2015 skupinu opět opouští.\n\nJejí debutové album \"TáTa\" z roku 2012 bylo nominováno na cenu Anděl v kategorii „Elektronická hudba“; o rok později jejich druhé album \"SEAT\" toto ocenění získalo; stejné album bylo oceněno i cenou Vinyla v kategorii „Deska roku“. Album vyšlo na USB flash discích. Skupina rovněž vytvořila hudbu k němému filmu \"Deník ztracené\" z roku 1929 a hudbu k několika divadelním představením.\n\nV roce 2015, po odchodu Tomáše Kubína kapelu doplnil hráč na cimbál a elektrickou kytaru Vladimír Mikláš, který v kapele strávil letní a podzimní sezónu. V této maximalistické sestavě kapela stihla předskakovat kapelám jako Prodigy nebo Battles.\n\nOd roku 2016 kapela funguje jako trio v původní sestavě. Dle vlastních slov bylo hlavní motivací návratu k skromnější sestavě snaha vrátit do zvuku kapely jednoduchost a syrovost, dvě z ingrediencí, které kapelu zprvu dostali do širšího povědomí publika.\n\nV roce 2017 VK vydávají samostatný singl s propracovaným video doprovodem a nezvykle politickým laděním Otevřený dopis bohu. V létě se objevuje první singl z nového alba, které vychází v září téhož roku pod názvem Klub Bublinka. Album vyšlo na klubové kartičce s flash diskem. Nahrávka je zároveň k dispozici ke stažení zdarma na bandcampu kapely. \n\nNa podzim roku 2017 jste mohli VK vidět v kinech ve filmu Kvarteto režiséra Miroslava Krobota. V Kvartetu všichni členové kapely hrají sami sebe. \nBěhem let 2017 a 2018 kapela složila a nahrála soundtrack k debutu režiséra Adama Sedláka - Domestik. Hlavní roli filmu ztvárnil houslista kapely Jiří Konvalinka. Film byl nominován na Českého lva v kategoriích nejlepší hudba a nejlepší zvuk. \nSkladby z filmu Domestik spolu s další hudební tvorbou VK pro tento film, která se do finálního střihu nevešla, vydávají VK na labelu Landmine Alert na Valentýna roku 2019. \n\n"}
{"id": "995420", "url": "https://cs.wikipedia.org/wiki?curid=995420", "title": "Svěrací kazajka", "text": "Svěrací kazajka\n\nSvěrací kazajka, neboli ochranný kabátek, je část oděvu tvaru krátkého kabátu či vesty s dlouhými rukávy fixovanými k obvodu těla. V psychiatrii se používá u různých duševních poruch jako jeden z tzv. omezovacích prostředků k zamezení volného pohybu horních končetin a dalších projevů pacienta, a to bez souhlasu dotčené osoby, s cílem předejít poškození jeho samotného, okolí a zajištění bezpečnosti a zdraví. \n\nVynalezena byla v roce 1790 francouzským čalouníkem Guilleretem pro potřeby pařížské nemocnice Bicêtre Hospital. Svěrací kazajky byly používány u některých vězňů jako forma trestu či prostředek mučení. Uplatnění nacházejí také při BDSM praktikách bondage. \n\nV kulturním světě jsou využívány v eskapologii k únikům iluzionistů z jejich sevření. Britka Sofia Romerová vytvořila 9. června 2011 světový rekord v nejrychlejším úniku ze svěrací kazajky časem 4,69 sekundy. Následně byl zapsán do Guinnessovy knihy rekordů.\n\nV České republice použití ochranného kabátku či vesty ošetřuje § 39 zákona o zdravotních službách č. 372/2011 Sb, když jej zahrnuje mezi šest způsobů omezení volného pohybu pacienta. \n\n"}
{"id": "995421", "url": "https://cs.wikipedia.org/wiki?curid=995421", "title": "Kolbeinn Sigþórsson", "text": "Kolbeinn Sigþórsson\n\nKolbeinn Sigþórsson (* 14. března 1990, Reykjavík) je islandský fotbalový útočník, který v současnosti působí v klubu FC Nantes. Je známý i přepisem svého jména jako Kolbeinn Sigthórsson. Je také islandským reprezentantem.\n\nNa Islandu hrál za Víkingur Reykjavík a HK Kópavogur. V roce 2007 odešel do Nizozemska do týmu AZ Alkmaar. V létě 2011 přestoupil do AFC Ajax, s nímž vyhrál v sezonách 2011/12, 2012/13 a 2013/14 titul v Eredivisie a v roce 2013 rovněž Johan Cruijff Schaal (nizozemský Superpohár).\n\nV červenci 2015 se stal hráčem francouzského prvoligového klubu FC Nantes.\n\nKolbeinn hrál za islandské reprezentační výběry U17, U19 a U21. S výběrem do 21 let se zúčastnil Mistrovství Evropy ve fotbale hráčů do 21 let 2011 v Dánsku, kde mladí Islanďané obsadili nepostupové třetí místo v základní skupině A. Kolbeinn vstřelil jeden gól v utkání proti domácímu Dánsku (výhra 3:1).\n\nV A-mužstvu Islandu debutoval 21. března 2010 proti reprezentaci Faerských ostrovů (výhra Islandu 2:0). Zúčastnil se kvalifikace na Mistrovství světa ve fotbale 2014 v Brazílii, v níž se Island střetl v baráži s Chorvatskem a podlehl mu v dvojzápase 0:0 a 0:2.\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "995426", "url": "https://cs.wikipedia.org/wiki?curid=995426", "title": "Ken Stott", "text": "Ken Stott\n\nKenneth Campbell \"Ken\" Stott (* 19. října 1954) je skotský herec, známý především ve Spojeném království pro jeho mnoho rolí v televizi.\n\nV letech 2012–2014 účinkoval v trilogii Hobit jako trpaslík \"Balin\". Stott se narodil v Edinburghu. Jeho matka, Antonia byla sicilská učitelka. Studoval na škole \"George Heriot's School\". Tři roky poté se stal členem kapely Keyhole.Dokonce byl nominován na 2 Oscary\n"}
{"id": "995430", "url": "https://cs.wikipedia.org/wiki?curid=995430", "title": "Simpsonovi (26. řada)", "text": "Simpsonovi (26. řada)\n\nDvacátá šestá řada amerického animovaného seriálu Simpsonovi je pokračování dvacáté páté řady tohoto seriálu. Byla premiérově vysílána na americké televizní stanici Fox od 28. září 2014 do 17. května 2015. Řada má celkem 22 dílů.\n\nV Česku měla tato řada premiéru 1. dubna 2015 na stanici Prima Cool. Ta již v závěru předchozí řady uvedla vysílací novinku ve formě šestidílného maratonu a od této řady tento formát zavedla již standardně. Seriál tak odvysílala ve dvou šestidílných a dvou pětidílných blocích: na apríla 1. dubna, na začátku letních prázdnin 1. července, na začátku školního roku 1. září a v Den české státnosti 28. září.\n\n<onlyinclude></onlyinclude>\n\n"}
{"id": "995431", "url": "https://cs.wikipedia.org/wiki?curid=995431", "title": "Diaspora (rozcestník)", "text": "Diaspora (rozcestník)\n\nDiaspora může být:\n\n"}
{"id": "995434", "url": "https://cs.wikipedia.org/wiki?curid=995434", "title": "Lesly de Sa", "text": "Lesly de Sa\n\nLesly Dumas de Sa uváděný jako Lesley de Sa (* 2. dubna 1993, Mijdrecht) je nizozemský fotbalový záložník a bývalý mládežnický reprezentant angolského původu, od července 2016 hráč slovenského mužstva ŠK Slovan Bratislava, od září 2017 na hostování v klubu FC Oss. Může nastoupit na obou krajích zálohy.\n\nJe odchovanec klubu AFC Ajax, kam přišel v průběhu mládeže z týmu SV Argon.\n\nV průběhu ročníku 2011/12 se propracoval do prvního mužstva. V dresu Ajaxu debutoval 21. září 2011 v utkání nizozemského poháru proti klubu VV Noordwijk, na hřiště přišel ve 31. minutě a svým gólem pomohl k výhře 3:1. Svůj první ligový zápas za Ajax odehrál v devátém kole hraném 20. 12. 2012 proti Heraclesu Almelo (remíza 3:3), na hřiště přišel v 77. minutě. Jednalo se o jeho jediný ligový start v ročníku 2012/13, ve kterém se zasloužil o zisk mistrovského titulu v Eredivisie.\n\nV létě 2013 se podílel na zisku nizozemského Superpoháru. S Ajaxem se představil ve skupinové fázi Ligy mistrů UEFA 2013/14, kde ve skupině H číhali soupeři FC Barcelona (Španělsko), AC Milán (Itálie) a Celtic FC (Skotsko). Tým skončil s osmy body na třetím místě a kvalifikoval se do play-off Evropské ligy UEFA 2013/14, De Sa odehrál v základní skupině dvě střetnutí. V jarním šestnáctifinále EL narazil Ajax na celek FC Red Bull Salzburg z Rakouska, se kterým po prohrách 1:3 a 0:3 vypadl. De Sa nastoupil pouze v odvetě hrané na půdě Salzburgu.\n\nSvůj první a zároveň jediný gól v sezoně dal 28. 9. 2013 proti mužstvu Go Ahead Eagles (výhra 6:0), v 50. minutě zvyšoval na 2:0. Na jaře 2014 došel s Ajaxem až do finále nizozemského poháru, kde klub podlehl v zápase hraném v Rotterdamu týmu PEC Zwolle v poměru 1:5. Celkem odehrál v lize 12 utkání a zasloužil se o obhajobu titulu.\n\nPřed sezonou 2014/15 jeho kroky směřovaly do mužstva Go Ahead Eagles, kam odešel hostovat. První ligový start si připsal 10. srpna 2014 v úvodním kole proti klubu FC Groningen (prohra 2:3), na hrací ploše vydržel do 82. minuty a předtím se mu povedlo skórovat. Během roku nastoupil k 16 ligovým střetnutím.\n\nV červenci 2015 zamířil na další hostování, tentokrát do celku Willem II Tilburg. Ligový debut v dresu Tilburgu si odbyl v prvním kole hraném 9. srpna 2015 proti týmu Vitesse (remíza 1:1), odehrál 78 minut. Za celé své působení nastoupil v lize k 18 zápasům.\n\nKoncem května 2016 přestoupil z Ajaxu jako volný hráč (zadarmo) na Slovensko, kde se upsal Slovanu Bratislava. S vicemistrem ze sezóny 2015/16 Fortuna ligy podepsal čtyřletý kontrakt.\n\nSe Slovanem se představil v 1. předkole Evropské ligy UEFA 2016/17 proti albánskému mužstvu KF Partizani. První zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasu a Slovan postupil automaticky do dalšího předkola. Ve druhém předkole De Sa nehrál, Slovan remizoval 0:0 a prohrál 0:3 s klubem FK Jelgava z Lotyšska a vypadl.\n\nLigovou premiéru odehrál za mužstvo 24. 7. 2016 proti ViOnu Zlaté Moravce - Vráble (výhra 3:2), na hrací plochu přišel v 72. minutě místo Františka Kubíka. Svůj první gól v dresu Slovanu vsítil ve 12. kole proti týmu FK Senica, když v 90. minutě zvyšoval na konečných 2:0. V sezoně 2016/17 se podílel na zisku domácího poháru, přestože ve finále hraném 1. května 2017 proti tehdy druholigovému týmu MFK Skalica nenastoupil. Jeho spoluhráči porazili soupeře v poměru 3:0. Celkem v ročníku odehrál 18 ligových utkání.\n\nSe Slovanem postoupil přes arménské mužstvo FC Pjunik Jerevan (výhry 4:1 a 5:0) do druhého předkola Evropské ligy UEFA 2017/18, kde bratislavský klub vypadl po prohrách 0:1 a 1:2 s týmem Lyngby BK z Dánska. 12. srpna 2017 jej vedení z důvodu dlouhodobě neuspokojivých výkonů přeřadilo stejně jako jeho krajana Rubena Ligeona do juniorky, De Sa zároveň dostal svolení hledat si nové působiště.\n\nKoncem srpna 2017 odešel na hostování do nizozemského druholigového klubu FC Oss.\n\nAktuální k 2. září 2017\n\nLesley Dumas de Sa je bývalý mládežnický reprezentant Nizozemska, nastupoval za výběry od kategorie U15 do U21.\n\n"}
{"id": "995435", "url": "https://cs.wikipedia.org/wiki?curid=995435", "title": "Démétrios z Faléru", "text": "Démétrios z Faléru\n\nDémétrios z Faléru, též Démétrios Falérský, řecky Δημήτριος Φαληρεύς (asi 350 př. n. l. – asi 283 př. n. l.) byl řecký řečník, filozof a politik. Byl žákem peripatetika Theofrasta. Věnoval se též dějepisectví, gramatice a literární kritice.\n\nDiogenes Laertios mu věnoval portrét ve své známé knize \"Život a názory slavných filozofů\" (v knize páté věnované peripatetikům), kde uvádí výčet jeho děl z velké škály oborů. Žádný z Démétriových spisů se však nedochoval. Bývá mu připisován dochovaný spis \"O slohu\" (περὶ ἑρμηνείας), o něm však bylo prokázáno, že je dílem pozdějšího autora 2. století.\n\nJe považován za posledního z velkých řečníků, dle Cicerona je \"posledním řečníkem známým podle jména\".\n\nRoku 317 př. n. l. byl dosazen makedonským králem Kassandrem do úřadu správce Athén, který zastával deset let. Démétriem I. Poliorkétem byl ovšem z Athén vyhnán, uprchl do Théb a následně do Alexandrie, kde působil na dvoře Ptolemaia I. Sótéra a zasloužil se zde o založení Alexandrijské knihovny (dle Strabóna). I z Alexandrie byl však nakonec vyhnán Ptolemaiem Filadelfem.\n"}
{"id": "995440", "url": "https://cs.wikipedia.org/wiki?curid=995440", "title": "Ekvivalent TNT", "text": "Ekvivalent TNT\n\nEkvivalent TNT je metoda vyjádření energie uvolněné při explozích. Tuna TNT je jednotkou energie rovná 4,184 GJ (přesně), což je zhruba energie, která je uvolněna při explozi jedné tuny trhaviny trinitrotoluenu (TNT). \n\nNásobné jednotky s předponami kilotuna (kt, tisíc tun) a megatuna (Mt, milion tun) TNT se používají pro popis uvolněné energie a tím pádem ničivé síly jaderných zbraní a dalších vysokoenergetických událostí, jako například dopadů těles z vesmíru.\n\nEnergie násobných jednotek odpovídají definici a ne skutečné energii odpovídající nálože trinitrotoluenu. Při odpálení megatuny TNT díky vysoké přetrvávající teplotě totiž dojde k rozsáhlému zapálení sazí, které vznikají při výbuchu TNT a které při menších detonacích TNT (třeba 1 tuna) shoří jen z malé části. Takže výbuch milionu tun TNT má více energie než megatunová termojaderná vodíková bomba, proto u těchto velikostí náloží nelze chápat ekvivalent TNT doslovně.\n\nTNT není nejsilnější konvenční výbušnina. Například hexogen při výbuchu uvolní v přepočtu na 1 kg více energie (přibližně o 30 %). Souvislost této jednotky energie s hmotností nějaké konvenční výbušniny je tedy dnes spíše historická. Jednotka je definovaná přesně pomocí vztahu 1 g TNT = 4184 J = 1 kcal.\n\nV přepočtu pomocí rovnice E=mc² je 1 Mt TNT rovna 46,5 g.\n\n\n"}
{"id": "995442", "url": "https://cs.wikipedia.org/wiki?curid=995442", "title": "Ossolineum", "text": "Ossolineum\n\nOssolineum neboli Národní knihovna Ossolinských ve Vratislavi (polsky \"Zakład Narodowy im. Ossolińskich\", zkr. \"ZNiO\", německy \"Ossolinski-Nationalbibliothek Breslau\"), je nadace se sídlem v klášteře sv. Matouše v polské Vratislavi.\nKnihovna byla založena v roce 1817 hrabětem Józefem Maksymilianem Ossolińským, jako výzkumný ústav v tehdejším rakouském (později rakousko-uherském) Lvově. V roce 1828 k ústavu, někdejší Ossolińského soukromé knihovny, který svoji činnost zahájil až v roce 1827, přibylo také nakladatelství. V době c.k. monarchie bylo centrum polských výzkumů až do roku 1918.\nOssolineum založené s úmyslem vybudování sbírky tiskovin, rukopisů a grafik na polská témata, v roce 1823 významně rozšířilo své sbírky o přírůstky z knihovny hrabat Lubomirských. Později sbírky rozšířily ještě některé další soukromé příspěvky.\nV roce 1947 se Ossolineum z důvodu posunu polských státních hranic přesunulo do barokního kláštera sv. Matouše na Odře ve Vratislavi. Od roku 1953 sbírka spadá pod správu Polské akademie věd.\n\n"}
{"id": "995445", "url": "https://cs.wikipedia.org/wiki?curid=995445", "title": "Olše šedá", "text": "Olše šedá\n\nOlše šedá (\"Alnus incana\") je listnatý opadavý keř nebo strom, s přímým, štíhlým kmenem (často vícekmenným) a vejcovitou nebo sloupovitou, hustou korunou, z čeledi břízovité. Dorůstá většinou do výšky 6–20 metrů, dožívá se maximálně 50 let.\n\nLetorosty oblé až trojhranné, nelepkavé, na spodní straně stříbřitě chlupaté, na svrchní straně červenavě hnědé, později olysávající a lesklé.\n\nVětve velmi volné, přeslenité nebo mírně nepravidelné.\n\nKůra je u mladých stromů tmavošedá, hladká, s průduchy, na starších olších matně šedá, podélně popraskaná, stěží vytváří tenkou borku.\n\nBorka i ve stáří hladká, tmavošedě zelenavá, směrem nahoru vždy trochu světlejší, s nezřetelnými četnými svislými lenticelami. \n\nPupeny stopkaté, stopky asi 2 mm dlouhé, trochu do strany nakloněné, tupě špičaté, šedé nebo šedohnědé, plstnaté, nelepkavé.\n\nListy střídavé, oddálené, na vrcholu ostře špičaté nebo zašpičatělé, oválné až vejčité, na bázi uťaté až slabě srdčité, asi 4–10(–12) cm dlouhé, 3–7(–9) cm široké, zřetelně zubaté, na líci matně zelené, na rubu šedé až šedozelené, zpočátku všude chlupaté až plstnaté, později pouze na 8–12 párech výrazných postranních žilek, ty pak přesně proti sobě umístěné nebo lehce vzájemně posunuté, nelepkavé. Řapík 1,5–3 cm dlouhý. Listy se na podzim nepřebarvují, ale zůstávají až do opadu zelené.\n\nDoba květu je od února do dubna. Květy se rozvíjejí před rašením listů, většinou o 1–2 týdny dříve než u olše lepkavé (\"Alnus glutinosa\").\n\nSamčí jehnědy po 3–5 na koncích větévek, převislé, v zimě nerozvité, během květu 7–9 cm dlouhé; brzy na jaře rozprašují žlutý pyl, potom 10 cm dlouhé. Okvětí 4(–6) četné, tyčinky 4(–6), prašníky žluté.\n\nSamičí jehnědy po 4–8, načervenale purpurové, plodní šištice vejcovitě kuželovité, 10–16 mm dlouhé, přisedlé nebo krátce stopkaté.\n\nPlodnost začíná velmi časně, někdy už v 6 letech a je častá.\n\nSamičí jehnědy v době zralosti šišticovitě zdřevnatí a jsou asi 1–2 cm dlouhé. Samičí šištice přisedlé nebo nejspodnější na krátkých chlupatých stopkách. Nažky (drobná semena s úzkými křídly) dozrávají v září až říjnu, z šištic vypadávají až do prosince.\n\nRoste podél řek a potoků, balvanité náplavy; také na hlinitých, jen občas zaplavovaných půdách, potřebuje ale lépe drenážovanou půdu než olše lepkavá (\"Alnus glutinosa\"). Nesnáší stagnující vodu. Vyžaduje dobře provzdušněný substrát. Dává přednost vápenatým půdám, roste i na suchých stanovištích. Rychle rostoucí mrazuvzdorná dřevina náročná na světlo, málo odolná v konkurenci jiných druhů dřevin. Potřebuje půdu, která je středně až dobře zásobená živinami. \n\nStrom vyhání kořenové odnože, staré stromy bývají často obklopeny prstencem výmladků. Listy olše šedé se objevují brzy na jaře, stromy jsou proto s oblibou vysazovány v sadech aby chránili ovocné stromy před jarními mrazy. Protože má olše štíhlou, nepříliš hustou korunu, nesoupeří s ovocnými stromy o světlo a živiny.\n\nDiagnostický druh horských olšin asociace \"Alnetum incanae\" Lüdi 1921 (podsvaz \"Alnenion glutinoso-incanae\"), též ve společenstvech svazu \"Sambuco-Salicion capreae\".\n\nStanoviště ve střední Evropě v horském pásmu 500–1500 m n. m., v lužních lesích, podél horských potoků sestupuje hluboko do nižších poloh; na mokvavých svazích, na vlhké, vodou nasáklé, občas zaplavované, vápenaté, na živiny bohaté půdě, na rozdíl od olše lepkavé (\"Alnus glutinosa\") se vyhýbá trvale zaplavovaným půdám a snáší občasné sucho. Je to mrazuvzdorná, bohatě kořenící, světlomilná, pionýrský dřevina s hojnými kořenovými výhonky. \n\nStřední, severní, východní a jihovýchodní Evropa (souvislé rozšíření v severní části mírného pásma, jižněji jen ostrůvkovitě, zvláště v horách; na jihu po Albánii a Bulharsko); Kavkaz, západní Sibiř.\n\nPoužívá se jako přípravná a meliorační dřevina v mrazových polohách a na neplodných půdách, za cílem zpevnění sesuvných svahů nebo zpevnění čerstvých násypů a navážek nebo jako dřevina krycí a výchovná. Je vhodná k zalesňování extrémních stanovišť. Dřevo je velmi lehké, měkké, málo trvanlivé. V zahradách a parcích se pěstuje v několika kultivarech: s dřípenými listy (cv. Angustissima, cv. Angermannica, cv. Lobata, cv. Laciniata, cv. Pinnatipartita, cv Semipinnata; vesměs jsou virového původu), s listy žlutými (cv. Aurea) nebo s převislými větvemi (cv. Pendula).\n\nOlše žijí v symbióze s bakteriemi, s jejichž pomocí dokážou vázat vzdušný dusík. Aby pokryly potřebu dusíku nutného k syntéze proteinů, čerpají ho nejen z půdy, ale i ze vzduchu. Stromům to umožňuje růst i na půdách chudých dusíkem, proto jsou také vysazovány na mrtvých půdách, což vede k obohacení půdy cennými dusíkatými sloučeninami a tím i k zlepšování půd a každoročním shazovaným listí podporují tvorbu humusu. Olše jsou proto vysoce ceněnou pionýrskou dřevinou.\n\nOd olše lepkavé (\"Alnus glutinosa\") se olše šedá (\"Alnus incana\") liší nestopkatými, přisedlými samičími jehnědami a také vyšším počtem postranních žilek (8–12 proti 5–8 u olše lepkavé).\n\nBlízce příbuzný druh, olše zelená (\"Alnus viridis\"), je až 4 m vysoký keř s přisedlými špičatými pupeny. Vyskytuje se v alpských křovinách.\n\n\n \n"}
{"id": "995449", "url": "https://cs.wikipedia.org/wiki?curid=995449", "title": "Tung Čung-šu", "text": "Tung Čung-šu\n\nTung Čung-šu (; asi 179 př. n. l. – asi 104 př. n. l.) byl čínský filozof a státník chanské doby. Jeho úsilím se konfucianismus stal oficiální ideologií říše Chan.\n\nTung Čung-šu se narodil asi roku 179 př. n. l. v Cheng-šuej (provincie Che-pej). Za vlády chanského císaře Ťinga (panoval 157–141 př. n. l.) zahájil úřední kariéru. Byl jmenován profesorem (\"po-š’\") pro Kung-jangův komentář k Zápiskům historika. Již jako významného učence ho císař Wu jmenoval kancléřem (\"čcheng-siang\").\n\nV zájmu stabilizace říše a posílení panovnické moci úspěšně prosazoval konfucianismus za státní ideologii. Prosadil založení Vysokého učení \"Tchaj-süe\". Je mu připisováno dílo \"Hojná rosa Letopisů jar a podzimů\" (\"Čchun-čchiou fan-lu\") v němž vyjádřil názor, že Letopisy jar a podzimů ukazují cestu působení Nebes. Toto se stalo názorem tzv. školy nového textu (\"ťin-wen-ťia\"), jíž byl vedoucím představitelem a která konfuciánství sloučila s učením o jin a jang a pěti prvcích. Ovlivněn byl i taoismem a legismem. Základem oficiální etiky ustavil principy „tří podřízeností“ (\"san kang\", podřízenost poddaných panovníkovi, synů otci a ženy manželovi) a „pěti ctností“ (\"wu čchang\"; \"žen\", \"i\", \"li\", \"č’\" a \"sin\").\n\nByl nejvýznamnějším filozofem raně chanského období. Zemřel asi roku 104 př. n. l..\n"}
{"id": "995454", "url": "https://cs.wikipedia.org/wiki?curid=995454", "title": "Boy Waterman", "text": "Boy Waterman\n\nBoy Waterman (* 24. ledna 1984, Lelystad, Nizozemsko) je nizozemský fotbalový brankář a bývalý mládežnický reprezentant, který působí v klubu APOEL.\n\nBoy Waterman profesionálně působil v nizozemských klubech SC Heerenveen, AZ Alkmaar, ADO Den Haag, De Graafschap, PSV Eindhoven, německém Alemannia Aachen a tureckém Karabüksporu.\n\nNa začátku sezóny 2012/13 po odchodu Švéda Andrease Isakssona nahradil v PSV na postu brankářské jednotky Poláka Przemysława Tytońa, trenér Dick Advocaat sáhl k této změně po pěti ligových kolech.\n\nByl členem nizozemského mládežnického výběru U21. Zúčastnil se domácího Mistrovství Evropy hráčů do 21 let 2007, kde mladí Nizozemci obhájili titul v této věkové kategorii z roku 2006. Ve finále porazili Nizozemci Srbsko 4:1.\n\n"}
{"id": "995459", "url": "https://cs.wikipedia.org/wiki?curid=995459", "title": "Frank Kameny", "text": "Frank Kameny\n\nFrank Kameny, rodným jménem Franklin Edward Kameny (21. května 1925 – 11. října 2011) byl americký aktivista za práva gayů.\n\nNarodil se do aškenázské rodiny a studoval fyziku na Queens College při newyorské městské univerzitě; později studoval na Harvardově univerzitě. Roku 1957 byl propuštěn z armády Spojených států amerických kvůli své homosexualitě. V následujících letech se věnoval aktivismu za práva gayů. Roku 1971 se stal prvním otevřeným gayem, který kandidoval do amerického kongresu. Zemřel v roce 2011 ve věku šestaosmdesáti let.\n"}
{"id": "995464", "url": "https://cs.wikipedia.org/wiki?curid=995464", "title": "Joe Simon", "text": "Joe Simon\n\nJoseph Henry „Joe“ Simon (narozený jako Hymie Simon, 11. října 1913 – 14. prosince 2011) byl americký komiksový spisovatel, výtvarník, editor a vydavatel. Během let 1930–1940 počal zlatý věk v komiksech. \n\nPo roce 1940 tvořil převážně romantické komiksy a zároveň byl průkopníkem hororových komiksů. Roku 1999 byl uveden do síně slávy \"Eisner Award winners.\"\n\nJoe Simon se narodil v roce 1913 jako Hymie Simon a vyrůstal v Rochesteru ve státě (New York). Po promoci v roce 1932 byl najat americkými novinami \"Rochester Journal-American\" a režisérem Adolfem Edlerem, aby napsal komiks.\n"}
{"id": "995465", "url": "https://cs.wikipedia.org/wiki?curid=995465", "title": "Georgij Nikolajevič Zarubin", "text": "Georgij Nikolajevič Zarubin\n\nGeorgij Nikolajevič Zarubin (: ; 6. května 1900 – 24. listopadu 1958) byl sovětský diplomat, velvyslanec.\n\nRoku 1919 vstoupil do Komunistické strany Ruska (bolševiků). V roce 1931 absolvoval Textilní fakultu Průmyslové akademie a roku 1932 Moskevský textilní institut. V letech 1931 až 1935 byl ředitelem Průmyslové akademie V. M. Molotova. Od roku 1940 pracoval v diplomatických službách, do roku 1941 vedl oddělení pro americké státy Lidového komisariátu zahraničních věcí Sovětského svazu. Poté vystřídal několik velvyslaneckých funkcí: v Kanadě (1944 až 1946), Velké Británii (1946 až 1952) a ve Spojených státech amerických (1952 až 1958). Od roku 1958 pracoval jako náměstek Ministerstva zahraničních věcí SSSR, avšak ještě téhož roku zemřel. V letech 1952 až 1958 byl kandidátem členství v Ústředním výboru Komunistické strany Sovětského svazu.\n"}
{"id": "995468", "url": "https://cs.wikipedia.org/wiki?curid=995468", "title": "Šifrovaná zpráva", "text": "Šifrovaná zpráva\n\nŠifrovaná zpráva (1962, Шифрованная записка) je detektivní román pro děti a mládež, který napsal ruský sovětský spisovatel Lev Andrejevič Kiršner. Jeho hrdiny jsou chlapci Kolja a Žeňa, kteří již jako dospělí vystupují v jeho předcházejícím románu \"První velký případ\" (1960, Первое серьезное дело). \n\nPříběh se odehrává brzy po skončení druhé světové války Chlapci Kolja a Žeňa, žáci sedmé třídy, sní o tom, že z nich jednou budou slavní detektivové, že každý z nich se stane sovětským Sherlockem Holmesem. Chtějí se proto na své budoucí předpokládané povolání připravit jednak četbou detektivních a špionážních knih, jednak nepříliš úspěšným „praktickým“ výcvikem, při kterém je stíhají samé nehody. Stále však doufají, že se jim podaří najít svůj velký případ. Díky tomu nejsou také jejich školní výsledky příliš dobré.\n\nJednoho dne tráví Kolja celé dopoledne za školou a před postranním křídlem domu, kde bydlí, najde lístek s německým textem, který chlapci přeložili jako \"„Být pozorný, nelelkovat, ukázat I., poslouchat L., varovat se V. a vítězství se dostaví. Tady je zakopaný pes. V případě úspěchů dostanete 4. Stůl.“\" Namísto stůl (Tisch) je sice ve zprávě pouze Tsch, ale to chlapci považují za překlep. Text podle mínění obou chlapců obsahuje šifru a proto se pustí horlivě do pátrání. Zjistí celou řadu podivných okolností, které svědčí o tom, že strany tajné fašistické organizace hrozí sabotáž (výbuch pomocí dynamitu). Dokonce se jim podaří odhalit osoby, které se skrývají pod I., L. a V.\n\nNa konci vyšetřování je však čeká nemilé překvapení, když zjistí, že lístek ve skutečnosti napsal důvěrník třídy Jurka Čisťakov, aby si z nich udělal legraci. Zpráva ve skutečností zní: \"„Být pozorný, nezameškávat, projevit horlivost (Inbrunst), poslouchat učitele (Lehrern), varovat se čtyřek (Vieren) a vítězství se dostaví. Tady je zakopaný pes. V případě úspěchu dostanete 4.\"\" Čtyřkou Jurka myslel, že každý z nich dostane maximálně dvojku. A to Tsch je začátek německy přepsaného Jurkova příjmení Tschistjakov.\n"}
{"id": "995469", "url": "https://cs.wikipedia.org/wiki?curid=995469", "title": "Uponor", "text": "Uponor\n\nUponor je finská firma, který působí po celém světě hlavně Evropě a Severní Americe.\n\nOperuje ve 26 zemích a má 8 výrobních závodů v 8zemích: Finsko, Švédsko, Německo a USA. Zaměstnává kolem 3800 zaměstnanců ve 26 zemích světa Je obchodován na burze Nasdaq OMX Helsinki od 6. června 1988. Uponor Corporation má sídlo ve Vantaa.\n\nUponor nabízí tři základní řady produktů:\n\nHlavními obchodními partnery a zákazníky jsou profesionálové z oblasti průmyslu a stavebnictví – designéři, architekti, stavebníci a instalatéři, dále vlastníci nemovitostí a developeři, obce a komunální firmy.\n\n"}
{"id": "995478", "url": "https://cs.wikipedia.org/wiki?curid=995478", "title": "Holý vrch (Rokycanská pahorkatina)", "text": "Holý vrch (Rokycanská pahorkatina)\n\nHolý vrch (441,1 m n. m.) se nachází na východním okraji katastru města Plzně, asi jeden kilometr jihovýchodně od místní části Červený Hrádek v polesí Pytel a 250 metrů severně od dálničního přivaděče I/26.\n\nVrchol je součástí hřebenu táhnoucího se od západně položeného vrcholu Na Pohodnici (499 m n. m.) směrem k východně položeným Švabinám (410 m n. m.), které se nacházejí již na okraji městské zástavby Plzně. Vrchol je z geologického hlediska tvořen čedičem náležejícím ke kralupsko-zbraslavské skupině proterozoika Barrandienu.\n\nHolý vrch je nejvyšším vrcholem nacházejícím se na území Plzně. Ačkoliv se vrchol nazývá Holý, je zcela zalesněn, a výhled z vrcholu není žádný.\n\nNa vrchol nevede žádná turistická značená trasa. Dosažitelný je však po neznačených cestách, nejlépe od Červeného Hrádku po cyklostezce, dále pak vpravo lesem. Po dosažení hřebene se vlastní vrchol nachází cca 15 metrů od lesní cesty vedoucí severojižním směrem kolmo na směre průběhu hřebene.\n\n"}
{"id": "995480", "url": "https://cs.wikipedia.org/wiki?curid=995480", "title": "Kostel svatého Prokopa (Žďár nad Sázavou)", "text": "Kostel svatého Prokopa (Žďár nad Sázavou)\n\nKostel svatého Prokopa je římskokatolický chrám ve Žďáru nad Sázavou. Je chráněn jako kulturní památka České republiky.\n\nGotický kostel se tyčí na ostrohu u řeky Sázava, nedaleko Náměstí Republiky a v bezprostředním sousedství Tvrze. Jedná se o jednu z významných památek města Žďáru nad Sázavou a jeho širokého okolí.\n\nPřesné datum založení kostela není zcela známé. Kostel zde patrně stál již roku 1270, nicméně první věrohodná zmínka pochází až z roku 1391 od kněze Svatoslavova, který zmiňuje kostel a faru. Další doklady o kostele však pochází až z 15. století a především z 16. století.\n\nV počátcích fungování kostela proběhlo několik stavebních úprav. Nejstarší část kostela se zřejmě nachází na jižní straně hlavní lodi a v místě kněžiště. Během úprav v 15. století došlo k přístavbě boční (severní) lodi. Do této doby řadíme též přístavbu nynějšího kněžiště.\n\nV průběhu 16. století prošel kostel dalšími stavebními úpravami. Z této doby patrně pochází zaklenutí lodí, tak jak je známe dnes. Byla přistavěna předsíň s neckovou klenbou a sítí hřebínků, sakristie a kaple. Změnou prošly také západní průčelí a boční portál.\n\nV 17. století se kolem kostela nacházel hřbitov obklopený zdí a kostnice. Kostel měl dvě sakristie a čtyři oltáře (sv. Marie, sv. Anny, sv. Tomáše a hlavní sv. Prokopa) Roku 1651 byl kostel zasažen bleskem, patrně došlo k výměně střechy.\n\nDo 18. století můžeme datovat barokní přestavbu kostela, během níž patrně došlo ke stavbě hvězdicové klenby v sakristii a úpravě oken.\nStaletí 19. – 20. byla ve znamení regotizace (obnova v gotickém slohu) kostela. Do let 1870-1910 se datují barevné vitráže v oknech. V roce 2000 během rekonstrukce došlo k objevu původních nástěnných maleb.\n\nKostel je zhruba orientovaný - osa presbytáře vykazuje výraznou odchylku k severovýchodu. Dále ve směru osy kostela stojí kaple svaté Barbory.\n\nKostel je tvořený asymetrickým dvojlodím dlouhým 33,5 m, širokým 17,6 m a vysokým 10,7m, zakončený kněžištěm stávajícím z pěti stran osmi úhelníku. Na severní straně vedle kněžiště se nachází věž spolu se sakristií. Na západní straně se nachází průčelí, které prolamují hrotitá trojdílná okna s kružbou, přičemž v jednom z oken je kružba tvořená prostým kruhem, v němž se nachází vepsaný kříž. Průčelí vymezují dva opěrné pilíře a na ose umístěný portál. Boční stěny lodí prolamují dva páry hrotitých oken tvořených kružbami s motivem plaménků. Ostatní okna mají různé typy kružeb. Na severní stěně stejně jako na jižní stěně se nachází dva opěrné pilíře. Jižní strana slouží také jako boční vstup do kostela, proto zde nalézáme přístavek s portálem s původním znakem městečka Žďáru (zkříženými ostrvemi a kaprem z erbu Lichtenburků) a nápisem, který je datován do pozdní gotiky. Statickou stránku kněžiště zajišťují opěráky, které tak umožnily vznik dlouhých oken zakončených lomeným obloukem. Stavba je tvořena stěnovým systémem (nikoliv skeletovým, jak tomu u mnohých jiných kostelů z té doby bylo).\n\nUvnitř kostela se nachází nestejně veliké dvojlodí, severní loď je výrazně užší (téměř o dvojnásobek) a na jejíž ose se nalézá zpovědní kaple a sakristie (jenž se nachází pod kostelní věží). Na ose jižní lodi se nachází kněžiště. Obě lodi jsou odděleny dvěma osmibokými pilíři, na které se přenáší váha a roztlaky z kleneb lodí. Dekor pilířů je tvořen malbou, která připomíná stavební kvádry. Rozdíl mezi loděmi není jen v jejich velikosti, ale také v způsobu jejich zaklenutí, neboť užší severní loď je zaklenuta křížovou žebrovou klenbou o třech polích. V jižní lodi se nachází klenba síťová dělená pomocí pasů do tří polí. Žebra jsou kamenná, hrubě opracovaná s hlubokými výžlabky, zakončena na trojdílných příporách s heraldickým prvkem a dekorována malbou. Způsob zaklenutí kněžiště je pomocí síťové žebrové klenby, drobná žebra s výžlabky jsou dekorována stejně jako sloupy a navazující na přípory. V místě styku přípory a žeber je rovněž umístěn heraldický znak. Hlavice přípor v kněžišti jsou tvořeny vegetabilním prvkem. Uvedenou heraldickou výzdobou jsou erby zakladatelů, znaky církevní vrchnosti, měst a zemí:\n\nNa svorníku klenby presbytáře je to opět někdejší znak městečka (zkřížené ostrve převýšené kaprem) ze 16. století, dále dva znaky představených ždárského kláštera (vrchnosti) po stranách vítězného oblouku, tedy opatů Václava (1541-1561) a Václava Vejmluvy (1705-1738), obsahující slezskou münsterberskou orlici s rodovým štítkem břeven pánů z Kunštátu (opravních pánů kláštera). V lodi kostela následuje fiktivně vytvořený (romantický) manželský alianční čtvrcený štít (v 1. a 4. poli vlaštovka, ve 2. a 3. poli s břevno) připomínající Přibyslava z Křižanova a jeho ženu Sibylu, jejichž rodový původ a skutečné erby neznáme. Erb s břevny patří pánům z Obřan (Jaroslavic a Zbraslavi) i jejich příbuzným pánům z Kunštátu, pozdějším vévodům Münsterberským. Tím jsou připomenuti zakladatelé a obnovitelé kláštera. Zbývající znaky reprezentují Moravu (šachovaná orlice), jako historickou zemi a její někdejší hlavní město Brno (dnes již neplatný polepšený znak s dvouhlavým císařským orel se štítkem s původním znakem Brna, dnes opět užívaným) a konečně město Žďár (současný znak). Celá tato výzdoba zřejmě souvisí až s (historizující) regotizací kostela v roce 1897 a mladší výmalbou, snad kromě obou znaků opatů (u vítězného oblouku), které mohou být staršího původu (respektive navazovat na starší předlohu). Domnělý čtvrcený \"alianční erb\" Přibyslava z Křižanova a Sibyly (s vlaštovkou a břevnem) velmi připomíná původní čtvrcený erb hrabat Gallasů (v 1. a 4. poli orlice, ve 2. a 3. poli s břevno), který je součástí znaku Clam-Gallasů, jimž zámek Žďár na přelomu 19. a 20. století patřil a mohl tak být inspirací pro vznik popsaného štítu v kostele.\n\nPřípory na východní straně kněžiště nedosahují až k zemi a končí přibližně v polovině stěny. Na západní straně kostela se nachází hudební kruchta, jež se táhne přes obě lodě. Její podporu zajišťují čtyři osmiboké pilíře, mezi nimiž jsou oblouky. Celý prostor pod hudební kruchtou je zaklenut hřebínkovou klenbou. Prostor jižní lodi a kněžiště, které je o něco užší než jižní loď, odděluje vítězný oblouk. Za severní lodí se nachází podvěžní kaple, která je zaklenutá hřebínkovou klenbou. Za kaplí se nachází sakristie, nad níž je oratoř.\n\nVěž je vysoká 53 m, jedná se půdorysně o lichoběžníkovou stavbu (proto z jihu můžeme vidět tři stěny najednou) přiléhající ke kněžišti. Stěny věže jsou řídce osazeny drobnými pravoúhle zakončenými okny. Výjimku tvoří zaklenutá okna v posledním patře. Krakorcovité konzolky dokazují umístění ochozu. Celá věž je zastřešena cibulovitou střechou s lucernou.\n\nNejvýznamnějšími památkami kostela je křtitelnice s datem 1624 a Mariánský oltář z 15. století. Další vybavení kostela tvoří patnáct zastavení křížové cesty od akademického sochaře Karla Stádníka, který vytvořil také Muže bolesti, jehož sochu můžeme nalézt jižní stěně kněžiště v blízkosti křtitelnice. Na druhé straně kněžiště se nachází dřevěná barokní kazatelna zdobená deskami Desatera a na ní sochu stojícího Krista. Nový obětní stůl s ostatky svatého Prokopa pochází od Karla Stádníka z roku 1984.\nNynější hlavní barokně-rokokový oltář se svatostánkem a obrazem sv. Prokopa pochází ze svatoprokopského chrámu v Praze-Butovicích a nahradil v 70. letech 20. století pseudogotický oltář z 1909. Jeho zhotovitelem byl řezbář J. J. Charem a nese alianční manželské erby knížat Schwarzenbergů a Lobkowiczů (v němž vidíme i zubří hlavu s houžví vymřelých Pernštejnů).\nModerní varhany pocházející z roku 1988 se nacházejí na pozdně gotickém kůru.\n\n\n"}
{"id": "995481", "url": "https://cs.wikipedia.org/wiki?curid=995481", "title": "Jan Gregor", "text": "Jan Gregor\n\nJan Gregor (* 11. dubna 1975) je český ekonom a státní úředník, od srpna 2010 do května 2016 náměstek ministra financí ČR pro oblast veřejných rozpočtů.\n\nPo absolvování základní školy ve Žďáru nad Sázavou vystudoval v letech 1989 až 1993 místní Gymnázium Žďár nad Sázavou. Pro vysokoškolské studium v letech 1993 až 1998 si zvolil Vysokou školu ekonomickou v Praze, na níž nejdříve absolvoval bakalářský obor mezinárodní obchod a později navazující magisterský obor mezinárodní obchod s vedlejší specializací na evropskou ekonomickou integraci a získal tak titul Ing.\n\nPo absolvování vysoké školy nastoupil v roce 1998 na Ministerstvo financí ČR, kde nejdříve působil jako referent Odboru finanční politiky a Odboru pro evropskou integraci. Následně v letech 1998 až 2001 byl vedoucím jednoho z oddělení Odboru pro evropskou integraci a v letech 2001 až 2010 ředitelem Odboru národního fondu.\n\nDne 23. srpna 2010 jej ministr financí ČR Miroslav Kalousek jmenoval svým náměstkem pro oblast veřejných rozpočtů. Na této pozici působil i za ministra financí Jana Fischera a dále pak i za ministra Andreje Babiše. V květnu 2016 však na Ministerstvu financí ČR skončil a nastoupil za Českou republiku do Evropského účetního dvora.\n\nJan Gregor je ženatý a má jedno dítě.\n"}
{"id": "995482", "url": "https://cs.wikipedia.org/wiki?curid=995482", "title": "Mistrovství Evropy týmů v judu 2014", "text": "Mistrovství Evropy týmů v judu 2014\n\nMistrovství Evropy týmů proběhlo v Park&Suites Arena v Montpellier, Francie 27. dubna 2014.\n\nČeský tým nastoupil v tomto složení:\n\nLos byl k českému výběru přívětivější než minulý rok. Tým Spojeného království neměl ve svých řadách v sezoně 2014 příslušníky světové špičky. K prvnímu utkání nastoupil Pavel Petřikov proti Burnsovi a po minutě boje získal juko technikou kouči-gake. Tento náskok udržel až do konce a český tým se ujal vedení 1:0. Ve druhém zápasu se představil Václav Sedmidubský proti Dawsonovi. Vyrovnaný zápas rozhodla chyba českého reprezentanta v závěru zápasu, když neuhlídal vlastní kontrachvat - 1:1. Ve třetím zápase nastoupil Jaromír Musil proti Liveseyovi. V zápase, kde šlo o soupeři dát šach, předvedl český reprezentant výborný výkon. Se soupeřem si vysloveně hrál. V polovině zápasu vedl na wazari a dvě juka a v poslední minutě soupeře poslal na ippon po uči-mata-gaeši - 2:1. Ve čtvrtém zápase nastoupil Michal Krpálek proti Hallovi. Český reprezentant byl papírovým favorit, ale na Brita od začátku nestačil. Prohrál na ippon technikou goši-guruma - 2:2. Vše měl v rukou Michal Horak, který nastoupil proti olympionikovi Sherringtonovi. Český reprezentant byl v zápase lepší a zaslouženě získal pro český tým třetí bod - 3:2 a postup do druhého kola.\n\nVe druhém kole (čtvrtfinále) Česko narazilo na tým Gruzie, který obhajoval loňské prvenství. Při pohledu na soupisku bylo zřejmé, že zisk jednoho bodu by byl velkým úspěchem. Nejblíž k zisku bodu měl Jaromír Musil, který se mistra Evropy Črikišviliho nezalekl. Nebyl stažený v obraně a soupeře několikrát potrápil pěkným výpadem. Na vítězství to však nestačilo. Utkání Česka s Gruzií skončilo 0:5.\n\nV opravách se Český tým utkal s Ukrajinou, která vyhrála evropskou týmovou soutěž v roce 2011. Ukrajinský tým byl favoritem, ale v roce 2014 byl hratelným soupeřem. V prvním zápase nedal Giorgi Zantaraia příležitost Pavlu Petřikovi získat první bod - 0:1. Ve druhém zápase se utkal Serhij Drebot proti Václavu Sedmidubskému. Drebot nebyl v optimální formě a český reprezentant to brzy vycítil. Taktickým pojetím boje přivedl zápas do vítězného konce na šido - 1:1. Ve třetím zápase nastoupil Jaromír Musil proti Katajevovi a byl favoritem zápasu. Musil český tým opět podržel, když soupeře poslal po ko-uči-gari na ippon - 2:1. Ve čtvrtém zápase nastoupil Michal Krpálek proti Syňavskému. Soupeře si dlouho držel od těla i za cenu napomínání, ale minutu před koncem neodolal jeho nástupu do uči-maty a prohrál na ippon - 2:2. Vše měl v rukou Michal Horák, který nastoupil proti Blošenkovi. V zápase rozhodovala především fyzická kondice. Minutu před koncem prohrával český reprezentant na dvě šida, jenže vzápětí se Blošenko dopustil hrubé chyby při sumi-gaeši. Horák ho chytil do osae-komi (držení) a udržel požadovaných 20s - 3:2 a postup do boje o bronzovou medaili.\n\nV souboji o bronzovou medaili český tým nastoupil proti Německu. Tradiční judistická země byla při správné konstelaci hvězd hratelným soupeřem. Hned v prvním zápase se mohl do historie českého juda zapsat Pavel Petřikov vítězstvím nad Schneiderem. Němec se však po minutě boje ujal vedení na juko po kontru nidan-ko-soto-gake. Český reprezentant bojoval a minimálně jednou byl blízko vyrovnání. Minutu a půl před koncem mu soupeř nešťastně vykloubil prst. Po nahození prstu zpátky z následné akce dokázal vyrovnat skóre technikou de-aši-harai, jenže vzápětí neustál Němcovo ippon seio-nage na wazari. Toto skóre vydrželo až do konce - 0:1. Ve druhém zápase změřil síly Václav Sedmidubský s Völkem. Takticky vedený zápas dopadl pro zkušenějšího Němce, který měl o dvě šida méně - 0:2. Třetí zápas mezi Jaromírem Musilem a Wieczerzakem měla být Musilova satisfakce za mistrovství Evropy v roce 2012. Ti co si zápas obou aktéru pamatují však měli ve třetí minutě zápasu déjà vu - 0:3 a bronzová medaile pro Německo. Čtvrtý a pátý zápas byl již formalitou. Michal Krpálek prohrál na ippon s Odenthalem a Lukáš Krpálek porazil Freye na ippon - 1:4.\n\nTýmovou soutěž mužů vyhrála Gruzie, která obhájila loňské prvenství. Mezi ženami se radovaly domácí Francouzky.\n\n"}
{"id": "995486", "url": "https://cs.wikipedia.org/wiki?curid=995486", "title": "Guðmundur Þórarinsson", "text": "Guðmundur Þórarinsson\n\nGuðmundur Þórarinsson (* 15. dubna 1992, Selfoss, Island) je islandský fotbalový záložník, který v současnosti působí v norském klubu Rosenborg BK. Je známý i anglickým přepisem svého jména jako Gudmundur Thórarinsson. Je také islandským reprezentantem.\n\nNa Islandu hrál za UMF Selfoss a ÍBV. V lednu 2013 odešel do Norska do týmu Sarpsborg 08 FF.\n\nHrál za islandské reprezentační výběry U17, U19 a U21.\n\nV A-mužstvu Islandu debutoval 21. ledna 2014 v Abú Dhabí pod švédským trenérem Larsem Lagerbäckem v přátelském zápase proti Švédsku (prohra Islandu 0:2). Odehrál druhý poločas.\n\n"}
{"id": "995498", "url": "https://cs.wikipedia.org/wiki?curid=995498", "title": "Diecéze verdunská", "text": "Diecéze verdunská\n\nDiecéze verdunská (franc. \"Diocèse de Verdun\", lat. \"Dioecesis Virodunensis\") je římskokatolická diecéze, která byla založena ve 4. století. Diecézní biskup sídlí ve Verdunu, kde se nachází i katedrála Notre-Dame de Verdun. Diecéze zaujímá plochu 6 211 km² a je rozdělena na 577 farností. Hranice diecéze přesně kopírují hranice departementu Meuse (v regionu Lotrinsko).\n\nSoučasným biskupem (v pořadí již 114.) verdunské diecéze je od roku 2000 François Maupu. Generálními vikáři jsou Robert Hesse a Bernard Pate.\n\nPatronem diecéze je Panna Maria Nanebevzatá.\n\nV roce 332 byla diecéze založena poté, co zde svatý Santin postavil první křesťanskou kapli zasvěcenou svatému Petru a Pavlovi na \"Mont Saint Vanne\" na místě pohanského chrámu a stal se prvním verdunským biskupem.\n\nAž do roku 1801 patřila diecéze verdunská pod církevní provincii Trevírskou arcidiecézi (ta se v té době stává opět pouze Trevírskou diecézí a je přičleněna pod Kolínskou arcidiecézi), avšak 29. listopadu 1801 byla zrušena a její území přidáno do Diecéze Nancy.\n6. října 1822 byla Verdunská diecéze znovu ustanovena bulou papeže Pia VII. \"Paternae charitatis\". Od té doby spadá do Besançonské církevní provincie (pod arcidiecézi Besançon).\n\nVe Verdunské diecézi se nachází dvě baziliky minor, z nichž jedna je zároveň katedrálním chrámem.\n\nNa modrém poli se nachází biskupská berla, meč a tři hřeby.\n\nBerla symbolizuje pastýřskou úlohu biskupa, meč pak jeho světskou moc. Hřeby (často zmiňované jako „hřeby umučení“) mohou symbolizovat umučení Krista, anebo mohou být odvozeny od názvu Verdunu ve starém lidovém jazyce \"Urbis Clavorum (Město hřebíků)\".\n\nV pořadí 114. verdunský biskup François Maupu \"(aktuální)\" má svůj osobní znak vytvořený podle znaku Verdunské diecéze.\n\n\n"}
{"id": "995499", "url": "https://cs.wikipedia.org/wiki?curid=995499", "title": "Þórarinn Ingi Valdimarsson", "text": "Þórarinn Ingi Valdimarsson\n\nÞórarinn Ingi Valdimarsson (* 23. dubna 1990, Vestmannaeyjar, Island) je islandský fotbalový útočník, který v současnosti hraje v islandském klubu Fimleikafélag Hafnarfjarðar. Je známý i anglickým přepisem svého jména jako Thórarinn Ingi Valdimarsson. V roce 2012 jednou nastoupil za islandský národní tým. Island reprezentoval i ve futsalu (v roce 2011).\n\nJe hráčem ÍBV. V lednu 2013 odešel hostovat do Norska do týmu Sarpsborg 08 FF.\n\nÞórarinn Ingi Valdimarsson hrál za islandské reprezentační výběry U17, U19 a U21.\nZúčastnil se Mistrovství Evropy hráčů do 21 let 2011 v Dánsku, kde Island obsadil nepostupové třetí místo v základní skupině A.\n\nV A-mužstvu Islandu debutoval 24. února 2012 v Ósace v rámci Kirin Challenge Cup pod švédským trenérem Larsem Lagerbäckem v přátelském zápase proti domácímu Japonsku (prohra Islandu 1:3). Odehrál 83 minut.\n\n"}
{"id": "995505", "url": "https://cs.wikipedia.org/wiki?curid=995505", "title": "Strakonická (Praha)", "text": "Strakonická (Praha)\n\nStrakonická je název pražské ulice, která vede ze Smíchova přes Zbraslav až k hranicím Prahy. Skládá se ze tří úseků. První úsek je klasickou ulicí, zbylé dva mají charakter rychlostní silnice. Druhý je součástí městského okruhu, třetí část se nazývá Chuchelská radiála.\n\nStrakonická vzniká spojením Hořejšího nábřeží a ulice Svornosti nedaleko Vyšehradského železniční mostu. Dále pokračuje na jih podél Vltavy a Smíchovského nádraží. U Zlíchova se napojuje na městský okruh (ulice Dobříšská), který dále pokračuje pod jejím jménem. Poté následuje velká mimoúrovňová křižovatka s napojením na Barrandovský most. Poslední a nejdelší úsek ulice jinak zvaný Chuchelská radiála vede pod Barrandovskými skalami přes Malou Chuchli a Velkou Chuchli. V Lahovicích překračuje mostem Berounku. V další mimoúrovňové křižovatce u Radotínského mostu se setkává s pražským okruhem. Obchází ze západní strany Zbraslav, kde přetíná Lipanský potok a mrtvé rameno Berounky (Krňák) a nakonec opouští Prahu, kde na ní navazuje dálnice D4.\n\nVýstavba Strakonické probíhala v sedmdesátých a osmdesátých letech 20. století společně s konstrukcí Barrandovského mostu jako součást takzvaného základního komunikačního systému (ZÁKOSu), který měl změnit dopravní systém v metropoli.\n\n"}
{"id": "995508", "url": "https://cs.wikipedia.org/wiki?curid=995508", "title": "Radnice v Milwaukee", "text": "Radnice v Milwaukee\n\nRadnice v Milwaukee (anglicky Milwaukee City Hall) je výšková budova v Milwaukee. Byla postavena v roce 1895 a má 15 pater. Tato budova, nacházející se na ulici 200 E. Wells St, je v současnosti památkově chráněna.\n\nBudova je osmou nejvyšší ve městě Milwaukee. V letech 1895 až 1901 byla nejvyšší stavbou USA mimo New York, 1895 až 1973 pak nejvyšší budovou ve státě Wisconsin a v letech 1973 až 1985 byla druhou nejvyšší bodovou města Milwaukee.\n"}
{"id": "995511", "url": "https://cs.wikipedia.org/wiki?curid=995511", "title": "Welicoruss", "text": "Welicoruss\n\nWelicoruss je ruská symfonická black metalová kapela z Novosibirsku.\n\nNázev skupiny \"Welicoruss\" má historický význam, odvozený z názvu starého severovýchodního Ruska. Název je také odkazem na ruského revolucionáře Černyševského. Zatímco zvuk a obraznost kapely s jejich tmou a intenzitou bezpochyby patří k black metalu, hudba Welicoruss také obsahuje tradiční lidové melodie a symfonické prvky. Texty, koncepce a ideologie jsou inspirovány starým Ruskem, východní filozofií a transcendentním vnímáním světa.\n\nWelicoruss zní temně, mysticky a intenzivně, tím se snaží ukázat jakým impozantním způsobem je možné spojit současný metal s jeho vzdálenou mytologickou minulostí. Jejich hudba vás přenese do atmosféry staré Rusi, která vyjadřuje přirozené pocity a stejně tak i osobní vnímání starověké filosofie, kterou můžeme pocítit v jejich textech. Welicoruss, odráží ve svých skladbách a kompozicích svůj velký obdiv k matce přírodě, a pokouší se hledat ukrytou tajnou moc, která vládne vesmíru.\n\nPočátky Welicoruss se datují daleko do roku \"2002\", kdy se zakladatel a (trvalý) leader, Alexey Boganov, rozhodl založit hudební projekt, který experimentuje s různými hudebními styly, aby jeho kreativita mohla být lépe představena ostatním. Vzhledem k tomu, že byl Alexey velkým fanouškem stylů, jako jsou symphonic metal, gothic metal, death metal a black metal, všechny tyto vlivy můžete slyšet na albu “\"Winter Moon Symphony\"”. Zmíněné album bylo vydáno v roce \"2004\" coby limitovaná edice na CD a čítalo 9 songů, které se naprosto lišily od počinu, který byl vydán pod stejným jménem v roce \"2008\". Hudba, která se objevila na prvním demu byla tak jiná a unikátní na Sibiřské undergroundové scéně, že se šířila velmi rychle napříč celou scénou. Později byly v letech 2006 a \"2007\" vydány další dvě verze, které nesly taktéž naprosto jiný materiál ( až na stejnojmenné písně, které se skládaly ze tří částí). \n\nV roce \"2005\" se Alexey rozhodl vytvořit plnohodnotnou kapelu pro koncertování a šíření hudby Welicoruss. První koncert v nově vytvořené sestavě se udál \"1.4.\" \"2006\" na umělecké soutěži Rock artist competition a kapela získala druhé místo. V tom samém čase Alexey potkává Anastasii Krieger, která se stává jeho múzou a spolupracovnicí - mnoho budoucích písní nese texty, které napsala právě Anastasia a taktéž grafické návrhy pro obaly a booklety alb “\"Az Esm\"” a “\"Siberian Heaten Horde\"” vzešly z jejího pera. Anastasia také sehrála velkou roli při vytváření image kapely, kapelních kostýmů a make-upu Welicoruss.\n\nNovosibirsk je bohužel místem, kde se obtížně hledají správní lidé, kteří by plně pochopili podstatu symfonického black metalu a tak se line-up kapely často mění, nicméně v roce 2007 se line-up ustálil následovně:\n\nAlexey Boganov - solová kytara / zpěv, Ilya Chursin - bicí, Alexander Golovin - bassová kytara , Max Fomin - doprovodná kytara, Pavel Filyukhin - klávesy / doprovodné vokály\n\nV tomto složení byla kapela v letech \"2008\" až \"2010\" velmi koncertně aktivní a hrála i za hranicemi rodného města napříč celou Sibiří, například na místních festivalech a rychle zakořenila v Sibiřské undergroundové scéně.\n\nVe stejné době natáčí Alexey první videoklip k instrumentální písni “\"Blizzard\"”. Natáčení proběhlo pod vedením Alexandera Tretyakova, později známého fotografa a umělce, který vytvořil celý koncept pro videoklip. Paralelně s natáčením prvního videoklipu pracují všichni členové ve studiu Megaton (Novosibirsk) na nahrávání debutového alba pod vedením dobře známého Antona Ilyashenka (Ninth Val) a následně bylo mixováno bubeníkem Ilyou Chursinem. Hudba na debutovém albu byla napsána kompletně Alexeyem. Téměř všechny písně mají komplexní kompozici a mají orchestrální prvky.\n\nAlexeye zajímala spíše instrumentální část hudby než vokály a proto upřednostňoval unikátní a mystickou atmosféru sněhem pokrytých Sibiřských lesů a plání.\n\nNa podzim roku \"2008\" Welicoruss vydává debutové album “\"Winter Moon Symphony\"” přes label CD-MAXIMUM a spolu s vydáním alba se kapela stává známější v širších kruzích. První a debutové album získalo vysoká hodnocení ze strany tisku a opravdový zájem ze strany fanoušků a to i díky tomu, že v tuto dobu není mnoho podobných kapel na ruské scéně.\n\nPozději kapela dostává prostor pro první vystoupení v zahraničí a prvním takovým vystoupením se stal festival Metalheads Mission (Crimea, Ukrajina) v roce \"2008\".\n\nPro kapelu to znamenalo velký průlom díky účasti velikánů, jako byli Moonspell, Cynic, Gorgoroth, Hate a mnoha dalších kapel, kdy Welicoruss měli možnost prokázat, že udrží krok i s těmito velikány.\n\nPo návratu z tour se Alexey odhodlal k odvážnému kroku a zorganizoval velké tour, které neslo název “\"Winter Moon Symphony tour\"” a čítalo 16 měst na Sibiři, Uralu, v oblasti Volhy a centrálního Ruska s celkovou délkou trasy \"11 000\" Km. Bez zbytečné skromnosti můžeme říct, že Welicoruss byla první kapela z ranku symfonického black metalu ze Sibiře, která prorazila, uspěla a výrazně posílila svou fanouškovskou základnu. Během tour, na jaře \"2009\", vydává Label CD-MAXIMUM druhé album (lépe řečeno EP) “\"Apeiron\"”, které se skládá z různých verzí již existujících písní (vylepšená verze songu “\"Slava Rusi\"” spolu s “klasickou” verzí, kterou má na svědomí smyčcový kvartet Silenzium a elektronický remix skladby “\"Slavonic power\"”) a obsahuje také titulní skladbu “\"Apeiron\"” a experimentálně progresivní skladbu “\"To the far worlds\"”. Toto mini-album sklidilo smíšené reakce od mnoha kritiků, nicméně fanoušci album přijali s otevřenou náručí. Náznaky tohoto stylu můžete slyšet i na pozdějším albu “\"Az Esm\"”.\n\nV roce \"2010\" dochází k rozepři v dalším směřování kapely mezi členy Welicoruss a v důsledku této rozepře Welicoruss ukončují veškerou koncertní činnost, nicméně i tak Alexey nepřestává tvrdě pracovat na novém materiálu. Na konci roku došlo k personálním změnám - Alexandr Golovin odchází z postu baskytaristy a jeho místo zaujímá Alexey Boldin a Boris Voskolovich zaujímá post klávesisty. Výsledkem intenzivní práce s novými spoluhráči je mini-album “\"Kharnha\"”, které je vydáno v létě \"2011\" a to v digitální formě. Mini-album obsahuje tři úplně nové písně a intro, které bylo natočeno za pomoci australského nástroje didgeridoo a dalších nezvyklých nástrojů. \n\nKrátce poté Alexey potkává členy Dark Theater Vizorium, kteří významně ovlivnili tvorbu Welicoruss - Alexeye Semka, Evgenye Nakryshska a Alexandera Tsurupa. Tito lidé se aktivně podíleli na tvorbě dalších několika videí pro Welicoruss a pomohli kapele k lepšímu sebevyjádření se. V zimě \"2011\", po několika měsících spolupráce Alexeye a Dark Theater Vizorium, bylo vydáno nové video pro titulní song “\"Kharnha\"”, které, spolu s předchozím mini-albem, vystřelilo kapelu strmě vzhůru. Na Sibiři nikdo v danou dobu netočily videoklipy na dané téma, ale fanoušci vše přijali vřele a dožadovali se nového dlouhohrajícího alba.Mezitím Alexey vystupuje v řadě regionálních televizních kanálů a zájem o kapelu roste. \n\nBěhem roku 2012 Welicoruss aktivně koncertují napříč Sibiří a objevují se jako jedni z headlinerů na Metal Hail Fest v Irkutsku a v prosinci \"2012\" představují jejich další single “\"Sons of the north\"\" i s videoklipem a opět překvapují vysokou kvalitou produkce a vývojem kapely. Nový videoklip byl natočen v Sheregeshských horách s převýšením \"2000\" metrů nad mořem a ukázal kapelu v úplně novém světle. Videoklip pro “\"Sons of the north\"” je naplněn mnoha scénami s folklórním nádechem a videoklip skončil na seznamu nejzajímavějších klipů nejen na Sibiři, ale i napříč Ruskem. \n\nNa jaře roku \"2013\" Alexey, po pečlivé úvaze, činí odvážný krok a stěhuje se spolu s Anastasiou do Prahy (Česká republika), aby mohli začít znovu, od začátku. Alexeyovi spoluhráči bohužel zůstávají v Novosibirsku a tak musí Alexey najít nové spoluhráče v České republice. Po nějaké chvíli, strávené adaptací na nové prostředí, potkává Alexey srbského multiinstrumentalistu Gojka Mariće, který se stává kytaristou kapely Welicoruss, baskytaristu Dmitrye Zhikhareviche a bubeníka Davida Urbana. S tímto line-upem začíná kapela působit na české půdě a soustavně navštěvuje sousední \"Německo\" a \"Rakousko\" a rozšiřuje zájem o kapelu i v dalších evropských zemích.\n\nNa začátku roku \"2015\" Welicoruss vydávají nezávisle na labelu třetí dlouhohrající album “\"Az Esm\"”, které čítá 12 písní z nichž 4 byly přepracovány a pochází z předchozího mini-alba “\"Kharnha\"”. Navzdory faktu, že texty byly psány a prezentovány v ruském jazyce, poprvé v historii kapely přichází i anglický překlad, který začal být prezentován v bookletu a který byl pečlivě vytvořen blízkým přítelem a dlouhodobým podporovatelem kapely, Justynem “JC” Robertsem, který pomáhal Welicoruss k oslovení širšího spektra obecenstva. Album bylo oceňováno mnoha kritiky pro jeho kompozici, komplexnost aranží, originální sound a získalo mnohá ocenění. Na konci téhož roku přichází videoklip pro titulní song “\"Az Esm\"” a ukazuje něco naprosto odlišeného od všeho, co kapela doposud udělala. Video bylo natočeno v mystické, surrealistické komoře, která vyobrazuje různorodé abstraktní výjevy, které jsou popsány v textech. Na natáčení se podílelo více než 30 lidí a zabralo tři noci v obrovském divadlu v Novosibirsku. Materiál pro video byl natočen již v roce 2013, nicméně celá post-produkce proběhla až v roce 2015, poté, co se Alexey přestěhoval do Prahy. \n\nV půlce listoadu roku 2015 dochází ke změně na postu bubeníka, kdy do kapely nastupuje Ilya Tabachnik. \n\nRok 2016 byl celý zcela vyplněn koncerty v České republice, v Německu, V Rakousku, na Slovensku a dokonce i ve Francii. Welicoruss vystoupili i na řadě velkých festivalů, jako například Ragnarök festival v Německu, Rock of Sadská Fest (Česká republika), Czech Death Festival (Česká republika), Gothoom festival (Slovensko), Heathen Rock Festival (Německo) a Exit Festival (Srbsko).\n\nNásledující rok \"2017\" byl rokem ještě většího průlomu díky pozvání na jeden z největších metalových festivalů v Evropě - na Hellfestu ve Francii, Během vystoupení na Hellfestu hráli Welicoruss pro více než \"12 000\" fanoušků a posbírali mnoho skvělých reakcí jak během samotného festivalu, tak i dlouho po skončení Hellfestu.\n\nS postupem roku odchází baskytarista Dmitry, díky změnám v životních prioritách, a jeho místo zaujímá Ondřej Zadny. V tom samém roce vyráží Welicoruss na jejich nejdelší tour po Evropě s melodic blackmetalovou kapelou Wolves Den a během tour navštíví 20 měst v Německu, Francii, Belgii, Nizozemí, Švýcarsku, Rakousku a později s rakouskými Harakiri for the sky vyjíždí na týdenní tour po České republice, Slovensku a Maďarsku.\n\nNásledující rok (\"2018\") Welicoruss koncertují mnohem agresivněji a hrají i několik koncertů týdně. V tuto dobu začíná být kapela silnější než kdy dříve na evropské scéně a objevují se na lokálních festivalech, jako je například Horner Fest (\"Německo\"), Hammerfest (\"Itálie\"), Schlichtenfest (\"Německo\"), Metal United Festival (\"Německo\") a Wolfszeit (\"Německo\"). Mezi koncerty pracují členové kapely na nových písních a na jaře \"2018\" novou tvorbu představují live v České republice čímž kompletně překvapují své fanoušky mnohem drsnějším soundem a především anglickými texty. V tuto dobu podstupuje kapela výpravu na \"Balkán\" a hraje v Srbsku, Rumunsku a v Maďarsku. \n\nVe druhé polovině roku jede Welicoruss desetidenní tour s polskými vikingy Valkenrag a později téhož roku hraje kapela mini-tour na Kypru ( \"Necosia\" a \"Larnaca\"), které mělo velký úspěch. Ondřej v tuto dobu odchází z kapely a je nahrazen Tomášem Manguskem na postu basové kytary a Tomáš je s kapelou dodnes.\n\nKoncem roku \"2018\" se intenzivní práce na albu chýlí ke konci a tvrdou práci odvádí nejen Alexey, ale i noví členové - Gojko Marić (kytary a orchestrální části), a Ilya Tabachnik, který pracoval na všech bicích partech pro nové album a aktivně se účastnil v kreativním procesu, kdy vytvořil velmi progresivní bicí, ale zároveň přímé a úderné. Skoro všechny texty napsal Alexey a dal jim silný filozofický koncept. Všichni zúčastnění se shodli na tom, že album je agresivní, výzva z hráčské perspektivy a je to taktéž album, na které jsou všichni hrdí.\n\nNa začátku roku \"2019\" přichází Welicoruss do pražského studia Faust, aby během ledna nahrála další dlouhohrající album. Pro kapelu to byla naprosto nová zkušenost, která pomohlo Welicoruss najít jejich sound po velkých úvahách.\n\nNajít zvuk pomohl Alexey Stetsyuk, který se postaral o mixing a mastering v jeho studiu Drygva v \"Bělorusku\". Na tomto albu poprvé nezpívá pouze Alexey (na albu můžete slyšet spoustu stylů), ale také Ilya Tabachnik, který se postaral o téměř všechny čisté vokály pro nové album. Jedinou výjimkou je hostování vokalisty Roberta Carsona ze švýcarské kapely Xaon.\n\nNásledně odchází kytarista Gojko Marić z osobních důvodů a je nahrazen Tomášem Sršňem, který přichází jako hostující kytarista.\n\nKoncem roku, 30.11.2019 kapela podepisuje smlouvu s německým labelem El Puerto Records, jež vydá zatím poslední řadové album \"Siberian Heathen Horde”, které bude obsahovat 9 nových songů. Datum vydání tohoto očekávaného alba bylo stanoveno na 27.3.2020.\n\n2002: \"WinterMoon Symphony\" Self-produced \n2004: \"WinterMoon Symphony\" Second version, self-produced \n\n2008: \"WinterMoon Symphony\" LP, CD-Maximum (Label)2009: \"Apeiron\" LP, CD-Maximum (Label) 2011: \"Kharnha\" EP, self-produced, free download 2012: \"Apeiron/Kharnha\" LP, previously released material, Domestic Genocide Records (Label) 2015: \"Az Esm'\", nezávisle\n\n2002: \"Siberian xXx-treme 2\" (WinterMoon Symphony, Pt. 2)\n\n2006: \"Agarta. Young rock of Siberia\" — (Mermaid)\n\n2007: \"Siberian Death Metal\" — (Apeiron) 2011: \"Kharnha\" EP, self-produced, free download\n\n2012: \"Apeiron/Kharnha\" LP, previously released material, Domestic Genocide Records\n\n2012: \"Untitled Album\" LP, Domestic Genocide Records\n\n2016: \"Best of Welicoruss [Symphonic Black Metal From The Coldest Depth of Siberia]\"\n\n2007: \"Slavonic Power\" (WCG) 2008: \"Blizzard\" (WCG) 2009: \"Slava Rusi\" (WCG) 2011: \"Kharnha\" (Imperium Studio) 2012: \"Sons of the North\" (EYE Cinema) \n\n2015: \"Az Esm\" (TBA)\n\nAlexej Boganov – koncepce, zpěv Tomáš Magnusek - baskytaraIlya Tabachnik - bicí\n\nGojko Marič – kytara \nOndřej Žádný - baskytara \nDmitrij Žicharevič – baskytara \nDavid \"Artiller\" Urban - bicí \nIlia \"ELIAS\" Chursin – bicí, perkuse Boris \"SENS\" Voskolovich – aranžování, klavír, zpěv Max \"SOWER\" Fomin – kytara Alexey \"ALEX\" Boldin – baskytara Alexandr \"DIZHARMONY\" Golovin – baskytara Pavel \"PAULARIC\" Filyuhin – klavír, zpěv Anton \"DARKLIGHT\" Lorentz – kytara \n\n"}
{"id": "995512", "url": "https://cs.wikipedia.org/wiki?curid=995512", "title": "United States National Library of Medicine", "text": "United States National Library of Medicine\n\nUnited States National Library of Medicine (doslovně česky \"Národní knihovna medicíny Spojených států amerických\") je řízena federální vládou Spojených států a jedná se o největší světovou knihovnu medicíny. Sbírky Národní knihovny medicíny zahrnují více než sedm milionů knih, žurnálů, odborných zpráv, rukopisů, mikrofilmů, fotografií a obrázků týkajících se medicíny a souvisejících věd, přičemž obsahují i světové nejstarší a nejvzácnější práce. Budova knihovny se nachází ve městě Bethesda, stát Maryland.\nOd roku 1879 Národní knihovna medicíny vydává Index Medicus. Jde o měsíčního průvodce k článkům v přibližně pěti tisících vybraných časopisech.\n\n"}
{"id": "995516", "url": "https://cs.wikipedia.org/wiki?curid=995516", "title": "Verrazano-Narrows Bridge", "text": "Verrazano-Narrows Bridge\n\nVerrazano-Narrows Bridge je visutý most s dvoupatrovou mostovkou, který překlenuje průliv The Narrows a spojuje newyorské městské části Staten Island a Brooklyn.\n\nMost je pojmenován po italském objeviteli Giovanni da Verrazzano, který jako první Evropan vplul přes průliv The Narrows do newyorského přístavu a řeky Hudson River. Po dokončení v 1964 měl most nejdelší rozpětí mostního pole (1 298 m) ze všech visutých mostů na světě. V současnosti (červenec 2010) má osmé nejdelší rozpětí na světě a nejdelší v USA. Od roku 1976 je startovacím místem Newyorského maratonu.\n\nVýstavba začala v roce 1954 a most byl dokončen na dvě etapy. V první etapě se 21. listopadu 1964 dokončila vrchní část dvoupodlažní mostovky a 28. června 1969 pak její spodní část. Kromě centrálního mostního pole s délkou 1 298,45 m se na obou stranách nacházejí pole s délkou 370,33 m. Celkově tvoří visutá část mostu délku 1,6 km. Věže jsou vysoké 207 m a jsou v nich kotveny 4 hlavní nosné kabely.\n\nMost je důležitou součástí místní dopravní infrastruktury. Prochází jím dálnice Interstate 278 celkově s počtem 12 pruhů (3 +3 každé podlaží). Denně projede mostem přibližně 190 000 automobilů (2008).\n"}
{"id": "995518", "url": "https://cs.wikipedia.org/wiki?curid=995518", "title": "BREN Tower", "text": "BREN Tower\n\nBREN Tower (doslovně česky \"Věž BREN\", zkratka pro Bare Reactor Experiment, Nevada) byl ocelový stožár v Nevada Test Site v americkém státě Nevadě. Jeho výška činila 465 metrů, čímž byl vyšší než Empire State Building (443,2 m). Byl nejvyšší stavbou určenou pro vědecký výzkum a nejvyšší stavbou Nevady. Byl postaven v roce 1962 a rozebrán v květnu 2012.\n\n"}
{"id": "995519", "url": "https://cs.wikipedia.org/wiki?curid=995519", "title": "Monticello Dam", "text": "Monticello Dam\n\nMonticello Dam je přehrada nacházející se v Napa County ve státě Kalifornie v USA. Postavena byla v letech 1953 až 1957. Je to střední betonová klenbová hráz s konstrukční výškou 93 metrů a délkou koruny hráze 312 metrů. Na stavbu bylo použito 249 000 m³ betonu. Nachází na řece Putah Creek a pokrývá plochu bývalého města Monticello. Kapacita přehradní nádrže je 1,976×10 m³. Voda z nádrže zásobuje hlavně zemědělské oblasti v okolí. Přehrada je známá pro její známý, nekontrolovaný přepad ve tvaru trychtýře. Průměr okraje přepadu činí 22 metrů. Pro místní je tento přepad známý jako 'The Glory Hole'.\n\nVodní elektrárna byla v přehradě postavena v roce 1983 a je tvořena třemi generátory. Elektrickou energií zásobuje většinu oblasti North Bay města San Francisco.\n\n"}
{"id": "995521", "url": "https://cs.wikipedia.org/wiki?curid=995521", "title": "Katerini", "text": "Katerini\n\nKaterini (řecky: Κατερίνη) je město v centrální Makedonii v Řecku a hlavní město prefektury Pieria.\n\nKaterini se nachází 50 km jižně od Soluně na důležité silnici E75 do Atén a s více než 50 tisíci obyvateli je centrem regionu Pieria. Díky své poloze pod Olympem je východiskem do turisticky oblíbených lokalit Korinós, Paralia, Olympiaki Akti či Dion.\n\n\n"}
{"id": "995524", "url": "https://cs.wikipedia.org/wiki?curid=995524", "title": "Komunitní rady Brooklynu", "text": "Komunitní rady Brooklynu\n\nKomunitní rady Brooklynu () jsou místní komunitní jednotky v Brooklynu v New Yorku, které hrají roli v samosprávě města New York. V Brooklynu existuje 18 komunitních rad. Nemají žádná administrativní práva, ale mohou prezentovat požadavky podle potřeb komunity městské samosprávě. Neexistuje žádná záruka, že požadavky budou schváleny, nejzávažnější problémy jsou ovšem samosprávou řešeny v maximální možné míře. Každá rada se skládá z menších oblastí nebo částí.\n"}
{"id": "995525", "url": "https://cs.wikipedia.org/wiki?curid=995525", "title": "Komunitní rada Brooklynu 1", "text": "Komunitní rada Brooklynu 1\n\nKomunitní rada Brooklynu 1 () je komunitní rada v Brooklynu v New Yorku.\n\nZahrnuje místní části Flushing Avenue, Williamsburg, Greenpoint, Northside a Southside. Ohraničuje ji na východě Newtown Creek a Queens, na jihu Flushing Avenue a Kent Avenue a na západě East River. Předsedou je Vincent V. Abate a správcem Gerald A. Esposito.\n\nV roce 2000 zde žilo 160 tisíc obyvatel a její rozloha činí 13 km ².\n"}
{"id": "995530", "url": "https://cs.wikipedia.org/wiki?curid=995530", "title": "Komunitní rada Brooklynu 3", "text": "Komunitní rada Brooklynu 3\n\nKomunitní rada Brooklynu 3 () je komunitní rada v Brooklynu v New Yorku.\n\nZahrnuje části Bedford-Stuyvesant a Stuyvesant Heights. Ohraničuje ji na západě Classon Avenue, na severu Flushing Avenue, Broadway a Saratoga Avenue, na východě Classon Avenue a na jihu Atlantic Avenue. Předsedkyní je Beatrice P. Jones a správcem Lewis A. Watkins. V roce 2000 zde žilo 143 387 obyvatel a její rozloha činí 7,7 km².\n"}
{"id": "995531", "url": "https://cs.wikipedia.org/wiki?curid=995531", "title": "Komunitní rada Brooklynu 4", "text": "Komunitní rada Brooklynu 4\n\nKomunitní rada Brooklynu 4 () je komunitní rada v Brooklynu v New Yorku.\n\nZahrnuje části Bushwick a Ridgewood. Ohraničuje ji na západě Broadway, na severu Flushing Avenue, na východě Queens a Vermont Avenue a na severu Highland Avenue. Předsedkyní je Anna Gonzales a správcem Nadine Whitted-LeBron. V roce 2000 zde žilo 104 358 obyvatel a rozloha činí 5,3 km².\n"}
{"id": "995534", "url": "https://cs.wikipedia.org/wiki?curid=995534", "title": "Komunitní rada Brooklynu 5", "text": "Komunitní rada Brooklynu 5\n\nKomunitní rada Brooklynu 5 () je komunitní rada v Brooklynu v New Yorku.\n\nZahrnuje části East New York, Cypress Hills, Highland Park, New Lots, City Line a Starrett City. Ohraničuje ji na východě Van Sinderen Avenue, na severu a na východě Queens a na jihu Gateway National Recreation Area, Louisiana a Stanley Avenue. Předsedou je Earl Williams a správcem Walter Campbell. Má rozlohu 14,62 km² a v roce 2000 zde žilo 173 198 obyvatel.\n"}
{"id": "995537", "url": "https://cs.wikipedia.org/wiki?curid=995537", "title": "Komunitní rada Brooklynu 6", "text": "Komunitní rada Brooklynu 6\n\nKomunitní rada Brooklynu 6 () je komunitní rada v Brooklynu v New Yorku.\n\nZahrnuje části Red Hook, Carroll Gardens, Park Slope, Gowanus a Cobble Hill. Ohraničuje ji na západě Upper New York Bay a East River, na severu Atlantic Avenue, Court Street, Čtvrtá Avenue, Warren Street a Pacific Street, na východě Prospect Park a na jihu 15. ulice a Gowanus Canal. Předsedou je Richard S. Bashner a správcem Craig Hammerman. Má rozlohu 3,5 km² a v roce 2000 zde žilo 104 054 obyvatel.\n"}
{"id": "995539", "url": "https://cs.wikipedia.org/wiki?curid=995539", "title": "Komunitní rada Brooklynu 7", "text": "Komunitní rada Brooklynu 7\n\nKomunitní rada Brooklynu 7 () je komunitní rada v Brooklynu v New Yorku.\n\nZahrnuje části Sunset Park a Windsor Terrace. Ohraničuje ji na západě Gowanus Bay, na severu 15. ulice a Prospect Park South West, na východě Caton Avenue, Fort Hamilton Parkway, 37. ulice a 8 . Avenue a na jihu Long Island Rail Road a Bay Ridge RR Yards. Předsedou je Joseph Langobardi a správcem je Jeremy Laufer. Má rozlohu 4,2 mi ² av roce 2000 zde žilo 120 063 obyvatel.\n"}
{"id": "995541", "url": "https://cs.wikipedia.org/wiki?curid=995541", "title": "Komunitní rada Brooklynu 8", "text": "Komunitní rada Brooklynu 8\n\nKomunitní rada Brooklynu 8 () je komunitní rada v Brooklynu v New Yorku.\n\nZahrnuje části Crown Heights, Prospect Heights a Bedford-Stuyvesant. Ohraničuje ji na západě Flatbush Avenue, na severu Atlantic Avenue, na východě Ralph Avenue a na jihu New York Avenue, Rochester Avenue a Eastern Parkway. Předsedou Robert Mattews a správcem Doris Alexander. Má rozlohu 1,6 km² a v roce 2000 zde žilo 96 076 obyvatel.\n"}
{"id": "995543", "url": "https://cs.wikipedia.org/wiki?curid=995543", "title": "Komunitní rada Brooklynu 9", "text": "Komunitní rada Brooklynu 9\n\nKomunitní rada Brooklynu 9 () je komunitní rada v Brooklynu v New Yorku.\n\nZahrnuje části Crown Heights, Prospect Heights Gardens a Wingate. Ohraničuje ji na západě Ocean Avenue a Flatbush Avenue, na severu Eastern Parkway, na východě Rochester, East New York Avenue a Utica Avenues a na jihu Clarkson Avenue. Předsedou je Rabbi Jacob Z. Goldstein a správcem Pearl R. Miles. Má rozlohu 1,6 km² av roce 2000 zde žilo 104 014 obyvatel.\n"}
{"id": "995545", "url": "https://cs.wikipedia.org/wiki?curid=995545", "title": "Komunitní rada Brooklynu 10", "text": "Komunitní rada Brooklynu 10\n\nKomunitní rada Brooklynu 10 () je komunitní rada v Brooklynu v New Yorku.\n\nZahrnuje části Bay Ridge, Dyker Heights a Fort Hamilton. Ohraničuje ji na západě Upper New York Bay, na severu Bay Ridge RR Yards a Long Island Rail Road, na východě 14. ulice a Bay 8th Avenue a na jihu Lower New York Bay. Předsedou (2007) je Dean Rasinya a správcem Josephine Beckmann. Má rozlohu 4,1 km² a v roce 2000 zde žilo 122 542 obyvatel.\n"}
{"id": "995548", "url": "https://cs.wikipedia.org/wiki?curid=995548", "title": "Komunitní rada Brooklynu 11", "text": "Komunitní rada Brooklynu 11\n\nKomunitní rada Brooklynu 11 () je komunitní rada v Brooklynu v New Yorku.\n\nZahrnuje části Bath Beach, Gravesend, Mapleton a Bensonhurst. Ohraničuje ji na západě Bay 8th Street a 14. ulice, na severu 61. ulice, na východě MacDonald Avenue a na jihu Avenue U a Gravesend Bay. Předsedou (2007) je William Guarinello a správcem Howard Feuer. Má rozlohu 3,9 km² av roce 2000 zde žilo 172 129 obyvatel.\n"}
{"id": "995551", "url": "https://cs.wikipedia.org/wiki?curid=995551", "title": "Komunitní rada Brooklynu 12", "text": "Komunitní rada Brooklynu 12\n\nKomunitní rada Brooklynu 12 () je komunitní rada v Brooklynu v New Yorku.\n\nZahrnuje části Borough Park, Kensington, Ocean Parkway a Midwood. Ohraničuje ji na západě 61. ulice, na severu 8. Avenue, 37. ulice a Caton Avenue, na východě Coney Island Avenue, 18. ulice, MacDonald Avenue a Long Island Rail Road a na jihu Avenue P.\nPředsedou je Alan J. Dubrow a správcem Wolf Sender. Má rozlohu 3,6 km² a v roce 2000 zde žilo 185 046 obyvatel.\n"}
{"id": "995553", "url": "https://cs.wikipedia.org/wiki?curid=995553", "title": "Komunitní rada Brooklynu 13", "text": "Komunitní rada Brooklynu 13\n\nKomunitní rada Brooklynu 13 () je komunitní rada v Brooklynu v New Yorku.\n\nZahrnuje části Coney Island, Brighton Beach, Bensonhurst, Gravesend a Seagate. Ohraničuje ji na západě Gravesend Bay, na severu 26. ulice, 86. ulice a Avenue Y, na východě Coney Island Avenue a Corbin Place a na jihu Lower New York Bay. Předsedou (2007) je Marion Cleaver a správcem Chuck Reichenthal. Má rozlohu 3,4 km² a v roce 2000 zde žilo 106 120 obyvatel.\n"}
{"id": "995555", "url": "https://cs.wikipedia.org/wiki?curid=995555", "title": "Komunitní rada Brooklynu 14", "text": "Komunitní rada Brooklynu 14\n\nKomunitní rada Brooklynu 14 () je komunitní rada v Brooklynu v New Yorku.\n\nZahrnuje části Flatbush, Midwood, Kensington a Ocean Parkway. Ohraničuje ji na západě Coney Island Avenue, Long Island Rail Road, MacDonald Avenue, Avenue F a 18. Avenue, na severu Parkside Avenue, na východě Bedford Avenue, Foster Avenue a Nostrand Avenue a na jihu Kings Highway a Avenue P. Předsedou (2007) je Alvin M. Berk a správcem Terrie rodině. Má rozlohu 2,9 km² a v roce 2000 zde žilo 168 806 obyvatel.\n"}
{"id": "995557", "url": "https://cs.wikipedia.org/wiki?curid=995557", "title": "Komunitní rada Brooklynu 15", "text": "Komunitní rada Brooklynu 15\n\nKomunitní rada Brooklynu 15 () je komunitní rada v Brooklynu v New Yorku.\n\nZahrnuje části Sheepshead Bay, Manhattan Beach, Kings Bay, Gerritsen Beach, Kings Highway, East Gravesend, Madison, Homecrest a Plum Beach. Ohraničuje ji na severu Corbin Place, Coney Island Avenue, Avenue Y, 86. ulice, Avenue U a MacDonald Avenue, Avenue P a Kings Highway, na východě Nostrand Avenue a Marine Park a na jihu Atlantský oceán. Předsedou je Jeremiah P. O'Shea a správcem Ben Akselrod. Má rozlohu 4,9 km² a v roce 2000 zde žilo 160 319 obyvatel.\n"}
{"id": "995559", "url": "https://cs.wikipedia.org/wiki?curid=995559", "title": "Komunitní rada Brooklynu 16", "text": "Komunitní rada Brooklynu 16\n\nKomunitní rada Brooklynu 16 () je komunitní rada v Brooklynu v New Yorku.\n\nZahrnuje části Brownsville a Ocean Hill. Ohraničuje ji na západě East 98TH street, East New York Avenue, Ralph Avenue, Atlantic Avenue a Saratoga Avenue, na severu Broadway, na východě Van Sinderen Avenue a na jihu Long Island Rail Road. Předsedou (2007) je Hazel A. Younger a správcem Viola D. Greene-Walker. Má rozlohu 1,9 km² a v roce 2000 zde žilo 85 343 obyvatel.\n"}
{"id": "995561", "url": "https://cs.wikipedia.org/wiki?curid=995561", "title": "Komunitní rada Brooklynu 17", "text": "Komunitní rada Brooklynu 17\n\nKomunitní rada Brooklynu 17 () je komunitní rada v Brooklynu v New Yorku.\n\nZahrnuje části East Flatbush, Remsen Village, Farragut, Rugby, Erasmus a Ditmas Village. Ohraničuje ji na západě East 32nd street, Glenwood street, Nostrand Avenue, Foster Avenue a Bedford Avenue, na severu Clarkson Avenue, Utica avenue a East New York Avenue, na východě East 98TH street a na jihu Long Island Rail Road. Předsedou je Michael Russell a správcem Sherif Fraser.\n\nMá rozlohu 3,4 km² a v roce 2000 zde žilo 165 753 obyvatel.\n"}
{"id": "995562", "url": "https://cs.wikipedia.org/wiki?curid=995562", "title": "Komunitní rada Brooklynu 18", "text": "Komunitní rada Brooklynu 18\n\nKomunitní rada Brooklynu 18 () je komunitní rada v Brooklynu v New Yorku.\n\nZahrnuje části Canarsie, Bergen Beach, Mill Basin, Flatlands, Marine Park, Georgetown a Mill Island. Ohraničuje ji na západě Nostrand Avenue, na severu Long Island Rail Road, na východě Van Sinderen Avenue a Louisiana Avenue a na jihu Shore Parkway. Předsedou (2007) je Saul Needle a správcem Dorothy Turany. Má rozlohu 9,5 km² a v roce 2000 zde žilo 194 653 obyvatel.\n"}
{"id": "995565", "url": "https://cs.wikipedia.org/wiki?curid=995565", "title": "Komunitní rady Bronxu", "text": "Komunitní rady Bronxu\n\nKomunitní rady Bronxu () zahrnují dvanáct místních komunit ve čtvrti Bronx v New Yorku, které stejně jako v jiných městských částech, hrají roli v samosprávě New Yorku. Nemají žádná administrativní práva, ale mohou prezentovat požadavky podle potřeb komunity městské samosprávě. Neexistuje žádná záruka, že požadavky budou schváleny, nejzávažnější problémy jsou ovšem samosprávou řešeny v maximální možné míře. Každá rada se skládá z menších oblastí nebo částí.\n"}
{"id": "995567", "url": "https://cs.wikipedia.org/wiki?curid=995567", "title": "Komunitní rada Bronxu 1", "text": "Komunitní rada Bronxu 1\n\nKomunitní rada Bronxu 1 () je jednou z komunitních rad v Bronxu v New Yorku.\n\nZahrnuje sousedství Mott Haven, Melrose, a Port Morris ve čtvrti Bronx. Je ohraničena průlivem East River, East 149th Street, a Prospect Avenue na východě, East 161S Street (z Prospect Avenue na Third Avenue), East 159th Street (z Third Avenue na Park Avenue), a East 149th Street (z Park Avenue na Harlem River) na severu, a Harlem River s Bronx Kill na západě a jihu. Její současný předseda je George Rodriguez, a okresní ředitel Cedric Loftin.\n\nDle sčítání obyvatel, měla samospráva 82 159 obyvatel, oproti 77 214 v roce 1990 a 78 441 v roce 1980.\nZ toho 51 627 (66,9%) tvořili Hispánci, 21 272 (25,9%) černoši (ne-Hispánci), 1 097 (1,3%) běloši (ne-Hispánci), 420 (0,5% ) asiaté, 206 (0,3%) indiáni, 186 (0,2%) byli jiné rasy, a 774 (0,9%) dvě a více ras.\n\n"}
{"id": "995569", "url": "https://cs.wikipedia.org/wiki?curid=995569", "title": "Honda PC 800 Pacific Coast", "text": "Honda PC 800 Pacific Coast\n\nHonda PC 800 Pacific Coast je motocykl kategorie sportovně cestovní motocykl, vyvinutý firmou Honda. Byl vyráběn v letech 1989 -1990 a znovu v letech 1994 -1998. Pojmenování Pacific Coast má podle kalifornské dálnice Highway 1. V Severní Americe, Evropě a Japonsku bylo prodáno přes 14 tisíc kusů, s tříletou přestávkou mezi dvěma výrobními sériemi. Je znám plnou kapotáží a výrazným dvoubarevným lakem. Stejně jako Honda Goldwing je koncipován a navržen speciálně pro americký trh. Na rozdíl od jiných typů se kufry otevírají najednou a směrem vzhůru.\n\n\n"}
{"id": "995570", "url": "https://cs.wikipedia.org/wiki?curid=995570", "title": "Komunitní rada Bronxu 2", "text": "Komunitní rada Bronxu 2\n\nKomunitní rada Bronxu 2 () je jednou z komunitních rad v Bronxu v New Yorku. \n\nZahrnuje sousedství Hunts Point a Longwood v čtvrti Bronx. Je ohraničena průlivem Bronx River na východě, ulicemi Westchester Avenue, East 167TH Street a East 169th Street na severu, Prospect Avenue a East 149th Street na západě, a řekou East River na jihu. Její současný předseda (2012) je dr. Ian Amrita a okresní ředitel Rafael Salamanca.\n\nDle sčítání lidu měla samospráva 46 824 obyvatel (39 433 v roce 1990 a 34 397 v 1980). Z toho 35 507 (75,8%) tvořili Hispánci, 10 021 (21,4%), černoši (ne-Hispánci), 582 (1,2%) běloši (ne-Hispánci), 207 (0,4%) asiaté, 101 (0,2%), indiáni, 90 (0,2%) byly jiné rasy a 316 (0,7%) míšenci dvou a více ras.\n\n"}
{"id": "995572", "url": "https://cs.wikipedia.org/wiki?curid=995572", "title": "Stephen Smale", "text": "Stephen Smale\n\nStephen Smale (* 15. července 1930, Flint, Michigan) je americký matematik, nositel dvou významných oceněnění v oboru: Fieldsovy medaile (1966) a Wolfovy ceny za matematiku (2007). Roku 1996 též održel americké Národní vyznamenání za vědu. Byl profesorem matematiky na Kalifornské univerzitě v Berkeley (1960–61, 1964–1995). Zpočátku se věnoval zejména topologii (h-bordismus, aplikace Morseovy teorie do ekonomie), později tzv. dynamickým systémům (na tomto poli zase hojně aplikoval do oblasti informatiky). Roku 1998 zveřejnil text, který definuje 18 matematických problémů, které bude muset vyřešit 21. století, známé jsou dnes jako Smaleovy problémy. Známá je jeho sbírka minerálů, o níž vydal i knihu: \"The Smale Collection: Beauty in Natural Crystals\".\n\n"}
{"id": "995580", "url": "https://cs.wikipedia.org/wiki?curid=995580", "title": "Alba Rumburk", "text": "Alba Rumburk\n\nAlba Rumburk (Rugby club Rumburk, Alba RFC) je jediný klub rugby union v severních Čechách a od 26. února 2014 28.člen České rugbyové unie.\n\nKlub byl založen v září 2013.\n\nKlub má v současné době v kádru 23 hráčů s věkovým průměrem 19,9 roku. Vzhledem k omezenému počtu hráčů se v sezóně 2013/14 věnoval pouze sedmičkovému rugby. 26. dubna 2014 mužstvo sehrálo svá první oficiální utkání na hřišti partnerského německého klubu SV Horken Kittlitz s výsledky 10:15, 12:0 a 5:22. Zároveň byl tým přihlášen k hostování na vybraných sedmičkových turnajích Polské sedmičkové ligy a regionální německé soutěže Mitteldeutsche Meisterschaft (mj. vítězství nad polským týmem Black Griffin Swidnica aj.). při svých premiérách v Polsku a Německu tým vždy bodoval a nikdy neskončil poslední. Na českých hřištích klub debutoval v červnu 2014 na hřišti spřáteleného RC Kralupy n.Vl., kde na místním turnaji obsadil třetí místo a připsal si vítězství nad B týmem Sparty Praha v poměru 22:5. Vybraní hráči klubu absolvovali červencový kemp Ragbyové akademie Yvese Perrota. Na začátku srpna 2014 klub odehrál historicky první \"cross-code clash\" na území ČR, dvojzápas klubu rugby union a rugby league s SC Blades Ústí n.L. podle pravidel league 9s (s výsledkem 10:8 a 14:18). V tomto dvojzápase se mimochodem utkali aktuálně nejmladší union klub v ČR (Alba) a league klub v ČR (Blades). Od sezóny 2014-2015 bude klub participovat také v české sérii sedmiček.\n\nCílem klubu je jeho stabilizace a rozvoj směrem k patnáctkovému rugby ve všech věkových kategoriích. Klub spolupracuje s Ragbyovou akademií Yvese Perrota a Schrödingerovým institutem. Generálním sponzorem klubu je firma SportLife Hotel Rumburk. Klubové barvy klubu jsou modrá a bílá. Název klubu vyjadřuje afinitu k iroskotskému a obecně keltskému rugby. V znaku klubu je lev, odtud nickname \"Lvi\", \"Lions\". Motto klubu: \"Rugby for everybody, rugby for ever.\"\n\n"}
{"id": "995582", "url": "https://cs.wikipedia.org/wiki?curid=995582", "title": "Leonid Fjodorovič Těplov", "text": "Leonid Fjodorovič Těplov\n\nLeonid Fjodorovič Těplov (: ; 1909 – 28. února 1988) byl sovětský diplomat, velvyslanec.\n\nV letech 1941 až 1943 pracoval v ústřední administrativě Lidového komisariátu zahraničních věcí Sovětského svazu, poté do roku 1944 jako pracovník ruského velvyslanectví ve Velké Británii. Následně se vrátit do ústřední administrativy ministerstva zahraničí, kde pracoval až do roku 1948. V letech 1948 až 1949 zastával post generálního konzula v Bratislavě, poté do roku 1950 pracoval při sovětském velvyslanectví v Československu. V rozmezí let 1950 až 1954 byl dočasným zmocněncem Sovětského svazu v Kanadě.\n\nMezi léty 1955 až 1956 působil jako zástupce vedoucího Protokolárního oddělení Ministerstva zahraničních věcí SSSR, následně do roku 1960 jako sovětský velvyslanec v Súdánu. V letech 1961 až 1962 byl poradcem Protokolárního oddělení Ministerstva zahraničních věcí SSSR, poté do roku 1965 opět zástupcem jeho vedoucího. V období let 1965 až 1969 zastával post velvyslance v Etiopii a následně až do roku 1979 pracoval v ústřední administrativě Ministerstva zahraničních věcí SSSR.\n"}
{"id": "995587", "url": "https://cs.wikipedia.org/wiki?curid=995587", "title": "SK Český lev Plzeň", "text": "SK Český lev Plzeň\n\nSK Český lev Plzeň je sportovním klubem s dlouhou historií. Fotbalový klub měl své hřiště v Máchově ulici na Borech do doby, než město potřebovalo (60. léta 20. století) na jeho místě vystavět vysokoškolské koleje. Mezi soupeře SK Český lev Plzeň patřily týmy jako AFK Union Žižkov (29. dubna 1917, výhra Českého lva 4:1), nebo Sparta Zbůch.\n\nHokejové mužstvo hrálo nejdříve s míčkem na ledu, ale bylo to právě mužstvo Českého lva Plzeň, které v Plzni propagovalo (druhá pol. 20. let 20. století) tzv. kanadský styl, hraný s pukem. 13. ledna 1929 se na kluzišti Dělnické tělovýchovné jednoty na Petrohradě utkalo mužstvo Českého lva Plzeň s pražskou Slávií ve slavném dvojzápase, který udělal pro propagaci kanadského stylu v Plzni velkou službu.\n\nDalšími sporty, ve kterých zanechal SK Český lev Plzeň v historii nezanedbatelnou stopu, jsou cyklistika (Josef Honzík – 1925 závod Praha-Karlovy Vary-Praha) nebo atletika (Jaroslav Procházka – běh na 800 m olympiáda v Antverpách r. 1920, Vojtěch Plzák – běh na 100 m tamtéž)\n"}
{"id": "995588", "url": "https://cs.wikipedia.org/wiki?curid=995588", "title": "Britsko-ruská dohoda (1907)", "text": "Britsko-ruská dohoda (1907)\n\nBritsko-ruská dohoda z roku 1907 (jiné názvy: britsko-ruská smlouva z roku 1907, rusko-britská dohoda/smlouva z roku 1907, anglicko-ruská smlouva/dohoda z roku 1907, rusko-anglická smlouva/dohoda z roku 1907, anglo-ruská smlouva/dohoda z roku 1907, sanktpetěrburská smlouva; , ) je název mezinárodní smlouvy, která byla podepsána 31. srpna 1907 v ruském Petrohradě mezi Ruským a Britským impériem. Smlouvu, která definovala sféry vlivu mezi dvěma říšemi ve Střední Asii, podepsal ruský ministr zahraničních věcí Alexandr Izvolskij a britský velvyslanec Arthur Nicolson. Smlouva znamenala konec tzv. Velké hry v Asii a završila vytvoření Dohody.\n\nRusko ve smlouvě uznalo protektorát Spojeného království nad Afghánistánem a přislíbilo nenavazovat přímé spojení s afghánským emírem.\n\nObě strany uznaly, že Tibet je součástí Číny a upustily od pokusů získat kontrolu nad touto oblastí.\n\nPersie byla rozdělena na tři území: ruskou sféru vlivu na severu, britskou na jihovýchodě a neutrální ve středu země.\n\n"}
{"id": "995591", "url": "https://cs.wikipedia.org/wiki?curid=995591", "title": "Michal Jursa", "text": "Michal Jursa\n\nMichal Jursa (19. listopadu 1935, Mukačevo - 2. srpna 1983) byl československý fotbalový rozhodčí. \n\nV československé lize působil v letech 1967-1980. Řídil celkem 134 ligových utkání. Jako mezinárodní rozhodčí řídil v roce 1971-1977 devět mezistátních utkání. V evropských pohárech řídil v letech 1972-1978 celkem 12 utkání (v Pohár mistrů evropských zemí 7 utkání, v Poháru vítězů pohárů 1 utkání a v Poháru UEFA 7 utkání). V letech 1969, 1971 a 1973 řídil finálové utkání Československého poháru.\n\n\n"}
{"id": "995592", "url": "https://cs.wikipedia.org/wiki?curid=995592", "title": "Jiří Prosecký", "text": "Jiří Prosecký\n\nJiří Prosecký (* 12. března 1949) je český asyriolog. Vystudoval klínopis na filozofické fakultě Univerzity Karlovy v Praze. V letech 1973–1978 pracoval v Národní Knihovně v Praze, od roku 1978 do roku 2019 působil v Orientálním ústavu AV ČR, nejprve v oddělení knihovny, později jako vědecký pracovník oddělení Předního východu a Afriky. Od roku 1994 do roku 2002 byl zástupcem ředitele ústavu. V roce 1987 během studijního pobytu v Iráku se zúčastnil výzkumu starověkého města Sipparu na jih od dnešního Bagdádu. Autor řady časopiseckých studií a knižních publikací zabývajících se dějinami akkadské (babylónsko-asyrské) literatury, spoluautor kolektivních monografií a encyklopedií, překladatel odborných publikací zabývajících se dějinami a náboženstvím starověké Mezopotámie a Předního východu.\n\n\n\n"}
{"id": "995593", "url": "https://cs.wikipedia.org/wiki?curid=995593", "title": "Bohumil Kopcio", "text": "Bohumil Kopcio\n\nBohumil Kopcio (1. prosince 1926 Ostrava – 4. června 2015 Cheb) byl československý fotbalový rozhodčí. \n\nV československé lize působil v letech 1964-1974. Řídil celkem 84 ligových utkání. Jako mezinárodní rozhodčí řídil v roce 1974 dvě mezistátní utkání. V evropských pohárech řídil v letech 1972-1974 celkem 3 utkání (v Poháru vítězů pohárů 1 utkání a v Poháru UEFA 2 utkání).\n\n\n"}
{"id": "995594", "url": "https://cs.wikipedia.org/wiki?curid=995594", "title": "Třída Barracuda (1951)", "text": "Třída Barracuda (1951)\n\nTřída Barracuda byla třída diesel-elektrických ponorek námořnictva Spojených států amerických. Byly to první americké ponorky vyvinuté po skončení druhé světové války. Vyřazeny byly na konci 50. let. Později byly sešrotovány.\n\nV letech 1949–1952 byly postaveny celkem tři ponorky této třídy. Stavbu prováděly americké loděnice General Dynamics Electric Boat v Grotonu ve státě Connecticut (USS \"Barracuda\") a Mare Island Naval Shipyard poblíž San Francisca (USS \"Bonita\", USS \"Bass\").\n\nJednotky třídy \"Barracuda\":\nPonorky byly vybaveny sonarem BQR-4. Výzbroj ponorek tvořily čtyři 533mm torpédomety, z toho dva příďové a dva záďové. Pohonný systém tvořily dva diesely General Motors a dva elektromotory General Motors. Nejvyšší rychlost na hladině dosahovala 13 uzlů a pod hladinou 8,5 uzlu.\n"}
{"id": "995597", "url": "https://cs.wikipedia.org/wiki?curid=995597", "title": "Limoncello", "text": "Limoncello\n\nLimoncello je ovocný likér pocházející z oblasti Kampánie. Vyrábí se z citronové kůry, lihu a cukru. Na pravé limoncello se používá místní odrůda citronů zvaná \"limone di Sorrento\". Likér má jasně žlutou barvu a vysokou viskozitu. Obsah alkoholu by se měl pohybovat mezi 28 až 32 procenty. Podává se dobře vychlazený, převážně jako digestiv, přidává se také do míchaných nápojů. Italské ministerstvo zemědělství udělilo limoncellu ochrannou známku původu \"prodotti agroalimentari tradizionali\".\n\n"}
{"id": "995599", "url": "https://cs.wikipedia.org/wiki?curid=995599", "title": "Alfredo Cristiani", "text": "Alfredo Cristiani\n\nAlfredo Cristiani Burkard (* 22. listopadu 1947 San Salvador, Salvador) je salvadorský politik a ekonom, byl prezidentem Salvadoru v letech 1989 až 1994. Cristiani je konzervativec, uznávaný i jako mírotvorce, neboť během své vlády se zasloužil o ukončení půl století trvajícího období, kdy v Salvadoru bojovaly o moc vojenské diktatury s levicovými guerillami. Dne 16. ledna 1992 s nimi podepsal mírovou dohodu v mexickém Chapultepecu.\n"}
{"id": "995600", "url": "https://cs.wikipedia.org/wiki?curid=995600", "title": "GUPPY", "text": "GUPPY\n\nGUPPY (Greater Underwater Propulsion Power Program) byl americký zbrojní program modernizace vybraných druhoválečných ponorek tříd \"Gato\", \"Balao\" a \"Tench\" s cílem zvýšení jejich výkonů při plavbě pod hladinou (větší rychlost a kapacita akumulátorů). Ponorky se měly svými výkony přiblížit německým ponorkám typu XXI.\n\nPřehled variant úprav GUPPY:\n\n"}
{"id": "995601", "url": "https://cs.wikipedia.org/wiki?curid=995601", "title": "Smetanka", "text": "Smetanka\n\nSmetanka může označovat:\n\n\n"}
{"id": "995611", "url": "https://cs.wikipedia.org/wiki?curid=995611", "title": "Nikolaj Dmitrijevič Bělochvostikov", "text": "Nikolaj Dmitrijevič Bělochvostikov\n\nNikolaj Dmitrijevič Bělochvostikov (: ; 1918 – 1984) byl sovětský diplomat, velvyslanec.\n\nAbsolvoval Moskevský institut historie, filozofie a literatury (1940) a Vysokou diplomatickou školu Lidového komisariátu zahraničních věcí SSSR. V letech 1942 až 1944 pracoval v ústřední administrativě Lidového komisariátu zahraničních věcí Sovětského svazu, poté do roku 1945 jako první tajemník sovětského velvyslanectví v Kanadě. Roku 1946 byl jmenován dočasným zmocněncem Sovětského svazu v Kanadě. Tuto funkci zastával až do roku 1949, kdy se stal pomocníkem vedoucího Druhého evropského oddělení Ministerstva zahraničních věcí SSSR.\n\nV letech 1952 až 1956 byl poradcem velvyslanectví ve Velké Británii. Následně se vrátil na Druhé evropské oddělení, kde do roku 1958 zastával post zástupce vedoucího a poté do roku 1962 jeho vedoucího. V období let 1962 až 1967 působil jako sovětský velvyslanec ve Švédsku, poté až do roku 1975 zastával post vedoucího Oddělení skandinávských států Ministerstva zahraničních věcí Sovětského svazu. Od roku 1975 do roku 1981 byl velvyslancem pro speciální úkoly Ministerstva zahraničních věcí SSSR.\n\nBělochvostikov byl ženat s Antoninou Romanovnou Ljaminovou, s níž měl dceru, herečku Nataliji Nikolajevnu Bělochvostikovovou.\n"}
{"id": "995612", "url": "https://cs.wikipedia.org/wiki?curid=995612", "title": "Arcidiecéze Dháka", "text": "Arcidiecéze Dháka\n\nArcidiecéze Dháka se nachází v Bangladéši, je katolickou diecézí a její ritus je latinský.\n\nDne 15. února 1850 papež Pius IX. zřídil apoštolský vikariát východního Bengálska z bengálského vikariátu. Prvním vikářem se stal Thomas Oliffe, titulární biskup miloský. O třicet šest let později, 1. září 1886 byl vikariát povýšen na diecézi se stejným jménem a o rok později byla přejmenována na diecézi Dháka. Roku 1927 byla z části jejího území vytvořena diecéze Čattagrám.\n\nDne 15. července 1950 byla diecéze papežem Piem XII. povýšena na metropolitní arcidiecézi Dháka a po dvou letech byla z části jejího území vytvořena apoštolská prefektura Haflong. Poté roku 1987 byla vytvořena diecéze Mymensingh a roku 2011 diecéze Sylhet.\n\nK roku 2011 měla arcidiecéze 62 080 věřících, 48 diecézních knězů, 58 řeholních knězů, 140 řeholníků, 530 řeholnic a 15 farností. Hlavním chrámem je katedrála Svaté Marie. Patronkou arcidiecéze je Panna Maria Neposkvrněná.\n\n\n\n\n\n\n"}
{"id": "995628", "url": "https://cs.wikipedia.org/wiki?curid=995628", "title": "Svatý Hubert (zámek)", "text": "Svatý Hubert (zámek)\n\nLovecký zámeček Svatý Hubert stojí v osadě Svatý Hubert, části obce Drahouš v okrese Rakovník. Od roku 1965 je chráněn jako kulturní památka.\n\nZámeček, pojmenovaný po patronu lovců svatému Hubertovi, nechali na počátku 18. století vystavět Černínové z Chudenic, tehdejší majitelé panství Petrohrad. Okolo se pak rozkládala obora. V letech 1872–1875 zde při pobytech u rodičů v Čisté napsal Jaroslav Vrchlický některé své básně. Zámek zůstal v majetku Černínů do roku 1945, kdy byl znárodněn. V roce 1975 prošla rekonstrukcí střecha a fasáda. Dnes je zámek v majetku státních lesů a slouží k rekreaci.\nJednopatrový barokní zámek s pravidelným osmiúhelníkovým půdorysem a zvoncovou střechou s lucernou byl postaven v místě, ke kterému se sbíhalo osm průseků symetricky rozdělené obory. Korouhvička na lucerně určovala směr průseku, kterým se naposledy pohybovala lovená zvěř. Uvnitř se v prvním patře nachází obytné pokoje. Interiér je ozdoben loveckými trofejemi.\n\nOkolo zámečku prochází dvojice turistických značek – žlutá od Jesenice na Velkou Chmelištnou a modrá od Kosobodů na Smrk. Okolo vede také silnička od Drahouše na Velkou Chmelištnou.\n\n"}
{"id": "995629", "url": "https://cs.wikipedia.org/wiki?curid=995629", "title": "Lama Energy Group", "text": "Lama Energy Group\n\nLama Energy Group je český energetický holding se sídlem v Hradci nad Moravicí. Na českém trhu je skupina LAMA na předním místě v obchodu s těžkými topnými oleji a na druhém místě v těžbě ropy a plynu. Skupina zkoumá i podnikatelské možnosti v oblasti energetiky mimo svůj domovský region. V roce 2011 byla založena v Kanadě společnost PETROLAMA ENERGY CANADA Inc., která se zabývá nákupem a prodejem ropných produktů v Severní Americe. Konsolidovaný výnos skupiny LAMA přesáhl 15,9 miliardy Kč, ukazatel EBITDA 599 mil. Kč (údaj za rok 2013).\n\nHistorie skupiny LAMA ENERGY GROUP se začala psát v roce 1991, kdy její zakladatel a majoritní vlastník Petr Lamich začal obchodovat s energetickými komoditami. Těžištěm jeho podnikání byl od počátku středoevropský region a hlavní aktivitou obchod s těžkým topným olejem. S růstem se podnikání rozšířilo na obchod s ropou, ropnými deriváty, uhlím, uhelnými deriváty, zemním plynem, šrotem a nemovitostmi. V roce 2002 Petr Lamich majetkově vstoupil do firmy LAMA GAS & OIL (dříve Česká naftařská společnost), která se specializovala na konzultace v oblasti těžby ropy a zemního plynu. Díky tomu mohla společnost investovat do vlastního vyhledávání, průzkumu a těžby ropy a zemního plynu na území České republiky. LAMA GAS & OIL je jedinou firmou, které se bez tradice existující těžby z doby před rokem 1989 podařilo objevit nová ložiska ropy a zemního plynu a začít s úspěšnou komerční těžbou. V souvislosti s liberalizací českého trhu s elektřinou a plynem založil Petr Lamich se svými partnery společnost LAMA ENERGY (dříve LAMA INVESTMENTS), která se zpočátku specializovala na obchod s plynem pro velkoodběratele. Zákazníky LAMA ENERGY se postupně staly velké průmyslové podniky a teplárny v České republice. Od roku 2010, kdy byl liberalizován obchod s plynem v segmentu domácností, začala firma nabízet plyn pod značkou levnyplyn.cz. V roce 2011 přidala do portolia služeb i dodávku elektřiny.\n\nV roce 2011 došlo k transformaci do nového holdingového uspořádání. V jejím rámci došlo k přesunu jednotlivých majetkových podílů do mateřské společnosti LAMA ENERGY GROUP, která je zodpovědná za koordinaci jednotlivých aktivit a strategický rozvoj skupiny.\n\nV průběhu roku 2013 se rozvíjely i aktivity společnosti Petrolama Energy Canada Inc. založené spolu se zkušenými kanadskými experty a obchodníky s ropnými produkty v roce 2011 (do oficiální struktury holdingu byla začleněna v průběhu roku 2013).\n\nPetrolama kromě obchodování s ropnými produkty a provozování vlastní flotily cisternových vagonů pro jejich železniční přepravu spustila v záři 2013 do ostrého provozu terminál na úpravu a zlepšení vlastností surové ropy v okrese Alida (provincie Saskatchewan). Ten je napojený na ropovod Enbridge-Saskatchewan. \n\nDalší kanadskou aktivitou je příprava těžby z nově otvíraného ropného ložiska v provincii Alberta s těžitelnou kapacitou až 300 mil. barelů, kterou se zabývá společnost Petrolama Namur Oil Sands Exploration Inc.\n\nVe čtvrtém kvartálu roku 2013 vstoupila na trh dceřiná společnost LAMA MOBILE jako virtuální mobilní operátor.\n\nSídlem skupiny LAMA ENERGY GROUP je Hradec nad Moravicí, kde je vybudován moderní administrativní areál. Kromě toho má skupina kancelářské zázemí v Praze a Bratislavě. Na českém trhu je skupina LAMA na prvním místě v obchodu s těžkými topnými oleji a na druhém místě v těžbě ropy a plynu. Skupina zkoumá i podnikatelské možnosti v oblasti energetiky a těžby mimo svůj domovský region.\n\n\n"}
{"id": "995632", "url": "https://cs.wikipedia.org/wiki?curid=995632", "title": "Seznam minerálních vod", "text": "Seznam minerálních vod\n\n\nToto je seznam značek minerálních vod (ne pramenitých vod).\n\n\n\n\n\n\n\n\n\n\n\n\n\n"}
{"id": "995633", "url": "https://cs.wikipedia.org/wiki?curid=995633", "title": "Alizé (Bratislava)", "text": "Alizé (Bratislava)\n\nObchodní dům Alizé, známý také jako „Velký“ Baťa, nebo Dům služeb Baťa, je nejstarší obchodní dům v Bratislavě. Nachází se na Hurbanově náměstí v městské části Staré Město. Postaven byl v roce 1931 společností Baťa a. s., Autorem architektonického návrhu byl Vladimír Karfík. Budova je památkově chráněna, patří mezi objekty zlínské funkcionalistické architektury na Slovensku.\n\nPřed výstavbou obchodního domu na jeho místě stál hostinec Schmidt a Hansl. Původní projekt počítal s kompaktním čtyřpodlažním objektem, po protestech veřejnosti kvůli překrytí výhledu na věž Michalské brány byl ve směru od Suchého mýta pozměněn do konečné podoby kombinující spodní, pětipodlažní část s vrchní, dvoupatrovou.\n\nObchodní dům nabízel na svou dobu zákazníkům širokou paletu služeb – kromě prioritní prodeje obuvi například opravu koženého zboží nebo pedikúru. V původních plánech byla i obchodní pasáž propojující Hurbanovo náměstí přes hradní příkop se Zámečnickou ulicí, nevypořádané majetkové poměry pozemků však jeho realizaci nakonec znemožnily.\n\nPřezdívku \"Velký\" Baťa dům získal po otevření menší obchodního provozu firmy Baťa na Obchodní ulici.\n\nObchodní dům si svou hlavní funkci uchoval i po znárodnění majetků firmy v roce 1948. První větší přestavbou prošel v letech 1986-1991. Hlavní vstup se přemístil z nárožní polohy na náměstí do rohu budovy k hradnímu příkopu. V té bylo k budově dostavěné komunikační schodiště propojující obchodní provozy v nižší části budovy, které tak funkčně nahradilo schodiště s výtahy ve vyšší části budovy. V té zůstala situována jen administrativa a zázemí.\n\nDruhou velkou přestavbou objekt prošel po změně majitele v letech 2003-2005. Hlavní vstup se přesunul zpět na nároží. Před necelými dvaceti lety přistavěné schodiště v hradní příkopu se pro špatný technický stav využívá jen jako únikové. Prodejnu obuvi nahradily luxusní oděvy světových značek. Na třetím nadzemním podlaží se nachází restaurace s kavárnou, která v létě jako terasu využívá střešní plochu nad dvoupatrovém částí budovy.\n\n"}
{"id": "995636", "url": "https://cs.wikipedia.org/wiki?curid=995636", "title": "Karel Konstantin Habsbursko-Lotrinský", "text": "Karel Konstantin Habsbursko-Lotrinský\n\nKarel Konstantin Habsbursko-Lotrinský (německy \"Karl Konstantin Habsburg-Lothringen\", maďarsky \"Habsburg Károly Konstantin\", * 20. července 2004, Budapešť, Maďarsko) je rakouský arcivévoda, syn Jiřího Habsbursko-Lotrinského a Eiliky Oldenburské. \n\nNarodil se jako \"Karel Michael Štěpán Maria Habsbursko-Lotrinský\" (někdy je titulován jako jako arcivévoda \"Karel Konstantin Rakouský\"). Je vnukem Oty Habsburského a pravnukem rakouského císaře a uherského krále Karla I.\n\nV současné době je třetím v nástupnické linii rakousko-uherského trůnu. \n\nPřes svého děda z matčiny strany je rovněž potomkem britského krále Jiřího II., a mohl by tak být v pořadí následnické linie britského trůnu, tomu však podle Act of Settlement z roku 1701 brání jeho římskokatolické vyznání.\n"}
{"id": "995640", "url": "https://cs.wikipedia.org/wiki?curid=995640", "title": "Peter Bishop", "text": "Peter Bishop\n\nPeter C. Bishop (* 20. prosince 1944) je americký futurolog a sociolog. \n\nStudoval filozofii na St. Louis University. V roce 2004 získal doktorát ze sociologie na Michigan State University. Studoval také matematiku a fyziku. Bydlí v Houstonu v Texasu v USA. Je ženatý a má dvě děti. \n\nOd roku 1982 vyučoval futurologii (futures studies) na University of Houston - Clear Lake. Od roku 2005 až do roku 2013 vyčoval futurologii na University of Houston. Patří mezi průkopníky profesionální výuky futurologie. Věnuje se také výuce strategického předvídání - Strategic Foresight. \n\nJe prezidentem společnosti Strategic Foresight and Development. Mezi jeho klienty patří řada společností i veřejných organizací.\n\nJe participantem a členem plánovacího výboru největšího futurologického projektu světa The Millennium Project. Pravidelně vystupuje na výročních konferencích World Future Society. V roce 2005 přednášel v Praze na druhé konferenci o metodologii studií budoucnosti (futures studies), kterou pod názvem The Second Prague Workshop on Futures Studies Methodology, uspořádalo Centrum pro ekonomické a sociální strategie CESES Fakulty sociálních věd Univerzity Karlovy v Praze ve spolupráci s Občanskou futurologickou společností OFS.\n\nPublikoval knihy\n\n\n\n"}
{"id": "995641", "url": "https://cs.wikipedia.org/wiki?curid=995641", "title": "Dmitrij Stěpanovič Čuvachin", "text": "Dmitrij Stěpanovič Čuvachin\n\nDmitrij Stěpanovič Čuvachin (: ; 1903–1997) byl sovětský diplomat, velvyslanec.\n\nRoku 1934 absolvoval Moskevský inženýrsko-stavební institut. V letech 1936 až 1938 studoval na Moskevském institutu orientalistiky. Poté začal pracovat v diplomatických službách Lidového komisariátu zahraničních věcí SSSR, kde vystřídal několik funkcí: pracovník velvyslanectví Sovětského svazu ve Spojených státech amerických (1938 až 1942), zástupce vedoucího oddělení Lidového komisariátu (1942 až 1945, poradce sovětského velvyslanectví v Albánii (1945). Roku 1945 se stal vyslancem v Albánii, v letech 1952 až 1953 působil jako zástupce vedoucího Oddělení balkánských států Ministerstva zahraničních věcí SSSR.\n\nV rozmezí let 1953 až 1958 zastával post velvyslance v Kanadě, poté se vrátil na ministerstvo zahraničí jako zástupce vedoucího Oddělení skandinávských států (1958 až 1959) a následně jako zástupce vedoucího Oddělení jihovýchodní Asie (1961 až 1964). Krátce v roce 1964 byl velvyslancem v Zanzibaru a poté do roku 1967 velvyslancem v Izraeli. V období let 1967 až 1970 pracoval v ústřední administrativě Ministerstva zahraničních věcí SSSR.\n"}
{"id": "995651", "url": "https://cs.wikipedia.org/wiki?curid=995651", "title": "Narodnictví", "text": "Narodnictví\n\nNarodnictví (rusky Народничество) bylo společenské hnutí v Rusku 60. a 70. let 19. století. Ideově spojovalo prvky agrární demokracie s rolnickým utopickým socialismem, naději, že bude možné vynechat kapitalistickou cestu vývoje. \n\nIdeoví zakladatelé narodnictví byli v Rusku Alexandr Ivanovič Gercen a Nikolaj Gavrilovič Černyševskij. Později se k jejich myšlenkám připojili Michail Alexandrovič Bakunin, Pjotr Lavrov, Piotr Nikitič Tkačov a další. Narodnické ideje byly vnímány jako ohrožení státního režimu Ruského impéria a řada „narodniků“ proto byla zatčena a vystavena brutálním výslechům v Butyrské věznici. \n\nNarodnictví zanechalo svoji stopu i v oblasti umění, neboť celá řada společenských motivů ovlivnila různé literární práce. Narodnická lyrika opěvovala oběť, život v ruské obščině a jako vzdálený cíl definovala výstavbu utopického socialismu.\n\n\n"}
{"id": "995654", "url": "https://cs.wikipedia.org/wiki?curid=995654", "title": "Dům U Barborky (Rokycany)", "text": "Dům U Barborky (Rokycany)\n\nPůvodně renesanční Dům U Barborky (Malé náměstí 105) pochází ze 16. století, byl však několikrát přestavován. Na domě se zachoval jediný renesanční prvek, kousek sgrafita na fasádě. V domě je lékárna a zeměměřičská kancelář. Ve výkladní skříni lékárny je lékárnické vybavení z bývalé lékárny, která fungovala v domě U Čápa. Rekonstrukce domu proběhla roku 2003, tento rok je vyznačen na klenáku vchodových dveří do lékárny.\n\n"}
{"id": "995667", "url": "https://cs.wikipedia.org/wiki?curid=995667", "title": "Bělá nad Radbuzou (zámek)", "text": "Bělá nad Radbuzou (zámek)\n\nZámek Bělá nad Radbuzou stojí v centru města Bělá nad Radbuzou, v okrese Domažlice. Od roku 1995 je chráněn jako kulturní památka České republiky.\n\nPrvní písemná zmínka o Bělé sice pochází z roku 1121, ale až do poloviny 16. století spadala pod Přimdu, takže zde žádné panské sídlo zřejmě nestálo. V polovině 16. století ji spolu s Újezdem Svatého Kříže odkoupili Lamingerové z Albenreuthu. V roce 1600 ji sice Rudolf II. odprodal Jeronýmovi Puchfelderovi z Presoti, ale už nedlouho poté se vrátila zpět do vlastnictví Lamingerů. Zřejmě roce 1614, patrně za Volfa Josefa Lamingera (poprvé jako majitel Bělé uváděn o rok později), byl ve městě vystavěn renesanční zámek s pivovarem. Ten ovšem v roce 1623 na základě konfiskace o majetek přišel a do majetku ho získal jeho bratr Volf Vilém Laminger. Ve stejné době došlo ke spojení se svatokřížským statkem a zámek posléze do 19. století sloužil jako sídlo panských úřadů. V průběhu své existence prošel řadou drobných úprav. V letech 1686-1796 byl v majetku Cukrů z Tamfeldu, jak dokládá erb nad vchodem do zámecké budovy. Rekonstrukci historie zámku ztěžuje nedostatek písemných pramenů. Od požáru v roce 2014 není zámek udržovaný a postupně chátrá.\n\n\n"}
{"id": "995672", "url": "https://cs.wikipedia.org/wiki?curid=995672", "title": "Pomník Janka Kráľa (Bratislava)", "text": "Pomník Janka Kráľa (Bratislava)\n\nPomník Janka Kráľa je národní kulturní památka (zapsaná v Ústředním seznamu památkového fondu pod číslem 321/2, nacházející se v bratislavské městské části Petržalka v Sadech Janka Kráľa. Za národní kulturní památku byl prohlášen 23. října 1963.\n\nAutory sochy jsou akademický sochař Fraňo Gibala a Ing. arch. Štefan Imrich. Socha s pomníkem je věnována slovenskému národnímu obrozenci, představiteli romantismu a jednomu z nejvýznamnějších a nejradikálnějších básníků štúrovské generace Janku Kráľovi.\n\nVe spodní často pomníku se nachází žulový podstavec šedé barvy, na němž je pozlacený nápis \"Janko Kráľ\". Na podstavci stojí samotná socha básníka. Vyhotovena je z kararského mramoru bílé barvy, její výška je 3 metry.\n\nSocha získala v roce 1960 v Praze Čestné uznání. V tomto roce se také rozhodlo, že socha bude umístěna právě v bratislavském sadu Janka Kráľa.\n\nV roce 2009 prošel celý pomník rekonstrukcí, v rámci níž byl nejen kompletně vyčištěn, ale byly na něm doplněny i chybějící části.\n"}
{"id": "995677", "url": "https://cs.wikipedia.org/wiki?curid=995677", "title": "Čečovice (zámek)", "text": "Čečovice (zámek)\n\nZámek Čečovice stojí v obci Čečovice, v okrese Domažlice. Od roku 1964 je chráněn jako kulturní památka. Okolo zámku vede cyklotrasa 2223 na Černovice.\n\nTvrz, která zámku předcházela, nechal patrně již v 1. polovině 14. století vystavět některý z jménem neznámých potomků Jaroslava z Bukovce. V letech 1355–1358 je jako majitel Čečovic, Bukovce a tvrze uváděn Jaroslav z Čečovic; ze stejné doby pochází také první zmínka o tvrzi. V roce 1364 obce i s tvrzí od něho odkupují bratři Jan Bušek a Václav z Velhartic. Později je jako majitel uváděn už jen Jan Bušek, přičemž zboží spravoval z hradu Velhartice. V roce 1395 získala Čečovice Anna z Velhartic, přičemž svůj podíl zde měl i její druhý manžel Václav z Vartemberka (uváděn v roce 1401). V roce 1409 ji pak Anna, tehdy již provdána za Hynka staršího z Náchoda, postoupila Jindřichovi III. z Rožmberka, který statek spravoval prostřednictvím purkrabích. V roce 1390 zde Jindřich nechal popravit Přibíka z Janovic, který se proti němu vzbouřil, což vyvolalo boje s Rýzmburskými z Janovic, které trvaly až do Jindřichovy smrti v roce 1412. V polovině 15. století statek odkoupil Dobeš Snopoušovský z Čečovic a následně docházelo k rychlému střídání majitelů. V roce 1546 ji odkoupil Jan mladší Popel z Lobkovic a následně připojil k horšovskotýnskému panství. Tehdy ztratila svoji sídelní funkci a rychle zpustla. Z roku 1587 se pak dochoval popis komplexu, který obsahoval kromě již zmíněné tvrze také sladovnu, pivovar, dvůr s ovčín a nacházela se zde i chmelnice a štěpnice a pod tvrzí rybník. Někdy před rokem 1623, zřejmě stále za Popelů z Lobkovic, prošel přestavbou na manýristický zámek.\n\nV roce 1623 však bylo horšovskotýnské panství Popelům zkonfiskováno a zakoupil jej hrabě Maxmilián Trauttmansdorff. Za Trauttmansdorffů, patrně okolo roku 1715, došlo k výstavbě barokního východního křídla a dalším úpravám zámku. Zároveň došlo k přestavbě gotického paláce původní tvrze na sýpku, dnešní západní křídlo zámku. Od této doby sloužil zámek jako zázemí pro knížete a jeho hosty při návštěvách zdejší obory. V podstatě v nezměněné podobě zůstal až do počátku 20. století, kdy byl po pozemkové reformě jako zbytkový statek prodán a jeho přízemí upraveno na hospodářské prostory. V roce 1955 byl státním statkem upraven na ubytovnu zemědělských brigádníků. Státní statek o zámek však brzy ztratil zájem a po útocích místních obyvatel, kteří přízemní prostory upravili na garáže, značně zchátral. Situaci se nezlepšila ani za vlastnictví JZD Puclice, neboť v roce 1990 objekt vyhořel. V roce 1998 se zámek dostal do majetku Českého svazu ochránců památek a od té doby prochází generální rekonstrukcí. Postupně došlo ke statickému zajištění budov a v roce 2005 k dokončení kompletního zastřešení objektu.\n\n\n"}
{"id": "995678", "url": "https://cs.wikipedia.org/wiki?curid=995678", "title": "Imatra (vodopád)", "text": "Imatra (vodopád)\n\nVodopád Imatra (: ) je vodopád nacházející se na jihovýchodě Finska na řece Vuokse. Její tok na zhruba 500 metrech délky překoná 18 metrů výškového rozdílu, který v současnosti představuje hráz vodní elektrárny, vybudované v roce 1929. Pouze pro výjimečné příležitosti se otevírá vodní vpust a řeka se vrací do přírodního koryta s kaskádami. Šumění původního vodopádu bylo slyšet až 11 kilometrů daleko.\n\nVodopád se nachází nedaleko města Imatra a je pro zdejší průmyslový kraj jedním z největších turistických lákadel. Pro cestování a odpočinek je oblíbený už od časů ruské carevny Kateřiny Veliké, která místo navštívila v roce 1772. V roce 1903 byl přímo u vodopádu vybudován luxusní secesní Státní hotel, do kterého zajížděla smetánka z Petrohradu.\n\nTuristická sezóna zde trvá od poloviny června do poloviny srpna, v jejím průběhu se pravidelně každých 20 minut pouští voda do peřejí přírodního koryta. Součástí představení bývají reprodukovaná hudba finského národního skladatele Jeana Sibelia nebo i světelné efekty.\n"}
{"id": "995711", "url": "https://cs.wikipedia.org/wiki?curid=995711", "title": "Školství ve Spojeném království", "text": "Školství ve Spojeném království\n\nŠkolství ve Spojeném království se vyvinulo v jednotlivých zemích odlišně, které mají samostatné systémy, protože jsou řízené zemskými vládami: Britská vláda řídí anglické, skotský kabinet spravuje skotské, vláda Walesu velšské a za severoirské odpovídá exekutiva Severního Irska.\n\nVzdělávání je povinné pro děti ve věku od 5 (4 v Severním Irsku) do 16 let. Před tímto věkem mohou být děti vychovávané v jeslích.\n\nVe všech britských zemích existuje 5 stupňů vzdělávání:\n\n\nPokračovací školy jsou nepovinné, poskytují střední stupeň vzdělání a skládá se z dvouletého kurzu \"mírně pokročilého\" se zkouškou \"„Advanced Subsidiary“ (AS)\" a následně rovněž dvouletého \"pokročilého\" se zkouškou \"„Advanced Level“ (A2)\". Absolventi tak získávají souhrnný diplom odpovídající maturitě (\"„GCE A level“\").\n\nPátý stupeň, vysoké školství znamená studium nad rámec maturity, zpravidla na univerzitách a jiných vysokých školách.\n\nVzdělávací program \"„National Curriculum“\" zavedený od roku 1988, je rámec pro školství v Anglii, Walesu a Severním Irsku pro děti od 5 do 18 let; Skotsko má obdobný program \"Curriculum for Excellence\" pro věk od 5 do 14 let. Skotský systém stupňů se mírně odlišuje od anglického, ale je podobný. Má tyto stupně: jednak standardní a jednak vyšší s pokročilým obdobně jako anglický pokračovací stupeň.\n\nTradičně vysoce hodnocené školství v mezinárodním srovnání v posledních letech stagnuje. Např. v testech PISA (\"Programme for International Student Assessment\") v roce 2013 se Británie umístila mezi průměrnými zeměmi ve čtení i matematice podobně jako o 3 roky dříve. Skotsko dopadlo o málo lépe, než Anglie, o něco hůře dopadlo Severní Irsko a poslední ze Spojeného království byl Wales.\n"}
{"id": "995715", "url": "https://cs.wikipedia.org/wiki?curid=995715", "title": "Budova Spolku výtvarných umělců Mánes", "text": "Budova Spolku výtvarných umělců Mánes\n\nBudova Spolku výtvarných umělců Mánes (SVU Mánes) architekta Otakara Novotného je funkcionalistický komplex staveb, zbudovaný na místě bývalých Šítkovských mlýnů v letech 1928 – 1930. Budova spojuje Masarykovo nábřeží na pravém břehu řeky Vltavy s jižním cípem Slovanského ostrova. Stojí v těsné blízkosti Šítkovské vodárenské věže a spolu s ní je zapsána v Seznamu kulturních památek ČR a chráněna jako nemovitá památka.\n\nSpolek výtvarných umělců Mánes si pořídil vlastní budovu s galerií a potřebným zázemím pro spolkovou a společenskou činnost v roce 1930, po 43 letech od svého založení (1887). Myšlenkou na vlastní výstavní prostory se spolek zabýval již od roku 1923. V té době měl již za sebou celou řadu úspěšných výstav českých i zahraničních umělců, které pořádal v zapůjčených, pronajatých či provizorních prostorech.\n\nPřibližně v té době Pražská obec vykupovala mlýny a sklady podél Vltavy. Za účelem postavení vlastní spolkové a společenské budovy, zakoupil SVU Mánes od města v roce 1926 pozemek náplavky, na němž stály Šítkovské mlýny. Zároveň ale musel splnit podmínky města, že Šítkovské mlýny zbourá na vlastní náklady a že pod novou budovou poteče řeka.\n\nSpolek ustavil ze svých členů stavební komisi, jejímž předsedou se stal architekt Josef Gočár. Dalšími členy komise byli Otto Gutfreund, Karel Dvořák, Emil Filla, Josef Groh, Bohumil Kafka, Antonín Matějček a V. V. Štech. Vypracováním projektu nové budovy byl pověřen architekt Otakar Novotný.\n\nV roce 1927 byly zahájeny velmi obtížné a nákladné bourací práce základového zdiva Šítkovských mlýnů, přičemž došlo k narušení statiky již dříve nakloněné Šítkovské vodárenské věže. Ta byla následně obezděna mohutným železobetonovým věncem, aby se zabránilo jejímu dalšímu vychýlení z osy.\n\nSamotná stavba budovy byla zahájena 10. července 1929, stavební práce řídila firma Matěje Blechy. 30. října 1930 předal předseda stavební komise Josef Gočár budovu SVU Mánes.\n\nNa financování celé stavby se podíleli členové SVU Mánes, úvěrem i svými úsporami, část prostředků věnoval prezident Masaryk, část poskytl stát a také mecenáši Otto Petschek a Louis Rothschild. Přesto byla stavba, po svém dokončení v roce 1930, zatížena dluhem, který byl splacen až tři roky po skončení 2. světové války.\n\nOd roku 1980 prošla budova třemi rekonstrukcemi\n\nV srpnu 2017 umělecká skupina Bolt 958 jako součást akce „Mánes krvácí a začíná smrdět\" nalila do Vltavy u Mánesu červenou tekutinu. Umělci upozornili na dění poslední doby v galerii Mánes, která v posledních letech přestala plnit svůj účel a začala pořádat komerční výstavy. Konaly se zde výstavy typu PlayStation, Ferrari a nebo prodejna Reebok s tělocvičnou. Tekutina vylitá do vody nebyla nijak závadná pro životní prostředí.\n\nPožadavek na volně tekoucí řeku pod budovou vyřešil architekt Otakar Novotný tak, že budovu umístil na železobetonový most, kterým překlenul pravé rameno Vltavy, obtékající Slovanský ostrov. Samotnou budovu architekt navrhl jako funkcionalistický, nízký kvádr s velkými prosklenými plochami. Kontrastem hladké, světlé omítky budovy s tmavým zdivem renesanční vodárenské věže umocnil celkový výtvarný dojem. Vodárenská věž s charakteristickou cibulovitou střechou se stala výraznou dominantou celého komplexu.\n\nV interiéru budovy byl ústředním prostorem velký výstavní sál o ploše 300 m², dále zde byla prostorná hala, z níž byl velkou prosklenou plochou výhled na Národní divadlo. Kromě toho se zde nacházela klubovna, menší výstavní a přednáškové místnosti a také zázemí pro rozsáhlou ediční činnost spolku. Restaurace s terasou, na jejíž výzdobě se podílel malíř Emil Filla, kavárna, cukrárna, bar, obchod a další prostory uvnitř budovy byly využívány komerčně a z jejich pronájmů byl splácen úvěr na pořízení stavby.\n\nÚstředním prostorem budovy je hlavní výstavní síň, navržená pro pořádání výstav různých výtvarných uměleckých oborů na světové úrovni. Výstavní síň prochází ve své centrální části do úrovně 2. patra a je osvětlena prosklenou ocelovou sedlovou střechou. Ve spodním podlaží jsou dva multifunkční prostory pro pořádání projekcí, přednášek, workshopů, aukcí, menších výstav ap. Obnovena byla původní restaurace s terasou a stropními freskami Emila Filly. V prostoru kavárny je umístěno opravené klavírní křídlo Steinway z roku 1897, na kterém zde hrál Jaroslav Ježek.\n\nV 1. patře se nacházejí komfortní kancelářské prostory a v ochozu vznikl obchod se sortimentem výtvarného umění a designu.\n\n\n"}
{"id": "995721", "url": "https://cs.wikipedia.org/wiki?curid=995721", "title": "Þórður Þórðarson (1972)", "text": "Þórður Þórðarson (1972)\n\nÞórður Þórðarson (* 10. dubna 1972, Akranes, Island) je bývalý islandský fotbalový brankář a reprezentant, který v současnosti působí jako trenér. Vedl islandský klub ÍA, v němž ukončil v roce 2006 aktivní hráčskou kariéru. Je známý i pod anglickým přepisem svého jména jako Thórdur Thórdarson. Mimo rodný Island hrál i ve Švédsku v klubu IFK Norrköping.\n\nNa Islandu hrál za ÍA, Valur Reykjavík a KA Akureyri. Na přelomu tisíciletí působil ve Švédsku v klubu IFK Norrköping. V ÍA působil v letech 1994–1998 a 2003–2006, v roce 2006 zde ukončil aktivní hráčskou kariéru.\n\nV A-mužstvu Islandu debutoval 5. června 1996 v zápase proti Kypru (výhra Islandu 2:1). Dostal se na hřiště v 88. minutě. Byl to jeho jediný zápas za islandský národní tým.\n\nPo ukončení hráčské kariéry v klubu ÍA se v roce 2008 ujal trenérské funkce v tomto klubu. Vydržel zde až do roku 2013.\n\n"}
{"id": "995723", "url": "https://cs.wikipedia.org/wiki?curid=995723", "title": "Roudnička (rybník)", "text": "Roudnička (rybník)\n\nRoudnička je rybník nacházející se na území stejnojmenné místní části na jižním okraji Hradce Králové. Jedná se o poslední rybník z kaskády rybníků Biřička–Cikán–Datlík–Roudnička, která leží na toku potoka Biřička. Celková katastrální plocha rybníka je 5,63 ha, avšak na jeho východní straně se nacházejí rozsáhlé rákosiny, a tak je využitelná plocha jen 2,73 ha – plocha litorálu je tedy 2,9 ha. Průměrná hloubka je 0,84 m.\n\nPo hrázi na západní straně rybníka vede silnice, která spojuje Roudničku se zbytkem Hradce Králové. Nedaleko také leží golfové hřiště Park Golf Club Hradec Králové.\n\nÚzemí mezi Roudničkou a Datlíkem tvoří přírodní památku (PP) Roudnička a Datlík.\n\nRybník byl stejně jako Datlík založen roku 1469, kdy byl vybudován na pozemcích z pozůstalosti bývalého opatovického kláštera, které městu daroval Jiří z Poděbrad. V roce 1824 byl v souvislosti s úpadkem rybníkářství zrušen, aby byl s opětovným vzrůstem ceny ryb v roce 1897 obnoven. Na podzimu roku 2005 došlo z důvodů vysoké míry zazemnění a eutrofizace rybníka k jeho odbahnění. V listopadu již byl rybník opět napuštěn. \n\nV současnosti je rybník Roudnička stejně jako mnohé ostatní vodní plochy ležící v okolí Hradce Králové spravován podnikem Městské lesy Hradec Králové a. s. Probíhá na něm polointenzivní chov tržních ryb zaměřený na kapra. Chov býložravých ryb a polodivokých kachen zde není přípustný. Litorální pásmo rybníka je významné pro rozmnožování obojživelníků.\n"}
{"id": "995729", "url": "https://cs.wikipedia.org/wiki?curid=995729", "title": "DLL peklo", "text": "DLL peklo\n\nDLL peklo () je označení pro komplikace, které v operačním systému Microsoft Windows způsobuje používání dynamických knihoven (DLL) – nemožnost spuštění některých programů kvůli chybějícím knihovnám, chybné fungování programů kvůli nekompatibilním verzím knihoven nebo hromadění nevyužívaných knihoven a jejich verzí. Problémy byly závažné zejména u starší 16bitové verze, ve které všechny aplikace používají stejný paměťový prostor. \"DLL peklo\" je konkrétní forma obecného problému závislostního pekla ().\n\nPoužívání DLL knihoven přináší kromě výhod (znovypoužitelnost kódu, zmenšení obsazené paměti, standardizace vzhledu a chování aplikací) také problémy, které narůstají s množstvím instalací a odinstalací aplikací. Problémy způsobené nejednoznačnou korespondencí mezi aplikacemi a knihovnami se projevují konflikty mezi knihovnami, shánění knihoven až po spoustu nevyužívaných kopií knihoven. Problém se zvyšuje množstvím aplikací používajících stejné knihovny, jejich nekoordinovaným vývojem, nezralostí knihoven, nedostatkem informací o správných postupech a nevhodným používáním softwarových balíčků. \n\nUrčitá verze knihovny může být kompatibilní s určitými verzemi softwaru, které ji používají. Bohužel nemusí být kompatibilní s jinými verzemi softwaru. Windows byl zvláště zranitelný, protože kladl velký důraz na dynamické linkovaní C++ knihoven a OLE objektů. C++ třídy obsahovaly velké množství metod a malá změna v jedné z jejich mohla způsobit nekompatibilitu s programy, které ji využívaly. Linkování a propojování objektů má řadu striktních pravidel, aby se právě tomuto zabránilo. Například používání rozhraní, která se nesmí měnit, nebo nepoužívání sdílené paměti. Ani to však není dostatečné, protože fungování uvnitř třídy může být stále změněno. Úprava knihovny může být pro jednu aplikaci opravou chyby, pro jinou odstranění důležité funkčnosti. Systém Windows před verzí Windows 2000 byl v tomto ohledu velmi citlivý, protože COM tabulka tříd byla sdílena všemi uživateli a procesy. V COM objektu bylo pro každou DLL/EXE knihovnu vytvořeno pouze jedno specifické COM ID. Pokud nějaký program potřeboval vytvořit instanci dané třídy nebo knihovny, použila se knihovna z centralizovaného úložiště. Naopak když se nainstaloval nový program, stará verze knihovny byla odstraněna a nainstalovala se verze s novým programem. Důsledkem toho bylo že instalací nového programu přestal fungovat ten starý.\n\nProblém DLL podupávání () nastal, když nový program přehrál jinému programu starou funkční DLL knihovnu novou knihovnou, se kterou starý program nedokázal fungovat. Častým problémem byly knihovny codice_1 a codice_2 pro Windows 3.1. mohli Dodavatelé mohli používat ve svých aplikacích Microsoftem vytvořené knihovny, ale raději ke svým programům přidávali knihovny vlastní. Dupání DLL se objevilo z důvodů:\n\nV COM objektech a další částech Microsoft Windows je důležité, aby si všechny aplikace mohly registrovat svoje komponenty. Registry byly určeny pro to, aby řekly, která DLL se má ve výsledku použít. Pokud ovšem byla v registrech zapsána jiná DLL (jiná verze), tak program dostal knihovnu, která pro něj byla nefunkční. Toto se stalo, pokud jedna aplikace při instalaci přepsala jinému programu verzi knihovny, která měla sice stejné jméno, ale jinou verzi.\n\nVšechny 16bitové verze Windows pro DOS načítají jen jednu instanci každé DLL knihovny. Všechny aplikace odkazují na jednu kopii v operační paměti, a teprve když ji žádná aplikace nepoužívá, je DLL z paměti uvolněna. V řadě Windows NT (32bitové i 64bitové) dochází ke sdílení knihoven mezi procesy pouze v případě, že různé spustitelné soubory načítají DLL modul ze stejného adresáře a souboru. Sdílí se pouze výkonný kód, nikoliv však zásobník. Sdílení kódu mezi procesy je zajištěno mechanismem \"mapováním paměti\" (), takže i když je požadovaná DLL knihovna umístěná v adresáři, kde je očekáváno její umístění, jako například v systémovém adresáři nebo v adresáři aplikace, sdílení se nepoužije, když jiná aplikace začala používat nekompatibilní verzi z jiného adresáře. Tento problém se může projevovat jako chyba 16bitové aplikace, ke které dochází pouze tehdy, když se aplikace spustily ve určitém pořadí.\n\nV přímém rozporu s problémem DLL podupávání: Pokud aktualizace DLL nemá vliv na všechny aplikace, které ji používají, tak se DLL knihovny stávají těžší na správu, což znamená k odstranění problémů, které se vyskytují v současných verzích DLL (bezpečnostní opravy jsou zvláště přesvědčivý a bolestivý případ). Místo použití pouze nejnovější verze DLL, musí implementace v ideálním případě opravit problémy a otestovat jejich kompatibilitu na každé vydané verzi DLL.\n\nNekompatibilitu DLL způsobuje:\n\nDLL peklo byl velmi častý jev na systémech před vydáním Windows NT. Hlavní příčinou je, že 16bitové operační systémy neuměly omezovat procesy k jejich vlastnímu paměťovému prostoru, a tím jim nedovolit nahrání vlastní verze sdílených modulů, které jsou s ním kompatibilní. U aplikačního instalátoru se očekává, že bude kvalitní a bude ověřovat informace o verzi DLL knihovny před přepsáním existující systémové DLL knihovny. Standardní nástroje ke zjednodušení nasazení aplikací (které vždy zahrnují dodání vlastní potřebné DLL knihovny na operačním systému) byly poskytnuty společností Microsoft a dalšími dodavateli softwaru. Microsoft dokonce vyžaduje po dodavatelích aplikace použití standardního instalátoru a verifikaci jejich programu, aby správně fungoval, než mu bude povoleno použití loga Microsoftu.\n\nNejednoznačnost, s níž knihovny, které nejsou plně kvalifikované, mohou být vloženy do operačního systému Windows je v posledních letech zneužívána malwarem k otevření nových cest zranitelnosti, které ovlivňují aplikace od mnoha různých dodavatelů software, stejně jako systém Windows.\n\nRůzné druhy DLL pekla byly v průběhu let vyřešeny nebo zmírněny.\n\nJedním z nejjednodušších řešení DLL pekla v aplikaci je k ní připojit všechny statické knihovny. Toto je běžné v Microsoft C/C++ aplikacích, kde místo toho, abychom se museli starat o to, které verze MFC42.DLL jsou nainstalovány, aplikace je sestavena tak, aby se propojila se statickými knihovnami. To eliminuje DLL úplně, a je přijatelné pro samostatné aplikace, které používají pouze knihovny, které nabízejí statické možnosti, jako je například Microsoft Foundation Class Library. Tím mizí hlavní výhoda DLL (sdílení knihoven v paměti mezi za účelem snížení zatížení paměti), ale zjednodušuje se další vývoj softwaru a komplikované nasazení bezpečnostních oprav nebo novějších verzí softwaru.\n\nProblém přepsání DLL byl poněkud snížen s příchodem \"Ochrany souborů systému Windows\" (Windows File Protection, WFP), která byla zavedena v systému Windows 2000. WFP zabrání neautorizovaným aplikacím přepsání systémové knihovny DLL, pokud nepoužívají specifické rozhraní Windows API, které toto umožňují. Stále ale existuje riziko, že aktualizace od společnosti Microsoft budou neslučitelné s existujícími aplikacemi, ale toto riziko je obvykle sníženo v současných verzích systému Windows pomocí Side-by-side assembly (SFC).\n\nAplikace třetích stran nemohou měnit soubory OS, pokud neobsahují balík legitimních aktualizací systému Windows přímo v jejich instalaci, nebo v případě, že tuto službu zakázala ochrana souborů systému Windows během instalace. Od Windows Vista aplikace třetích stran nemohou převzít vlastnictví systémových souborů a udělit si k nim přístup. Nástroj SFC může kdykoliv tyto změny vrátit.\n\nŘešení spočívá v tom, mít obě odlišné kopie stejné DLL knihovny pro každou aplikaci, obě na disku i v paměti.\n\nSnadné manuální řešení konfliktů bylo umístění různých verzí problémových DLL knihoven do složek aplikací, než do společné složky celého systému. Toto funguje obecně tak dlouho, dokud aplikace je 32bitová nebo 64bitová a pokud DLL nepoužívá sdílenou paměť. V případě 16bitových aplikací nelze spustit na 16bitové platformě dvě aplikace současně nebo na 16bitovém virtuálním stroji pod 32bitovým operačním systémem. Před Windows 98 SE/Windows 2000 tomuto zabraňovalo Object Linking and Embedding (OLE), protože starší verze systému Windows měla jediný registr COM objektů pro všechny aplikace.\n\nSystémy Windows 98 SE/Windows 2000 představily řešení s názvem Side-by-side assembly (SFC), které načte samostatné kopie DLL pro každou aplikaci, která je vyžaduje (a tím umožňuje aplikacím, které vyžadují konfliktní DLL, se spustit současně). Tento přístup eliminuje konflikty tím, že aplikaci umožní načíst požadovanou verzi modulu do svého adresního prostoru, při zachování primárního přínosu sdílení DLL mezi aplikacemi (tj. snížení využití paměti) pomocí metody mapování paměti a sdílení společného kódu mezi různými procesy, které nadále používají stejný modul. Avšak u DLL knihoven využívajících sdílená data mezi více procesy tento přístup nemusí fungovat. Jeden negativní vedlejší efekt jsou osamocené instance DLL knihovny, které nemusí být aktualizovány během automatizovaných aktualizací.\n\nV závislosti na architektuře aplikace a běhového prostředí může být přenosná aplikace efektivní způsob, jak snížit některé problémy s DLL, protože každý program obsahuje svazky svých vlastních soukromých kopií všech DLL knihoven, které potřebuje.\n\nVirtualizace aplikací může také umožnit běh aplikace v „bublině“, která zabraňuje instalaci DLL knihoven přímo do souborů operačního systému.\n"}
{"id": "995739", "url": "https://cs.wikipedia.org/wiki?curid=995739", "title": "Serie A 1982/83", "text": "Serie A 1982/83\n\nSoutěžní ročník Serie A 1982/83 byl 81. ročník nejvyšší italské fotbalové ligy a 51. ročník od založení Serie A. Soutěž začala 12. září 1982 a skončila 15. května 1983. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli Milán AC, Bologna FC a Como Calcio sestoupily do druhé ligy. Opačným směrem putovali tři týmy, jimiž byli AC Hellas Verona (vítěz druhé ligy), UC Sampdoria, Pisa SC.\n\nTitul v soutěži obhajoval klub Juventus FC, který v minulém ročníku získal 20. prvenství v soutěži.\n\n\nNejlepším střelcem tohoto ročníku Serie A se stal francouzský útočník Michel Platini. Hráč Juventus FC vstřelil 16 branek.\n"}
{"id": "995742", "url": "https://cs.wikipedia.org/wiki?curid=995742", "title": "S’-ma Siang-žu", "text": "S’-ma Siang-žu\n\nS’-ma Siang-žu (; 179 př. n. l. – 117 př. n. l.), zdvořilostní jméno Čchang-čching (), vlastní jméno S’-ma Čchüan-c’ () byl čínský učenec a básník chanského období.\n\nS’-ma Siang-žu se narodil roku 179 př. n. l., pocházel ze zchudlé aristokratické rodiny z Čcheng-tu, měl kvalitní vzdělání. Za císaře Ťinga (vládl 157–141 př. n. l.) sloužil u dvora. Předvedl některé své popisné básně \"fu\", nicméně císař nemiloval tento žánr a odvolal ho. S’-ma Siang-žu se uchýlil ke knížeti Liang, u něhož sloužili jeho přátelé. Po smrti knížete se vrátil do rodného S’-čchuanu, oženil se s dcerou obchodníka a živil se obchodem s vínem v Lin-čchiungu (臨邛).\n\nCísař Wu (vládl 141–87 př. n. l.) básně S’-ma Siang-žua obdivoval a tak ho povolal ke dvoru a jmenoval jedním z císařských družiníků \"lang\" (郎), později jejich náčelníkem (\"čung-lang-ťiang\", 中郎將). Byl vyslán do jihozápadní Číny uspořádat tamní poměry, po návratu obviněn z braní úplatků a odvolán. Později ho císař opět povolal ke dvoru, ale nemocný básník už nepřevzal funkci a roku 117 př. n. l. zemřel, pravděpodobně na cukrovku.\n\nJako básník se proslavil popisnými básněmi \"fu\", z nichž šest se zachovalo.\n"}
{"id": "995743", "url": "https://cs.wikipedia.org/wiki?curid=995743", "title": "Lu Čung-lien", "text": "Lu Čung-lien\n\nLu Čung-lien (; asi 305 př. n. l. – asi 245 př. n. l.), také Lu Lien (), byl čínský učenec a státník období válčících států.\n\nByl jedním z učenců akademie Ťi-sia ve státě Čchi, působil v Čao, sehrál nemalou roli v soupeření států Čchin, Čao, Wej, Jen a Čchi v polovině 3. století př. n. l.\n\nNapsal \"Lu Čung-liang-c’\" () o 14 svazcích z níž se dochovaly jen zlomky sebrané čchingským učencem Ma Kuo-chanem.\n"}
{"id": "995754", "url": "https://cs.wikipedia.org/wiki?curid=995754", "title": "Parogenerátor", "text": "Parogenerátor\n\nParogenerátor (parní generátor) je zařízení, které slouží k předávání tepla mezi jednotlivými okruhy jaderné elektrárny. Toto zařízení se používá zejména v některých druzích jaderných elektráren pro předávání tepla z primárního okruhu s jaderným reaktorem do sekundárního okruhu s parní turbínou. Podobné zařízení se nachází v uhelných elektrárnách, zde se ovšem nazývá parní buben. Teplo z primární části je vedeno chladicím mediem do trubek v parogenerátoru. Toto teplo trubky ohřeje na vysokou teplotu. Voda v sekundární části parogenerátoru je již vypařována těmito trubkami podobným způsobem, jako voda v rychlovarné konvici. Poté se pára přes různé separátory vede potrubím do turbíny v sekundárním okruhu.\n\nZákladní dělení parogenerátorů je podle použitého chladiva na primární straně parogenerátoru. Rozlišujeme tyto typy parních generátorů:\n\nU nejčastěji provozovaných typů reaktorů PWR a VVER se využívají vertikální nebo horizontální parogenerátory. Jelikož jsou VVER reaktory v ČR jediné provozované je zde podrobnější popis jejich parogenerátorů. \n\nHlavní částí parogenerátorů jsou teplosměnné trubky, ve kterých proudí voda o vysoké teplotě (u jaderných elektráren 320 °C) a vysokém tlaku (u jaderných elektráren asi 16 MPa) z primárního okruhu. Další důležitou částí je tlaková nádoba parního generátoru. Do této nádoby přitéká voda ze sekundárního okruhu o nižší teplotě a tlaku než voda v okruhu primárním. V této nádobě jsou horizontálně umístěny dříve zmíněné trubky. Tyto trubky jsou omývány vodou ze sekundárního okruhu, ze které se při kontaktu s trubkami tvoří pára. Tato pára je pak přiváděna do separátorů páry a dále pokračuje potrubím do turbíny. Ve spodní části tlakové nádoby parního generátoru se nachází vývody pro odvod odkalu, v horní části se nachází potrubí pro odvod odluhu.\n"}
{"id": "995759", "url": "https://cs.wikipedia.org/wiki?curid=995759", "title": "Shine (píseň, Sopho Nizharadze)", "text": "Shine (píseň, Sopho Nizharadze)\n\n\"Shine\" je píseň, kterou složili Hanne Sørvaag, Harry Sommerdahl a Christian Leuzzi. S písní reprezentovala Sopho Nizharadze Gruzii na Eurovision Song Contest 2010. Píseň byla vybrána dne 27. února ze šesti písní prezentovaných v národním kole, kdy společnými silami vybrala profesionální porota a diváci vítěze. Videoklip vyšel v polovině března 2010. Ve finále soutěže se umístila na devátém místě.\n\nJedná se o již třetí píseň Hanne Sørvaag, která byla na Eurovision Song Contest prezentována. Poprvé spolupracovala na písní \"\"Disappear\"\" německé skupiny No Angels na Eurovision Song Contest 2008, poté na norské písni \"\"My Heart Is Yours\"\" Didrika Solli-Tangena na Eurovision Song Contest 2010.\n\nPíseň byla původně napsána pro Celine Dion.\n"}
{"id": "995761", "url": "https://cs.wikipedia.org/wiki?curid=995761", "title": "Alexi Grewal", "text": "Alexi Grewal\n\nAlexi Singh Grewal (* 8. září 1960, Aspen, Colorado) je americký silniční cyklista indického původu, olympijský vítěz z roku 1984.\n\nTřikrát vyhrál závod jednorázový závod Bob Cook Memorial Mount Evans Hill Climb (1981, 1984 a 1990), v roce 1982 zvítězil v nejvýznamnějším etapovém závodě v USA Cascade Cycling Classic. Vrcholem jeho kariéry byl 29. červenec 1984, kdy vyhrál v Los Angeles olympijský závod v silniční cyklistice (v pelotonu chyběli ovšem kvůli bojkotu závodníci NDR, SSSR a dalších zemí). Závod na 190 km, který sledovalo tři sta tisíc lidí, se jel v kopcovitém terénu a za velikého horka, ze 135 účastníků jich 80 vzdalo. Grewal nasadil v posledním okruhu k trháku, který zachytil pouze Steve Bauer z Kanady. Dramatický spurt této dvojice pro sebe těsně rozhodl Grewal až v posledních metrech.\n\nPo olympiádě přestoupil k profesionálům, startoval na Tour de France 1986. V roce 1988 vyhrál závod Redlands Bicycle Classic, po prvenství v Nevada City Classic 1993 ukončil kariéru. V roce 2004 byl uveden do Síně slávy americké cyklistiky. V roce 2008 napsal do časopisu \"VeloNews\" článek, v němž se přiznal k užívání dopingu. V roce 2010 oznámil návrat k závodění.\n\n"}
{"id": "995763", "url": "https://cs.wikipedia.org/wiki?curid=995763", "title": "Karaj (kniha)", "text": "Karaj (kniha)\n\nKaraj (1963, Карай) je dobrodružný román pro děti a mládež, který napsal sovětský spisovatel Jakov Iosifovič Volček. Román se odehrává v hornaté oblasti Arménie a jeho hrdinou je služební pes Karaj a jeho psovod. Autor napsal rovněž volné pokračování románu \"Syn Karaje\" (1963, Сын Карая).\n\nRomán vypráví o práci sovětské bezpečnosti v arménských horách blízko hranic. Při své práci používají milicionáři také služební psy, jejichž výcvik je v knize vylíčen. Hlavními postavami románu je pes Karaj a jeho psovod Andrej Vitugin. Andrej má Karaje velmi rád, kromě výcviku si s ním i hraje a často jej pohladí, čímž vnikne mezi ním a psem zvláštní pouto a souhra. \n\nAndrejův přístup k výcviku se zásadně liší od přístupu náčelníka Gevorka, který je přesvědčen, že jeho pes Mauser musí poslechnout hned a naprosto přesně jeho rozkaz, tedy se chovat vlastně jako stroj. Mauser proto plní rozkazy zcela automaticky a na rozdíl od Karaje nikdy neprojeví vlastní iniciativu. Karaj jej brzy předčí, společně s Andrejem vyřeší celou řadu závažných kriminálních případů jako je například vražda v kolchozu, stopování zloděje, který utekl z kárného tábora atp., a stane se chloubou celé výcvikové stanice.\n\n"}
{"id": "995767", "url": "https://cs.wikipedia.org/wiki?curid=995767", "title": "Rafinóza", "text": "Rafinóza\n\nRafinóza je trisacharid složený z galaktózy, glukózy a fruktózy. Bohatě se vyskytuje ve fazolích, hlávkovém zelí a dalších rostlinách. Rafinósa je zkvasitelná a v metabolismu rostlin plní funkci transportního sacharidu. Obsah volné rafinosy je u vyšších rostlin druhý nejvyšší (po sacharose). Lidé nemají enzym α–galaktosidázu, která je nezbytná pro odštěpení galaktózy a rafinóza je proto trávena až bakteriemi v tlustém střevě, což vyvolává plynatost.\n"}
{"id": "995772", "url": "https://cs.wikipedia.org/wiki?curid=995772", "title": "Kernův dům (Bratislava)", "text": "Kernův dům (Bratislava)\n\nKernův dům (slovensky Kernov dom) je historická budova na Starém Městě v Bratislavě. Je to rohový dům, který se nachází se na Hviezdoslavově náměstí 26 a na Rybné bráně 8.\n\nPůvodně bylo toto místo součástí městských hradeb, později sloužil jako měšťanský dům. Nejprve zde stál dvoupodlažní dům z 13. století, který byl součástí hradeb města, ale ve století osmnáctém byl při bourání hradeb stržen. Na jeho místě byl postaven v roce 1845 nový čtyřpodlažní dům ve stylu měšťanského empíru. Jeho stavitelem byl Ignác Feigler starší. Od tohoto času je známý pod názvem Kernův dům.\n\nV letech 2003 až 2005 byl kompletně zrekonstruován.\n\n"}
{"id": "995773", "url": "https://cs.wikipedia.org/wiki?curid=995773", "title": "Enviwiki", "text": "Enviwiki\n\nEnviwiki je internetová vzdělávací platforma fungující na bázi Mediawiki sofwaru. Zaměřuje se na životní prostředí, environmentální vzdělávání a udržitelný rozvoj. Deklarovaným cílem Enviwiki je podpora mezioborové výuky životního prostředí na vysokých školách. Poskytuje prostor pro vytváření, publikování a sdílení odborných textů; k tomu nabízí metodickou podporu. Z publikovaných článků pak mohou čerpat témata a informace učitelé a studenti na nižších stupních vzdělání. Enviwiki je tedy možno využívat různým způsobem: především je možno ji aktivně pomoci vylepšit a použít jako prostředek pro výuku. Zdrojem informací o životním prostředí mohou být tzv. kvalitní články. (\"před tímto využitím Enviwiki jako zdroje informací se ovšem doporučuje vždy vzít na vědomí informaci vyloučení odpovědnosti\").\n\nPlatforma Enviwiki byla zpřístupněna začátkem roku 2006. Založili ji pracovníci oddělení environmentálního vzdělávání, které je součástí Centra pro otázky životního prostředí Univerzity Karlovy. Pracovníci tohoto centra nadále její provoz organizují. Na projektu se podílí řada studentů i pedagogů mnoha různých oborů. Enviwiki v současnosti eviduje 933 úplných článků.\n\nV textu je použita část textu ze stránky: http://www.enviwiki.cz/wiki/Hlavn%C3%AD_strana.\n\n\n"}
{"id": "995774", "url": "https://cs.wikipedia.org/wiki?curid=995774", "title": "Shine", "text": "Shine\n\nSlovo Shine má několik významů.\n"}
{"id": "995775", "url": "https://cs.wikipedia.org/wiki?curid=995775", "title": "Ponta do Seixas", "text": "Ponta do Seixas\n\nPonta do Seixas nebo také Cabo Branco je nejvýchodnější bod americké pevniny. Leží asi osm kilometrů jihovýchodně od brazilského města João Pessoa. Mys je tvořen písečnou pláží, na nedaleké vyvýšenině se nachází 40 metrů vysoký maják \"Farol do Cabo Branco\", postavený v roce 1972.\n\n"}
{"id": "995777", "url": "https://cs.wikipedia.org/wiki?curid=995777", "title": "David Chmelař", "text": "David Chmelař\n\nDavid Chmelař (* 20. února 1978, Náchod) je český architekt, který působí v ateliéru David Chmelař architekti.\n\nDavid Chmelař působí na české architektonické scéně nezávisle již od začátku vysokoškolského studia. Studoval Fakultu architektury ČVUT (1997-2003) a Fakultu stavební (2001-2002). V roce 2001 byl oceněn Olověným Dušanem za nejlepší projekt FA ČVUT.\n\nJeho tvorba je geograficky spojena zejména s oblastí severovýchodních Čech, Příbramí a hlavně s Prahou. Tvoří prakticky na všech platformách architektonické praxe.\n\nDo povědomí nejen odborné veřejnosti se poprvé výrazně zapsal realizací Zimního stadionu v Hronově (2004), následovanou hojně i v zahraničí publikovanou realizací dvojice bytových domů se startovními byty v Polici nad Metují (2005). Mezi nejzajímavější rodinné domy z dílny Davida Chmelaře patří RD v Dřevíči (2003) či RD v Týně nad Vltavou (2015) a mnoho dalších, momentálně se dokončuje realizace vily v Karibiku – vítězný projekt vyzvané soutěže pro soukromého investora. Samostatnou kapitolu tvorby Davida Chmelaře tvoří interiéry pro náročnou klientelu.\n\nArchitekt se výrazně angažuje i při kultivaci městského prostředí v historickém kontextu zejména v oblasti svého rodiště. Vedle rekonstrukce Kostelního náměstí v Broumově (2007) má na svém kontě i rekonstrukci historického centra Hronova (2009 – dodnes), na změně tváře města se podílí i jako předseda tamní stavební komise (od 2005).\n\nV letech 2006 - 2012 spolupracoval jako Project manager developerské skupiny Spirit Invest a.s. na jejím portfoliu činžovních domů v širším centru Prahy. Od roku 2009 úzce spolupracuje s přední developerskou společností Crestyl Group ve funkci Design supervisor pro rezidenční projekty zejména na území hlavního města. Typickým příkladem jsou obytné soubory DOCK a 4Blok.\n\nPráce Chmelař architektů jsou od začátku hojně publikované v renomovaných odborných periodikách (Ročenka české architektury, časopisy Architekt, Stavba, Era 21) a knihách o architektuře (Skici - Sketches 2016, Czech space 2015, 1000x European architecture 2009, Ecola 2008, České bydlení 1989 - 2006). Účastní se přednášek a výstav (Frágnerova galerie 2001 - 2015, Dox 2010).\n\n\nhttp://prehravac.rozhlas.cz/audio/3699202\nhttps://web.archive.org/web/20161224071929/http://archiweb.cz/salon.php?action=show&id=8757&type=11\nhttps://web.archive.org/web/20161010044339/http://www.archiweb.cz/salon.php?type=11&action=show&id=19675\n"}
{"id": "995779", "url": "https://cs.wikipedia.org/wiki?curid=995779", "title": "Kručinka německá", "text": "Kručinka německá\n\nKručinka německá (\"Genista germanica\") je polokeř 5–60 cm vysoký. Má poléhavý trnitý kmínek, listy jsou 0,8–2 cm dlouhé a šedozelené. Letorosty jsou podélně žebernaté, bez trnů a chlupaté. Květy žluté, ve vzpřímených hroznech. Kvete V–VI. Plodem je hnědý, lesklý, podlouhlý lusk. Semena jsou jedovatá.\n\nPolokeř 5–60 cm vysoký s poléhavým kmínkem. Kmínek je lysý či kratičce plstnatý a trnitý. Borka je zabarvená do hněda. Trny) jsou jednoduché i větvené, 1–2 cm dlouhé. Trny mají nejdříve zelené zbarvení, později přechází do hněda a jsou vytrvalé. Přímé Letorosty jsou četné, podélně žebernaté a jsou bez trnů, většinou chlupaté. Postranní kořeny jsou vyvinuty silněji než kořen hlavní, který je oproti nim poměrně krátký.\n\nOválné šedozelené listy jsou střídavé, kratičce řapíkaté nebo přisedlé, 0,8–2 cm dlouhé a na vrcholu zašpičatělé. List je na líci lysý a na rubu odstále chlupatý. Sytě žluté květy najdeme na koncích letorostů ve vzpřímených hroznech. Květní kalich je odstále chlupatý a rozdělený na dva pysky. Koruna květu s vejčitou lysou pavézou, lysými křídly a dlouhým, lysým člunkem je na první pohled dobře poznatelná. Kručinka německá kvete v květnu až červnu, poněkud dříve než kručinka barvířská.\n\nPlodem je hnědý podlouhlý lusk. Na jeho vrcholu se nachází dlouho vytrvávající čnělka. Lusk je dlouze chlupatý a lesklý. Běžně v něm dozrává 1–5 zploštělých, lesklých, hnědých semen. Semena obsahují alkaloid cytisin – jsou jedovatá.\n\nNajdeme ji na převážně lehkých a zpravidla kyselých půdách. Vyskytuje se ve společenstvech světlých doubrav, na okraji lesů borových. Roste dále i na pastvinách a vřesovištích.\n\nCo se týče světového měřítka, kručinka německá má areál evropský. Daří se jí téměř na celém území ČR a to od nížin po podhůří, kde se vyskytuje jen vzácně. Chybí v alpské oblasti a blízko mořského pobřeží ji nalezneme jen zřídka. Oblasti výskytu jsou vždy chudé na vápno a většinou suché.\n\nLéčivé účinky jsou podobné jako u kručinky barvířské. Sbírá se převážně nať a to na léčbu močových kamenů nebo infekcí močových cest či zvýšení nízkého krevního tlaku.\n\n\n\n\n"}
{"id": "995780", "url": "https://cs.wikipedia.org/wiki?curid=995780", "title": "Théâtre du Palais-Royal (rue Saint-Honoré)", "text": "Théâtre du Palais-Royal (rue Saint-Honoré)\n\nDivadlo Palais-Royal v ulici Saint-Honoré \"(franc. Théâtre du Palais-Royal rue Saint-Honoré)\" bylo pařížské divadlo, které bylo součást Palais Royal (česky \"Královský palác\") a nacházelo se v jeho východním křídle. Bylo otevřeno 14. ledna 1641 při představení hry \"Mirame\" od Jeana Desmarta. Následně bylo v letech 1660–1673 používáno \"Troupe de Molière\" (Molièrovou skupinou) a současně jako opera členy Académie royale de musique v letech 1673–1763, kdy bylo divadlo zničeno požárem. Bylo obnoveno, a znovu otevřeno v roce 1770, avšak v roce 1781 shořelo znovu a již nikdy nebylo opět postaveno. Na jeho místě se dnes nachází Théâtre du Palais-Royal vystavěné v letech 1786–1790.\n\nPalais-Royal se jmenoval původně \"Palais-Cardinal\". Byl postaven pro francouzského kardinála Richelieua architektem Jacquesem Lemercierem. Poté, co kardinál v roce 1642 zemřel, připadl palác králi Ludvíkovi XIII. Ten jej přejmenoval na \"Palais-Royal\", ale původní název se v neformálním hovoru stále používal.\n\nV tomto divadle uvedl Molière mnoho svých velkých děl (některá ve spolupráci s J. B. Lullym).\n\nPo smrti Molièra vytlačil Jean-Baptiste Lully jeho skupinu do Hôtel de Guénégaud a uvedl v Théâtre du Palais-Royal několik svých oper (další opery pak byly většinou uvedeny na zámku de Saint-Germain-en-Laye, či přímo ve Versailles). Po úpravách mělo v té době divadlo kapacitu 1 270 míst.\n\nV divadle byla také v první polovině 18. století uváděna díla Jeana-Philippa Rameaua – např. \"Les Indes galantes\" (23. srpna 1735), \"Zoroastre\" (20. ledna 1770) – a dalších autorů.\n\nPůvodní divadlo shořelo 6. dubna 1763. Do roku 1770 probíhaly rekonstrukce, divadlo pak bylo znovu otevřeno. Architektem byl Pierre-Louis Moreau-Desproux a navrhl novou budovu tak, aby pojmula až 2 000 diváků. První operou v nové budově byl Rameuaův \"Zoroastre\", hraný 20. ledna 1770. Divadlo však rekonstruované vydrželo pouze 11 let. 8. června 1781 opět vyhořelo.\n\n"}
{"id": "995781", "url": "https://cs.wikipedia.org/wiki?curid=995781", "title": "Immigration and Nationality Act of 1965", "text": "Immigration and Nationality Act of 1965\n\nImmigration and Nationality Act of 1965 (česky Zákon o imigraci a občanství), známý také jako Hart–Celler Act, byl zákon přijatý americkým kongresem v roce 1965, který významně změnil podmínky pro imigraci do Spojených států amerických. V důsledku tohoto zákona byly zrušeny etnické kvóty (National Origins Formula), které od roku 1921 do té doby stabilizovaly počet a poměr imigrantů na základě dosavadního etnického složení USA. Byla také zrušena jakákoliv rasová omezení pro imigraci, takže do USA se mohli volně stěhovat nejen běloši, ale i příslušníci jiných ras. Strop imigrace byl stanoven na 170 000 imigrantů, ale byl postupně navyšován, takže na počátku 21. století to již bylo přes 1 milion imigrantů, naprostá většina z nich nebílí.\nZákon navrhl Demokrat Emanuel Celler, byl spolu-sponzorován senátorem Philipem Hartem a o jeho prosazení se velmi zasloužil senátor Ted Kennedy. Ted Kennedy před před jeho přijetím veřejnost opakovaně ujišťoval, že tento zákon nepovede ke změně etnického složení USA, což se později ukázala být lež: v důsledku existence tohoto zákona jsou američtí běloši pomalu nahrazováni nebílými imigranty.\n"}
{"id": "995782", "url": "https://cs.wikipedia.org/wiki?curid=995782", "title": "Obchodní a obytný dům Luxor", "text": "Obchodní a obytný dům Luxor\n\nObchodní a obytný dům Luxor (slovensky Obchodný a obytný dom Luxor) je polyfunkční budova s moderní funkcionalistickou fasádou s obchody, restaurací, administrativou v nižších podlažích a byty v horních patrech. Nachází se v Bratislavě na Štúrově ulici 1-3. Autorem je brněnský architekt Jan Víšek.\n\nBudova byla vybudována v roce 1939. V roce 1937 se uskutečnila architektonická soutěž, v letech 1937 až 1939 probíhala realizace stavby. Zájem na vybudování rozsáhlé stavby měla tehdejší pojišťovna UNION, která do druhého patra budovy umístila své kanceláře. V přízemí stavby se pak nacházela vyhlášená kavárna.\n\nV roce 1998 byl objekt Luxor zrekonstruován podle architekta Jana Bahna a jedna z pasáží spolu s prvním patrem byla propojena se sousední budovou spořitelny.\n\nBudova je situována v těsné blízkosti bývalé \"Městské spořitelny\" od architekta Juraje Tvarožka. Právě tyto dvě budovy určily obrysy jižního okraje Náměstí SNP v Bratislavě, které se mělo stát novodobým centrem města. Tento spíše okrajový městský prostor se v průběhu třicátých let změnil na výkladní skříň největšího slovenského města. Své stavební představy zde začali přetvářet ve skutečnost nejvlivnější stavebníci města.\n\nPůdorys vychází z pravoúhlého konstrukčního systému na úzkém pozemku ve tvaru trojúhelníku. Zasklený parter s obchodními provozovnami mírně ustupuje za uliční čáru. Přibližně v jedné třetině z obou stran průčelí jsou umístěny slepé pasáže. Patro s průběžným pásovým oknem sloužilo oblíbené restauraci Luxor. V dalších čtyřech podlažích byly kanceláře a byty s podélnými okny v jednoduchém rytmu.\n\nArchitekt Jan Víšek zpočátku vycházel z inspirace kubismem a z děl Auguste Perretta ale po příjezdu do Brna v roce 1924 se obrátil k funkcionalismu s úspornými výrazovými prostředky, což se projevilo i na fasádě komplexu Luxor. Původní funkcionalistická fasáda byla později obložena plochým zavěšeným pláštěm Hunter-Douglas.\n"}
{"id": "995789", "url": "https://cs.wikipedia.org/wiki?curid=995789", "title": "Národné osvetové centrum", "text": "Národné osvetové centrum\n\nNárodní osvětové centrum (slovensky Národné osvetové centrum) v Bratislavě je objekt, který navrhl architekt Miloš Chorvát roce 1957 původně jako \"Dům umění a architektury\". V prohlídce architektonických prací roce 1957 udělili Chorvatovi čestnou cenu druhého stupně za úvodní projekt této významné budovy. Už téhož roku také začala jeho realizace.\n\nOsvětové centrum je přistavěné ke třem družstevním domům od Emila Belluše ze severní strany. Třípodlažní, výtvarně tvarovaný, výstavní pavilon umocňuje šestipodlažní administrativní část, tvarově a materiálově navazující na sousední družstevní domy. Tento logicky a citově jednotící výraz byl v době návrhu centra vzácný. Právě proto doplnění výrazového charakteru části středu města je znakem uváženého autorova projevu, postaveného na komplexním pochopení místních podmínek.\n\nBudova je až přísně symetrická. Nižší část je v půdorysu tvaru prodlouženého šestiúhelníku, šest podlažní administrativní budova má tvar podkovy s nádvořím k družstevním domem. Budova má železobetonovou skeletovou konstrukci. Výrazným tektonickým prvkem domu jsou předsazené kovové lamely.\n\nHlavní vstup z náměstí SNP vede rovnou do společenské a dále do výstavní části dvěma velkými schodišti. Ve společenském sále se nachází vlnitá deska na stropě, což je autorů oblíbený motiv inspirovaný Alvarem Aaltem. Ke kancelářskému schodišti se lze dostat hned ze závětří. Z Kotlárské ulice je vjezd do dvora a vstup do zadního schodiště, na které jsou napojeny dva byty a servisní část, která slouží pro přísun exponátů, kde se nachází závodní jídelna, bufet a na patrech výpomocné kanceláře. Ústředím půdorysu je společenská část v přízemí, klubovny, čítárny, bufet a vlastní sál na výšku jednoho podlaží. Z předsálí vedou dvě volné schodiště do výstavní části prvního a dále i druhého patra. Tyto dvě podlaží jsou připraveny na volnou stavbu výstavních prostor či kójí. Jejich plocha dosahuje 1700 m a jsou prosvětleny stropem. Obvodové výstavní trakty mají třímetrovou světlou výšku s bočním osvětlením, které lze regulovat lamelami.\n\n"}
{"id": "995791", "url": "https://cs.wikipedia.org/wiki?curid=995791", "title": "Pavol Gašparovič Hlbina", "text": "Pavol Gašparovič Hlbina\n\nPavol Gašparovič Hlbina, vl. jménem Pavol Gašparovič, pseudonymy Pavol G. Hlbina, P. G. , pgh aj. (13. května 1908, Veľké Kršteňany – 21. října 1977, Bobot), byl slovenský kněz, básník, teoretik a překladatel.\n\nPocházel z rolnické rodiny a vzdělání získával ve Velkých Kršteňanech, Trnavě, Nitře a nakonec v letech 1929–1934 studoval katolickou teologii v Praze. Působil jako kněz na různých farách (např. Rosina, Bošáca, Konská, Raková, Divina, Veľké Chlievany, Považská Bystrica, Nové Mesto nad Váhom) a od roku 1945 až do své smrti byl správcem fary v obci Bobot.\n\nLiterární tvorbě se začal věnovat ještě během středoškolských studií, později svá díla publikoval v časopisech Slovenské pohľady, Elán a časopisech katolické moderny, ke které se hlásil (např. Postup, Kultura, Verbum, Pramen, Obroda a jiné). Knižně debutoval sbírkou básní \"Začarovaný kruh\" v roce 1932. Odmítal surrealismus, ale je považován za vůdčí osobnost slovenské katolické moderny. Jeho díla jsou inspirována zejména moderní francouzskou poezií (Charles Baudelaire, Paul Claudel, Arthur Rimbaud a j.), jejichž díla rovněž překládal do slovenštiny. V jeho tvorbě se prolíná křesťanská mystika s citovým neklidem, motivy lásky, hledáním nadpozemského světa a věčnosti. Kromě básnické tvorby a překladů se věnoval také psaní recenzí.\n\n\n"}
{"id": "995793", "url": "https://cs.wikipedia.org/wiki?curid=995793", "title": "Násobení skalárem", "text": "Násobení skalárem\n\nNásobení skalárem je v matematice jednou ze základních operací definujících vektorový prostor v lineární algebře (nebo obecněji, modul v abstraktní algebře). V intuitivním geometrickém kontextu násobení reálného vektoru kladným reálným číslem mění jeho velikost bez změny jeho směru. Samotný termín „skalár“ je odvozen z tohoto použití: skalár je to, co škáluje (mění velikost) vektorů. Výsledkem násobení násobení vektoru skalárem je vektor, na rozdíl od skalárního součinu dvou vektorů, jehož výsledkem je skalár.\n\nObecně jestliže \"K\" je těleso a \"V\" je vektorový prostor nad \"K\", pak násobení skalárem je funkce z \"K\" × \"V\" do \"V\".\nVýsledek aplikace této funkce na \"c\" z tělesa \"K\" a v z vektorového prostoru \"V\" označujeme \"cv\".\n\nPro násobení skalárem platí následující vztahy \"(vektory jsou v polotučně)\":\nPřitom + je sčítání buď v tělese anebo ve vektorovém prostoru; a 0 je neutrální prvek vůči sčítání v obou.\nZapsání dvou symbolů za sebou znamená buď násobení skalárem nebo operaci násobení v tělese.\n\nNásobení skalárem může být považováno za externí binární operaci nebo za akci tělesa na vektorovém prostoru. Geometrickou interpretací násobení skalárem je zvětšíní nebo zmenšení vektoru o konstantní faktor.\n\nMůžeme uvažovat speciální případ, kdy \"V\"=\"K\"; pak násobení skalárem je prostě násobením v tělese.\n\nKdyž \"V\" je \"K\", násobení skalárem je ekvivalentní s násobením každé komponenty skalárem a může být i takto definováno.\n\nStejný přístup lze použít, pokud \"K\" je komutativní okruh a \"V\" je modul nad \"K\".\n\"K\" může dokonce být polookruh, ale pak neexistuje inverzní prvek pro sčítání.\nJestliže \"K\" není komutativní, lze místo jedné operace „násobení skalárem“ definovat dvě operace – \"násobení skalárem zleva\" \"cv a \"násobení skalárem zprava\" vc\".\n\n"}
{"id": "995794", "url": "https://cs.wikipedia.org/wiki?curid=995794", "title": "Záznam (informatika)", "text": "Záznam (informatika)\n\nZáznam nebo struktura ( ) je v matematické informatice jedna z nejrozšířenějších a nejjednodušších složených datových struktur. Záznam se skládá z jiných hodnot, které mají zpravidla pevný počet a pořadí, a které se obvykle rozlišují jménem. Jednotlivé části záznamů se obvykle nazývají položky ( ), \"prvky\" ( ) nebo \"členy\" ( ).\n\nPoložky záznamu mohou mít na rozdíl od prvků pole různé datové typy, jsou rozlišeny jménem a jejich počet je pevný.\n\nTyp záznam je libovolný datový typ, který popisuje takovéto hodnoty a proměnné (nejedná se o jediný konkrétní typ, ale o celou třídu typů). Většina moderních programovacích jazyků umožňuje definovat nové záznamové typy. Definice obvykle určuje identifikátory (jména nebo návěstí), pomocí kterých lze přistupovat k jednotlivým položkám, a datový typ každé položky.\n\nNapříklad datum může být reprezentováno jako záznam obsahující číselnou položku \"rok\", položku \"měsíc\" reprezentovanou jako řetězec a číselnou položku \"den v měsíci\". Jiným příkladem může být záznam osoba, který může obsahovat položky \"jméno\", \"příjem\" a \"funkce\". Dalším příkladem je záznam kružnice obsahující položky \"Střed\" a \"Poloměr\"; v tomto případě může být Střed reprezentován záznamem Bod, který se skládá ze dvou položek pro souřadnice \"x\" a \"y\".\n\nV teorii typů se složeným typům (bez pojmenovaných položek) obecně dává přednost kvůli jejich jednoduchosti, ale vlastní záznamové typy se studují v jazycích jako například System F-sub. Protože záznamy v teorii typů mohou kromě dat obsahovat položky typu funkce první třídy, mohou vyjadřovat mnoho vlastností objektově orientovaného programování.\n\nPro ukládání záznamů se mohou používat různá paměťová média, včetně hlavní paměti a vnějších pamětí, jako je magnetická páska nebo pevný disk. Záznamy jsou stěžejní komponentou většiny datových struktur, zvláště spojových seznamů. Mnoho počítačových souborů má strukturu pole logických záznamů, často sdružených do větších fyzických záznamů nebo bloků pro zvýšení efektivity.\n\nParametry podprogramů mohou být považovány za položky proměnné typu záznam a argumenty předávané funkci mohou být považovány za záznamovou hodnota, která je přiřazena této proměnné v okamžiku vyvolání funkce. Také v zásobníku volání, který se často používá pro implementaci volání procedur, je každý položka \"aktivační záznam\" nebo \"rámec volání\" obsahující parametry procedury a lokální proměnné, návratovou adresu a další interní položky.\n\nObjekt v objektově orientovaných jazycích je v zásadě záznam, který kromě datových položek obsahuje procedury a funkce určené pro zpracování tohoto záznamu; objektové typy jsou vlastně rozšířením typu záznam. Ve většině objektově orientovaných jazyků jsou záznamy pouze speciálním případem objektů a často jsou nazývány ( ) oproti objektům, které používají OO vlastnosti.\n\nZáznam může být považován za počítačovou obdobu matematické uspořádané n-tice. V tomto duchu lze typ záznam považovat za analogii kartézského součinu dvou nebo více matematických množin nebo za implementaci abstraktního součinového typu v příslušném jazyce.\n\nKoncept záznamů můžeme najít v různých typech tabulek a účetních knih používaných odedávna v účetnictví. Moderní pojem záznamu v matematické informatice, s položkami dobře definovaných typů a velikostí, byly používány už mechanickými kalkulátory v 19. století, jako byl například Analytický stroj Charlese Babbage.\n\nZpracování záznamů bylo dobře známé již v první polovině 20. století, kdy se většina strojového zpracování dat prováděla pomocí děrných štítků. Každý datový záznam v souboru byl obvykle reprezentován jedním děrným štítkem, na kterém byly vyhrazeny určité sloupce pro jednotlivé položky.\n\nVětšina implementací strojových jazyků a raných jazyků symbolických adres neměla speciální syntaxi pro záznamy, ale mohla s nimi pracovat pomocí indexových registrů, nepřímého adresování a samomodifikujícího se kódu. Některé staré počítače, jako například IBM 1620, měly hardwarovou podporu pro oddělování záznamů a položek a speciální instrukce pro kopírování takový záznamů.\n\nKoncept záznamů a položek byl ústřední v některých raných programech pro třídění a tabulaci souborů, jako například RPG (Report Program Generator); první rozšířený programovací jazyk, který podporoval typ záznam, byl COBOL. Jeho prostředky pro práci se záznamy byly na svoji dobu docela pokročilé. Umožňují definovat vnořené záznamy s alfanumerickými, celočíselnými a reálnými položkami libovolné velikosti a přesnosti, a navíc položky, které hodnotu do nich přiřazenou automaticky formátují (například vložením značky měny, desetinné tečky a oddělovačů skupin číslic). V Cobolu ke každému souboru přísluší proměnná typu záznam, pomocí které se data čtou a zapisují. COBOL také poskytuje příkaz codice_1 codice_2, který provádí přiřazení odpovídajících položek dvou záznamů podle jejich jmen.\n\nNaopak první jazyky určené pro numerické výpočty, jako FORTRAN (až po FORTRAN IV) a Algol 60, typ záznam neměly; byl doplněn až do jejich pozdějších verzí (Fortran 77 a Algol 68). Také původní verze jazyka Lisp typ záznam neměla (s výjimkou vestavěných cons-buněk), ale jeho S-výrazy poskytovaly přiměřenou náhradu. Programovací jazyk PL/I vyvinutý firmou IBM poskytoval podobné prostředky pro práci se záznamy jako jazyk COBOL. Jedním z prvních jazyků, které plně integrovaly typ záznam s jinými základními typy do logicky konzistentního systému, byl programovací jazyk Pascal. Ve stejnou dobu vzniklý programovací jazyk C zpočátku zavedl koncept záznamu spíše jako určitou šablonu (codice_3), která strukturuje data v paměti, než plnohodnotný datový typ. Později zavedená deklarace codice_4 přiblížila záznam ostatním typům, ale v jazyce jsou stále přítomné oba koncepty. Většina jazyků navržených po Pascalu (jako například Ada, Modula a Java) již typ záznam podporuje.\n\nProgramovací jazyky, které podporují typ záznam obvykle poskytují následující operace:\n\nNěkteré jazyky poskytují prostředky, které procházejí všechny položky záznamu nebo alespoň položky, které jsou odkazy. Tyto prostředky jsou potřebné na implementaci určitých služeb jako například debuggery, garbage collectory a pro serializaci a vyžadují určitou míru typového polymorfismu. \n\nVýběrem položky z hodnoty záznamu dostaneme její hodnotu.\n\nVětšina jazyků umožňuje provádět přiřazení záznamů (zkopírování hodnot), pokud mají oba přesně stejnou strukturu nebo typ (tj. stejné typy a jména položek, ve stejném pořadí); v některých jazycích (Pascal) jsou dva stejně definované typy záznamu považovány za různé typy, dokonce i když mají přesně stejné položky.\n\nNěkteré jazyky mohou také umožňovat přiřazení mezi záznamy, jejíž položky mají různá jména, přičemž korespondence mezi položkami je dána jejich umístěním v záznamu; například komplexní číslo s položkami nazvanými codice_5 a codice_6 může být přiřazeno do proměnné bod v rovině typu záznam s položkami codice_7 a codice_8. V tomto případě je stále požadováno, aby oba operandy měly stejné pořadí typů položek. Některé jazyky mohou také vyžadovat, aby odpovídajícím typy měly také stejnou velikost a kódování, takže celý záznam může být přiřazen jako neinterpretovaný bitový řetězec. Jiné jazyky mohou být v tomto ohledu pružnější a vyžadovat pouze, aby hodnota každé položky mohla být přiřazena do odpovídající položky proměnné; například dvoubytové celé číslo může být přiřazeno do čtyřbytového (nebo i naopak).\n\nJiné jazyky (jako například COBOL) může při přiřazení párovat položky a hodnoty podle jejich jména místo pozice.\n\nStejný možnosti platí pro porovnání dvou záznamů na rovnost. Některé jazyky mohou také umožňovat porovnání na pořadí ('<'a '>'), které je založeno na lexikografickém uspořádání jednotlivých položek.\n\nPL/I dovoluje oba výše uvedené typy přiřazení a také dovoluje \"strukturované výrazy\", jako například codice_9 kde \"a\" je záznam (v terminologii jazyka PL/I struktura).\n\nPokud codice_10 je pole záznamů s celočíselnými položkami codice_7 a codice_8 v Algolu 68, je možné psát codice_13 pro získání pole celých čísel sestávajících z položek codice_8 všech prvků codice_10. Díky tomu příkazy codice_16 a codice_17 znamenají totéž.\n\nV jazyce Pascal existuje konstrukce codice_18, která stanovuje, že identifikátory použité v příkazu codice_19 se přednostně považují za položky záznamu codice_20; pokud záznam položku příslušného jména nemá, uplatní se obvyklá pravidla pro platnost identifikátoru. To dovoluje psát codice_21 místo codice_22.\nPřesná reprezentace záznamů v paměti závisí na programovacím jazyku. Jednotlivé položky se obvykle ukládají do paměti za sebou v tom pořadí, v jakém jsou deklarovány v typu záznam. V některých jazycích lze předepsat, že dvě nebo více položek může být ukládáno na stejné místo v paměti; tato vlastnost se často používá v systémovém programování pro přístup k jednotlivým bytům (případně i bitům) slova. Většina překladačů ale vkládá do záznamů prázdné položky, pro programátora obvykle neviditelné, aby další položka byla umístěna na adrese, která vyhovuje omezením procesoru, které často vyžadují, aby vícebytové hodnoty začínaly na sudé adrese nebo adrese dělitelné velikostí hodnoty; např. hodnoty v pohyblivé řádové čárce musí začínat na hranici slova. \n\nNěkteré jazyky mohou implementovat záznam jako pole adres ukazujících na položky (případně na jejich jména nebo typy). Objekty v objektově orientovaných jazycích jsou často implementovány poměrně složitě, zvláště v jazycích, které umožňují vícenásobnou dědičnost.\n\nNásledující příklady ukazují definice záznamu v různých programovacích jazycích:\n\n\n"}
{"id": "995801", "url": "https://cs.wikipedia.org/wiki?curid=995801", "title": "Československá volejbalová liga mužů", "text": "Československá volejbalová liga mužů\n\nČesko-Slovenská volejbalová liga mužů byla nejvyšší československá volejbalová soutěž mužů. Vznikla v roce 1924 a probíhala do roku 1992. Dobově byla označována jako \"I. československá liga\". Organizoval ji \"Československý volejbalový svaz (ČSVS)\". Nejúspěšnějším týmem se stal Olymp Praha (dříve Rudá hvězda Praha), který v ní dokázal zvítězit děvetkrát.\n\nDo roku 1954 se hrálo finále formou turnajů, v nichž byly zastoupeny nejlepší družstva územních soutěží (nejčastěji Čechy, Morava, Slovensko). Od roku 1955 se již hrálo ligovým systémem v jedné celostátní skupině.\n\n\n"}
{"id": "995804", "url": "https://cs.wikipedia.org/wiki?curid=995804", "title": "Irská hudba", "text": "Irská hudba\n\nIrská hudba je hudba více žánrů vzniklá na irském ostrově, nebo mající irský (keltský) původ – jde o oblast Irska, Skotska, Walesu a Bretaně. Irskou hudbou se běžně označuje i hudba různých interpretů či skupin nejen z Irska, které hrají hudbu, nápadně připomínající tradiční irskou hudbu nebo písně.\n\nPůvodní hudba ostrova se označuje jako „tradiční irská hudba“ nebo „irská lidová hudba“. Teprve od 60. let minulého století označují hudební publicisté a vydavatelé tímto termínem vše od bretonského barda Alana Stivella a irských The Dubliners až po Afro Celt Sound System nebo Sinéad O'Connor. O původní hudbě starých Keltů, která paradoxně s „keltskou“ hudbou souvisí jen okrajově, nevíme však téměř nic. Specifické kulturní a sociální podmínky v Irsku přitom dokázaly zachovat typickou tvář, vyznění a aspekty irské hudby i přes silný vliv 20. a 21. století. Díky masivní emigraci Irů do různých končin světa v minulosti měla irská hudba velký vliv i na formování jiných žánrů. Výrazně ovlivnila například vznik a výraz americké country hudby. V současné době jsou její tradiční prvky nezřídka zakomponované i do moderní rockové hudby, a to jak domácími umělci, tak i zahraničními.\n\nIrská moderní i tradiční hudba si získala v posledních desetiletích velkou popularitu. Kromě tradičního provedení byly nejúspěšnějšími transformacemi rocková, populární a instrumentální forma. Mezi nejznámější současné představitele můžeme zmínit Clannad, The Corrs, Nadine Coyle (ze skupiny Girls Aloud), The Cranberries, Enya, Bob Geldof a The Boomtown Rats, Phil Lynott a Thin Lizzy, Gary Moore, Van Morrison, One Direction, Sinéad O'Connor, Snow Patrol, Therapy?, Two Door Cinema Club, U2, Westlife.\n\nNesporný přínos k popularizaci tradiční irské hudby a tance má Michael Flatley, který je prostřednictvím megashow Riverdance (hudbu zkomponoval Bill Whelan) nebo Lord of the Dance (s hudbou Ronana Hardiman) přenesl z pubů na velkokapacitní stadiony a arény po celém světě.\n\nRaná irská poezie a písničky prošly i do současných moderních verzí díky básníkům, sběratelům písní a hudebníkům. Lingvistka Mary Elizabeth Byrne v roce 1905 přeložila do angličtiny hymnus \"Rop tu mo baile\" od Dallan Forgailla ze 6. století. Je známý pod názvem \"Be Thou My Vision\".\n\n\"The Blackbird of Belfast Lough\" (Staroir. Int én bec; ) byl přeložen hned několika básníky. Mezi známé nahrávky irské hudby patří i \"Pádraigín Ní Uallacháin's\" () a různá hudební alba vokálního sboru Anuna.\n\nTradiční irská hudba obsahuje několik druhů skladeb a písní, včetně hospodských, balad či žalozpěvů, zpívaných s hudebním doprovodem nebo bez. Tradiční taneční hudba se dělí na tzv. reels (/ takt), Hornpipes – lidové tance (tzv. námořnické) a jigs (/ takt). Setové tance pravděpodobně přišly v osmnáctém století. Polka byla šířena v 19. století tanečními mistry a vojáky, vracejícími se z Evropy. Pozdější taneční vliv je ve znamení mazurky a skotských „horalských“ tanců a hudby. V 19. století patřily mezi tradiční nástroje flétna, housle a dudy.\n\nOživení irské tradiční hudby nastalo na přelomu 20. století, kdy se běžnými staly akordeon a koncertina. Irský step byl předváděn na tzv. Céilidh, organizovaných soutěžích prováděných v některých významnějších venkovských domech, kde byli vítáni místní i potulní hudebníci. Irský tanec byl podporován školským systémem a vlasteneckým organizacemi. Staroirský styl zpěvu () je formou tradičního irského zpěvu, který se stále udržuje zejména v poetických písních zpívaných téměř výhradně irsky, ale jeho prvky lze spatřovat také v modernějších písních současných interpretů.\n\nMezi lety 1820 až 1920 emigrovalo do Spojených států zhruba 4,4 milionu Irů. Tím byly položeny základy pro dlouhodobý a výrazný vliv irské hudby nejen v oblastech s většinovou irskou komunitou, ale i mimo ni.\n\nStále více interpretů a skupin hrálo irskou hudbu, případně se irské prvky začaly výrazně objevovat v jejich tvorbě. Mezi tradiční irské nástroje se dnes řadí bodhrán, píšťalka, příčná flétna, housle, kytara a diatonický akordeon nebo koncertina. Často se používá i harfa, banjo, bouzouki, mandolína a někdy i ústní harmonika a moderní příčná flétna.\n\nPočet hráčů kolísá mezi 2-6, zřídkakdy je jich více. Je to dáno zejména „hospodským“ stylem této hudby, kam se velký počet hráčů nebo orchestr nevejde. I výběr nástrojů je takový, aby byly snadno přenosné.\n\nV osmnáctém století vznikla celá řada hudebních klubů, zejména v Dublinu. V roce 1742 tam přišel G. F. Handel, aby dohlížel na první představení svého oratoria.\n\nVelmi populárními uměleckými hvězdami v Irsku se díky jejich opernímu a koncertnímu umění staly po roce 1762 rodiny Passeriniů a Damiciů.\n\nMezi nejvýznamnější irské skladatele lze zařadit Johna Stevensona (1761–1833) nebo Johna Fielda (1782–1837), který tvořil v raných dobách romantismu a je uváděn jako tvůrce nokturnového stylu, rozvinutého později Frédéricem Chopinem. Jmenovat můžeme i skladatele jako Michael W. Balfe, který má na kontě 38 oper nebo též Williama Vincenta Wallacea se šesti operami.\n\nMichele Esposito je postava klíčového významu v historii irské hudby na přelomu 19.–20. století. Do Irska přijel v roce 1882 a setrval zde šestačtyřicet let. Stal se hlavním klavírním profesorem Královské Irské hudební akademie, přičemž zkomponoval celou řadu děl a vychoval dvě generace hudebníků.\n\nSborovou hudbu v Irsku hraje a zpívá Anuna, Irský národní sbor, známý také z účasti na v Riverdance na počátku 90. let. Anuna byla nominována na ocenění Classical Brit Award ve Spojeném království a pozvána jako první interpret z Irska na koncertní festival \"BBC Proms\" v Royal Albert Hall v roce 1999. V roce 2012 sbor Anuna vytvořil hlasy pekla ve počítačové hře Diablo III.\n\nIrský Národní komorní sbor, vedený Paulem Hillierem, je převážně financován Radou pro umění Irska ().\n\nResurgam je profesionální sborová skupina, jejíž vliv pomohl zpopularizovat vokální hudbu i mimo oblast opery nebo současné populární hudby. Mezi špičku v kvalitě a profesionalitě chrámových sborů se řadí zejména The Palestrina Choir, kostelní sbor z Chrámu svaté Marie () z Dublinu.\n\nV roce 1980 Shaun Davey vydal album \"The Brendan Voyage\", který je směsí klasické orchestrální a tradiční irské hudby. Úspěch alba podnítil vydání dalších podobných, v roce 1983 album \"The Pilgrim\" a později \"Granuaile\" a \"The Relief of Derry Symphony\".\n\nUmělci populární hudby se začali objevovat již na konci 40. let 20. století.\n\"Delia Murphy\" ve spolupráci s nahrávací společností HMV zpopularizovala irské lidové písně spolu s jinou zpěvačkou, Margaret Barry. Bridie Gallagher se stala v roce 1956 první irskou mezinárodní pop star.\n\nZpěvák Ruby Murray, narozený v Belfastu, dosáhl úspěchu ve Spojeném království v polovině 50. let. Mužská formace The Bachelors z Dublinu měla hity po celé Evropě, Spojených státech, Austrálii i Rusku. Sopranistka a harfenistka Mary O'Hara byla úspěšná na obou stranách Atlantiku na konci 50. a začátkem 60. let.\n\nZhruba dvě dekády od poloviny 50. let tvořily irské živé kapely velkou část populární hudby, zvláště ve venkovských oblastech. Hrály obvykle v tanečních sálech a tyto „dixieland“ taneční kapely zpravidla netvořilo více než sedm hudebníků. Standardním repertoárem těchto kapel byly populární taneční kousky a coververze populárních hitů napříč více styly, od rock and rollu, přes country a western až po jazz.\nKlíčové pro tyto kapely bylo zvládnutí a hra posledních hitovek v žebříčcích hitparád.\nNěkdy hrály i irskou tradiční, případně i \"Ceilidh\" hudbu a jen málo z nich tvořilo vlastní skladby.\n\nSe vzestupem popularity americké country hudby vznikl další subžánr, v Irsku známý jako Irské country. Byl vytvořen na základě country hudby a vlivem irské hudby do ní byly včleněny prvky irského folku. Výsledkem byly často tradiční irské písně zpívané v country stylu. Obzvláště populární byly na venkově, severozápadě země a také mezi irskými emigranty ve Spojeném království. Prvními známějšími interprety tohoto žánru byli kolem roku 1960 Big Tom and The Mainliners spolu s Philomenou Begleyovou a zpěvačkou Margo, později označovanou za „královnu irského country“. Současným najznámenjším interpretem je Daniel O'Donnell, který je známý i v UK a Austrálii.\n\nTradiční irská hudba si udržela významné místo i v populární hudbě ke konci 20. století. Typickými představiteli moderních verzí tradičního zvuku byli (resp. stále jsou) Clannad, Van Morrison, Hothouse Flowers a Sinéad O'Connor. Enya dosáhla mezinárodního úspěchu s jedinečnou fúzí keltského a New Age žánru. Formace Afro-Celt Sound System zaznamenala úspěchy s přidáním západoafrického dopadu a drum 'n' bass v 90. letech 20. století. Kila se zhruba ve stejném období prosadila spojením tradiční irské hudby s rockem a world music (hudba sklížená z různých etnických zdrojů po celém světě) a prezentací irských tradic na světových festivalech po Evropě a Americe. Jedinečné a úspěšné spojení irských motivů a heavy rocku se podařilo formaci Horslips.\n\nRiverdance byl intervalem (vyplnění přestávky v programu) na pěvecké soutěži Eurovision Song Contest v roce 1994, který spojil keltský sborový zpěv s tradiční irskou hudbou, tancem a stepem. Účinkovali v něm vokální sbor Anuna a tanečníci Michael Flatley a Jean Butlerová. Odezva na toto dílo byla tak obrovská, že na jejím základě vznikla kompletní revue.\n\nV 60. letech 20. století nastal boom vzniku rockových kapel, z nichž můžeme jmenovat: Them, Van Morrison, Emmet Spiceland, Eire Apparent, Skid Row, Taste, Rory Gallagher, Dr. Strangely Strange, Thin Lizzy, Gary Moore, Mellow Candle.\n\nDana Rosemary Scallon (Dana) v roce 1970 vítězstvím v Eurovizi přitáhla pozornost k irské hudbě a irským umělcům. Stala se známou v U. K. a dosáhla výrazných úspěchů i v Evropě. Gilbert O'Sullivan se dostal na vrcholy hitparád v roce 1972 hned s několika hity a spolu s formací The Nolans si získal mezinárodního uznání. Chris de Burgh prorazil s hitem Lady in Red v roce 1986, který byl populární i v Československu.\n\nV 70. letech se začaly formovat punk-rockové kapely a z tohoto období vzešly formace jako U2, Virgin Prunes, The Boomtown Rats, The Undertones, Aslan, Gavin Friday či Stiff Little Fingers. Koncem 80. a začátkem 90. let se punková scéna začala dělit do nových forem alternativního rocku, do kterého můžeme zařadit That Petrol Emotion, My Bloody Valentine nebo Ash. Skupina The Pogues spojila punk s tradiční irskou hudbou a frontman skupiny Shane MacGowan je považován za nejlepšího irského písničkáře, který kombinuje tradiční styl s novým.\nV 90. letech spatřily světlo světa skupiny jako the Corrs, B*Witched, Boyzone, Westlife či The Cranberries. Ve stejné době se začal tvořit subžánr folkového metalu, známý jako keltský metal. Jeho představiteli byly kapely jako Cruachan, Primordial, GEAS a Waylander.\n\nMezi klasické představitele populární hudby irského původu spadají Paddy Casey, Jack L, Declan O'Rourke, Jerry Fish & The Mudbug Club, Phil Coulter, Dolores Keane, Damien Rice, Yasha Swag, Damien Dempsey, Eleanor McEvoy, Finbar Wright, Maura O'Connell, Frances Black, Sharon Shannon, Mary Black, The Frames, Stockton's Wing a Niall Horan z britsko-irské chlapecké skupiny One Direction.\n\nPo roce 2000 vznikly kapely jako Snow Patrol, Villagers, The Coronas, Bell X1, kila, Julie Feeney, The Thrills, Gemma Hayes, The Script, Codes, The Blizzards, The Answer, The Cast of Cheers, Axis Of, Time Is A Thief a Kodaline.\n\n\n"}
{"id": "995806", "url": "https://cs.wikipedia.org/wiki?curid=995806", "title": "Felix (papež)", "text": "Felix (papež)\n\nJméno Felix nosili tři papežové římskokatolické církve a dva vzdoropapežové.\n\n\n"}
{"id": "995807", "url": "https://cs.wikipedia.org/wiki?curid=995807", "title": "Československá volejbalová liga žen", "text": "Československá volejbalová liga žen\n\nČeskoslovenská volejbalová liga žen byla nejvyšší československá volejbalová soutěž žen. Vznikla v roce 1930 a probíhala do roku 1992 (s výjimkou let 1938 a 1944). Dobově byla označována jako \"I. československá liga\". Organizoval ji \"Československý volejbalový svaz (ČSVS)\". Nejúspěšnějším týmem se stal PVK Olymp Praha (dříve Rudá hvězda Praha), který v ní dokázal zvítězit dvanáctkrát.\n\nDo roku 1954 se hrálo finále formou turnajů, v nichž byly zastoupeny nejlepší družstva územních soutěží (nejčastěji Čechy, Morava, Slovensko). Od roku 1955 se již hrálo ligovým systémem v jedné celostátní skupině.\n\n\n"}
{"id": "995809", "url": "https://cs.wikipedia.org/wiki?curid=995809", "title": "Svazek nepřátelské osoby", "text": "Svazek nepřátelské osoby\n\nSvazek nepřátelské osoby nebo spis nepřátelské osoby byl spis vedený Státní bezpečností ke shromažďování písemností na osobu nebo skupinu osob, která svým jednáním nebo politickými postoji ohrozila nebo by mohla ohrozit vnitřní řád a bezpečnost státu.\n"}
{"id": "995811", "url": "https://cs.wikipedia.org/wiki?curid=995811", "title": "1. slovenská národní fotbalová liga 1982/83", "text": "1. slovenská národní fotbalová liga 1982/83\n\nV soubojích 14. ročníku 1. slovenské národní fotbalové ligy 1982/83 se utkalo 16 týmů dvoukolovým systémem podzim–jaro.\n\nZdroj: \nPoznámky:\n\nVladimír Figura (1/0),\nFerdinand Jurkovič (7/0),\nMarián Magdolen (15/0),\nJozef Michálek (8/0) -\nPeter Bartoš (21/1),\nJaroslav Boroviak (13/2),\nMarián Brezina (29/7),\nAlexander Cabaník (20/4),\nPeter Fieber (22/0),\nDaniel Filus (1/0),\nJán Kocián (29/7),\nMilan Krupčík (23/0),\nKarel Kula (17/2),\nVlastimil Kula (21/5),\nMilan Kušnír (17/3),\nMiroslav Labun (6/0),\nJozef Majzlík (28/6),\nPeter Matovič (9/1),\nMilan Nemec (29/22),\nJozef Oboril (25/1),\nDezider Siládi (13/1),\nIgor Šrámka (13/0),\nMiloš Targoš (20/0) −\ntrenér Jozef Adamec, asistenti Anton Hrušecký a František Vavrinčík\n\nJán Veselý (30/0) -\nJuraj Audi (30/5),\nJozef Bors (9/0),\nJozef Brosz (9/1),\nFrantišek Duba (2/0),\nOndrej Fodor (14/1),\nKoloman Gögh (28/7),\nGabriel Hornyák (24/2),\nVojtech Horváth (13/2),\nJán Hudák (1/0),\nJozef Kováč (21/4),\nĽubomír Korbela (22/1),\nKarol Krištof (30/1),\nJozef Laincz (30/1),\nPavol Leškiv (22/2),\nJuraj Majoroš (30/12),\nFrantišek Németh (1/0),\nViliam Sipos (12/0),\nJozef Šajánek (24/2),\nLadislav Tóth (28/5) −\ntrenér Juraj Szikora, asistent Gustáv Školek (od 1. 1. 1983 Koloman Gögh)\n\nJozef Žitný (30/0) -\nŠtefan Belík (12/2),\nMiroslav Brezovský (30/1),\nViktor Buzay (21/1),\nJozef Čechvala (24/0),\nVladimír Gerič (18/0),\nJán Hodúr (25/5),\nMiloš Malárik (26/9),\nPeter Miklošek (4/0),\nKarol Pavlák (8/0),\nMiroslav Petráš (1/0),\nMiroslav Reha (30/1),\nJozef Režnák (26/13),\nJozef Sloboda (10/0),\nJaroslav Šamír (27/5),\nJozef Šuran (25/1),\nJozef Uhlár (5/0),\nMilan Vach (4/0),\nDušan Vrťo (24/0),\nMilan Zíšek (29/3),\nMiroslav Zuzčin (1/0) -\ntrenér Stanislav Jarábek, asistent Ján Baďura\n\nJuraj Jacko (2/0),\nLadislav Zupko (28/0) -\nErvín Bakajsa (2/0),\nMilan Bakajsa (22/2),\nŠtefan Bakajsa (27/0),\nĽubomír Čižmár (2/0),\nMiroslav Fabián (25/2),\nJán Harbuľák (25/3),\nŠtefan Hudák (5/0),\nMichal Ihnát (6/0),\nVojtech Juraško (29/0),\nJaroslav Kútny (1/0),\nMiroslav Paško (28/1),\nJozef Porvaz (27/1),\nJán Rovňák (8/0),\nViktor Rovňák (22/0),\nJúlius Sabó (1/0),\nPavol Sütö (24/6),\nVladimír Vankovič (29/13),\nJán Varga (16/0),\nMichal Varga (26/1),\nJozef Žarnay (24/5) -\ntrenér Štefan Nadzam, asistent Štefan Potoma\n\nTeodor Arendarčik (1/0),\nTibor Matula (30/0) -\nBohumil Andrejko (29/12),\nAndrej Babčan (29/5),\nJán Čorba (25/0),\nAlojz Fedor (23/3),\nJozef Ferenc (5/0),\nMilan Ferančík (24/1),\nJán Gajdoš (3/0),\nFlorián Horňák (6/0),\nLadislav Jakab (6/0),\nPeter Jacko (6/0),\nJán Kuchár (26/1),\nLadislav Lipnický (29/1),\nVladimír Marchevský (29/8),\nVincent Marcinko (1/0),\nPeter Sabol (1/0),\nMichal Szalai (5/0),\nMiroslav Sopko (25/0),\nŠtefan Švaňa (28/0),\nLadislav Tamáš (27/0),\nZoltán Tomko (7/2),\nDušan Ujhely (16/4) -\ntrenér Vladimír Hrivnák (od 1. 1. 1983 František Skyva), asistent Andrej Daňko\n\nJozef Durdík (2/0),\nAntonín Valíček (28/0) -\nVladimír Bechera (27/11),\nStanislav Blecha (11/2),\nMarián Elefant (12/1),\nJozef Fedor (4/0),\nZdeno Jánoš (7/1),\nOndrej Kadák (26/7),\nPavol Kozáčik (1/0),\nJozef Kubica (26/2),\nĽubomír Kunert (3/0),\nĽudovít Lancz (19/3),\nMiloš Lintner (1/0),\nDušan Magula (18/5),\nJán Maslen (17/0),\nPavol Matuška (14/3),\nPeter Pavlovič (28/1),\nMarián Pochaba (28/11),\nĽuboš Rábel (1/0),\nEmil Stranianek (13/0),\nPavol Šebo (29/1),\nMarián Ševčík (13/1),\nĽubomír Švirloch (25/0),\nImrich Tóth (11/2),\nĽubomír Zrubec (26/0) -\ntrenér Anton Urban (v závěru jara Tomáš Nitka), asistent Eugen Kasana\n\nMilan Dziak (1/0),\nAnton Jánoš (14/0),\nJaroslav Olejár (17/0) -\nZoltán Breuer (25/0),\nAlexander Comisso (18/2),\nStanislav Čech (22/3),\nViktor Daňko (14/0),\nPeter Fekete (1/0),\nMiroslav Feňák (1/0),\nGabriel Gojdič (24/6),\nBarnabáš Hami (2/0),\nStanislav Izakovič (14/0),\nMilan Jakim (17/2),\nPavol Jakubko (7/1),\nMilan Juhás (23/0),\nLadislav Juhász (30/1),\nJuraj Kolesár (2/0),\nPavol Kretovič (23/2),\nJán Novák (12/1),\nMarián Paholok (11/0),\nMichal Sokirka (11/0),\nJaroslav Soták (1/0),\nŠtefan Taššo (8/0),\nŠtefan Tóth (14/3),\nLadislav Vankovič (10/5),\nŠtefan Voroňák (29/0),\nJán Zátorský (16/0),\nJán Zuzčin (17/1) -\ntrenér Vojtech Malaga (od jara Jozef Tarcala), asistent Pavol Kövér\n\nMilan Mikuláško (26/0),\nMiroslav Užík (4/0) -\nŠtefan Bača (12/0),\nMartin Benko (23/7),\nPeter Čulík (3/0),\nJán Ďurica (27/1),\nJán Chmura (29/1),\nMarián Janas (29/1),\nMarián Jozef (2/0),\nPeter Kiska (6/0),\nPavol Milčák (8/0),\nVladimír Motko (28/0),\nFrantišek Rams (10/0)\nMiroslav Regec (27/1),\nLadislav Ritter (6/0),\nJozef Sobota (28/6),\nJozef Šálka (14/3),\nJán Šoltis (9/0),\nDušan Uškovič (30/8),\nVladimír Valuš (5/0),\nMilan Zajac (1/0),\nDaniel Zaťko (25/2),\nĽubomír Zvoda (29/1) -\ntrenér Emil Bezdeda\n\nJán Mucha (17/0),\nMichal Šimko (14/0) -\nJuraj Bátora (17/0),\nVladimír Ekhardt (24/5),\nJúlius Gebrin (11/0),\nJaroslav Gramblička (3/0),\nDušan Chromý (2/0),\nMarián Krejčík (8/0),\nMichal Kuzma (24/2),\nMilan Oršula (19/1),\nMilan Peciar (24/2),\nĽubomír Pisár (18/3),\nPavol Poruban (22/0),\nRudolf Rozemberg (20/0),\nJozef Sluka (14/1),\nDušan Šebík (2/0),\nJaroslav Šebík (25/11),\nVladimír Šlosár (30/3),\nPavol Tkáč (24/2),\nEmil Turček (29/4),\nAnton Žember (30/2) -\ntrenér Jozef Balažovič\n\nJozef Dzurov (26/0),\nEmil Petko (5/0) -\nFrantišek Čajak (1/0),\nJozef Čerhit (15/0),\nŠtefan Čirák (15/0),\nMilan Danko (15/3),\nPavol Diňa (29/7),\nJozef Ferenc (4/1),\nJán Grec (5/0),\nImrich Jenčík (4/0),\nDezider Karako (28/5),\nMichal Kopej (27/2),\nJán Molka (15/5),\nAndrej Mycio (2/0),\nPavol Mycio (23/0),\nJán Petrovaj (18/0),\nJán Pituk (20/0),\nPavol Roman (21/4),\nVladimír Sivý (28/0),\nMichal Skála (27/3),\nPavol Suško (11/0),\nMichal Szcygieľ (30/6),\nĽubomír Uhrin (6/0),\nJaroslav Varchola (3/0) -\ntrenér Štefan Šimončič (od 1. 1. 1983 Michal Čopák), asistent Michal Sluk\n\nPavol Čaladík (15/0),\nViliam Kulcsár (13/0),\nJozer Záhorský (2/0) -\nĽubomír Bartovič (26/10),\nJaroslav Brázdik (14/3),\nŠtefan Calpaš (6/0),\nMilan Fekiač (13/0),\nĽudovít Haris (22/3),\nMiroslav Chlpek (13/1),\nJozef Chovanec (28/2),\nJozef Ivančík (27/8),\nOndrej Jobko (29/1),\nMiloš Klinka (10/0),\nJozef Kocián (16/0),\nLadislav Meszáros (9/1),\nMilan Paliatka (15/1),\nJán Prištiak (2/0),\nJozef Remeň (1/0),\nŠtefan Slanina (30/3),\nMiroslav Svýba (22/0),\nErvín Szalma (7/0),\nĽubomír Šindler (6/0),\nJaroslav Ťažký (14/4),\nPeter Valkovič (19/3),\nVincent Valkovič (8/0) -\ntrenér Michal Pucher, asistent Eugen Černák\n\nPavol Gábriška (1/0),\nIgor Holub (14/0),\nJozef Korytár (9/0),\nĽuboš Ondriáš (7/0) -\nMarián Bernáth (3/0),\nJozef Brath (18/1),\nOliver Čejko (14/3),\nMarián Fiantok (22/4),\nPeter Gramblička (10/3),\nVladimír Husárček (12/0),\nFrantišek Kalmán (24/8),\nLadislav Kasper (13/0),\nLibor Koník (26/5),\nMarián Kudlík (15/2),\nJaroslav Milan (28/4),\nPeter Slovák (27/4),\nBoris Šimkovič (8/0),\nIgor Šrámka (9/2),\nIvan Štulajter (4/0),\nRafael Tománek (29/0),\nZoltán Tóth (13/0),\nAlfonz Višňovský (29/1),\nJozef Wolf (18/4),\nMarián Wolfshändl (29/2) -\ntrenér František Urvay (od 1. 1. 1983 Stanislav Kadleca), asistent Júulius Mrva\n\nMilan Beharka (28/0),\nFerdinand Poljak (2/0),\nMiloš Volešák (1/0) -\nĽudovít Baďura (27/2),\nJozef Berec (4/0),\nŠtefan Bobot (27/2),\nMiroslav Čatár (20/7),\nŠtefan Černík (27/1),\nJaroslav Dekýš (5/0),\nJozef Hatnančík (25/2),\nŠtefan Kopačka (26/1),\nMilan Kostolný (19/5),\nJán Križko (29/2),\nŠtefan Kunštár (16/1),\nPeter Lonc (16/0),\nLadislav Mackura (30/6),\nJaroslav Mazáň (19/0),\nMarián Mecele (28/0),\nMilan Meliš (19/0),\nJán Otáhel (2/0),\nŠtefan Zábojník (12/0) -\ntrenér František Katerinčin, asistent František Smak\n\nAdrián Hubek (5/0),\nVladimír Kišša (23/1),\nIvan Závracký (2/0) -\nVladimír Bednár (10/0),\nMiloš Belák (22/3),\nIvan Bilský (26/5),\nJaroslav Hodúl (28/0),\nTibor Chobot (26/9),\nLibor Janiš (29/0),\nJaroslav Jurkovič (11/2),\nMiloš Jonis (2/0),\nStanislav Kačic (4/0),\nAlexander Kovács (25/2),\nĽubomír Kulich (29/2),\nStanislav Marcinát (9/0),\nIvan Minárik (6/0),\nTibor Plichta (27/2),\nVladimír Poruban (13/1),\nŠtefan Raušlo (18/2),\nJán Tatiersky (18/0),\nJaroslav Ťažký (12/4),\nMarián Valach (24/2),\nJozef Vanin (9/2) -\ntrenér Oldřich Bříza (v průběhu podzimu Vojtech Masný), asistent Stanislav Jelínek\n\nMilan Hazucha (15/0),\nJaroslav Karolčík (14/0),\nJán Staník (2/0) -\nVladimír Ančic (18/1),\nMilan Bielik (30/4),\nJán Diabelko (1/0),\nMilan Hanzel (3/0),\nJozef Huťka (30/4),\nVladimír Huťka (15/0),\nJozef Chudík (9/0),\nMichal Ivan (27/4),\nIvan Kalnický (11/2),\nDušan Korbačka (7/1),\nMiroslav Kovanič (26/0),\nJán Kubík (1/0),\nĽubomír Kunert (12/3),\nJozef Laščík (3/0),\nIgor Lavrenčík (1/0),\nMarián Lavrenčík (8/0),\nMilan Macho (24/0),\nJozef Mojto (14/1),\nLadislav Németh (9/0),\nIvan Nemčický (29/3),\nĽudovít Puvák (15/1),\nĽudovít Sklenský (12/0),\nJán Solár (28/7),\nMilan Tomek (4/0),\nLadislav Topercer (6/0),\nJaroslav Ürge (10/0) -\ntrenér Štefan Hojsík (od 1. 1. 1983 Ľudovít Hojný), asistent František Karkó\n\nAnton Flešár (13/0),\nEleg Jakubička (18/0) -\nJán Andráš (6/0),\nGabriel Beňko (4/0),\nRoman Berta (1/0),\nJozef Ďurko (28/7),\nPavol Golenya (1/0),\nJaroslav Gorej (3/1),\nIgor Holeš (15/4),\nVáclav Chovanec (5/0),\nKarol Kisel (29/0),\nIgor Krajňák (18/0),\nJán Máčaj (27/1),\nGabriel Nagy (21/3),\nJán Piatko (23/0),\nJaroslav Polomský (2/0),\nJaroslav Rybár (8/0),\nLadislav Sabol (11/3),\nŠtefan Sabol (22/0),\nMiroslav Semaník (3/0),\nMiroslav Tóth (23/0),\nVladimír Valach (29/0),\nRudolf Varga (29/1),\nTibor Vasiľ (9/1),\nĽudovít Žitnár (28/2) -\ntrenér Fridrich Hutta, asistent Anton Flešár\n\n"}
{"id": "995812", "url": "https://cs.wikipedia.org/wiki?curid=995812", "title": "Československá liga ve vodním pólu mužů", "text": "Československá liga ve vodním pólu mužů\n\nČeskoslovenská liga ve vodním pólu mužů byla nejvyšší československá soutěž ve vodním pólu mužů. Vznikla v roce 1919 a probíhala do roku 1992 (s výjimkou let 1940–1944). Dobově byla označována jako \"I. československá liga\". Od 1919–1990 ji organizoval \"Československý amatérský plavecký svaz (ČsAPZ)\", v roce 1990 vznikl samostatný \"Svaz vodního póla ČSFR (ZVPČ)\". Nejúspěšnějším týmem se stal ŠKP Košice (dříve Rudá hvězda Košice), který v ní dokázal zvítězit 29krát.\n\n"}
{"id": "995817", "url": "https://cs.wikipedia.org/wiki?curid=995817", "title": "Kunihiko Kodaira", "text": "Kunihiko Kodaira\n\nKunihiko Kodaira, japonsky 小平 邦彦 (16. března 1915, Tokio – 26. července 1997, Kófu) je japonský matematik, nositel dvou významných oceněnění v oboru: Fieldsovy medaile (1954) a Wolfovy ceny za matematiku (1985).\n\nProslul svými příspěvky v algebraické geometrii a v teorii komplexní variety. Ve druhé oblasti úzce spolupracoval s americkým matematikem Donaldem Claytonem Spencerem. Od roku 1949 Kodaira pracoval ve Spojených státech, kam přijel na pozvání Hermanna Weyla (Institute for Advanced Study v Princetonu, Harvard University, Johns Hopkins University, Stanford University), roku 1967 se vrátil do Japonska na Tokijskou univerzitu, na níž působil do roku 1985.\n\n"}
{"id": "995818", "url": "https://cs.wikipedia.org/wiki?curid=995818", "title": "Michael Flatley", "text": "Michael Flatley\n\nMichael Flatley (* 16. července 1958 Detroit, Michigan, Spojené státy) je americký tanečník, choreograf a hudebník s irskými kořeny. Známým se stal zejména díky svým tanečním představením Riverdance, Lord of the Dance a Feet of Flames. Prostřednictvím nich atraktivním způsobem předvedl tolikrát neznámý tradiční irský tanec a hudbu, stal se celosvětovou celebritou a nejlépe placeným tanečníkem všech dob. Je držitelem několika rekordů v Guinessově knize rekordů.\n\nNarodil se v Chicagu. Oba rodiče jsou Irové. S tancem začal už jako dvanáctiletý a už v roce 1975 se stal prvním neevropským vítězem Světového šampionátu v irských tancích. Zúčastnil se i celo-Irské flétnové soutěže, kterou dvakrát vyhrál. Irský tanec ho učil Dennis Dennehy na jeho Dennehy School of Irish Dance v Chicagu. Flatley si později otevřel i vlastní taneční školu.\n\nPraktické zkušenosti s vystupováním nasbíral při turné v letech 1978 a 1979 se souborem Green Fields of America a v roce 1980 s hudební skupinou Chieftains.\n\nV roce 1993 organizátoři Velké ceny Eurovize, která se o rok později měla konat v irském Dublinu, hledali vhodné vyplnění přestávek v programu. Volba padla na prezentaci domácího umění. Flatleyho předešlé úspěchy, mistrovství a atraktivní styl tance přesvědčil irské organizátory, aby ho najali.\n\nFlatley dostal volnou ruku pro vyplnění přibližně 7 minutového \"intervalu\" v programu, který se živě vysílal 30. dubna 1994. Tento pěvecko-hudebně-taneční vstup byl nazván Riverdance. Obsahoval krátkou pasáž irského lyrického zpěvu, frenetické bubnové pasáže a irský step. Právě ten byl trhákem a Flatley si s taneční partnerkou Jean Butler a ostatními tanečníky vysloužili \"standing ovations\" (potlesk ve stoje). Tento \"interval\" je dodnes označen jako nejúspěšnější v historii soutěže Eurovize.\n\nNa základě tohoto úspěchu producenti John McColgan and Moya Doherty oslovili Flatleyho s požadavkem na spolupráci při tvorbě kompletní taneční show. Ta zahrnovala nejen irské tance, ale i flamenco, ruské tance či jazzový step. Flatley choreograficky kompletně zpracoval irskou část představení a nápady výrazně přispěl i do hudební a scénické části celé show.\n\nPrvní samostatné vystoupení kompletní show Riverdance se uskutečnilo již 9. února 1995, přičemž lístky na toto představení byly vyprodány již v listopadu 1994. Představení v dublinském Point Theatre pokračovala následujících 5 týdnů s Flatleym a Butler jako hlavními tanečníky. Všechna byla vyprodána. V červenci 1995 se ho v Londýně zúčastnili i členové královské rodiny.\n\nNeshody v otázkách kontroly a uměleckých změn vyústily do odchodu Michaela Flatleyho z této show ke konci roku 1995. Nejprve ho nahradil Colin Dunne, později i jiní tanečníci.\n\nShow však pokračovala dál a rozrostla se na tři soubory, působící na turné v různých částech světa. S malými změnami se Riverdance předvádí po celém světě dodnes a představení jsou většinou vyprodaná.\n\nOd svého vzniku má Riverdance na kontě tisíce představení po celém světě a tři oficiální verze hudebních CD a DVD videonahrávek, jejichž prodeje se počítají v desítkách milionů. Na úspěch má vliv i skvělá hudba Billa Whelana.\n\nPo odchodu z Riverdance Flatley oslovil více producentů a pro budoucí projekty si prosadil podstatně větší svobodu kontroly nad chodem celého představení. Flatley zejména cítil, že show tohoto typu potřebuje větší prostory a pompéznější charakter. Riverdance byl komornější, koncertnejší typ představení.\n\nNásledující představení pojmenoval Lord of the Dance (LOTD / pán tance) a postavil ho celé pouze na irském tanci, stepu a zpěvu. Celkové vyznění této show je oproti Riverdance mnohem kompaktnější, lyričtější, poetičtější a zároveň atraktivnější. Je postaveno na využití většího prostoru, hry světel, atraktivnějších kostýmů, divadelnosti.\nCelým představením se táhne náznak příběhu o boji dobra se zlem, čistá láska vs. žádostivost, je tam úkol malé víly s magickou píšťalkou ... I toto dělá představení srozumitelným nejen pro dospělé, ale i dětského diváka.\n\nPremiéra LOTD se uskutečnila 27. června 1996. Prakticky všechna představení byla vyprodána. A to i přes fakt, že již nebyly předváděny v malých prostorách divadel, ale v obrovských arénách a na stadionech. V listopadu 1997 se show rozrostla (podobně jako u Riverdance) na několik samostatných souborů a každý vystupoval v jiné části světa.\n\nPo dvou letech na turné Flatley tuto show přetvořil, rozšířil a zdokonalil. Změnila se na Feet of Flames (FOF / plamenné nohy). Aranžmá, kostýmy i celé vyznění představení bylo ještě více pompéznější, dravější, velkolepější. Na představení v londýnském Hyde parku přidal taneční číslo, ve kterém na 55 metrů široké vícepodlažní scéně stepovalo v přesném rytmu téměř 100 tanečníků. Taneční číslo, kde stepuje \"a capella\" (bez hudby), a také jiné, kde sólově hraje na flétnu, už jen podtrhly mistrovství autora.\n\nStejně jako u Riverdance, nejen prodeje lístků na vystoupení, i prodeje CD (Hudba Ronana Hardimana) a DVD obou show byly fenomenální.\nVšechny tři show a autorské honoráře udělaly z Michaela Flatleyho nejlépe vydělávajícího tanečníka všech dob, což mu vyneslo další zápis do Guinessovy knihy rekordů.\n\nKvůli zdravotním problémům se Michael mezi lety 2000-2004 stáhl do pozadí, avšak již v roce 2005 ohlašoval novou show.\nTou se v červenci 2005 stal Keltský Tygr. Její název byl inspirován ekonomickým a kulturním úspěchem Irska. Příběh show byl zároveň diametrálně odlišný od LOTD nebo FOF, ilustruje historický příběh irského národa, boj za svobodu, obrození, chudobu, vítězství. Tato show se však nikdy nedočkala takového úspěchu jako její předchůdci.\n\nPodzimní a zimní turné v roce 2006 bylo zrušeno.\n\nNa pódium se jako tanečník vracel od té doby jen sporadicky, případně se objevil jako host v nějakém programu.\n\nPlný návrat nastal v roce 2010, kdy se poprvé jako divák zúčastnil jednoho z představení Lord of the Dance.\nSám Michael o tomto momentě říká:\n\nJiž po prvním čísle jsem cítil neklid, ta atmosféra mě úplně uchvátila, nedokázal jsem v klidu sedět, šili se mnou všichni čerti a na konci představení jsem aplaudovat stejně nadšeně, jak jiní diváci. Uvědomil jsem si, co ta show pro mě znamená, že moje místo je tam, na pódiu. I Niamh (Michaelova manželka) mi řekla, že se mám vrátit. Proto jsem ihned zavolal produkci a oznámil, že jestli se to dá zařídit, že chci tančit.\nNa turné v roce 2010 tančil opět v Lord of the Dance na turné po Taiwanu, v Anglii, Irsku, Německu,\nŠvýcarsku a Rakousku. Z představení se zároveň vyhotovil 3D videozáznam. Pro toto turné byly vytvořeny speciálně kostýmy, masky, světelná technika, pyrotechnická show a další atributy.\n\nV roce 1986 se oženil s Beatou Dziąba, polskou maskérkou. Rozvedli se o 11 let později.\n\nV roce 2003 ho realitní agentka Tyna Marie Robertsonová obvinila ze znásilnění v hotelu v Las Vegas v roce 2002. V následném soudním procesu byla prokázána Flatleyho nevina a Robertsonové byl soudem uložen příkaz zaplatit odškodnění ve výši 11 milionů dolarů za vydírání a pomluvy.\n\nV dubnu 2006 přiznal, že mu byla diagnostikována rakovina kůže, ale zároveň dodal, že léčba byla úspěšná a je zcela zdráv.\n14. října 2006 si vzal za ženu dlouholetou taneční partnerku Niahm O'Brien, která s ním tančila od první show LOTD.\n26. dubna 2007 se jim narodil syn, Michael St. James Flatley.\n\n\nSvé úspěchy zdůvodnil takto:\n\nNa Flatleyho a jeho práci jsou široké ohlasy a různé odkazy. Nesčetněkrát byl i parodován, např. v televizním seriálu \"Přátelé\", \"Britain 's Got Talent\", \"Jsem Alan Partridge\", \"3rd Rock from the Sun\" či \"Celebrity deathmatch\", ve filmech jako \"Dudley Do-Right\" a \"The Boondock Saints\", ale i v Simpsonových.\n\n"}
{"id": "995820", "url": "https://cs.wikipedia.org/wiki?curid=995820", "title": "Malinche", "text": "Malinche\n\nLa Malinche (jiné názvy Malintzin, Doña Marina, pejorativně La Chingada) (asi 1496/1501, Coatzacoalcos – asi 1529/1551, Mexiko) byla domorodá indiánka z Mexického zálivu, která provázela Hernána Cortése při dobývání Aztécké říše. Údajně byla velmi krásná a inteligentní.\n\nNarodila se na jihovýchodě dnešního Mexika v rodině bohatého obchodníka a šlechtice, jak dokazuje její původní jméno: Malintzin. Koncovku -tzin mohli totiž používat jen členové vyššího rodu. Po jeho smrti se její matka opět vdala, a když se jí z nového manželství narodil syn, mladou Marii prohlásila za mrtvou. Ve skutečnosti ji kupci prodali do otroctví. Jako otrokyni ji Cortésovi při jeho výpravě do Aztécké říše darovali tabascanští náčelníci. Španělé jí dali jméno Marina. Po čase se dokonale naučila španělsky a byla velkým přínosem během celé výpravy. Cortéz si toho byl vědom a ustanovil ji svou hlavní tlumočnicí, později sekretářkou. Stala jeho milenkou a porodila mu syna Martína, jednoho z prvních mesticů. Zemřela na pravé neštovice v roce 1529.\n\nNějakou dobu byla Malinche v Mexiku považována za zrádkyni a z jejího jména vznikl pojem \"malinchismo\", což znamená přehnaný obdiv ke všemu cizímu. Ale později byla její historická role přehodnocena, protože bylo jasné, že Malinche nikoho nezradila, neměla koho. Mexiko jako stát neexistovalo, celá země se skládala z příslušníků různých kultur, jako byli Totonakové, Olmékové, Tlaxcaltekové a další, kteří mezi sebou válčili.\n\nV 60. letech 20. století si získala oblibu mezi mexickými feministkami, které ji vidí jako oběť, ženu na pomezí dvou kultur a matku mexického národa. Dnes má v Mexiku několik soch a je po ní pojmenována sopka Malintzin ve státě Puebla.\n\n"}
{"id": "995828", "url": "https://cs.wikipedia.org/wiki?curid=995828", "title": "Seznam klubů KHL", "text": "Seznam klubů KHL\n\nSeznam klubů KHL obsahuje kluby ledního hokeje, které se účastnily aspoň jedné sezóny KHL. U každého klubu jsou uvedeny sezóny, ve kterých KHL hrál a konečné umístění v dané sezóně.\n\n\n"}
{"id": "995830", "url": "https://cs.wikipedia.org/wiki?curid=995830", "title": "Vaughan Jones", "text": "Vaughan Jones\n\nVaughan Frederick Randal Jones (* 31. prosince 1952, Gisborne, Nový Zéland) je novozélandský matematik. Je známý především prací v oblasti von Neumannových algeber a díky objevu jejich slučitelnosti s polynomiální invariantami pro uzly. Tento objev měl rozsáhlé aplikace nejen v topologii, ale i ve statistické fyzice či teorii grup. V roce 1990 za svou práci obdržel Fieldsovu medaili.\n"}
{"id": "995832", "url": "https://cs.wikipedia.org/wiki?curid=995832", "title": "Charles Fefferman", "text": "Charles Fefferman\n\nCharles Louis Fefferman (* 18. dubna 1949 Washington DC, Spojené státy) je americký matematik. Je známý především díky práci na matematické analýze, zejména v teorii parciálních diferenciálních rovnic, v komplexní analýze a Fourierově analýze. Zabývá se však i matematickou fyzikou, finanční matematikou, neuronovými sítěmi, geometrií, či funkcionální analýzou. Je nositelem Fieldsovy medaile za rok 1978.\n"}
{"id": "995833", "url": "https://cs.wikipedia.org/wiki?curid=995833", "title": "Alain Connes", "text": "Alain Connes\n\nAlain Connes (* 1. dubna 1947 Draguignan, Var, Francie) je francouzský matematik. Je známý především díky své práci na funkcionální analýze, přesněji v oblasti teorie operátorové algebry a speciální von Neumannově algebře, jakož i díky cyklické kohomologii, která byla prvním krokem k nekomutativní diferenciální geometrii. Svou práci aplikoval ve více oblastech matematiky a teoretické fyziky, jako například v teorii čísel, diferenciální geometrii a částicové fyzice. Je nositelem několika vědeckých ocenění, včetně Fieldsovy medaile za rok 1982.\n"}
{"id": "995835", "url": "https://cs.wikipedia.org/wiki?curid=995835", "title": "Československý pavilon na Světové výstavě 1937", "text": "Československý pavilon na Světové výstavě 1937\n\nČeskoslovenský pavilon byl výstavní prostor pro Světovou výstavu v Paříži roce 1937. V soutěži na jeho realizaci zvítězil Jaromír Krejcar s návrhem, na kterém spolupracoval se Zdeňkem Kejřem, Ladislavem Sutnarem a Bohumilem Soumarem, technickým konzultantem byl inženýr Jaroslav Polívka. \n\nPavilon byl umístěn na levém břehu Seiny na Quai d'Orsay, asi 200 metrů od mostu Pont d'Iéna. Stál mezi pavilony USA a Švédska a ostře kontrastoval s kamennými pavilony Německa a Sovětského svazu na protějším břehu řeky. Situace byla komplikována zejména terénem a okolím staveniště, které leželo nad železnicí a v blízkosti břehu Seiny. \n\nPavilon byl navržen jako provizorní stavba, která bude rozebrána a odvezena po půl roce trvání výstavy.\nČtyřpodlažní rámová konstrukce hlavní budovy čtvercového půdorysu spočívala na čtyřech mohutných sloupech, z nichž každý nesl 400 tun. Na přízemí se k hlavní budově připojovala terasa vyložená nad řekou. Nad střechou pavilonu se téměř do výšky 62 metrů nad řekou tyčil stožár s československou vlajkou, kotvený čtyřmi lany. Stožár nesl vyhlídkovou plošinu, přístupnou po točitém schodišti a chráněnou plechovou stříškou. Montovaná ocelová konstrukce pavilonu byla dopravena na místo v dílech s váhou až 4,5 tuny. Větší části fasády byly ze skla \"ThermoLux\", menší části plochy stěn byly betonové, obložené sklem Vitracolor. Průmyslová hala na prvním podlaží byla zaklenuta kupolí ze skla a betonu s průměrem 12 m a výškou 1,5 m. Všechny materiály použité na stavbě, včetně podlahové krytiny \"Zlínolitu\" a desek ze slovenského travertinu na podlaze vstupní haly, byly československé výrobky a měly propagovat Československo jako moderní vyspělou průmyslovou zemi se zralou kulturou. \n\nHlavní myšlenkou bylo navrhnout objekt, který by reprezentoval domácí architektonickou tvorbu, ale zároveň by uspokojoval mezinárodní vkus, přiklánějící se k měkčím formám. Československý pavilon byl na svou dobu velmi moderní stavbou, jasně vyjadřoval směrování novodobé architektury směrem ke stavbám ze skla a oceli. V případě pavilonu nešlo jen o vyjádření moderní architektonické formy, ale i uplatnit materiály a konstrukční principy, které by samy o sobě prezentovaly průmyslové možnosti Československa.\n\nJak se vyjádřil sám architekt Krejcar: \"...\"sledoval jsem současně cíl demonstrovat výrobní možnosti československého průmyslu: například na zahnutých rohových tabulích z thermo-luxorového skla, které v rozměru, v jakém jsou použity na čs. pavilonu, jsou vyrobeny vůbec poprvé na světě. Není pochyb o tom, že hranaté rohy by byly stejně funkcionální, jako zaoblené, stejně jako by vyhověly menší tabule\"...\". Tento záměr se podařilo dokonale naplnit. Pavilon byl na výstavě oceněn Velkou cenou (\"Grand Prix\").\n\n\n"}
{"id": "995837", "url": "https://cs.wikipedia.org/wiki?curid=995837", "title": "William Thurston", "text": "William Thurston\n\nWilliam Paul Thurston (30. října 1946 Washington DC, Spojené státy – 21. srpna 2012), známý i jako Bill Thurston, byl americký matematik a profesor matematiky a informatiky na Cornellově univerzitě. Je znám jako průkopník v oblasti nízkorozměrné topologie. V roce 1982 obdržel za svou práci Fieldsovu medaili.\n\nZemřel v roce 2012 ve věku 65 let.\n\n"}
{"id": "995842", "url": "https://cs.wikipedia.org/wiki?curid=995842", "title": "William Timothy Gowers", "text": "William Timothy Gowers\n\nWilliam Timothy Gowers (* 20. listopadu 1963 Marlborough, Wiltshire, Anglie, Spojené království), známý také jako Tim Gowers, je anglický matematik a profesor matematiky na Cambridgeské univerzitě. V roce 1998 získal Fieldsovu medaili za svou práci, která dala do souvislosti funkcionalní analýzu a kombinatoriku. Byl také pořizovatelem známého díla \"The Princeton Companion to Mathematics\", které bylo publikováno v roce 2008.\n\n"}
{"id": "995846", "url": "https://cs.wikipedia.org/wiki?curid=995846", "title": "Lluís Janer Riba", "text": "Lluís Janer Riba\n\nBlahoslavený Lluís Janer Riba (4. března 1880, Pontils – 23. července 1936, Tarragona) byl španělský katolický kněz a mučedník, zavražděný republikány v průběhu Španělské občanské války. Blahořečen byl 13. října 2013 v Tarragoně ve skupině 522 španělských mučedníků.\n\nNarodil se 4. března 1880 v Pontils jako syn Jaumeho a Teresi. Pokřtěn byl 7. března ve farnosti v Pontils. Na kněze byl vysvěcen 21. září 1904. Když vypukla španělská občanská válka působil jako kostelník v Katedrále v Tarragoně. Byl velmi pokorný a zbožný. Dne 23. července 1936 ve 3/4 na 3 měl na Forum 6, 2n 1a snížené žaluzie a slyšel jak skupina milicionářů na něj křičí aby šel ven na náměstí. Byl oblečen do kleriky. Řekli mu že ho chtěj vzít do vězení. Dali mu čas ale u vchodu ho střelili z blízka a zemřel. Odtáhli ho na druhý konec náměstí a hodili ho do hromady odpadků a poté ho lidé odvezli na hřbitov. Byl první obětí ze skupiny kněží.\n\nJeho proces svatořečení začal dne 28. dubna 1952. Dekret o mučednictví byl vydán 28. června 2012. Blahořečen byl 13. října 2013 v Tarragoně ve skupině 522 španělských mučedníků.\n"}
{"id": "995849", "url": "https://cs.wikipedia.org/wiki?curid=995849", "title": "Pavel Ondrášek", "text": "Pavel Ondrášek\n\nPavel Ondrášek (* 12. března 1971 Brno) je český pracovník ve vězeňství, od dubna 2014 do ledna 2016 generální ředitel Vězeňské služby ČR.\n\nVystudoval obor etopedie na Pedagogické fakultě Masarykovy univerzity (promoval v roce 2001 a získal tak titul Mgr.) V roce 2008 úspěšně absolvoval rigorózní řízení na téže fakultě a obdržel titul PhDr. V obou závěrečných pracích se zabýval pachateli trestné činnosti.\n\nOd roku 1992 pracuje ve vězeňské službě, kde prošel různými funkcemi. V roce 2005 byl jmenován ředitelem Věznice Všehrdy na Chomutovsku a v roce 2007 se stal ředitelem odboru vězeňské a justiční stráže na Generálním ředitelství Vězeňské služby ČR.\n\nV letech 2008 až 2009 byl ředitelem Vazební věznice Liberec. Od července 2009 do dubna 2014 zastával funkci ředitele Věznice Rapotice na Třebíčsku.\n\nKdyž dne 4. dubna 2014 odvolala ministryně spravedlnosti ČR Helena Válková z funkce ředitele vězeňské služby Petra Dohnala, pověřila Pavla Ondráška jejím dočasným vedením. Ten se pak spolu s dalšími dvěma kandidáty zúčastnil výběrového řízení na post nového šéfa vězeňské služby. Na základě doporučení výběrové komise jej pak dne 28. dubna 2014 ministryně Válková jmenovala řádným generálním ředitelem Vězeňské služby ČR. Dne 28. října 2014 jej prezident Miloš Zeman jmenoval brigádním generálem.\n\nDne 18. prosince 2015 však Městský soud v Praze zrušil odvolání předchozího generálního ředitele Petra Dohnala z funkce. Ministr spravedlnosti ČR Robert Pelikán následně oznámil, že se Dohnal vrací na svou pozici a končí dosavadní šéf Ondrášek. O pět dní později (tj. 23. prosince 2015) ministr Pelikán konstatoval, že titul generální ředitel Vězeňské služby ČR používají dva lidé, Ondrášek i Dohnal, ale veškeré pravomoci má pouze Dohnal. Zároveň bylo zahájeno správní řízení, které přezkoumá Ondráškovo jmenování. Dne 19. ledna 2016 jeho jmenování zrušil.\n\nOd září 2019 působí jako ředitel bezpečnostního odboru Ministerstva dopravy ČR.\n"}
{"id": "995852", "url": "https://cs.wikipedia.org/wiki?curid=995852", "title": "Raja Casablanca", "text": "Raja Casablanca\n\nRaja Club Athletic (نادي الرجاء الرياضي) je fotbalový klub z marockého města Casablanca. S jedenácti ligovými tituly je historicky nejúspěšnějším týmem v zemi, z nejvyšší soutěže nikdy nesestoupil. Třikrát vyhrál africkou Ligu mistrů, v historické tabulce afrických klubů je na čtvrté příčce. Na mistrovství světa ve fotbale klubů, které Maroko pořádalo v prosinci 2013, skončila Raja na druhém místě, ve finále podlehla Bayernu Mnichov 0:2.\nKlub byl založen v roce 1949. Název \"Raja\" znamená v arabštině \"Naděje\". V roce 1995 se Raja sloučila s klubem Olympique de Casablanca.\n\n\n"}
{"id": "995862", "url": "https://cs.wikipedia.org/wiki?curid=995862", "title": "Amazasp Ovakimovič Arutjunjan", "text": "Amazasp Ovakimovič Arutjunjan\n\nAmazasp Ovakimovič Arutjunjan (: ; 14. října 1902 – 2. dubna 1971) byl sovětský diplomat, velvyslanec.\n\nRoku 1928 absolvoval na Moskevské univerzitě poté roku 1930 na University of Minnesota ve Spojených státech amerických. V letech 1930 až 1943 pracoval jako vyučující na vysoké škole, poté vstoupil do diplomatických služeb. V rozmezí let 1943 až 1944 pracoval v ústřední administrativě Lidového komisariátu zahraničních věcí Sovětského svazu, poté působil jako zástupce vedoucího (1944 až 1948) a následně jako vedoucí (1948 až 1954) jeho Ekonomického oddělení. Současně s tím byl v letech 1948 až 1953 stálým představitelem Sovětského svazu při Ekonomické a sociální radě OSN a při Evropské hospodářské komisi OSN a také člen rady ministerstva zahraničí.\n\nV letech 1954 až 1955 působil jako poradce ministerstva zahraničí, poté až do roku 1958 jako vedoucí jeho Prvního evropského oddělení. V období let 1958 až 1963 zastával post sovětského velvyslance v Kanadě a v letech 1964 až 1969 vedoucího Oddělení mezinárodních ekonomických organizací Ministerstva zahraninčích věcí SSSR. V období let 1966 až 1970 byl poradcem Hlavního úřadu plánování zahraničněpolitických akcí. Zemřel dne 2. dubna 1971, pochován byl na Novoděvičím hřbitově.\n\nZa své služby obdržel Řád Lenina, dva Řády rudého praporu práce, Řád znaku cti, Medaili Za hrdinskou práci ve Velké Vlastenecké válce 1941-1945 a Medaili Na památku 800. výročí založení Moskvy.\n"}
{"id": "995867", "url": "https://cs.wikipedia.org/wiki?curid=995867", "title": "Římskokatolická farnost Cizkrajov", "text": "Římskokatolická farnost Cizkrajov\n\nŘímskokatolická farnost Cizkrajov je územní společenství římských katolíků v rámci děkanátu Telč brněnské diecéze s farním kostelem svatého Petra a Pavla.\nSe stavbou farního kostela sv. Petra a Pavla se začalo již ve 13. století, jeho dnešní pozdně gotická podoba pochází z druhé poloviny patnáctého století.\nAdministrátorem excurrendo byl od 1. října 2011 do července 2014 R. D. Mgr. Michal Polenda. Od srpna 2014 do července 2015 zde působil jako administrátor excurrendo R. D. Mgr. Karel Janů. Od 1. srpna 2015 je administrátorem R. D. Mgr. Bohumil Urbánek.\n\nDnem vzájemných modliteb farností za bohoslovce a bohoslovců za farnosti brněnské diecéze je 3. listopad. Adorační den připadá na nejbližší neděli po 13. lednu. Ve farnosti se pravidelně koná tříkrálová sbírka. Farnosti Slavonice, Staré Hobzí, Cizkrajov, Nové Sady a Dešná u Dačic vydávají společný farní zpravodaj Poutník.\n\nFara v Cizkrajově je využívána pro prázdninové pobyty.\n\n"}
{"id": "995871", "url": "https://cs.wikipedia.org/wiki?curid=995871", "title": "Silnice II/202", "text": "Silnice II/202\n\nSilnice II/202 se nachází v severozápadní části Plzeňského kraje. Spojuje mezi sebou silnici II/201 a silnici II/230. Začíná v obci Kokašice, kde ze silnice II/201 odbočuje zhruba JV směrem. Prochází celkem pěti obcemi či osadami. Na trase se nachází jedna čerpací stanice v obci Kokašice. Celková délka je zhruba 12 km.\n"}
{"id": "995875", "url": "https://cs.wikipedia.org/wiki?curid=995875", "title": "Benoît Magimel", "text": "Benoît Magimel\n\nBenoît Magimel (* 11. května 1974 v Paříži) je francouzský filmový herec, známý zejména pro svou roli Ludvíka XIV. ve filmu Král tančí.\n\nNěkolik let žil s herečkou Juliette Binocheovou, se kterou hrál ve filmu \"Children of the Century\" v roce 1999. Mají spolu dceru Hanu, narozenou v roce 1999. Jejich vztah skončil v roce 2003.\n\n\n"}
{"id": "995880", "url": "https://cs.wikipedia.org/wiki?curid=995880", "title": "Theopompus", "text": "Theopompus\n\nTheopompus, starořecky Θεόπομπος (asi 380 př. n. l., Chios – asi 315 př. n. l., Alexandrie) byl řecký historik a řečník.\n\nNarodil se na ostrově Chios. Jeho otec byl však z ostrova vypovězen a odešel do Athén. Zde se Theopompus stal žákem slavného rétora Isokrata a brzy se stal významným řečníkem. Roku 352 př. n. l. dokonce porazil v řečnické soutěži svého učitele Isokrata. Ten mu nakonec doporučil, aby se věnoval historiografii. Roku 333 př. n. l. mu Alexander dovolil vrátit se na Chios. Zde byl jedním z vůdců aristokratické strany. Po Alexandrově smrti musel však znovu odejít do exilu, útočiště našel u Ptolemaia v Egyptě. O jeho smrti není nic známo. \n\nK jeho nejznámějším historickým pracím patří \"Hellenika\", kniha popisující dějiny Řecka ve dvanácti knihách, a to v letech 411 př. n. l. (datum, k němuž dopsal své dějiny Thukydides) až 394 př. n. l. (datum bitvy u Knidu). Právě v Hellenice Theopompus zaznamenal proslulou epizodu o Hérostratově zapálení efezského chrámu z důvody snahy se zapsat do dějin (odtud tzv. Herostratovský komplex). \n\nVelmi rozsáhlým dílem byly dějiny Filipa II. Makedonského. Theopompus dílo rozdělil do 53 knih, které však obsahovaly obrovské množství odboček a postřehů o různých zemích, takže sám Filip II. Makedonský dílo proškrtal tak, že zbylo jen 16 knih – ponechal jen texty věnované přímo Makedonii. Dílo se nedochovalo, nicméně čerpal z něj Pompeius Trogus, Fotios, Athénaios, Plutarchos ad. Desátá kniha, která byla jednou velkou odbočkou, byla nazvána \"Filipika\" a útočila na řadu aténských politiků. Pojem pak proslavil Plutarchos. \n\nJeho práce byla často kritizována za zálibu v romantických a neuvěřitelných příbězích. Kritizována byla rovněž jeho útočnost. Britský historik Robin Lane Fox napsal, že „Theopompus psal pomluvy, ne dějiny“.\n\n"}
{"id": "995882", "url": "https://cs.wikipedia.org/wiki?curid=995882", "title": "Ernst Oppler", "text": "Ernst Oppler\n\nErnst Oppler (9. září 1867, Hannover – 1. března 1929, Berlín) byl židovsko-německý malíř a grafik tvořící ve stylu impresionismu. Známé jsou především jeho kresby s baletními motivy. Byl jedním ze zakladatelů Berlínské secese.\nErnst Opler byl synem architekta Edwarda Opplera a bratrem sochaře Alexandra Opplera. Studoval v Mnichově, poté pobýval v Londýně, kde se zajímal o Whistlerovo dílo. Roku 1901 žil v Nizozemí, kde praktikoval malbu v plenéru. Byl členem Mnichovské secese a později po přesunu do Berlína spoluzakladatelem Berlínské secese, umělecké skupiny, jež v Německu prosazovala impresionismus. Stal se uznávaným malířem portrétů a grafikem, který dokumentoval život berlínské společnosti. Byl příznivcem Ďagilevova souboru Ruský balet a zasvětil baletní tématice značnou část svého pozdního díla.\n"}
{"id": "995886", "url": "https://cs.wikipedia.org/wiki?curid=995886", "title": "Ped", "text": "Ped\n\nPed je nejmenší strukturní jednotka půdy.\n\nPedy vznikající agregací primárních částic nebo segregací apedální masy. Pojmem pedy se zdůrazňuje, že jde o strukturní elementy s přirozenými odlučnými plochami, nikoliv o umělé fragmenty. Pedální elementy jsou často stabilizovány nejen v důsledku vazeb mezi částicemi základní matrice, ale i povlaky na povrchu pedu. Vznikají fyzikálními procesy bobtnání, smršťování, promrzání půdy a činností půdních organismů. \n\nPedy mají stabilní tvar a velikost. V závislosti na horizontu, ve kterém se tvoří. Přírodní agregací dochází k poklesu rozkladu částic s narůstající hloubkou. Nejmenší pedy se nachází v blízkosti povrchu horizontu A, který je bohatý na půdní biotu. Velikost zrn pedu se pohybuje v průměru 1–5 mm. \n\nRozeznáváme 4 typy pedu:\n\nDělí se na 2 subtypy: zrnitostní – relativně nepropustné a drobkovitý – velmi propustné \n\nTyto pedy jsou obvykle celé zbarvené a vznikají primárně interakcí mezi půdními organismy, kořeny a minerálními částicemi. Jdou tedy společné v A horizontech pod travnatými porosty a opadavými lesy. \n\nPedy vázané na zakřivených nebo rovných površích, které jsou víceméně zrcadlovým obrazem okolních pedů. Pedy s plochým povrchem a ostrými hranami jsou nazývány angulární; pedy se smíšeným (oblým nebo rovným) povrchem a více zaoblenými hranami se nazývají subangulární. Hranaté pedy se nachází v B horizontech, kde jejich přirozený povrch může být identifikován hladkostí a často výraznými barvami. Povrch pedu může být obalem např. organickým materiálem nebo jílem. Prázdná místa mezi pedy často tvoří cesty pro kořeny a vodu. Na povrch pedu se mohou přichytávat živé nebo mrtvé kořeny rostlin. \n\nČástice jsou uspořádány do roviny a nemůžou se vertikálně rozšiřovat; většina povrchu pedů je tedy horizontální. Pedy jsou tenčí uprostřed než na kraji a jsou nazývány čočkovité. Tyto pedy se objevují v A horizontech ihned nad nepropustným B horizontem, nebo na povrchu antropogenních půd.\n\nTyto pedy jsou vyšší než širší a vertikální povrch je zakončen ostrými hranami. Jsou rozdělené do hranolů bez vrchního zaoblení (hranolové) a s vrchním zaoblením (sloupcové). Hranolová struktura je běžná v půdním subtypu těžkých jílů, díky častému prosakování vody. Sloupcová struktura je spojována částečně s B horizontem. \n\nVšechny typy pedů jsou složené z malých jasně viditelných částic a další částice můžou být viditelné pod mikroskopem. Například hranolové pedy jsou složeny ze sekundárních bloků, které se lámou a vytváří primární bloky v průměru <10 mm. Další pedy mají složité vnitřní uspořádání částic a vzdušných mezer, které můžou být objasněné jenom pečlivým zhodnocením tenkých vrstev.\n\nTřída pedu je posuzována podle velikosti a v závislosti na odlišnosti a trvanlivosti viditelných pedů. Velikost třídních rozsahů je v rozmezí <2 mm až >500 mm. Třídy pedů nám napomáhají rozlišit typy pedů.\n\n\n"}
{"id": "995887", "url": "https://cs.wikipedia.org/wiki?curid=995887", "title": "Konec konců", "text": "Konec konců\n\nKonec konců byl český časopis vycházející od ledna roku 2004 do konce roku 2008. Věnoval se převážně společenským, politickým a publicistickým tématům.\n\nČasopis Konec konců začal vycházet v Brně v lednu 2004 a navazoval na časopis o občanské společnosti Bariéry. Pokoušel se však o hlubší a nekonvenčnější pohled na společenské poměry. Do okruhu kmenových autorů patřili Bohuslav Blažek, Jan Keller, Tomáš Feřtek, Josef Válka, Arnošt Goldflam, Jan Trefulka či Radovan Holub. První dva roky byl financován Konsorciem amerických nadací CEE Trust. V roce 2004 ho vydávalo Fórum dárců, od roku 2005 Moravskoslezský kruh.Zanikl z finančních důvodů na sklonku roku 2008.\nKonec Konců : společenský občanský dvouměsíčník (odkaz na čísla časopisu v MZK\n"}
{"id": "995891", "url": "https://cs.wikipedia.org/wiki?curid=995891", "title": "Ondřej Závodský", "text": "Ondřej Závodský\n\nOndřej Závodský (* 20. listopadu 1979 Praha) je český právník a státní úředník, v letech 2014 až 2017 náměstek ministra financí ČR pro oblast majetku státu.\n\nPo maturitě na obchodní akademii v roce 1998 vystudoval Právnickou fakultu Univerzity Karlovy v Praze (promoval v roce 2003, a získal tak titul Mgr.). O rok později složil na téže fakultě rigorózní zkoušku a obdržel titul JUDr. V roce 2011 obhájil disertační práci o významu zásady veřejnosti v trestním procesu a získal titul Ph.D.\n\nPři studiu byl od března 2000 externím spolupracovníkem Zemských novin a Českého slova. V září 2000 se stal zaměstnancem společnosti NTISK, a. s., která vlastnila Zemské noviny, a od prosince 2000 pak zaměstnancem společnosti Vltava-Labe-Press, a. s., která začala vlastnit Zemské noviny a vlastní i České slovo. Od června 2001 spolupracuje se středočeskými Deníky Bohemia a od června 2002 je externím spolupracovníkem Večerníku Praha.\n\nPo ukončení vysokoškolského studia nastoupil od listopadu 2003 do organizace Zařízení služeb pro ministerstvo vnitra, kde nejdříve působil jako referent právního úseku (od roku 2005 byl ředitelem tohoto úseku). Ve své funkci opakovaně upozorňoval na různě podezřelé smlouvy a proto byl v září 2010 sesazen na pozici řadového referenta (jeho kolega, který mu pomáhal, byl propuštěn). Důkazy předal ministru vnitra ČR Radku Johnovi, ale odpovědi se nedočkal. Neuspěl ani na Policii ČR, navíc jemu a jeho rodině začaly chodit výhrůžné anonymy. Po medializaci případu mu bylo nabídnuto od února 2011 místo vedoucího právního oddělení Zařízení služeb pro ministerstvo vnitra, což přijal. Navíc mu Nadační fond proti korupci udělil na jaře 2011 Cenu za odvahu a šek v hodnotě 100 000 Kč. Poskytl mu také právní a mediální podporu a celou kauzu dále sleduje.\n\nRozhodl se spolupracovat s KDU-ČSL, pro niž připravil volební program v oblasti spravedlnosti a boje proti korupci. Ve volbách do Poslanecké sněmovny PČR v roce 2013 také kandidoval jako nestraník za KDU-ČSL, a to na 4. místě kandidátky v Hlavním městě Praze. Díky preferenčním hlasům se sice posunul na třetí místo, ale vzhledem k zisku jednoho mandátu pro KDU-ČSL v Praze skončil na druhého prvního náhradníka.\n\nDne 17. února 2014 jej ministr financí ČR Andrej Babiš jmenoval svým náměstkem pro oblast majetku státu. Do jeho agendy také spadá dohled nad loteriemi. Nová ministryně financí ČR Alena Schillerová jej v prosinci 2017 krátce po svém nástupu do funkce odvolala. Závodský oznámil, že zváží případné právní kroky. Média poukázala na skutečnost, že jeho podřízení pracovali na stanovisku, zda bylo v pořádku, že Schillerová užívala služební byt finanční správy a platila za něj v centru Prahy pět tisíc měsíčně.\n\nOndřej Závodský je nevidomý. Angažuje se v občanském sdružení Okamžik, kde zpracovává stanoviska k sociálně-právním otázkám zdravotně postižených. Se sdružením Oživení spolupracuje na projektech v oblasti boje proti korupci. Zpracovává analytické materiály a posudky k legislativním návrhům a právním stanoviskům pro Poslaneckou sněmovnu a Senát PČR. Vzhledem k těmto aktivitám a ke kauze kolem smluv na Zařízení služeb pro ministerstvo vnitra bývá označován za českého whistleblowera (tj. oznamovatel nezákonných praktik na pracovišti).\n\nV roce 2019 vydal knihu \"Čas oligarchů, jejich sluhů a nepřátel\" o svém působení na ministerstvu financí pod vedením Andreje Babiše.\n"}
{"id": "995892", "url": "https://cs.wikipedia.org/wiki?curid=995892", "title": "Kawasaki ER-5", "text": "Kawasaki ER-5\n\nKawasaki ER-5 je motocykl kategorie nakedbike, vyvinutý firmou Kawasaki. Byl vyráběn od roku 1997 do roku 2006, kdy byl nahrazen modelem Kawasaki ER-6.\nKapalinou chlazený řadový dvouválec pochází z modelu Kawasaki GPZ 500. Svými rozměry a nižším výkonem je zvladatelná i pro menší jezdce, k čemuž přispívá i nastavitelné sedlo a ukazatel stavu paliva. Klasický naháč s koncovkou výfuku z nerezu, kulatým světlem a chromovanými budíky a zpětnými zrcátky.\n\n\n\n\n"}
{"id": "995896", "url": "https://cs.wikipedia.org/wiki?curid=995896", "title": "Lomikámen", "text": "Lomikámen\n\nLomikámen (\"Saxifraga\") je rod vyšších dvouděložných rostlin z čeledi lomikamenovité (\"Saxifragaceae\"). Jsou to většinou vytrvalé byliny s jednoduchými listy a pětičetnými květy. Jsou rozšířeny v počtu asi 450 druhů v Evropě, Asii, severní Africe, Severní Americe a jihoamerických Andách. Většina druhů se vyskytuje v horách a arktických oblastech. V České republice roste celkem 6 druhů lomikamenů. Některé druhy náleží k oblíbeným skalničkám.\n\nČeský název \"lomikámen\" je kalkem (tj. doslovným překladem) latinského \"Saxifraga\", což znamená \"lámající kámen\". Vztahuje se k tomu, že rostlina osídluje skalnatá stanoviště, která rozrušuje svými kořeny. \n\nLomikameny jsou vytrvalé, zřídka jednoleté (např. lomikámen trojprstý, \"Saxifraga tridactylites\") či dvouleté (\"S. adscendens\") byliny s jednoduchou až silně větvenou lodyhou. Odění rostlin se obvykle skládá z jednoduchých a žláznatých chlupů. Některé druhy mají trsnatý až polštářovitý růst. Listy jsou jednoduché, celokrajné nebo na okraji zubaté či laločnaté, velmi různorodých tvarů, s dlanitou nebo zpeřenou žilnatinou, řapíkaté nebo přisedlé, bez palistů. Mohou být v přízemní růžici i lodyžní. Lodyžní listy jsou většinou střídavé, výjimečně vstřícné (např. u lomikamenu vstřícnolistého, \"S. oppositifolia\"). U některých druhů jsou na listech prostřednictvím hydatod vylučovány vápenaté soli, vytvářející na povrchu listů šedavou krustu.\n\nKvěty lomikamenů jsou jednotlivé nebo častěji uspořádané v thyrsech či vrcholících. U některých druhů, např. lomikamene nicího (\"S. cernua\"), jsou v květenství rozmnožovací pacibulky. Květy jsou většinou oboupohlavné, pravidelné nebo zřídka dvoustranně souměrné, nejčastěji pětičetné. Květy jsou podepřeny talířovitým až miskovitým, nejčastěji zeleným, růžovým nebo purpurovým hypanthiem. Výjimečně jsou květy jednopohlavné a rostliny dvoudomé (\"S. eschscholtzii\").\nKalich je zelený nebo případně purpurový a je tvořen 5 nebo řidčeji 4 až 8 kališními lístky. Koruna je volná, složená nejčastěji z 5 celokrajných korunních lístků se zřetelnou žilnatinou. Řidčeji jsou korunní lístky redukovány až na 1 nebo koruna zcela chybí. Tyčinek je nejčastěji 10, u druhů se čtyřčetnými květy pouze 8. Gyneceum je svrchní až spodní, složené ze 2 pestíčků, které bývají částečně až téměř zcela srostlé. Čnělky jsou volné. Obě komůrky semeníku obsahují mnoho vajíček. Plodem je mnohasemenná tobolka, pukající na vnitřní straně plodolistů 2 chlopněmi a zakončená 2 zobánky. Semena jsou drobná, na povrchu obvykle hrbolkatá nebo svraskalá.\n\nRod lomikámen zahrnuje celosvětově asi 450 druhů. Je rozšířen v Evropě, Asii, severní Africe, Severní Americe a jihoamerických Andách. Nejvíc druhů roste v alpínských polohách hor a v arktických oblastech. V samotné Číně roste 216 druhů, z toho 139 endemických.\n\nV České republice roste celkem 6 druhů lomikamenů. Většina druhů roste v teplejších oblastech. Jedním z nejběžnějších druhů na našem území je lomikámen zrnatý (\"S. granulata\"). Na jižní Moravě roste podobný druh lomikámen cibulkatý. V teplých oblastech se na zásaditých horninách vyskytuje jednoletá jarní efeméra lomikámen trojprstý. Ve dvou poddruzích se místy v ČR vyskytuje lomikámen trsnatý (\"Saxifraga rosacea\"), převážně ve skalnatých kaňonech řek roste lomikámen vždyživý (\"Saxifraga paniculata\"). Vysokohorské druhy jsou zastoupeny pouze lomikamenem vstřícnolistým (\"Saxifraga oppositifolia\"), který roste v některých karech Krkonoš a náleží mezi kriticky ohrožené druhy. V Prokopském údolí byl v 19. století vysazen lomikámen dlouholistý (\"Saxifraga hostii\") a roste tam dodnes.\nNa Slovensku je počet horských druhů lomikamenů podstatně vyšší. Mimo běžného lomikamene vždyživého (\"Saxifraga paniculata\") je v různých slovenských pohořích rozšířen lomikámen tatranský (\"Saxifraga wahlenbergii\"), lomikámen pochybkový (\"Saxifraga androsacea\"), lomikámen okrouhlolistý (\"Saxifraga rotundifolia\"), lomikámen sivý (\"Saxifraga caesia\"), lomikámen skalní (\"Saxifraga adscendens\"), lomikámen vždyzelený (\"Saxifraga aizoides\"), lomikámen pižmový (\"Saxifraga moschata\") a lomikámen vstřícnolistý (\"Saxifraga oppositifolia\"). Pouze na Vysoké a případně i Nízké Tatry je svým výskytem omezen lomikámen jestřábníkolistý (\"Saxifraga hieraciifolia\"), lomikámen mechovitý (\"Saxifraga bryoides\"), lomikámen karpatský (\"Saxifraga carpatica\"), lomikámen nachový (\"Saxifraga retusa\") a velmi vzácně i lomikámen nicí (\"Saxifraga cernua\"). Lomikámen oranžový (\"Saxifraga mutata\") roste na Slovensku na jediné lokalitě, na vrchu Salatín.\n\nZ celé Evropy je udáváno 119 druhů lomikamenů. Většina z nich jsou evropské endemity, jejichž areál výskytu v některých případech zahrnuje jediné pohoří. V severní Africe roste 18 druhů, největší počet v marockém Atlasu, a mnohé jsou endemity. Na Madeiře se vyskytují 2 endemické druhy. V oblasti tropické Afriky roste jediný druh, a sice \"Saxifraga hederifolia\" v horách Etiopie.\nV samotné Číně roste 216 druhů, z toho 139 endemických. V Pákistánu 19 druhů. V Severní Americe roste 70 druhů, v jihoamerických Andách od Kolumbie po Patagonii 6 až 7 druhů.\n\nLomikamenům se nejvíce podobají různé rostliny z čeledi tlusticovité, zejména rozchodníky. V kvetoucím stavu se dají snadno odlišit podle počtu pestíků v květu. Zatímco lomikámen má až na řídké výjimky semeník složený ze dvou pestíčků, tlusticovité jich mají obvykle 5 nebo i více.\n\nMolekulárními rozbory bylo zjištěno, že rod lomikámen je v tradičním širokém pojetí polyfyletický. Na základě těchto výzkumů je pak oddělována sekce \"Micranthes\" do stejnojmenného rodu. Dále je odštěpen monotypický rod \"Cascadia\". Počet druhů rodu \"Saxifraga\" se při tomto pojetí snižuje na asi 390.\n\nLomikameny náležejí mezi ceněné skalničky. Pěstují se nejen botanické druhy, ale i množství různých kříženců a kultivarů. V České republice se pěstuje v různých kultivarech nejčastěji lomikámen pižmový (\"S. moschata\"), lomikámen trsnatý (\"Saxifraga rosacea\"), lomikámen vždyživý (\"S. paniculata\"), dále lomikámen klínolistý (\"S. cuneifolia\"), řidčeji i lomikámen dlouholistý (\"S. hostii\") a lomikámen vstřícnolistý (\"S. oppositifolia\"). Některé druhy se pěstují jako stínomilné trvalky nebo i pokojové rostliny, zejména lomikámen stinný (\"S. umbrosa\"), \"Saxifraga stolonifera\", \"Saxifraga fortunei\", \"Saxifraga veitchiana\" a \"Saxifraga michauxii\", z kříženců např. lomikámen městský (\"S.\" x \"urbium\") a lomikámen kuklíkový (\"S.\" x \"geum\").\n\nNálev z natě lomikamene zrnatého (\"Saxifraga granulata\") je používán v bylinném léčení zejména při močových kamenech a potížích s močovými cestami. Podobné je využití i v homeopatii.\n\n"}
{"id": "995899", "url": "https://cs.wikipedia.org/wiki?curid=995899", "title": "Josef Kšica starší", "text": "Josef Kšica starší\n\nJosef Kšica starší (11. listopadu 1926, Pivonice – 25. září 2001, Bystřice nad Pernštejnem) byl český hudební pedagog, sbormistr a hudební skladatel. Jeho syn Josef působí jako regenschori v pražské katedrále sv. Víta, Václava a Vojtěcha.\n\nV letech 1941 až 1945 vystudoval učitelský ústav v Nové Městě na Moravě, později si hudební vzdělání rozšířil studiem při zaměstnání na brněnské konzervatoři, obor příčná flétna (absolvoval v roce 1965). Jako učitel působil postupně v Bystřici nad Pernštejnem, Hlučíně a po absolvování základní vojenské služby (1948–1950) v Kravařích, Věchnově a od roku 1960 opět v Bystřici nad Pernštejnem. Na školách, kde vyučoval, zakládal a vedl pěvecké sbory, jichž bylo celkem sedm. Svou pedagogickou činnost musel kvůli onemocnění ukončit v roce 1984, poté ještě působil v omezené míře jako sbormistr až do roku 1987.\n\n\n\n"}
{"id": "995901", "url": "https://cs.wikipedia.org/wiki?curid=995901", "title": "Josef Kšica", "text": "Josef Kšica\n\nJméno a příjmení Josef Kšica se může vztahovat k následujícím osobnostem:\n\n"}
{"id": "995907", "url": "https://cs.wikipedia.org/wiki?curid=995907", "title": "Josef Kšica mladší", "text": "Josef Kšica mladší\n\nJosef Kšica mladší (* 15. dubna 1952 Opava) je český varhaník, cembalista, sbormistr a hudební skladatel, od roku 1999 regenschori v pražské svatovítské katedrále. Jeho otcem byl hudební pedagog Josef Kšica starší. Manželka Pavla Kšicová rozená Bušová je koncertní pěvkyně (mezzosopranistka), syn Přemysl Kšica působí jako varhaník.\n\nVystudoval gymnázium v Bystřici nad Pernštejnem, kde strávil dětství, brněnskou konzervatoř a hru na varhany na Hudební fakultě Akademie múzických umění v Praze. \n\nPůsobil nejprve jako korepetitor Pražského mužského sboru (od roku 1981), zpěvák Pražského filharmonického sboru (1985–1992) a také jako varhaník, a to zejména v kostele Nejsvětějšího srdce Páně na pražských Vinohradech. \n\nV roce 1990 se podílel na založení Pražského komorního sboru, v němž pak pracoval jako sbormistr, varhaník a korepetitor. Roku 1999 se stal ředitelem kůru v katedrále sv. Víta, Václava a Vojtěcha a založil Dětský katedrální sbor, se kterým se účastní českých i zahraničních hudebních festivalů.\n\nJako skladatel se zabývá zejména úpravami staré hudby pro novodobá provedení. Mezi jinými byla realizována následující díla:\n\n"}
{"id": "995908", "url": "https://cs.wikipedia.org/wiki?curid=995908", "title": "Seznam baletů Ballets russes", "text": "Seznam baletů Ballets russes\n"}
{"id": "995916", "url": "https://cs.wikipedia.org/wiki?curid=995916", "title": "Armand Guillaumin", "text": "Armand Guillaumin\n\nArmand Guillaumin (celým jménem Jean-Baptiste Armand Guillaumin, 16. února 1841, Paříž – 26. června 1927, Orly) byl francouzský malíř a grafik tvořící ve stylu impresionismu, v pozdním období i fauvismu.\nPocházel z rodiny dělníka a sám musel od svých 15 let manuálně pracovat. Výtvarné činnosti se mohl věnovat jen ve volných chvilkách a byl do značné míry samouk. Od roku 1861 navštěvoval malířskou školu Académie Suisse kde potkal Cézanna a Pissarra. Spřátelil se s nimi a společně vystavovali roku 1863 na prvním Salonu odmítnutých. Později k jeho přátelům patřil i Vincent van Gogh.\n\nRoku 1886 si vzal svou sestřenici, učitelku Marii-Joséphinu Charretonovou. Roku 1892 vyhrál v loterii 100 000 franků (řádově odpovídá přes 10 000 000 Kč z roku 2014), což ho učinilo finančně nezávislým a mohl se věnovat již jen malování. Odstěhoval se do vesnice Crozant ve střední Francii a cestoval. Zemřel ve věku 86 let jako poslední přeživší člen impresionistické skupiny.\n"}
{"id": "995917", "url": "https://cs.wikipedia.org/wiki?curid=995917", "title": "Kšica", "text": "Kšica\n\nKšica je české příjmení, které se může vztahovat k následujícím osobnostem:\n\n"}
{"id": "995919", "url": "https://cs.wikipedia.org/wiki?curid=995919", "title": "Lelkoun soví", "text": "Lelkoun soví\n\nLelkoun soví (\"Podargus strigoides\") je pták z řádu lelků.\nTohoto ptáka připomínajícího sovu lze najít pouze v Austrálii a na některých přilehlých ostrovech.\nPři délce až půl metru váží okolo 680 gramů, ale některé dobře vykrmené exempláře chované v zajetí dosahují i téměř 1,5 kilogramů.\n\nKdyž sedí na větvi stromu, je velice obtížné jej spatřit. Jde o nočního živočicha, který se živí hmyzem, červy, ale i malými savci či žábami.\n\nSvým zobákem umí bolestivě klovnout také člověka, ale zaútočí jen zřídka. Vysedává nehybně na stromě, čeká až se kořist přiblíží a pak se na ni střemhlav vrhne.\n\nTento druh byl v prosinci 2019 chován ve třech desítkách evropských zoo, z toho nejvíce ve Spojeném království. V rámci Česka se jednalo o dvě zoo:\n\n\nLelkoun soví je chován od roku 1993. Tehdy byla dovezena první čtyři zvířata (tři samci a jedna samice) ze zoo v německém Wuppertalu. První úspěšný odchov se podařil v roce 2000. Poslední jedinec uhynul na jaře 2019. K obnovení chovu došlo ještě téhož roku, když byl v listopadu 2019 dovezen pár z Vogelparku Olching u Mnichova v Německu.\n"}
{"id": "995922", "url": "https://cs.wikipedia.org/wiki?curid=995922", "title": "Mascha Kaléko", "text": "Mascha Kaléko\n\nMascha Kaléko, rodným jménem Golda Malka Aufen (7. června 1907 Chrzanów, Halič, Rakousko-Uhersko, dnešní Polsko – 21. ledna 1975 Curych) byla německy píšící básnířkou židovského původu.\n\nMascha Kaléko, narozená jako Golda Malka Aufen, se narodila jako nemanželské dítě obchodníka rusko-židovského původu Fischela Engela a jeho pozdější manželky rakousko-židovského původu Rozalie Chajy Reisel Aufen. Na počátku první světové války, v roce 1914, rodina přesídlila do Německa, aby se uchránila pogromů. Její otec zde byl vzhledem ke svému ruskému občanství internován jakožto nepřátelský cizinec. Rodina žila v Marburgu, poté v Berlíně. V Berlíně Mascha dospívala. Přestože ve škole dobře prospívala a chtěla studovat, její otec byl toho názoru, že děvčata žádné studium nepotřebují. Teprve roku 1922 byli rodiče oddáni a Mascha přijala jméno Engel.\n\nRoku 1925 se Mascha vyučila sekretářkou v kanceláři Dělnického zaopatřovatelského úřadu židovských organizací Německa. Kromě toho navštěvovala večerní kurzy filosofie a psychologie, na Lessingově vysoké škole a na dnešní Humboldtově univerzitě. Dne 31. července 1928 se vdala za téměř o deset let staršího učitele hebrejštiny Saul Aaron Kaléko. Koncem dvacátých let byla součástí berlínské umělecké avantgardy, která se sdružovala kolem kavárny Romanisches Café. V té době se přátelila např. s básníky Else Lasker-Schülerovou nebo Joachimem Ringelnatzem. Roku 1933 jí vyšla první sbírka \"Sešit s lyrickým těsnopisem\", o níž Martin Heidegger později napsal: \"„Váš sešit se stenogramem ukazuje, že víte všechno, co je smrtelníkovi dáno vědět.“ \"Sbírka se dobře prodávala. V květnu 1933 dokonce nebyla obětí národně-socialistického pálení knih v Německu, neboť nacisté zatím nevěděli, že Mascha Kaléko má židovské kořeny. Roku 1934 vyšla \"\"Malá čítanka pro dospělé\"\". Od roku 1930 se věnovala práci pro rozhlas a kabaret Küka, dále Künstlerkabarett. Její texty se natáčely v interpretaci známých hereček. V prosinci 1936 se narodil syn Evjatar Alexander Michael v Berlíně (v emigraci si jméno změnil na Steven). Jeho otcem byl dirigent a hudební vědec polského původu Chemjo Vinaver. Roku 1938 se Mascha rozvedla a šest dnů na to se vdala za otce svého syna. Své příjmení Kaléko jakožto umělecké jméno si však Mascha ponechala. \n\nV září roku 1938 rodina emigrovala do Spojených států amerických. Její manžel v Americe nemohl najít žádnou práci, Mascha rodinu živila psaním reklamních sloganů a také dětských básniček. O rok později zveřejnila básnické texty v židovském exilovém časopise \"Aufbau\". Roku 1944 rodina získala americké občanství. Po válce Kaléko opět oslovila své publikum tím, že byl v Německu znovu vydán \"Sešit s lyrickým těsnopisem\" (1956). 1960 jí měla být udělena Fontaneho cena, Kaléko ji však odmítla vzhledem k tomu, že jeden z porotců, Hans Egon Holtusen, působil v jednotkách SS. Ve stejném roce Kaléko s rodinou na přání svého muže emigrovala do Jeruzaléma. Kvůli jazykové i kulturní izolaci však nežila šťastně, byla osamělá a zklamaná. Roku 1968 zemřel její hudebně nadaný syn v New Yorku a o pět let později (1973) pak i její manžel. Teprve poslední rok svého života Mascha opět našla sílu na to věnovat se básnické tvorbě. V básních zpracovala ztrátu syna a manžela. Na podzim 1974 Mascha jela naposledy do Berlína, kde měla i přednášku. Chtěla si v Berlíně pořídit malý byt a žít v Německu častěji, protože ji s tímto městem pojily vzpomínky na šťastná mladá léta. Cestou zpátky do Jeruzaléma pobývala ještě v Curychu, kde 21. ledna 1975 zemřela na rakovinu žaludku, jen 14 měsíců po smrti svého muže. Její hrob se nachází na Židovském hřbitově v curyšské čtvrti Friesenberg.\n\nJejí básně se vyznačují něžnou ironií a melancholičností, bývají nazývané Großstadtlyrik čili „lyrika velkoměsta“. Jako jediná známá básnířka ženského pohlaví náležící tzv. nové věcnosti (Neue Sachlichkeit) bývá srovnávána se svými mužskými kolegy, bývá proto nazývána „Ringelnatz v sukni“ nebo „Kästner v sukni“. Její básně nazývané Montagsgedichte neboli „pondělkové básně“ svojí strohostí a přímostí. Její básně byly mimo jiné zhudebněny jako šansony.\n\nZa jejího života vyšlo následující:\nPosmrtně bylo vydáno:\n\n"}
{"id": "995952", "url": "https://cs.wikipedia.org/wiki?curid=995952", "title": "Anton Neumann", "text": "Anton Neumann\n\nAnton Neumann (kolem roku 1720 – 21. nebo 22. listopadu 1776) byl český hudební skladatel období raného klasicismu, pravděpodobně rakouského původu. Od roku 1769 působil jako kapelník olomoucké katedrály.\n\nAnton Neumann se narodil někdy kolem roku 1720. Podle posledních výzkumů musel zastávat jako proslulý skladatel nějaké významné místo zřejmě na území Rakouska. Svědčí o tom množství dochovaných skladeb ve větším počtu než na Moravě (kde posledních osmnáct let života působil), Slovensku a Polsku, a to z doby kolem roku 1750. \n\nV benediktýnském klášteře v Lambachu je dochováno mimo jiné dvacet pět jeho symfonií pro nejrůznější orchestrální obsazení. Není vyloučeno, že do doby svého působení na Moravě měl nějaké konexe na proslulou kapelu v Esterházu, kde působil i Joseph Haydn. Tento fakt dokládají tria pro baryton, která napsal na zakázku pro hraběte Esterházyho. Od roku 1758 působil již jako zkušený kapelník a komponista na dvoře olomouckého biskupa Leopolda Egka v Kroměříži, kde je připomínán jako „Cammerdiener und Musik Direktor“. \n\nV roce 1769 byl přijat do služeb olomoucké kapituly, kde hned od počátku svého působení začal ve funkci kapelníka katedrály cílevědomě prosazovat reformy ve vedení zdejší hudby v katedrále. Ze šlechtických služeb byl zvyklý na dobře obsazený orchestr, o jehož zásadní rozšíření se též zasadil na katedrálním kůru. Tato skutečnost souvisí se změnou hudebního cítění a vkusu, kterou naznačovala již tvorba jeho předchůdce.\n\nCharakteristickým znakem jeho kompozic je výrazná melodická nápaditost, pestré a po formální stránce zajímavé, až avantgardní zpracování. Pozoruhodná jsou jeho díla i po harmonické stránce. Nezřídka užívá vypjatých harmonických spojů, čímž je ve volbě prostředků harmonie často vynalézavější než jeho současníci. Prostřednictvím harmonie dosahuje Neumann velmi účinných emocionálních změn, a to jak v hudbě chrámové, tak v symfoniích. Právě tato díla jsou z hlediska vývoje české hudby 18. století velmi významná. \n\nJeho symfonie patří k nejstarším svého druhu na našem i rakouském území. Do dnešních dnů se nám jich dochovalo celkem třicet tři, avšak inventář Egkovy kapely v Kroměříži, kde působil jako kapelník před nástupem do postu v katedrále, jich uvádí celkem čtyřicet jedna. Neumannovy symfonie, stejně jako celé jeho dílo, poskytuje obraz o specifické podobě moravského a rakouského hudebního cítění spojeného s prosazováním avantgardních kompozičních postupů vlastních pro epochu galantního raně klasicistního stylu. Objeveny také byly jeho skladby i ve významných fondech Maďarska, Švédska aj., což poukazuje na nemalý význam tohoto skladatele v rámci evropského kulturního dědictví 18. století.\n\n\n"}
{"id": "995954", "url": "https://cs.wikipedia.org/wiki?curid=995954", "title": "Magazín i60.cz", "text": "Magazín i60.cz\n\nMagazín i60.cz je internetový portál pro podporu seniorských aktivit, magazín aktivního stáří. Věnuje se například cestování, životnímu stylu, péči o zdraví, různým koníčkům nebo vaření, přináší soutěže, kvízy a nabízí možnost chatu. Značnou část jeho obsahu píší sami čtenáři. \n\nPortál v roce 2012 založili novináři Lukáš Havlas a Jan Raška se zkušenostmi z několika celostátních deníků – například z MFD či Hospodářských novin. Technickou podporu zajišťuje IT společnost „Nebrat“, jež je také součástí vydavatelské firmy „i60 Publishers“. V roce 2014 se návštěvnost pohybuje okolo 15 000 unikátních návštěvníků měsíčně a pozvolna roste. Portál i60.cz spolupracuje s Českou alzheimerovskou společností a její předsedkyně, doc. MUDr. Iva Holmerová nad ním převzala záštitu.\n\nV roce 2014 pořádá módní přehlídku \"i60 Senior Fashion\", věnovanou módě pro starší dámy a jíž se účastnily i jeho čtenářky. Přehlídka měla značný mediální ohlas. Od roku 2014 spolupracuje i na projektu Senioři píší Wikipedii.\n\nMottem i60.cz je: „Tahle země není jenom pro mladý!“\n\n\n"}
{"id": "995956", "url": "https://cs.wikipedia.org/wiki?curid=995956", "title": "Pytel kostí", "text": "Pytel kostí\n\nPytel kostí (\"Bag of Bones\") je kniha spisovatele Stephena Kinga. Z anglického originálu, vydaného nakladatelstvím Scribner v New Yorku, do čestiny přeložila Linda Bartošková. České vydání vydalo roku 2002 nakladatelství BETA. Kniha má 29 kapitol a 495 stran.\n"}
{"id": "995957", "url": "https://cs.wikipedia.org/wiki?curid=995957", "title": "Objevy pod vrstvami času", "text": "Objevy pod vrstvami času\n\nObjevy pod vrstvami času je populárně naučná kniha, zabývající se především dějinami paleontologických objevů. Pojednává také o odedávném vztahu člověka a zkamenělin, a to prakticky od nejstarších dob (pleistocén) až do současnosti. Všímá si také zajímavých postav paleontologických i předvědeckých dějin, jako byl například Fa-sien, Girolamo Fracastoro nebo třeba baron Franz Nopcsa či John Ostrom. Kniha je sondou do dlouhé a bohaté historie sbírání a výzkumu zkamenělin, a to zdaleka ne jen populárních neptačích dinosaurů (byť právě tato významná skupina druhohorních obratlovců je pro text stěžejní). Autorem knihy je popularizátor vědy Vladimír Socha. Kniha vychází 12. května 2014, a to prostřednictvím nakladatelství Computer Press.\n\nKniha obsahuje celkem 17 chronologicky řazených kapitol, počínaje staršími čtvrtohorami (kdy záměrně sbíral zkameněliny bezobratlých živočichů již archaický \"Homo sapiens\"), dále starověkem, antikou, středověkem, raným novověkem a konče moderní érou posledních dvou století. Čtenář se v knize seznámí s málo známými událostmi v dějinách předvědeckého objevování a interpretace fosílií na několika kontinentech i z období pozdějšího vědeckého výzkumu (včetně válečných krádeží zkamenělin, prvních objevů dinosaurů, amerických expedic do mongolské pouště Gobi a mnoho dalšího).\n\nKniha oficiálně vyšla 12. května roku 2014 v nakladatelství \"Computer Press\" (CPress). Vazba knihy je pevná s přebalem a lesklá, její rozměry činí 145 × 205 cm.\n\n"}
{"id": "995965", "url": "https://cs.wikipedia.org/wiki?curid=995965", "title": "Petr Valdman", "text": "Petr Valdman\n\nIng. Petr Valdman (* 1972) je český státní úředník, od března 2014 ředitel Státního fondu životního prostředí ČR.\n\nVystudoval Fakultu stavební Českého vysokého učení technického v Praze a získal tak titul Ing.\n\nV letech 2003 až 2010 pracoval ve Státním fondu životního prostředí ČR, od roku 2006 jako náměstek ředitele pro úsek řízení projektů. Následně působil na Ministerstvu školství, mládeže a tělovýchovy ČR jako ředitel odboru implementace Operačního programu Výzkum a vývoj pro inovace. Z ministerstva přešel do Technologické agentury ČR, kde se živil jako projektový a koordinační manažer pro fondy EU.\n\nKe dni 1. února 2014 byl jmenován náměstkem ředitele Státního fondu životního prostředí ČR pro úsek organizačně – právní a ke dni 3. února 2014 jej ministr životního prostředí ČR Richard Brabec pověřil dočasným řízením SFŽP ČR. Dne 1. března 2014 jej pak ministr Brabec jmenoval řadným ředitelem Státního fondu životního prostředí ČR.\n"}
{"id": "995967", "url": "https://cs.wikipedia.org/wiki?curid=995967", "title": "Getsemany (časopis)", "text": "Getsemany (časopis)\n\nČasopis Getsemany je měsíčník o dění v katolické církvi a jiných církvích zejména v ČR, ale i ve světě, v ekumenickém duchu a důrazem na eklesiologii.\n\nČasopis vznikl jako porevoluční periodikum Ecclesia silentiae (ES), vydával homilie již zemřelého Miroslava Máši i články k problematice začlenění podzemních struktur do oficiální církve. Později se rozšířil mimo komunitu ES i mimo Prahu a otvírá novou obsahovou náplň. Věnuje se homiletice, liturgice, ekumeně, komentuje církevní dění, překládá zahraniční články, vydává vybrané práce studentů Institutu ekumenických studií v Praze, komentuje dění v Římě.\n\n\n\n"}
{"id": "995969", "url": "https://cs.wikipedia.org/wiki?curid=995969", "title": "James Tissot", "text": "James Tissot\n\nJames Tissot (občanským jménem Jacques-Joseph Tissot, 15. října 1836, Nantes – 8. srpna 1902, Chenecey-Buillon) byl francouzský malíř, karikaturista a grafik, působící v letech 1871 až 1882 v Londýně a známý především jako malíř portrétů a scén ze života vyšších vrstev viktoriánské společnosti.\n\nNarodil se v zámožné rodině. Malbu studoval v Paříži, kde jeho hlavním učitelem byl Louis Lamothe. Po roce 1863 se začal věnovat portrétům a rychle se stal známým. V prusko-francouzské válce patřil k obráncům Paříže a zapojil se i jako bojovník pařížské komuny.\n\nPo porážce povstání odešel do Londýna, kde si rychle vybudoval pověst předního společenského portrétisty. Od roku 1876 žil s rozvedenou Kathleen Newtonovou, často ji portrétoval a byl zřejmě otcem jejího syna Cecila George Newtona. Po její smrti roku 1882 se vrátil do Francie. Roku 1885 prožil náboženské obrácení, stal se horlivým katolíkem a po zbytek života výtvarně zpracovával biblická a náboženská témata.\n"}
{"id": "995971", "url": "https://cs.wikipedia.org/wiki?curid=995971", "title": "Stara Pazova", "text": "Stara Pazova\n\nStara Pazova (v srbské cyrilici Стара Пазова) je město v jižní části srbské Vojvodiny poblíž Bělehradu. Patří k menším městům; v roce 2011 měla 18 602 obyvatel. Administrativně je součástí Sremského okruhu. Nachází se na starém silničním tahu spojujícím města Novi Sad a Bělehrad. Okolí města je hustě osídleno.\n\nVe městě žije slovenská menšina.\n\n\n"}
{"id": "995972", "url": "https://cs.wikipedia.org/wiki?curid=995972", "title": "Jarosław Dąbrowski", "text": "Jarosław Dąbrowski\n\nJarosław Dąbrowski (13. listopadu 1836, Žytomyr − 23. května 1871, Paříž), byl polský levicový nacionalista, bojovník za vznik nezávislého Polska a hlavní osobnost Pařížské komuny. Během života používal pseudonymy \"Żądło\" (žihadlo) a \"Łokietek\" (prcek).\n\nOtec se jmenoval \"Wiktor Żądło-Dąbrowski z Dąbrówky\", matka \" Zofia roz. Falkenhagen-Záleská\". Pocházel ze šlechtického rodu Radwanů. V roce 1845 (ve věku devíti let) vstoupil do důstojnické školy carské armády v běloruském Brestu, kde studoval následujících 8 let. Dále pokračoval (v letech 1859 - 1861) na \"Nikalajevově akademii Generálního štábu\" v Petrohradě, kde získal hodnost štábního kapitána.\n\nV roce 1862 byl vůdcem \"městského výboru\" (Komitet Miejski) Varšavy - tajné organizace radikálních demokratů operujících během Lednového povstání. Z této pozice se podílel na vzniku \"KCN\" (Komitet Centralny Narodowy), předchůdce polské protiruské ilegální vlády. Po vzoru Giuseppe Garibaldiho Dąbrowski prosazoval koncept bleskové a razantní revoluce a odstranění ruské nadvlády nad Polskem. Pokus o puč ovšem nevyšel, mnoho Dąbrowského spolubojovníků padlo při střetech, anebo bylo odsouzeno k hrdelním trestům. Samotný Dąbrowski byl dva roky vězněn ve Varšavě, následně odsouzen k 15 letům nucených prací na Sibiři, dokázal ovšem uniknout a od roku 1865 pobýval v pařížském exilu. \n\nZde bojoval po pádu monarchie proti pruským vojskům, 23. května 1871 utrpěl zranění při obraně barikád, následkem kterých téhož dne zemřel.\n\nJe pochován na hřbitově Père-Lachaise v Paříži. Polské dobrovolnické oddíly během španělské občanské války nesly jeho jméno.\n\n"}
{"id": "995974", "url": "https://cs.wikipedia.org/wiki?curid=995974", "title": "Iva Holmerová", "text": "Iva Holmerová\n\nDoc. MUDr. Iva Holmerová, PhD. (18. října 1955, Kostelec nad Labem) je česká lékařka, která se věnuje sociálnímu lékařství, lékařské etice a gerontologii. Vede Gerontologické centrum v Praze 8 a přednáší na Fakultě humanitních studií UK.\n\nPo studiu gymnázia v Brandýse nad Labem vystudovala všeobecné lékařství na lékařské fakultě Univerzity Karlovy v Praze, během studií se vdala a měla první dceru. Dále pracovala jako sekundářka v OÚNZ Praha 9, v letech 1984–1991 v OÚNZ Mělník a pak přednášela sociální lékařství na 1. lékařské fakultě UK. Roku 1991 spoluzaložila Gerontologické centrum v Praze 9, které dosud vede, v roce 1997 se podílela na založení České alzheimerovské společnosti a od roku 2007 je předsedkyní Gerontologické a geriatrické společnosti České lékařské společnosti JEP. Titul PhD. obhájila v oboru sociálního lékařství a habilitovala se v oboru sociální antropologie. Vedla řadu výzkumných projektů v oblasti gerontologie a publikovala několik odborných prací v ČR i v zahraničí.\n\n\n\n"}
{"id": "995975", "url": "https://cs.wikipedia.org/wiki?curid=995975", "title": "Warwick Davis", "text": "Warwick Davis\n\nWarwick Ashley Davis (* 3. února 1970, Epsom v Anglii) je anglický herec, televizní moderátor, spisovatel, režisér, producent a komik. Objevil se v několika filmech ze série Harry Potter, též ve filmu \"\". Trpí nanismem, podobně jako například americký herec Peter Dinklage, který si s ním ve filmu \"Princ Kaspian\" také zahrál.\n\nWarwick Ashley Davis se narodil 3. února 1970 v anglickém městě Epsom jako starší ze dvou dětí pojišťovacího agenta Ashleye Davise a jeho manželky, ženy v domácnosti, Susan Davisové. Má mladší sestru. Když bylo Warwickovi 11 let, roku 1983, jeho babička v rádiu uslyšela výzvu pro všechny lidi menší než 1,2 m. Jednalo se o casting na roli ewoka Wicketa ve . Pro Warwicka jako milovníka Star Wars to byl sen a casting se skutečně vydařil a získal tak svoji první roli v životě.\n"}
{"id": "995976", "url": "https://cs.wikipedia.org/wiki?curid=995976", "title": "Sirusho", "text": "Sirusho\n\nSiranuš Harutjunyan (arménsky \"Սիրանուշ Հարությունյան\",* 7. ledna 1987 Jerevan, Arménská SSR, Sovětský svaz, dnes Arménie), lépe známá jak Sirusho arménsky \"Սիրուշո\", je arménská popová zpěvačka. Svou hudební kariéru odstartovala v době, kdy žila v arménském diasporě v Kanadě. Ve věku devíti získala ocenění na arménských hudebních cenách za píseň \"\"Lusabats\"\". Debutové studiové album Sirusho bylo vydáno v roce 2000 a v roce 2005 jej následovalo album \"Šeram\". Ve stejném roce ji byly uděleny ceny za \"Budoucnost arménské hudby\", \"Nejlepší album\" a \"Nejlepší umělkyni\" na prvních cenách \"Armenian National Music Awards\".\n\nV roce 2008 ji za mezinárodní úspěchy BBC nazvala \"národním pokladem\" Arménie.\n"}
{"id": "995977", "url": "https://cs.wikipedia.org/wiki?curid=995977", "title": "Inđija", "text": "Inđija\n\nInđija (v srbské cyrilici Инђија) je město v jižní části srbské Vojvodiny poblíž Bělehradu. Patří k menším městům; v roce 2011 měla 26 025 obyvatel. Administrativně je součástí Sremského okruhu. Nachází se nedaleko dálnice, spojující města Novi Sad a Bělehrad. Okolí města je hustě osídleno.\n\nVe blízkosti města se nachází velká nákupní zóna, kterou navštěvují především obyvatelé obou největších srbských měst.\n\n"}
{"id": "995978", "url": "https://cs.wikipedia.org/wiki?curid=995978", "title": "Hirske", "text": "Hirske\n\nHirske (; – \"Gorskoje\") je městečko v Luhanské oblasti na Ukrajině. Leží zhruba 64 kilometrů na severozápad od Luhanska a nedaleko na sever od Pervomajska, pod který ze správního hlediska patří. V roce 2013 mělo Hirske přes deset tisíc obyvatel.\n"}
