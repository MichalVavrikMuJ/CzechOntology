{"id": "1146137", "url": "https://cs.wikipedia.org/wiki?curid=1146137", "title": "Plamen (časopis)", "text": "Plamen (časopis)\n\nPlamen byl časopis pro literaturu, umění a život, který vycházel měsíčně v letech 1959–1969.\n\nČasopis, který vydával Svaz československých spisovatelů, vznikl sloučením zrušených časopisů \"Květen\" a \"Nový život\". Oznámení o připravovaném zahájení vydávání nového časopisu se v denním tisku objevilo v červnu 1959; šéfredaktor Jiří Hájek poskytl Literárním novinám rozhovor v červenci 1959 o cílech nového časopisu, uvedl však jen obecné informace. V srpnu téhož roku byl již obsah prvního (záříjového) čísla Plamene připraven a bylo možno ho zveřejnit.\n\nVedoucí osobností, která iniciovala vznik nového časopisu byl literární kritik Jiří Hájek.\nTen řídil Plamen do ledna 1968 (v letech 1966–1968 spolu s redakční radou). Původní záměr Jiřího Hájka, aby se stal jedním z hlavních představitelů obrody marxismu, se postupně vyvinul dosti odlišně. V \"Plameni\" publikoval široký okruh autorů, včetně těch, kteří neodpovídali programovým principům tzv. socialistické literatury.\n\nČasopis \"Plamen\" měl 168 černobíle tištěných stran a tříbarevnou obálku; tištěn byl ve formátu 24x16,5 cm. Do časopisu byla až do roku 1966 vkládána monotematická čtyřstránková příloha s reprodukcí výtvarného díla (např. Plamen 10/1962, Michelangelo Buonarotti – báseň v překladu Františka Halase a kresby autora).\n\nV každém čísle časopisu se objevila původní poezie a próza, fotografie (zpravidla téhož autora v jednom čísle) a kresby (opět byla zpravidla věnována pozornost jednomu autorovi). Většina autorů v době vydání textů žila, Plamen však též zveřejňoval při různých výročích i díla autorů již nežijících. Významnou část tvořily teoretické úvahy a kritiky; v části \"Zápisník\" byly komentovány aktuální kulturní události (\"Zápisník\" byl tištěn na papíru odlišné barvy - chamois nebo červené). Převažovala původní domácí tvorba, pravidelně se ale objevovaly i překlady. Kreslený humor zastupovali významní autoři jako Adolf Born, Jaroslav Malák, Neprakta, Vladimír Renčín, Ivan Steiger a další. Autory uměleckých fotografií byli Miroslav Hák, Vilém Heckel, Ladislav Sitenský aj. Typografická úprava byla dílem Oldřicha Hlavsy.\n\nNáklad se z 15 000 výtisků v prvním roce zvýšil až na 25 000. Cena jednoho výtisku byla 10 Kčs.\n\n\nV Plameni publikovala většina z předních českých autorů a mnoho zahraničních. Následují proto pouze příklady příspěvků těch nejznámějších, kteří nejsou uvedení výše (v abecedním pořadí, v závorce je obvykle uveden jejich první příspěvek do časopisu); níže uvedení autoři zpravidla přispěli do Plamene vícekrát:\n\nOd čtvrtého čísla ročníku 1968 byl předsedou redakční rady Plamene Josef Škvorecký; ten poskytl v této souvislosti rozhovor Literárním listům. V lednu 1969 přijala česká část Svazu československých spisovatelů usnesení, ve kterém svěřuje řízení časopisu řídícímu výboru ve složení Karel Kosík (šéfredaktor), Karel Kostroun, Milan Kundera, Ladislav Sochor, Josef Škvorecký. 15. května 1969 odňal Český úřad pro tisk a informace Svazu československých spisovatelů na tři měsíce právo vydávat časopis Plamen. \n\nV roce 1969 vyšlo už jen 11 čísel \"Plamene\". Jeho vydávání již nebylo obnoveno.\n\n\n\n"}
{"id": "1146145", "url": "https://cs.wikipedia.org/wiki?curid=1146145", "title": "Haitam Aleesami", "text": "Haitam Aleesami\n\nHaitam Aleesami (psáno i jako Haïtam Alésami; * 31. července 1991, Oslo, Norsko) je norský fotbalový obránce a reprezentant marockého původu. Hraje na pozici levého beka.\nMimo Norsko působil na klubové úrovni ve Švédsku a Itálii.\n\n\nV A-mužstvu Norska debutoval 10. 10. 2015 v kvalifikačním utkání v Oslu proti týmu Malty (výhra 2:0).\n\n"}
{"id": "1146150", "url": "https://cs.wikipedia.org/wiki?curid=1146150", "title": "Protivládní protesty v Černé Hoře", "text": "Protivládní protesty v Černé Hoře\n\nProtivládní protesty v Černé Hoře začaly v říjnu 2015 v Podgorice v reakci na plánovanou návštěvu generálního tajemníka NATO, Jense Stoltenberga. Demonstranti vyjadřují nesouhlas s premiérem Đukanovićem a požadují jeho rezignaci.\n\nV polovině října 2015 otřásly Podgoricou několikatisícové protivládní pochody demonstrantů vyjadřující ostrý nesouhlas s politikou Mila Đukanoviće a jeho vládu označili za zkorumpovanou. Demonstranti oponují prozápadní politice, návštěvě generálního tajemníka NATO a vůbec celému začlenění Černé Hory do NATO, během protestů bývají vyzdvihovány černohorské a srbské vlajky a portréty ruského prezidenta Vladimira Putina.\n24. října zaútočila černohorská policie na demonstranty slzným plynem a celé demonstrace vyústily v násilí.\n\nV den parlamentních voleb (16. října 2016) byla zatčena skupina dvaceti srbských a černohorských občanů, mezi nimi je bývalý šéf srbského četnictva Bratislav Dikić a také bojovníci na straně proruských separatistů z války v Donbasu.\n"}
{"id": "1146151", "url": "https://cs.wikipedia.org/wiki?curid=1146151", "title": "Community Shield 2014", "text": "Community Shield 2014\n\nFA Community Shield 2014 byl 92. ročník anglického superpoháru zvaného Community Shield, pořádaného anglickou fotbalovou asociací (FA). Zápas se odehrál 10. srpna 2014 na londýnském stadionu Wembley. Účastníky byli vítěz Premier League sezóny 2013/14 Manchester City FC, a vítěz anglického poháru ve stejném roce Arsenal FC.\n"}
{"id": "1146153", "url": "https://cs.wikipedia.org/wiki?curid=1146153", "title": "Donald J. Cram", "text": "Donald J. Cram\n\nDonald James Cram (22. dubna 1919 Chester, Windsor County, Vermont – 17. června 2001 Palm Desert, Kalifornie) byl americký chemik, nositel Nobelovy ceny za chemii za rok 1987. Obdržel ji společně s J. Lehnem a Ch. J. Pedersenem za objev syntetických makrocyklických látek se selektivními vlastnostmi pro vazbu iontů a molekul. Vyrůstal jako poloviční sirotek a musel se již v mládí živit prací. Díky stipendiu mohl vystudovat bakalářské studium na vysoké škole Rollins College (1938 až 1941). Pokračoval na Univerzitě Nebraska–Lincoln (magistr r. 1942) a na Harvardu (doktorát r. 1947). Jeho vědecká kariéra je spojena především s Kalifornskou univerzitou v Los Angeles, kde začal učit roku 1947, profesorem se stal roku 1955 a zůstal až do roku 1987, kdy odešel na odpočinek.\n"}
{"id": "1146154", "url": "https://cs.wikipedia.org/wiki?curid=1146154", "title": "Denis Jančo", "text": "Denis Jančo\n\nDenis Jančo (* 1. srpna 1997, Trenčín) je slovenský fotbalový záložník a mládežnický reprezentant, hráč klubu FK AS Trenčín.\n\nRodák z obce Zamarovce Denis Jančo je odchovanec nedalekého klubu FK AS Trenčín.\nV 1. slovenské lize debutoval 26. 9. 2015 pod trenérem Martinem Ševelou proti týmu MFK Skalica (výhra 3:0). Premiérový gól ve Fortuna lize vstřelil ve svém třetím zápase 24. října 2015 proti FC ViOn Zlaté Moravce (výhra 4:1). Jančo v utkání otevíral skóre v 11. minutě.\n\nDenis Jančo nastupoval za slovenské mládežnické reprezentace do 18 a 19 let.\n\n"}
{"id": "1146157", "url": "https://cs.wikipedia.org/wiki?curid=1146157", "title": "Mladá Vožice (hrad)", "text": "Mladá Vožice (hrad)\n\nMladá Vožice je zaniklý hrad ve stejnojmenném městě v okrese Tábor. Stával na návrší mezi centrem města a Podhradním rybníkem v nadmořské výšce 495 m. Na místě hradu byl postaven kostel Nanebevzetí Panny Marie, který je od roku 1958 chráněn jako kulturní památka ČR. Z vlastního hradu se dochovaly jen drobné fragmenty zdí.\n\nZakladatelem hradu byl pravděpodobně král Václav II., který ho nechal postavit pro posílení panovnického vlivu v oblasti poté, co Vítkovci získali hrad Hradiště. První písemná zmínka pochází z roku 1318, kdy se nacházel v zástavním držení Viléma a později Velislava z Vožice. Zastavován byl i později, protože Karel IV. ho vykoupil od Litolda z Landštejna a v plánovaném zákoníku Majestas Carolina zařadil mezi hrady podmínečně zastavitelné. V době Václava IV. ho měli v zástavě významní šlechtici jako Zikmund Huler z Orlíka, Mikuláš z Okoře aj. Od roku 1412 patřil bratrům Maternovi a Kryštofovi z Ronova, kteří stáli během husitských válek na straně krále Zikmunda, a proto byl hrad v roce 1420 obležen a dobyt Janem Žižkou z Trocnova. Materna však nechal hrad opravit a podnikal vojenské výpady na husitská území. Husité vedení Janem Hvězdou z Vícemilic v roce 1425 hrad znovu oblehli a po pěti týdnech dobyli. Na hradě zanechali posádku, která zůstala až do roku 1426, kdy ho opustila a pobořila. Trosky hradu poté sloužily jako zdroj stavebního kamene a v roce 1646 byl na jeho místě postaven kostel Nanebevzetí Panny Marie přestavěný v roce 1827. Zbytky hradu byly poškozeny při úpravách kostela a později také vestavbou vodárny na předhradí.\n\nHrad byl zřejmě dvoudílný a typově patřil mezi hrady s plášťovou zdí nebo bergfritové dispozice. Na východní straně se nacházelo trojúhelníkové předhradí, do kterého vstupovala přístupová cesta, jejíž průběh kopíruje soudobý přístup. Hradní jádro se nacházelo na západě v místech, kde stojí kostel. Opěrné zdi teras jsou většinou novověkého původu. Z hradu by mohly pocházet jen části zdiva obvodové zdi na severovýchodní a severozápadní straně. Malý fragment pravděpodobně obvodové hradby se také zachoval v jihozápadním nároží předhradí těsně pod svahem jádra.\n\n"}
{"id": "1146158", "url": "https://cs.wikipedia.org/wiki?curid=1146158", "title": "Jean-Marie Lehn", "text": "Jean-Marie Lehn\n\nJean-Marie Lehn (* 30. září 1939 Rosheim) je francouzský chemik, nositel Nobelovy ceny za chemii za rok 1987. Obdržel ji společně s D. J. Cramem a Ch. J. Pedersenem za objev syntetických makrocyklických látek se selektivními vlastnostmi pro vazbu iontů a molekul. Po otci varhaníkovi zdědil lásku k hudbě a vedle chemie se od mládí zajímal i o humantní obory. Vystudoval Univerzitu ve Štrasburku, kde získal i doktorát. Po ročním pobytu na Harvardu se vrátil učit do Štrasburku (od roku 1966). Roku 1965 uzavřel sňatek se Sylvií Ledererovou, mají dva syny. Od roku 1980 je Lehn profesorem na Collège de France. \n\n"}
{"id": "1146159", "url": "https://cs.wikipedia.org/wiki?curid=1146159", "title": "Jan Smetana (malíř)", "text": "Jan Smetana (malíř)\n\nJan Smetana (3. října 1918 Smíchov – 6. dubna 1998 Praha) byl český malíř, grafik a pedagog.\n\nNarodil se 3. října 1918 na Smíchově, který byl v roce 1922 připojen Praze. Od svých pěti let bydlel ve Střešovicích. V roce 1936 maturoval na státní reálce na Praze 7.\nV letech 1942–1948 byl členem Skupiny 42, od roku 1944 členem Umělecké besedy, od 1945 SČUG Hollar a od roku 1958 Skupiny 58. První samostatnou výstavu pořádal v roce 1948 v Topičově salonu v Praze.\n\nJeho malířské počátky v duchu Skupiny 42 se nesou ve znamení melancholie předměstské, městské a industriální krajiny, zejména pražské. Od zobrazování konkrétních zákoutí se postupně odpoutává k obecnějšímu ztvárnění prostoru města jako takového, především jeho periférií. V době ideologického tlaku v 50. letech se Smetana věnoval klasické malbě volné krajiny, v 60. letech pak tvoří velké kompozice, v nichž tvary \"městské krajiny\" prostupují do velkých barevných struktur. Velkou inspirací mu byl i pobyt v Paříži, kde se věnoval motivům plynových lamp, nábřeží, kaváren a bister. Od konce 70. let v jeho tvorbě sílí prvky dynamičnosti a výraznější barevnosti. V 90. letech maluje obrazy s černým pozadím, z nichž vystupují barevné plochy, předměty a symboly.\n\nVýznamná je i jeho tvorba grafická (suché jehly, lepty).\n\nOd roku 1967 vyučoval na pražské Akademii výtvarných umění, kde byl jmenován řádným profesorem.\n\nV roce 1969 byl jmenován zasloužilým umělcem, v roce 1978 získal vyznamenání Za zásluhy o výstavbu.\n\n\n"}
{"id": "1146160", "url": "https://cs.wikipedia.org/wiki?curid=1146160", "title": "Lebeda zahradní", "text": "Lebeda zahradní\n\nLebeda zahradní (\"Atriplex hortensis\") je jednoletá, rychle rostoucí, statná bylina. Je to druh rodu lebeda, který je v České republice považován za archeofyt a bývá pěstován jako kuchyňská i okrasná rostlina a občas zplaňuje do volné přírody.\n\nPochází nejspíš z jihovýchodní oblastí evropského Ruska, odkud se v minulosti dostala do mírného podnebného pásu Evropy, Asie, Ameriky i Austrálie. Nejvíce je rozšířena v Jižní a Střední Evropě; v České republice ale není pro příbuznost se známými plevelnými lebedami příliš oblíbena.\n\nLebeda zahradní pravděpodobně pochází z lebedy lesklé a mají mnoho společného. Je schopna vyrůstat v široké paletě půd, preferuje vlhká a světlá stanoviště dobře zásobená živinami. Dostatek světla, vláhy a živin je předpokladem pro její rychlý růst a tvorbu listů. Rostliny nejsou mrazu odolné. Suché a horké počasí urychluje tvorbu květů.\n\nJako dávno zkulturněná rostlina byla hojně pěstována již ve starověkém Řecku a Římě. Byla převážně používána jako salát nebo se z ní vařily polévky či omáčky, později byla nahrazena špenátem, který má dužnatější listy. Lebeda zahradní má hojnost vitaminu C a vyšší nutriční hodnotu, navíc obsahuje minimum lidskému organismu škodlivé kyseliny šťavelové.\n\nPoužívá se také jako okrasná rostlina v záhonech smíšených vyšších letniček nebo trvalek, obvykle se spolehlivě sama vysemení a příští rok na záhoně i po okolí spolehlivě znovu vyrůstá.\n\nBěhem dlouhé doby pěstování lebedy zahradní byly vyšlechtěny dvě barevně odlišné variety:\n\nMohutná, jednoletá, jednodomá rostlina až dva metry vysoká, která má vzpřímenou a rozvětvenou lodyhu, často ve spodní části červenofialově zbarvenou a vyrůstající z hluboko sahajícího kořene. Listy má střídavé, dlouhé 5 až 25 a široké 3 až 18 cm, směrem vzhůru se zmenšující, jsou řapíkaté a oboustranně pomoučené. Čepele spodních a středních listů jsou trojúhelníkovité až vejčité či srdčité, nepravidelně plytce zubaté a na vrcholu špičaté, u horních listů jsou kopinaté.\n\nKvěty bez listenů jsou nejčastěji jednopohlavné, mají zelenou barvu a jejich smíšená klubkovitá květenství vytvářejí axiální nebo terminální laty. Samčí květy s pětičetným okvětím zelené barvy mají pět tyčinek. Samičí květy s listenci a s pestíkem bývají dvojí, buď také mají pětičetné okvětí nebo jsou bezobalné. Květy bez okvětí po opylení vztyčí oba oválné listence a ty se zdánlivě spojí a vytvoří nad vznikajícím plodem krovky. Květy s okvětím bývají někdy i oboupohlavné.\n\nKvěty se v závislosti na podnebí otvírají od června do srpna, opylovány jsou nejčastěji větrem. Samičí květy vytvářejí dvojí semena: květy s okvětím mají čočkovité nažky tmavohnědé až černohnědé a velké asi 2 mm, květy bez okvětí s krovkami mají ploché nažky světlehnědé a velké asi 4 mm.\n\nLebeda zahradní se rozšiřuje pouze semeny, kterých vytváří veliká množství. Nažky mají nestejně dlouhou dobu dormance, světlé nažky kratší a tmavší delší. Dobře klíčí pokud jsou v malé hloubce pod povrchem, klíčivost si podržují po dobu několika let. Ploidie druhu je 2n = 18.\n\nPro kuchyňské použití se doporučuje vysévat semena od března do srpna po etapách s odstupem 30 dnů. Během růstu je nutná pravidelná zálivka, ne však přemokření. Zhruba za dva měsíce po výsevu lze sklízet prvé listy, nejkvalitnější listy bývají do výšky 50 cm rostliny. Starší rostliny tvoří menší a tužší listy, kvetoucí rostliny mají listy nahořklé, letní výsevy často vybíhají do květu.\n\n\n \n"}
{"id": "1146166", "url": "https://cs.wikipedia.org/wiki?curid=1146166", "title": "Obchodní dům Centrum (Brno)", "text": "Obchodní dům Centrum (Brno)\n\nObchodní dům Centrum je funkcionalistická budova architekta Vladimíra Karfíka v centru Brna z let 1930–1931. Jde o jedinou Karfíkovu meziválečnou stavbu v Brně. Dům byl plánován jako 28patrová budova s výškou přesahující 100 m. Stavba je od roku 1988 památkově chráněna.\n\nPůvodní plán počítal s 28patrovým mrakodrapem, ovšem kvůli nestabilnímu terénu byl počet pater snížen na 23 a později na pouhých 8. Stavba obchodního domu pro firmu Baťa proběhla v letech 1930–1931, prodejna sem byla přemístěna z nedalekého paláce Morava. Po druhé světové válce ji vystřídal obchodní dům Centrum, pro jehož potřeby byla budova v roce 1966 necitlivě stavebně upravena, čímž ztratila charakteristické střídání horizontálních pásů čirého a bílého skla.\n\nObjevilo se několik návrhů na dostavbu nehotového mrakodrapu, jeden z nich od architektky Evy Jiřičné z roku 2008, který měl navázat na meziválečnou estetiku a dostavět jedenáct nových pater s byty a zelenými terasami. Z realizace ale nakonec sešlo kvůli nesouhlasu brněnského Národního památkového ústavu.\n"}
{"id": "1146167", "url": "https://cs.wikipedia.org/wiki?curid=1146167", "title": "Bangabandhu (F-25)", "text": "Bangabandhu (F-25)\n\nBangabandhu (F-25) je fregata bangladéšského námořnictva. Jedná se o výrazně modernizovanou verzi jihokorejských fregat třídy \"Ulsan\". Plavidlo bylo do služby přijato roku 2001 pod názvem \"Khalid Bin Walid\", avšak četné poruchy a nedostatky v jeho konstrukci zapřičinily, že v letech 2002-2007 loď musela být převedena do rezervy a podrobena opravám. Kolem koupe plavidla navíc vypukl korupční skandál. V roce 2009 byla loď přejmenována na \"Bangabandhu\".\n\nStavba fregaty byla objednána roku 1997 u jihokorejské loděnice Daewoo Shipbuilding & Marine Engineering v Okpo. Kýl plavidla byl založen 12. května 1999, v 29. srpna 2000 byl trup spuštěn na vodu a dne 20. června 2001 byla fregata přijata do služby pod názvem \"Khalid Bin Walid\".\n\nPlavidlo je vybaveno bojovým řídícím systémem Thales TACTICOS, systémem řízení palby Thales Lirod Mk 2, navigačním radarem Thales Variant DA-08 a sonarem. Nese také systémy elektronického boje Racal Cutlass, Racal Scorpion a vrhače klamných cílů Super Barricade. Hlavňovou výzbroj tvoří jeden 76mm kanón OTO Melara Super Rapid v příďové dělové věži a dva 40mm kanónové komplety DARDO. Protivzdušnou bodovou obranu zesiluje osminásobné odpalovací zařízení čínských protiletadlových řízených střel FM-90N (instalováno během pobytu plavidla v rezervě). Údernou výzbroj tvoří čtyři protilodní střely Otomat Mk 2 s dosahem 180 km. Loď dále nese dva trojhlavňové 324mm torpédomety B-515 pro lehká protiponorková torpéda EuroTorp Whitehead A244/S. Na zádi se nachází přistávací plocha pro jeden vrtulník AW109. Pohonný systém je koncepce CODAD. Tvoří jej čtyři diesely SEMT-Pielstick 12V PA6V280 STC o výkonu 22 500 hp. Nejvyšší rychlost dosahuje 25 uzlů. Dosah je 4000 námořních mil při rychlosti 18 uzlů.\n\n"}
{"id": "1146170", "url": "https://cs.wikipedia.org/wiki?curid=1146170", "title": "Třída Mars", "text": "Třída Mars\n\nTřída Mars byla třída bojových zásobovacích lodí námořnictva Spojených států amerických, které byly během služby přeřazeny k Military Sealift Command. Celkem bylo postaveno sedm jednotek této třídy.\n\nCelkem bylo postaveno sedm jednotek této třídy. Do služby byly přijaty v letech 1963-1970.\n\nJednotky třídy \"Mars\":\nPlavidla pojmula až 7300 tun nákladu. Výzbroj tvořily čtyři 76mm kanóny. K vertikálnímu zásobování sloužily dva vrtulníky CH-46 Sea Knight. Nejvyšší rychlost dosahovala 20 uzlů.\n"}
{"id": "1146174", "url": "https://cs.wikipedia.org/wiki?curid=1146174", "title": "Charles J. Pedersen", "text": "Charles J. Pedersen\n\nCharles John Pedersen (3. října 1904 Pusan – 26. října 1989 Salem, New Jersey) byl americký chemik, nositel Nobelovy ceny za chemii za rok 1987. Obdržel ji společně s D. J. Cramem a  J.-M. Lehnem za objev syntetických makrocyklických látek se selektivními vlastnostmi pro vazbu iontů a molekul. Narodil se v Koreji smíšenému norsko-japonskému páru. Roku 1904 se rodina odstěhovala do Japonska. Roku 1922 Pedersen odešel za studiem do USA. Bakalářský titul získal na Daytonské univerzitě v Ohiu a magisterský na Massachusettském technologickém institutu. Protože nechtěl být dále vydržován svým otcem, rozhodl se nepokračovat v postgraduálním studiu, a je tak jedním z mála nositelů Nobelovy ceny v přírodovědných oborech, kteří nemají doktorát. V roce 1927 nastoupil do laboratoří firmy Du Pont, kde pracoval dalších 42 let a vytvořil 65 patentů a 25 publikací. \n"}
{"id": "1146178", "url": "https://cs.wikipedia.org/wiki?curid=1146178", "title": "Lalić", "text": "Lalić\n\nLalić (v srbské cyrilici Лалић, maďarsky Lilomos, slovensky Laliť) je vesnice na severu Srbska, ve Vojvodině. Administrativně je součástí opštiny Odžaci, má 1646 obyvatel.\n\nVesnice vznikla v dobách kolonizace dolních Uher v letech 1760-1790. Vzniklo zde sídlo na silnici mezi obcemi Odžaci a Kula, které mělo pravoúhlou síť ulic. Jeho rozvoji pomohla agrarizace oblasti a odvedení vody z bažin pomocí Velkého báčského kanálu, který se dnes nachází severně od Laliće. V roce 1761 již měla vesnice již vlastní samosprávu. Lidé, kteří Lalić pomohli vybudovat, byli dolnozemští Slováci, kteří přišli do dolních Uher z okolí Tater, Pešti, Zvolena a Nitry. N nim později přišli Srbové, kteří uprchli před Turky z oblasti Šumadije. V roce 1834 měla vesnice již celkem 1606 obyvatel. Další růst znemožňovaly časté záplavy, epidemie a vystěhovalectví. V roce 1873 se do Laliće dostěhovalo 15 židovských rodin, později vlivem přirozeného mísení obyvatelstva přišli i Maďaři a Němci. V letech 1848-1852 zde byl vybudován slovenský evangelický kostel. Srbský pravoslavný kostel byl vybudován v roce 1834. \n\nV Lalići žije i v dnešní době téměř polovina obyvatelstva slovenské národnosti. Od začátku 20. století zde působí četné slovenské kulturní spolky; místní odbor Matice slovenské i jiné.\n"}
{"id": "1146180", "url": "https://cs.wikipedia.org/wiki?curid=1146180", "title": "Kapitonov", "text": "Kapitonov\n\nRuské příjmení Kapitonov () má více nositelů:\n\n"}
{"id": "1146183", "url": "https://cs.wikipedia.org/wiki?curid=1146183", "title": "Johann Deisenhofer", "text": "Johann Deisenhofer\n\nJohann Deisenhofer (* 30. září 1943) je německo-americký chemik, nositel Nobelovy ceny za chemii za rok 1988. Obdržel ji společně s R. Huberem a H. Michelem za stanovení trojrozmějné struktury reakčního centra bakteriální fotosyntézy. Doktorát získal na TU Mnichov. V Německu pracoval do roku 1988, kdy odešel do USA, aby pracoval ve výzkumném ústavu Howard Hughes Medical Institute při Texaské univerzitě.\n"}
{"id": "1146184", "url": "https://cs.wikipedia.org/wiki?curid=1146184", "title": "Ladislav Paška", "text": "Ladislav Paška\n\nLadislav Paška, známý též jako Laco Paška (27. června 1923, Ružomberok, Československo – 18. prosince 2007, Liptovský Mikuláš, Slovensko), byl slovenský novinář a spisovatel.\n\nPaška studoval na střední škole v Ružomberoku a v Banské Bystrici. V letech 1950-1953 pokračoval ve studiu, tentokrát žurnalistiky v Praze, v letech 1958-1962 v Bratislavě a v Žilině. V období let 1961-1963 absolvoval Průmyslovou školu stavební v Banské Bystrici. Po dostudování působil jako redaktor na různých místech Slovenska; v letech 1963-1964 pracoval jako technik a stavbyvedoucí v podniku Stredoslovenské stavby v Banské Bystrici. V letech 1972-1989 musel z politických důvodů pracovat opět jako dělník, později úředník. Od roku 1990 byl ředitelem Domu Matice slovenské v Liptovském Mikuláši. Jako publicista debutoval knihami reportáží ze života slovenských vojáků v Itálii. Vedle publicistiky se od roku 1942 věnoval i umělecké literatuře, časopisecky uveřejňoval krátké prózy a surrealistické básně. Po nucené odmlce se k publicistické tvorbě vrátil až během roku 1968 a po další přestávce jen po listopadu 1989, což dokumentují soubory esejí o významných osobnostech Liptova. Jeho publicistické dílo uzavírá vlastivědná práce o Liptovském Mikuláši a profilový výběr z publicistiky.\n\n\n"}
{"id": "1146185", "url": "https://cs.wikipedia.org/wiki?curid=1146185", "title": "Třída Asheville", "text": "Třída Asheville\n\nTřída Asheville byla třída dělových člunů amerického námořnictva. Celkem bylo postaveno 17 člunů této třídy. Část plavidel byla později prodána do zahraničí. Zahraničními uživateli třídy se staly Čínská republika, Kolumbie, Korejská republika, Řecko a Turecko.\n\nCelkem bylo v letech 1966-1970 do služby přijato 17 člunů této třídy.\n\nJednotky třídy \"Asheville\":\nVýzbroj plavidel tvořil jeden 76mm kanón, jeden 40mm kanón Bofors a čtyři 12,7mm kulomety. Pohonný systém byl koncepce CODOG se dvěma diesely Cummins VT12-875 o výkonu 1750 hp a plynovou turbínou General Electric LM1500 o výkonu 14 000 hp. Nejvyšší rychlost dosahovala 38 uzlů a cestovní rychlost 16 uzlů.\n\n"}
{"id": "1146188", "url": "https://cs.wikipedia.org/wiki?curid=1146188", "title": "Ivan Vasiljevič Kapitonov", "text": "Ivan Vasiljevič Kapitonov\n\nIvan Vasiljevič Kapitonov (; 10. února / 23. února 1915 Serovskoje Tambovská gubernie – 28. května 2005 Moskva) byl sovětský stranický a státní činitel. V letech 1965—1986 byl tajemníkem Ústředního výboru KSSS. V období 1986—1988 působil jako předseda Ústřední revizní komise KSSS.\n\n"}
{"id": "1146194", "url": "https://cs.wikipedia.org/wiki?curid=1146194", "title": "Opština Bačka Palanka", "text": "Opština Bačka Palanka\n\nOpština Bačka Palanka (v srbské cyrilici Општина Бачка Паланка, maďarsky Palánka község) je základní jednotka územní samosprávy v autonomní oblasti Vojvodina na severu Srbska. V roce 2011 zde žilo 55 528 obyvatel. Sídlem správy opštiny je město Bačka Palanka, nacházející se na samém západu Srbska, na břehu Dunaje a na hranici s Chorvatskem.\n\nObyvatelstvo na území opštiny Odžaci je národnostně smíšené. Tři čtvrtiny představuji Srbové (78,95 %), dále zde žijí také Slováci (9,09 %) a Maďaři (2,44 %).\n\nV opštině se nachází celkem 14 sídel:\n\n"}
{"id": "1146198", "url": "https://cs.wikipedia.org/wiki?curid=1146198", "title": "Stelární astronomie", "text": "Stelární astronomie\n\nStelární astronomie (někdy též \"hvězdná astronomie\") je rozsáhlé odvětví astronomie, které studuje dynamické a fyzikální vlastnosti hvězd, jejich vznik, vývoj a zánik, mezihvězdnou hmotu, pohyb hvězd, stavbu a vývoj jejich soustav, rozložení hvězd v prostoru či vývoj a strukturu galaxií a mnoha dalších objektů tvořících vesmír.\n\nStelární astronomie úzce souvisí např. s astrofyzikou nebo astrochemií, jelikož hledá odpovědi na otázky chemického složení hvězd nebo jejich svítivosti.\n\nNa rozdíl od většiny jiných věd, stelární astronomie je oblast, do které mohou významně přispět i amatéři. Ti hrají důležitou roli při studiu proměnných hvězd, což jsou takové hvězdy, jejichž hvězdná velikost (zdánlivá jasnost), případně i spektrum, se mění buď v pravidelných nebo nepravidelných časových obdobích. Protože amatérských astronomů je mnohem více než profesionálních a potřebná technika k tomuto bádání je běžně dostupná, není výjimkou, že některé z důležitých objevů na poli proměnných hvězd učinili právě amatérští astronomové, a to v dostatečné kvalitě.\n\nPodle metody:\nPodle předmětu:\n\nSkutečným zakladatelem stelární astronomie byl William Herschel. Při zkoumání a pozorování používal metodu vybraných oblastí hvězdné oblohy a s využitím dalekohledu o průměru 45 cm získané údaje statisticky vyhodnocoval a snažil se vymezit obecné zákonitosti rozložení hvězd. Vycházel z předpokladů, že všechny hvězdy září stejně a jsou rozloženy rovnoměrně v naší hvězdné soustavě. Herschel se mylně domníval, že lze pozorovat okraje Galaxie, později tuto myšlenku opustil a vytvořil model naší hvězdné soustavy.\n\n\n\n"}
{"id": "1146199", "url": "https://cs.wikipedia.org/wiki?curid=1146199", "title": "Československá basketbalová liga žen 1954/1955", "text": "Československá basketbalová liga žen 1954/1955\n\nČeskoslovenská basketbalová liga žen 1954/1955 byla nejvyšší ligovou basketbalovou soutěží žen v Československu. Počet družstev byl zvýšen o 2 družstva na 10. Titul mistra Československa získal tým Slavia Pedagog Praha, na druhém místě se umístil klub Slovan Orbis Praha a na třetím Slovan ÚNV Bratislava.\n\n\nKonečné pořadí ligy \n1. Slavia Pedagog Praha (mistr Československa 1955) - 2. Slovan Orbis Praha - 3. Slovan ÚNV Bratislava - 4. Slavia Brno - 5. Spartak Praha Sokolovo - 6. Slavia Praha ITVS - 7. Tatran Ostrava - 8. Slavia Bratislava - 9. Spartak ZJŠ Brno - 10. Sokol Ŕíčany Praha\n\n\n\n\n"}
{"id": "1146204", "url": "https://cs.wikipedia.org/wiki?curid=1146204", "title": "HMAS Sirius (O 266)", "text": "HMAS Sirius (O 266)\n\nHMAS Sirius (OR 266) je zásobovací tanker australského námořnictva. Jedná se o přestavěný komerční tanker MT \"Delos\". Jeho hlavním úkolem je poskytovat na moři jiným lodím palivo, munici a další zásoby.\n\n\"Sirius\" byl navržen a rozestavěn jihokorejskou loděnicí Hyundai Mipo Dockyard jako civilní tanker \"Delos\". Trup tankeru byl na vodu spuštěn v dubnu 2004, přičemž 3. června 2004 jej zakoupila australská vláda za účelem přestavby pro vojenské využití. Důvodem byla především potřeba najít rychlou náhradu za vyřazovaný tanker HMAS \"Westralia\" (O 195) za současné úspory finančních prostředků. Přestavbu provedla společnost Tenix Defence. \"Sirius\" byl do služby přijat 16. září 2006. \n\nJedná se o tanker s dvojitým trupem. Plavidlo je schopno poskytovat palivo, vodu a zásoby dvěma dalším lodí zároveň. Vertikální zásobování provádí vrtulník. Plavidlo může přepravovat 34 806 m paliva, z toho 5486 m leteckého paliva. Na zádi je přistávací plocha pro jeden vrtulník. Loď není vybavena hangárem. Pohonný systém tvoří jeden diesel Hyundai B&W 6S 50MC pohánějící jeden lodní šroub. Nejvyšší rychlost dosahuje 16 uzlů.\n"}
{"id": "1146207", "url": "https://cs.wikipedia.org/wiki?curid=1146207", "title": "Inspektor Regan (film, 2012)", "text": "Inspektor Regan (film, 2012)\n\nInspektor Regan (v anglickém originále The Sweeney) je britský akční kriminální film z roku 2012, volně navazující na stejnojmenný televizní seriál ze 70. let 20. století. Jde o snímek režiséra Nicka Lovea, autora syrových dramat jako \"Hooligans\", \"Psanec\" či \"Chuligán\". Scénář naspal společně s Johnem Hodgem na základě postav vytvořených Ianem Kennedym Martinem. Ray Winstone představuje nerudného Jacka Regana, šéfa přepadového oddílu londýnské policie se svéráznými metodami.\n\nFilm měl premiéru 12. září 2012. Českou televizí byl uveden 16. května 2015 na programu ČT2.\n\nHlavní postavy a jejich herecké obsazení v řazení dle závěrečných titulků:\n\n\n"}
{"id": "1146210", "url": "https://cs.wikipedia.org/wiki?curid=1146210", "title": "Třída Oste (typ 423)", "text": "Třída Oste (typ 423)\n\nTřída Oste (typ 423) je třída průzkumných a zpravodajských (SIGINT/ELINT) lodí německého námořnictva. Plavidla byla navržena pro sběr dat o válečných lodích sovětského námořnictva. Celkem byly postaveny tři jednotky této třídy, které ve službě nahradily plavidla stejnojmenné třídy (typ 422).\n\nCelkem byly loděnicí Flensburger Schiffbau-Gesellschaft ve Flensburgu postaveny tři jednotky této třídy. Do služby byly přijaty v letech 1988-1989\n\nJednotky třídy \"Oste\":\nPosádku tvoří 36 námořníků a 40 operátorů zpravodajského vybavení. Pohonný systém tvoří dva diesely Humboldt-deutz, každý o výkonu 4400 hp, pohánějící dva lodní šrouby. Nejvyšší rychlost dosahuje 20 uzlů. Dosah činí 5000 námořních mil.\n"}
{"id": "1146212", "url": "https://cs.wikipedia.org/wiki?curid=1146212", "title": "Magdaleniny prádelny", "text": "Magdaleniny prádelny\n\nMagdaleniny prádelny nebo také azylové domy byly domovy pro „padlé ženy“, založené v 19. století ve Spojeném království a Irsku. Nejčastěji byly provozovány římskokatolickými kongregacemi. Odhaduje se, že během 150leté historie těchto institucí do nich bylo na neplacenou práci přijato více než 30 000 žen, často proti jejich vůli. Poslední Magdalenina prádelna byla v Irsku uzavřena 25. září 1996.\n\nV únoru 2013 irský premiér Enda Kenny vyjádřil lítost nad minulostí žen, které v Magdaleniných prádelnách trpěly násilím a zneužíváním. Tyto instituce podle něj reprezentují „kruté a nekompromisní časy Irska“. \n\nMagdalénské útulky vznikly ze záchranného hnutí ve Spojeném království a Irsku, jehož cílem byla rehabilitace žen, které pracovaly jako prostitutky. V Irsku se tyto instituce jmenovaly podle Máří Magdalény, biblické postavy, která byla podle starší katolické tradice považována za prostitutku, nicméně litovala svých činů a stala se jednou z Ježíšových nejbližších následovnic.\n\nAzylové domy provozovaly např. kongregace Sester milosrdenství (\"Sisters of Mercy\"), Sester Panny Marie Milosrdné (\"Order of Our Lady of Charity\") nebo Sester Dobrého pastýře (\"Sisters of the Good Shepherd\").\n\nZáznamy útulků ukazují, že v počátcích historie Magdalénského hnutí do nich mnoho žen vstoupilo a zase je opustilo z vlastní vůle, někdy i opakovaně. Jak se Magdalénské hnutí stále více odklánělo od původní myšlenky záchranného hnutí, které chtělo dostat prostitutky z ulic, útulky získaly vězeňský charakter. \n\nKromě prostitutek se do útulků začaly dostávat svobodné matky, zneužívané dívky nebo takové, které byly považovány za jakkoli problémové – a to někdy na žádost vlastní rodiny. Většina žen strávila nucenou prací v prádelně průměrně jeden rok, některé však zůstaly uvězněné v útulku do konce života.\n\nOsmnáct měsíců strávila v dublinské prádelně zpěvačka Sinéad O'Connor, která sem byla ve věku 15 let umístěna za záškoláctví a krádeže. Drastická zkušenost z útulku byla jednou z příčin jejích otevřeně protikatolických postojů.\n\nSkutečné poměry v azylových domech byly málo známé až do roku 1993, kdy sestry Panny Marie Milosrdné (ODNC) prodaly po neúspěšných burzovních operacích svůj klášterní pozemek v Dublinu. Obsahoval však masový hrob, v němž byly pozůstatky 133 chovanek. O náklady na likvidaci hrobu se podělily sestry s developerem, takže exhumaci nebylo možné utajit. Později bylo nalezeno ještě dalších neevidovaných 22 těl.\n\nPísničkářka Joni Mitchell je autorkou písně \"The Magdalene Laundries\", která vyšla roku 1994 na albu Turbulent Indigo. \n\nVe filmu zobrazil život v Magdaleniných prádelnách irský dokumentární film Steve Humphriese, \"Sex in a Cold Climate\" (1998). Příběhy žen vystupujících v dokumentu se inspiroval skotský režisér a herec Peter Mullan, který napsal a režíroval snímek \"Padlé ženy\" (\"The Magdalene Sisters\", 2002), a ve stejném roce Aisling Walshová natočila televizní film \"Hříšnice\" (\"The Magdalen Laundry\", 2002).\n\n\n"}
{"id": "1146214", "url": "https://cs.wikipedia.org/wiki?curid=1146214", "title": "Jozef Hanula", "text": "Jozef Hanula\n\nJozef Hanula (6. dubna 1863, Liptovské Sliače – 22. srpna 1944, Spišská Nová Ves) byl slovenský malíř a pedagog. Vrcholnou tvorbou se hlásil k programu kritického realismu.\n\nJeho otcem byl Ján Hanula, matka Marie rod. Mrvová.\n\nStudoval na Zemské škole pro kreslení v Budapešti, soukromou školu u Simona Hollósyho a Královskou bavorskou akademii výtvarných umění u profesorů Gabriela von Hackla, Franza von Defreggera a Karola Marra v Mnichově. Učil kreslení v Žilině a v Spišské Nové Vsi. Byl představitelem slovenského realistického malířství. Zaměřil se zejména na sakrální tvorbu, ve které spojoval náboženská a národní témata. Od roku 1908 působil i jako knižní ilustrátor, průkopnicky zejména v literatuře pro děti a mládež. Byl autor podobizen významných osobností slovenského kulturního a národního života. Úvahovými a memoárovými články se vyjadřoval k problematice slovenské kultury. Kolem roku 1935 napsal knihu \"Spomienky slovenského maliara\". Maloval interiéry katolických kostelů v Banské Bystrici (1935), Banské Bystrici-Sásovej (1940), Banské Bystrici-Radvani a jiné. Roku 1919 spoluzakládal \"Spolok slovenských umelcov\" v Martině. Roku 1941 byl vyznamenán státní cenou.\n\n\n\n"}
{"id": "1146219", "url": "https://cs.wikipedia.org/wiki?curid=1146219", "title": "ASK Blansko", "text": "ASK Blansko\n\nASK Blansko byl moravský sportovní klub z Blanska, který byl založen roku 1929 jako \"AFK Blansko\". Klubovými barvami byly modrá a bílá. Fotbalový odbor zanikl v roce 2004 sloučením s FO TJ ČKD Blansko do FK APOS Blansko.\n\nNejvětším úspěchem klubu je účast ve 3. nejvyšší soutěži (prve v ročníku 1937/38, naposled 1960/61).\n\n\nNeorganizovaný fotbal se v Blansku začal hrát od roku 1921. Roku 1928 se začalo připravovat sloučení místních družstev do jednoho a na začátku roku 1929 byl v restauraci \"„U Juříčků“\" založen sportovní klub pod názvem \"Atletický fotbalový klub Blansko\". Prvním předsedou byl zvolen K. Ondra. AFK sdružoval i lyžování, stolní tenis, box, zápas, atletiku, házenou žen a pěvecký sbor, v roce 1932 měl 400 členů. Fotbalisté hráli svá utkání na hřišti za novou školou (ulice Marxova a T. G. Masaryka). Trenérem byl bývalý hráč Židenic J. Maška, který bydlel v Adamově. Po přihlášení do BZMŽF (Bradovy Západomoravské župy footballové) se sídlem v Brně, začínal AFK ve III. třídě. V roce 1937 klub postoupil do I. A třídy (3. nejvyšší a nejvyšší župní soutěž). Od sezony 1954 klub nastupoval v nejvyšší krajské soutěži, vrcholem byl postup do moravské divize v roce 1959 pod vedením bývalého hráče SK Židenice Františka Buchty. V divizním (Oblastní soutěž - sk. D) ročníku 1959/60 už mužstvo vedl brněnský trenér Oldřich Klimeš (F. Buchta odešel do ČKD Blansko). Klub se pak krátce – v sezoně 1979/80 – objevil v nejvyšší krajské soutěži, nastal však značný výkonnostní útlum, během pěti let se propadl až do Okresního přeboru Blanenska. Následoval okamžitý návrat do I. B třídy a v sezoně 1990/91 postup do I. A třídy. Krajské soutěže I. A a I. B třídy se hrávaly až do sezony 2001/02, která znamenala sestup do OP Blanenska. Soutěžní ročník 2003/04 byl pro oddíl se slavnou historií posledním.\n\nV Metře Blansko vyrostli hráči, kteří běhali i po prvoligových trávnících. Nejúspěšnějším z nich byl brankář Jaromír Blažek, bývalý reprezentant a nejstarší hráč, který kdy nastoupil v československé nebo české I. lize (1925 – ). V minulosti to byli František Trávníček, který hrál na vojně za Křídla vlasti Olomouc, Antonín Juran hrál za TJ Gottwaldov (Zlín) a Slovan Bratislava, František Šenekl a brankář Vojtěch Streit za tehdy druholigovou Zbrojovku Brno. Z aktivně hrajících odchovanců je nejvýše Luděk Pernica, který v 1. lize debutoval v dresu Zbrojovky Brno, od sezony 2014/15 působil v FK Jablonec a od sezony hraje za Viktorii Plzeň.\n\nV roce 1936 dokázali blanenští dorostenci ve vyřazovací župní soutěži přejít přes SK Židenice, SK Moravskou Slavii a SK Břeclav do finále, ve kterém porazili SK Žabovřesky 3:1. Trenérem tohoto mužstva byl J. Gruber. Podobný úspěch dosáhli dorostenci v roce 1943 pod vedením trenéra F. Hrazdíry. Ve vyřazovací soutěži přešli přes Husovice, Žabovřesky a Rosice do finále, kde zvítězili nad SK Kyjov. Toto finále se hrálo v Brně jako předzápas před ligovým utkáním SK Židenice - AC Sparta Praha.\n\nZe začátku se hrálo na malých školních hřištích za starou a novou školou, v zámeckém parku a na lukách na Starém Blansku.\nRegulérní hřiště bylo otevřeno v květnu roku 1931 dvěma utkáními s AFK Pardubice (tehdejší účastník východočeské I. A třídy), s výsledky 2:1 a 6:4. Původně mělo škvárový povrch a dřevěné kabiny u ramene řeky Svitavy. V letech 1958 – 1962 byl postaven nový stadion s travnatou plochou a vedlejším tréninkovým hřištěm se škvárovým povrchem. Kabiny byly zděné se sprchami a sociálním zařízením. V roce 1937 vystoupila Svitava ze svého koryta a zaplavila staré hřiště, podobná situace se opakovala v roce 1997, kdy byly zaplaveny obě hrací plochy.\n\nPoznámky:\n\nASK Blansko „B“ byl rezervním týmem blanenského ASK.\n\n"}
{"id": "1146220", "url": "https://cs.wikipedia.org/wiki?curid=1146220", "title": "FC Pálava Mikulov", "text": "FC Pálava Mikulov\n\nFC Pálava Mikulov (celým názvem: Football Club Pálava Mikulov) je český fotbalový klub, který sídlí v Mikulově v Jihomoravském kraji. Založen byl roku 1934. Od sezony 2019/20 nastupuje v Okresní soutěži Břeclavska (9. nejvyšší soutěž).\n\nNejvětším úspěchem klubu jsou čtyři vítězství v I. A třídě (1977/78, 1982/83, 1993/94 a 2001/02), na něž navázala účast v celkem 14 ročnících nejvyšší jihomoravské soutěže (1978/79, 1983/84 – 1985/86, 1994/95 – 1996/97 a 2002/03 – 2008/09), z čehož ročník 1978/79 byl čtvrtoligový.\n\nNa jaře 2008 zde hrál mj. Milan Macík. Od srpna 2010 je hráčem Pálavy Mikulov bývalý slovenský mládežnický talent Peter Hrubina.\n\nZdroj: \n\n\nVe svých počátcích byl mikulovský SK začleněn do slovácké fotbalové župy, kde hrával převážně s družstvy z Hodonínska okresní soutěž. Kromě SK Mikulov působily ve městě tři německé fotbalové kluby – ASK, Makkabi a \"DSV Nikolsburg\", který byl nejsilnějším klubem na Mikulovsku a hrával v německém regionu divizi. Po druhé světové válce klub obnovil činnost, jeho hlavním patronem se staly \"Vinařské závody Mikulov\", jejichž podpora sehrála klíčovou úlohu při rozvoji organizovaného sportu v Mikulově.\n\nAž do roku 1980 se hrávalo pouze na škvárovém hřišti, poté se díky konání okrskové spartakiády podařilo získat dotaci na vybudování travnatého hřiště. Největším problémem však byl havarijní stav kabin, oddíl hrál soutěže dokonce na výjimku fotbalového svazu a hrozilo, že hřiště bude – pokud nedojde k zásadnímu řešení havarijního stavu – uzavřeno a mikulovský fotbal zanikne. Tyto problémy se podařilo během 80. a 90. let vyřešit, dnes má klub k dispozici travnatou plochu Městského fotbalového stadionu s rozměry 97 x 62 metrů a kapacitou 2 000 míst, z čehož je 800 k sezení. Ve sportovním areálu je k dispozici i hřiště s umělou trávou III. generace.\n\n\nZdroj: \n\n\n\nZdroj: \n\nPoznámky:\n\nFC Pálava Mikulov „B“ je rezervním mužstvem Mikulova, které hraje od sezony 2012/13 v Okresní soutěži Břeclavska (9. nejvyšší soutěž).\n\n\nZdroj: \n\n\n\nZdroj: \n\nPoznámky:\n\n"}
{"id": "1146228", "url": "https://cs.wikipedia.org/wiki?curid=1146228", "title": "Užovka černá", "text": "Užovka černá\n\nUžovka černá (\"Pantherophis obsoletus\") jinak také užovka černá čtyřpruhá je had z čeledi užovkovití (\"Colubridae\") a rodu \"Pantherophis\". Druh, který se dále dělí na čtyři poddruhy popsal Thomas Say v roce 1823.\nTento druh se vyskytuje na středu a východě USA a v jižní Kanadě. Vyskytuje se v rozmanitých prostředích, dává ale přednost bažinám a mokřadům, jako je například Everglades, kde žijí v korunách stromů, jako jsou cypřiše.\n\nUžovka černá měří 1,07–1,83 m, průměr těla je asi 3,8 cm. Tělo je štíhlé, hlava klínovitá. Šupiny vytvářejí na těle ostré hrany a pomáhají hadovi při šplhání. Kůže může mít širokou škálu barev. Druh není jedovatý, svou kořist zabijí tak, že ji obtočí svým tělem a tak ji zadusí. Mezi oblíbenou potravu patří různí hlodavci, jako například potkani nebo myši, loví také drobné ptáky a plazy. Rozmnožování probíhá v dubnu až červnu. Po pěti týdnech od kopulace samice naklade 12−20 vajec, z nichž se po 65−70 dnech vylíhnou mladá háďata.\nNejsou známy žádné významné hrozby pro tento druh a populace je stabilní, místy však ohrožována odlesňováním. Užovka černá se také vyskytuje v několika rezervacích, proto patří dle IUCN mezi málo dotčené druhy. Jde o pro lidi užitečné zvíře, protože loví škodlivé hlodavce na farmách.\nUznány byly čtyři poddruhy užovky černé:\n\n"}
{"id": "1146230", "url": "https://cs.wikipedia.org/wiki?curid=1146230", "title": "Ústřední volební komise", "text": "Ústřední volební komise\n\nTermínem Ústřední volební komise mohou být označena tato témata:\n"}
{"id": "1146233", "url": "https://cs.wikipedia.org/wiki?curid=1146233", "title": "Saint-Urbain-Maconcourt", "text": "Saint-Urbain-Maconcourt\n\nSaint-Urbain-Maconcourt je francouzská obec v departementu Haute-Marne v regionu Grand Est. V roce 2012 zde žilo 652 obyvatel.\n\nSousední obce jsou: Annonville, Domremy-Landéville, Donjeux, Fronville, Joinville, Mussey-sur-Marne, Noncourt-sur-le-Rongeant, Poissons, Rupt, Suzannecourt a Vaux-sur-Saint-Urbain.\n\n\"Počet obyvatel\"\n"}
{"id": "1146235", "url": "https://cs.wikipedia.org/wiki?curid=1146235", "title": "Jerzy Heczko", "text": "Jerzy Heczko\n\nJerzy Bogusław Heczko (14. května 1825, Lyžbice – 11. května 1907, Komorní Lhotka), též \"Hetschko\", pseud. \"Jerzy Prawdowski\", byl polský evangelický duchovní a náboženský spisovatel. \n\nPo několikaletém působení v Haliči se stal roku 1859 farářem v evangelickém sboru v Komorní Lhotce na Těšínsku, kde setrval až do smrti.\n\nDo dějin se zapsal zejména jako autor jednoho z nejvýznamnějších polských protestantských kancionálů (\"Kancyonał czyli śpiewnik dla chrześcian ewangielickich\"), který vyšel poprvé roku 1865 a sehrál důležitou roli v procesu polského národního obrození na Těšínsku. Byl vydán celkem třiadvacetkrát; v české části Těšínska se používal až do počátku 21. století.\n\nJeho synem byl entomolog Alfred Hetschko. \n\n\n"}
{"id": "1146237", "url": "https://cs.wikipedia.org/wiki?curid=1146237", "title": "George Wells Beadle", "text": "George Wells Beadle\n\nGeorge Wells Beadle (22. října 1903 – 9. června 1989) byl americký genetik, společně s Edwardem L. Tatumem a Joshuou Lederbergem nositel Nobelovy ceny za fyziologii a lékařství za rok 1958. Spolu s Tatumem cenu získali za objev toho, že geny regulují určité chemické procesy v buňkách. Jejich experimenty vedly k hypotéze o přímém vztahu mezi geny a enzymatickými reakcemi, zvané „jeden gen – jeden enzym“.\n\nBeadle studoval na Nebraské univerzitě, doktorát získal roku 1931 na Cornellově univerzitě. V letech 1931 až 1936 působil na Kalifornském technologickém institutu (Kaltech), roku 1936 přešel na Harvard a následujícího roku na Stanford. Po devíti letech se vrátil na Kaltech, kde vedl katedru biologie. Roku 1961 se stal rektorem Chicagské univerzity. \n\nV roce 1946 byl George Beadle přijat do American Academy of Arts and Sciences, v tomtéž roce také byl prezidentem Genetics Society of America.\n"}
{"id": "1146242", "url": "https://cs.wikipedia.org/wiki?curid=1146242", "title": "Giuseppe Bonecchi", "text": "Giuseppe Bonecchi\n\nGiuseppe Bonecchi (datum a místo narození i úmrtí není známo) byl italský básník a operní libretista.\n\nGiuseppe Bonecchi pocházel pravděpodobně z Florencie. Na pozvání Francesca Araji přijel v roce 1740 do Petrohradu, aby pro carské divadlo psal operní libreta. K oslavám sňatku Petra III. a Kateřiny II. Veliké vytvořil libreto pro operu \"Scipione\" Francesca Araji, která se hrála u carského dvora 4. a 5. září 1745 s velkým úspěchem.\n\nV roce 1752 se Bonecchi vrátil do Itálie. Cestou se zastavil ve Vídni, kde navázal přátelství s Pietrem Metastasiem. Usadil se ve Florencii, kde získal úřad kancléře lékařů a lékáren.\n\nV prosinci 1754 odcestoval do Madridu, kde se setkal se slavným kastrátem Farinellim. Na jeho přímluvu pak napsal několik libret pro skladatele Nicolu Conforta. Více než rok pak působil v Lisabonu. Do Florencie se vrátil po katastrofálním zemětřesení, které v roce 1755 postihlo Lisabon. Stal se znovu kancléřem lékařů a lékárníků a uplatnil se i v diplomatických službách.\n\nV roce 1768 přijel do Prahy, aby pro Josefa Myslivečka přepracoval libreto opery Il Bellerofonte. Opera měla premiéru v roce 1767 v divadle \"San Carlo\" v Neapoli. Její úspěch byl počátkem Myslivečkovy slavné kariéry.\n\nNejvíce libret napsal pro skladatele Francesca Araju:\n\nPro španělského skladatele Nicolu Conforta napsal libreta k operám \"La ninfa smarrita\" a \"La forza del genio o sia Il pastor guerrier\" a ke kantátě \"La Pesca\".\n\n"}
{"id": "1146247", "url": "https://cs.wikipedia.org/wiki?curid=1146247", "title": "FA Charity Shield 2001", "text": "FA Charity Shield 2001\n\nFA Charity Shield 2001 byl 79. ročník anglického superpoháru zvaného Charity Shield, pořádaného anglickou fotbalovou asociací (FA). Zápas se odehrál 12. srpna 2001. Z důvodu demolice a stavby nového stadionu Wembley, tradičního dějiště anglického superpoháru, se střetnutí poprvé odehrálo na Millennium Stadium v Cardiffu. Účastníky byli vítěz Premier League sezóny 2000/01 Manchester United FC, a vítěz anglického poháru ve stejném roce Liverpool FC.\n"}
{"id": "1146249", "url": "https://cs.wikipedia.org/wiki?curid=1146249", "title": "Charles Stark Draper", "text": "Charles Stark Draper\n\nCharles Stark Draper přezdívaný Doc (2. října 1901 – 25. července 1987) byl americký vědec a inženýr, zvaný „otec inerciální navigace“. Byl zakladatelem a ředitelem Instrumentální laboratoře při Massachusettském technologickém institutu (MIT), později přejmenované na Laboratoř Charlese Starka Drapera. Ta umožnila přistání Apolla na Měsíci tím, že pro NASA vytvořila navigační počítač Apollo Guidance Computer.\n\nCharles Stark Draper vystudoval nejprve psychologii na Stanfordově univerzitě, poté elektrochemické inženýrství na MIT, kde získal i doktorát z fyziky. Zde také roku 1939 získal profesuru a na této univerzitě učil a bádal až do odchodu na odpočinek roku 1970.\n\nV roce 1941 byl Draper přijat do American Academy of Arts and Sciences a v roce 1981 byl uveden do \"National Aviation Hall of Fame\".\n\nJeho jméno nese Cena Charlese Starka Drapera, kterou každoročně uděluje United States National Academy of Engineering.\n\nBratrancem Charlese Drapera byl Lloyd C. Stark (1886–1972), který byl v letech 1937 až 1941 guvernérem státu Missouri.\n"}
{"id": "1146253", "url": "https://cs.wikipedia.org/wiki?curid=1146253", "title": "John Sirica", "text": "John Sirica\n\nJohn Joseph Sirica (19. března 1904 – 14. srpna 1992) byl předsedou soudu příslušného pro distrikt hlavního města USA (District of Columbia). Proslavil se svou rolí ve skandálu Watergate, když přikázal prezidentu Richardu Nixonovi, aby soudu předložil své zápisy z jednání v Bílém domě. Siricovo zapojení do případu začalo tím, že předsedal soudu nad lidmi, kteří se vloupali do komplexu Watergate. Neuvěřil jejich tvrzení, že jednali na vlastní pěst a většinu z nich přesvědčil, aby řekli, kdo vloupání zorganizoval. Za svou roli při objasnění případu byl Sirica časopisem \"Time\" jmenován Mužem roku 1973.\n\nSirica popsal události aféry a svou účast v knize \"To Set the Record Straight\".\n"}
{"id": "1146260", "url": "https://cs.wikipedia.org/wiki?curid=1146260", "title": "Bretaňská vlajka", "text": "Bretaňská vlajka\n\nBretaňská vlajka je symbolem francouzského regionu Bretaň a etnickou vlajkou národa Bretonců. Používá se také v Nantes, které patřilo k Bretani do roku 1941. Je známá rovněž pod neoficiálním označením \"Gwenn-ha-Du\", což bretonsky znamená \"Bílá a černá\".\n\nPůvodní prapor Bretaně byl bílý s černým křížem (\"Kroaz Du\"), pro své spojení s katolickou církví upadl po revoluci do zapomnění. Současnou podobu vlajky navrhl v roce 1923 student architektury a bretonský aktivista Morvan Marchal (1900-1963). Inspiroval se vlajkou USA a řeckou vlajkou jako symboly zemí označovaných za kolébky demokracie. Gwenn-ha-Du má devět vodorovných pruhů zastupujících devět původních bretaňských diecézí: čtyři bílé za regiony hovořící bretonsky a pět černých za ty, kde převažuje jazyk gallo. V levém horním rohu se nachází kanton v podobě hermelínu převzatého ze znaku středověkých vévodů: lasice hranostaj je bretaňským národním zvířetem na základě legendy, že ve středověku vnukl místnímu vévodovi odvahu k boji proti Vikingům pohled na hranostaje, který se nezalekl mnohem větší lišky. Podoba hermelínového obdélníku není ustálená, nejčastěji se objevuje jedenáct černých znaků (ve třech řadách nad sebou 4-3-4), údajně podle počtu písmen v hesle \"Breizh dieub\" (\"Svobodná Bretaň\"). Také tvar skvrn se na různých verzích vlajky liší. Poměr stran je 2:3.\n\nMarchalova vlajka byla poprvé představena roku 1925 na Mezinárodní výstavě moderní uměleckoprůmyslové výroby v Paříži. Jako svůj symbol ji přijala autonomistická strana Parti national breton, kvůli její kolaboraci s nacistickými okupanty se černobílá vlajka stala po druhé světové válce ve Francii nežádoucí. Teprve v šedesátých letech byla vzata na milost a je dovoleno ji vyvěšovat na veřejných budovách nebo na plavidlech pod podmínkou, že bude zároveň přítomna francouzská vlajka. V červnu 1997 byla oficiálně přijata jako vlajka regionu Bretaň.\n\nPodobný vzhled jako tato vlajka má znak města Rennes (hermelínové pole a svislé černobílé pruhy), hermelín se objevuje také na neoficiální vlajce Saint Pierru a Miquelonu (francouzského zámořského společenství) jako připomínka bretonského původu prvních osadníků. Design vlajky je požit i ve znaku fotbalového klubu FC Lorient.\n\n\n"}
{"id": "1146271", "url": "https://cs.wikipedia.org/wiki?curid=1146271", "title": "Postupimské náměstí", "text": "Postupimské náměstí\n\nPostupimské náměstí (\"Potsdamer Platz\") leží ve středu Berlína na někdejší hranici Západního a Východního Berlína. Je zde stanice berlínského metra a zastávka regionálních vlaků.\n\nJe součástí nového centra Berlína, které tvoří soubor bloků budov táhnoucích se od náměstí Potsdamer Platz až po Berlínskou filharmonii a Kulturforum. V 90. letech 20. století se Potsdamer Platz stalo největším staveništěm Evropy. Renomovaní architekti např. Renzo Piano, projektanti a stavební firmy zde v průběhu krátkého času postavili berlínské centrály několika světových koncernů (Sony Center, DaimlerChrysler, centrála Deutsche Bahn AG, PricewaterhouseCoopers ...), hotely (Ritz-Carlton, Grandhotel Bellevue, Grand-Hyatt ...), divadelní sály, kasino, kinosály, nákupní centrum, kavárny a restaurace. V období existence Výmarské republiky se zde nacházel funkcionalistický palác Columbushaus.\n\nKaždoročně, začátkem února, je Potsdamer Platz dějištěm Mezinárodního filmového festivalu Berlinale.\n\nVýznamný německý expresionista Ernst Ludwig Kirchner zobrazil v roce 1914 Potsdamer Platz ve stejnojmenném díle.\n\n"}
{"id": "1146275", "url": "https://cs.wikipedia.org/wiki?curid=1146275", "title": "Ted Turner", "text": "Ted Turner\n\nRobert Edward Turner zvaný Ted Turner (* 19. listopadu 1938, Cincinnati) je americký podnikatel v oblasti médií. Založil zpravodajskou televizi CNN, první kanál, který vysílal 24 hodin denně zprávy, a kabelovou televizi WTBS, která byla průkopnicí ve vysílání programu různých televizních stanic. Jako filantrop je znám darem jedné miliardy dolarů Organizaci spojených národů, díky němuž vznikla nadace United Nations Foundation. Věnoval se také problémům odzbrojení a ochrany životního prostředí.\n\nVyrostl v bohaté rodině, jeho otec vlastnil reklamní agenturu v Atlantě. Turner studoval na Brownově univerzitě, ale po třech letech byl vyloučen, prý za erotické hrátky na koleji. Celkem byl třikrát ženatý, zplodil pět dětí. Od 26 let se věnoval plachtění, dokonce byl i v přípravných závodech na Olympijské hry v roce 1964.\n\nPrvní manželka se jmenovala Julia Gale Nye mezi lety 1960 – 1964, sňatek byl ukončen rozvodem. Mezi lety 1965 – 1988 měl za ženu Jane Shirley Smith. V letech 1991 – 2001 byla jeho manželkou známá herečka Jane Fondová.\n\nTed Turner začal pracovat v otcově firmě Turner Advertising Company v roce 1960. Jeho otec spáchal v roce 1963 sebevraždu a Ted firmu převzal, tehdy mu bylo 24 let. Roku 1970 koupil atlantskou televizní stanici UHF (později přejmenovanou na WTBS a TBS). Vstup do kabelové sítě přinesl zisky. Roku 1980 založil CNN (\"Cable News Network\"). Za vydělané prostředky koupil roku 1986 legendární filmové studio Metro-Goldwyn-Mayer. Ovšem brzy ho musel prodat, neboť jeho sportovní investice ho zatížily dluhy (v roce 1976 koupil baseballový tým Atlanta Braves, rok poté basketbalový tým Atlanta Hawks). V roce 1996 se jeho firma Turner Broadcasting System spojila s Time Warner za 7,5 miliardy dolarů. V roce 2001 přikoupil internetovou firmu AOL.\n"}
{"id": "1146279", "url": "https://cs.wikipedia.org/wiki?curid=1146279", "title": "Boris Nikolajevič Pastuchov", "text": "Boris Nikolajevič Pastuchov\n\nBoris Nikolajevič Pastuchov (; * 10. října 1933 Moskva) je sovětský a ruský stranický a státní činitel a diplomat. Vystřídal řadu politických funkcí, od roku 1966 byl kandidátem a v letech 1978—1986 členem Ústředního výboru KSSS. Poté byl velvyslancem v Dánsku a v Afghánistánu. Od roku 1992 působil ve vedení ministerstva zahraničních věcí SSSR a pak Ruska, v letech 1998—1999 byl ruským ministrem pro spolupráci se členy Společenství nezávislých států.\n"}
{"id": "1146280", "url": "https://cs.wikipedia.org/wiki?curid=1146280", "title": "Peter Ueberroth", "text": "Peter Ueberroth\n\nPeter Victor Ueberroth (/ˈjuːbərɒθ/; * 2. září 1937) je americký podnikatel a sportovní funkcionář. Po podnikatelské kariéře v letecké dopravě a cestovním ruchu se proslavil jako úspěšný organizátor Letních olympijských her 1984 v Los Angeles, za což získal zlatý Olympijský řád a byl jmenován Mužem roku časopisu Time za rok 1984. V letech 1984 až 1989 vedl vrcholné baseballové soutěže v USA (funkce zvaná Commissioner of Baseball). Byl rovněž předsedou Olympijského výboru USA. \n"}
{"id": "1146284", "url": "https://cs.wikipedia.org/wiki?curid=1146284", "title": "Peter Kavka (1965)", "text": "Peter Kavka (1965)\n\nPeter Kavka (* 15. srpna 1965) je bývalý slovenský fotbalový útočník.\n\nV československé lize hrál za Dukla Banská Bystrica. Nastoupil v 10 ligových utkáních. Ve slovenské národní lize hrál i za Teslu Stropkov.\n\n"}
{"id": "1146285", "url": "https://cs.wikipedia.org/wiki?curid=1146285", "title": "David Ho", "text": "David Ho\n\nDavid Da-i Ho (čínsky 何大一, * 3. listopadu 1952) je tchajwansko-americký biolog známý svými výsledky v oblasti porozumění nákaze virem HIV a její léčby. Na toto téma publikoval více než 400 článků. Působí jako ředitel výzkumného ústavu Aaron Diamond AIDS Research Center a profesor Rockefellerovy univerzity v New Yorku. Se svou ženou, umělkyní Susan Kuo Ho, žije v New Yorku a mají tři děti.\n"}
{"id": "1146287", "url": "https://cs.wikipedia.org/wiki?curid=1146287", "title": "Ľuboš Tomko", "text": "Ľuboš Tomko\n\nĽuboš Tomko (* 12. října 1964) je bývalý slovenský fotbalista, obránce.\n\nV československé lize hrál za FK Inter Bratislava. Nastoupil v 58 ligových utkáních a dal 2 góly. Ve druhé nejvyšší soutěži hrál i za Jednotu ZŤS Košice. V Poháru vítězů pohárů nastoupil ve 2 utkáních.\n\n\n"}
{"id": "1146289", "url": "https://cs.wikipedia.org/wiki?curid=1146289", "title": "Bohumír Zeman", "text": "Bohumír Zeman\n\nBohumír Zeman (* 26. května 1957 Vrchlabí) je bývalý český sjezdař, první Čech v historii, který stál na stupních vítězů v závodě Světového poháru.\n\nNa mistrovství Evropy juniorů v alpském lyžování byl v roce 1974 v Jasné třetí ve slalomu a v roce 1975 v Mayrhoferu druhý v obřím slalomu. Byl třikrát akademickým mistrem světa a vyhrál tři závody Evropského poháru. První body do Světového poháru získal 9. ledna 1976 sedmým místem na závodě Arlberg-Kandahar. Během kariéry skončil ve Světovém poháru šestnáctkrát v první desítce, nejlepším umístěním bylo třetí místo v obřím slalomu v kanadském Mont Sainte-Anne (březen 1980). Nejlepším umístěním v celkové klasifikaci SP bylo 17. místo v sezóně 1978/1979, o rok později byl desátý v pořadí malého Křišťálového glóbusu za obří slalom. Na olympiádě v Lake Placid 1980 skončil třináctý ve sjezdu, čtrnáctý ve slalomu a devatenáctý v obřím slalomu. V kombinaci sjezdu a slalomu, za kterou se neudělovaly olympijské medaile (podle zásady MOV, že na každou soutěž musí připadat jedna sada medailí), ale byla součástí mistrovství světa, obsadil čtvrté místo. V roce 1981 vyhrál závod v kombinaci na Hahnenkammu, který nebyl součástí Světového poháru, na památku tohoto úspěchu je po něm pojmenovaná jedna z kabinek místní lanovky.\n\nKariéru ukončil pro zranění v pětadvaceti letech. Poté působil jako trenér (vedl i lichtenštejnskou reprezentaci), funkcionář (ředitel závodu Světového poháru ve Špindlerově mlýně), podnikatel a starosta města Špindlerův Mlýn.\n\nJeho dcerou je skikrosařka Andrea Zemanová.\n\n\n\n"}
{"id": "1146290", "url": "https://cs.wikipedia.org/wiki?curid=1146290", "title": "Tankiny", "text": "Tankiny\n\nTankiny jsou dvoudílné plavky tvořené podprsenkou ve stylu topu a kalhotkami. Představeny byly v pozdních 90. letech. Tankiny se vyrábějí z různých materiálů, v různých střizích a barvách. Výhodou tankin je také to, že se vrchní část dá snadno vyhrnout. Z tankin se tak rázem stanou bikiny.\n\nTankiny se doporučují ženám, které prodělaly mastektomii. Díky tomu, že je vrchní díl plavek dlouhý, jsou tankiny oblíbené u žen, které potřebují zakrýt problematické partie.\n"}
{"id": "1146291", "url": "https://cs.wikipedia.org/wiki?curid=1146291", "title": "Bazilika Superga", "text": "Bazilika Superga\n\nBazilika Superga () je barokní kostel postavený podle návrhu Filippa Juvarry na kopci Superga na okraji Turína.\n\nBazilika byla postavena v letech 1717 až 1731 na objednávku Viktora Amadea II. podle návrhu Filippa Juvarry na vrcholu kopce Superga. Splnil se tak slib vévody a budoucího sardinského krále, který učinil po bitvě u Turína, v níž v průběhu válek o španělské dědictví porazil francouzskou armádu. Předpokládá se, že Viktor Amadeus požadoval vybudovat baziliku na tomto místě i proto, aby následovala výhled z již existujícího zámku v Rivoli. Později byl dotvořen trojúhelník tří savojských rezidencí vybudováním zámku Stupinigi. V kostele se nacházejí hrobky a památníky mnoha savojských princů a králů, např. památník Karla Emanuela III. od Ignazia a Filippa Collinových nebo hrobka Karla Alberta Sardinského v kryptě pod kostelem.\n\nJuvarrova architektura se řadí k pozdnímu baroku-klasicismu. Dóm byl dokončen v roce 1726 a obsahuje prvky Michelangelova dómu římské baziliky sv. Petra. Průčelí chrámu se odlišuje jakožto citace Pantheonu. \n\nDějiny kostela lze sledovat až do 2. září 1706, kdy vévoda Viktor Amadeus a kníže Evžen Savojský vystoupili na Supergu, aby z výšky viděli Turín obležený francouzskými a španělskými silami. Viktor Amadeus tam na kolenou slíbil, že v případě vítězství postaví na tomto místě místo na oslavu Panny Marie. Bitva probíhala až do 7. září, kdy piemontské jednotky dosáhly vítězství.\n\nV roce 1949 do zadní stěny kopce Superga narazilo letadlo, ve kterém zahynuli fotbalisté týmu FC Turín.\n\n\n"}
{"id": "1146295", "url": "https://cs.wikipedia.org/wiki?curid=1146295", "title": "Kostel svatého Petra a Pavla (Babice)", "text": "Kostel svatého Petra a Pavla (Babice)\n\nKostel svatého Petra a Pavla je římskokatolický filiální, dříve farní kostel v Babicích, patřící do farnosti Chlumec nad Cidlinou. Je chráněn jako kulturní památka České republiky.\n\nKostel byl postaven v pseudorománském slohu v letech 1873-1874 na místě staršího dřevěného kostelíka ze 17. století, který měl rovný trámový strop a oblou apsidu.\n\nStavba má křížový půdorys s 46 metrů vysokou hranolovou věží na jižní straně, která je dominantou okolí.\n\nVybavení je pseudoslohové, do kostela bylo přeneseno z původního dřevěného kostelíka. Na hlavním oltáři je obraz sv. Václava od Karla Javůrka. Dále je v kostele pozdně gotická Madona a barokní soška Zmrtvýchvstání z první polovina 18. století.\n\nBohoslužby se konají o pouti a 24.12.\n\n"}
{"id": "1146296", "url": "https://cs.wikipedia.org/wiki?curid=1146296", "title": "Kroměřížské pamětní desky", "text": "Kroměřížské pamětní desky\n\nKroměřížské pamětní desky uvádí seznam pamětních desek a památníků, které se v tomto městě nacházejí.\n\n</table>\n\n\n"}
{"id": "1146300", "url": "https://cs.wikipedia.org/wiki?curid=1146300", "title": "Miloslav Chlupáč", "text": "Miloslav Chlupáč\n\nMiloslav Chlupáč (10. července 1920 Benešov – 30. listopadu 2008 Praha) byl český sochař a malíř.\n\nNarodil se roku 1920 v Benešově, jeho otec byl klasický filolog a slavista a vyučoval na tamním gymnáziu, matka byla členkou místní pobočky Alliance française. V roce 1939 začal studovat medicínu v Praze, po uzavření vysokých škol se vyučil kamenosochařem v kamenickém závodě v Kralupech nad Vltavou a v pražské kamenosochařské dílně Otakara Velínského. Během druhé světové války byl totálně nasazen. V roce 1948 absolvoval Vysokou školu uměleckoprůmyslovou v Praze v ateliéru Josefa Wagnera. V letech 1946–1948 pracoval jako redaktor Kulturní politiky. V 50. letech 20. století pracoval jako restaurátor. Patřil do Skupina Máj 57. V 60. letech 20. století uspořádal společně s Rudolfem Uhrem první československé sochařské sympozium ve Vyšných Ružbaších. V roce 1968 se stal předsedou Bloku tvůrčích skupin. Od 70. do 80. let 20. století nesměl vystavovat. Živil se jako topič, od konce 70. let mohl pracovat jako restaurátor. Od roku 1986 vyučoval na letních sochařských akademiích v Salzburgu a Wadgassenu. Ve svém ateliéru v Kobylisích pracoval až do své smrti v roce 2008.\n\nJeho sochy stojí například v Klagenfurtu, Oggelshausenu, Grenoblu, Ciudad de México, Salzburgu, Brně či Praze. Inspiroval se kubismem, tvořil monumentální díla se vztahem k figuře. Kromě sochařství se věnoval i malbě a teorii umění.\n\n\n"}
{"id": "1146302", "url": "https://cs.wikipedia.org/wiki?curid=1146302", "title": "Taťjana Nikolajeva", "text": "Taťjana Nikolajeva\n\nTaťjana Petrovna Nikolajeva (rusky \"Татья́на Петро́вна Никола́ева\"; 4. května 1924 Běžica (od r. 1956 součást Brjanska) – 22. listopadu 1993 San Francisco) byla ruská a sovětská klavíristka, hudební skladatelka a hudební pedagožka.\n\nTaťjana Petrovna Nikolajeva se narodila 4. května 1924 v obci Běžica, která je od roku 1956 součástí Brjanska. Její matka byla klavíristka, žačka Alexandra Goldenweisera, který byl mimo jiné učitelem Samuila Fejnberga a Lazara Bermana. Otec byl amatérský houslista a violoncellista. Na klavír Taťjana Nikolajeva začala hrát ve třech letech a komponovat od dvanácti. Ve třinácti letech vstoupila na Moskevskou konzervatoř, kde studovala u Alexandra Goldenweisera a Jevgenije Kiriloviče Golubjeva. Absolvovala v roce 1948. Po absolutoriu pokračovala ve studiu kompozice u Golubjeva. V té době zkomponovala kantátu \"Píseň o štěstí\" a dva klavírní koncerty.\n\nV roce 1950 Nikolajeva zvítězila v prvním ročníku Mezinárodní soutěže J. S. Bacha v Lipsku. Během svého pobytu v Lipsku se seznámila se skladatelem Dmitrijem Šostakovičem. Stali se celoživotními přáteli. Svěřil jí mimo jiné první provedení svých \"24 preludií a fug\".\n\nOd roku 1959 vyučovala na Moskevské konzervatoři a v roce 1965 byla jmenována řádnou profesorkou. Během své kariéry natočila více než 50 gramofonových nahrávek. Převážně šlo o díla Johanna Sebastiana Bacha (včetně jeho \"Umění fugy\") a Ludwiga van Beethovena. Po pádu komunismu vykonala několik koncertních cest po Evropě a Spojených státech a zasedala v porotách mezinárodních soutěží. \n\n13. listopadu 1993 ji během koncertu v San Franciscu, na kterém uváděla Šostakovičova Preludia a fugy, postihla cévní mozková příhoda. Koncert nedokončila a o devět dní později zemřela.\n\n\n\n"}
{"id": "1146306", "url": "https://cs.wikipedia.org/wiki?curid=1146306", "title": "Gruzínská gubernie", "text": "Gruzínská gubernie\n\nGruzínská gubernie ( ) byla jedna z gubernií carského Ruska v letech 1801–1840 zřízená na území dnešního Gruzie na základě manifestu cara Alexandra I. poté, co se toto území dobrovolně stalo součástí Ruského impéria. V roce 1812 se území gubernie rozšířilo o Jižní Kavkaz, který Ruské impérium získalo na základě Bukurešťské mírové smlouvy z roku 1812. V roce 1840 se gubernie rozpadla a její území se stalo součástí Gruzínsko-imeretské gubernie. Administrativní centrum gubernie bylo ve městě Tiflis.\n\n"}
{"id": "1146307", "url": "https://cs.wikipedia.org/wiki?curid=1146307", "title": "Pavel Jasanský (fotograf)", "text": "Pavel Jasanský (fotograf)\n\nPavel Jasanský (* 30. září 1938 Praha) je český fotograf, grafik a sochař.\n\nStudoval na Přírodovědecké fakultě Univerzity Karlovy v Praze a pracoval v geologickém průzkumu. Vedl tiskové oddělení v propagačním oddělení Strojexportu a působil jako grafik vydavatelství Divoké víno. Externě vyučoval na FAMU. Na počátku profesionální dráhy se věnoval divadelní fotografii a fotografoval zpěváky na plakáty a obaly desek. Dokumentární fotografii se věnuje od 60. let 20. století, tematicky se zaměřuje zejména na menšiny, bolest, exotiku, okolní prostředí a napětí mezi člověkem a technologií. Od 80. let tvořil obří inscenované fotografie nahých těl, které doplňoval gestickou přemalbou. V letech 1981–1982 se podílel na neoficiální výtvarné akci \"Most\", kterou organizoval Jiří Sozanský a která akčně reagovala na destrukci historicky cenného města Most. Tvoří subjektivní dokumenty a rozměrné snímky aktů, asambláže a plastiky. Kromě fotografií tvoří i grafiky, objekty, přemalby fotografií, projekce a instalace. Z jeho výtvarné tvorby je nejznámější cyklus \"Těla\", z dokumentární pak cykly \"Nová krajina, noví obyvatelé a Paristory, Masopust, Most' či \"Olšanské hřbitovy\".\n\n\n"}
{"id": "1146321", "url": "https://cs.wikipedia.org/wiki?curid=1146321", "title": "František Ondřej Hirnle", "text": "František Ondřej Hirnle\n\nFrantišek Ondřej Hirnle (též Hienrle) (pokřtěn 4. prosince 1726 Praha – 25. května 1773 Kroměříž) byl český sochař a štukatér.\n\nJeho otcem byl sochař Karel Josef Hiernle. Absolvoval vídeňskou Akademii výtvarných umění u Balthasara Ferdinanda Molla. Od roku 1758 působil v Kroměříži, kde si založil dílnu.\nV roce 1759 se mu v Kroměříži narodil syn Antonín František, jehož kmotrem se stal malíř Franz Anton Maulbertsch a v roce 1760 dcera Eva Františka (Barbora Karolína škrtnuto), které byl za kmotra další malíř Karel Adolph z Freenthalu (1715-1771).\nV roce 1768 zakoupil od manželů Maiti (původem italská rodina městských kominíků) dům číslo 143 na Riegerově náměstí (dnešní č.p. 140/51 - nemovitá Kulturní památka České republiky s číslem 30382/7-6009).\nZemřel v roce 1773, vdova Emerentiana jej přežila o mnoho let a teprve v roce 1800 dům prodala.\n\nTvořil v rokokovém stylu. Jeho tvorba je typická štíhlými, protáhlými postavami, která mají menší hlavy a dlouhé krky. Sochy působí nepřítomným výrazem a jsou bez emocí.\n\n\n"}
{"id": "1146338", "url": "https://cs.wikipedia.org/wiki?curid=1146338", "title": "Ty Brďo!", "text": "Ty Brďo!\n\nTy Brďo! je encyklopedický pořad České televize pro děti předškolního věku. Vysílá se na stanici od 1. září 2015 pravidelně každé úterý.\n\nPořadem provází řada animovaných postaviček, které si hrají na televizní soutěž. V hlavní roli je batole Brďo a jeho kamarád Dudlík.\n\nBrďo se probudí v postýlce obklopen třemi vílami, které mu krátce představí probírané téma. Pak vstoupí do televizní soutěže, kde na něj čekají různé úkoly a kvízy. Prochází přes sluj Trpaslíka, království krále Chameleona, most Obra, setká se s vynálezcem Megawattem, až se dostane k Hadovi. Tam vysloví Brďo své přání, kvůli kterému do soutěže šel a které se mu následně splní.\n\n"}
{"id": "1146339", "url": "https://cs.wikipedia.org/wiki?curid=1146339", "title": "Vegard Forren", "text": "Vegard Forren\n\nVegard Forren (* 16. února 1988, Kyrksæterøra, Norsko) je norský fotbalový obránce a reprezentant. Hraje na postu stopera (středního obránce).\n\nMimo Norsko působil na klubové úrovni v Anglii.\n\n\nNastupoval za norskou jedenadvacítku.\n\nV A-mužstvu Norska debutoval 18. 1. 2012 na turnaji King's Cup v Bangkoku proti týmu Thajska (výhra 1:0). Svůj první reprezentační gól v A-týmu vsítil 3. září 2015 v kvalifikaci na EURO 2016 proti Bulharsku, byl to vítězný gól na konečných 1:0.\n\n"}
{"id": "1146340", "url": "https://cs.wikipedia.org/wiki?curid=1146340", "title": "183 (číslo)", "text": "183 (číslo)\n\nSto osmdesát tři je přirozené číslo, které následuje po čísle sto osmdedesát dva a předchází číslu sto osmdesát čtyři. Římskými číslicemi se zapisuje CLXXXIII.\n\n\n\n\nSilnice II/183 je česká silnice II. třídy vedoucí na trase Rokycany – Šťáhlavy – I/20 – Vodokrty – Přeštice – Merklín – Koloveč – Domažlice – I/26\n\n\n"}
{"id": "1146342", "url": "https://cs.wikipedia.org/wiki?curid=1146342", "title": "Metro v Turíně", "text": "Metro v Turíně\n\nMetro v Turíně (, zkráceně ) zahrnuje jednu trasu metra systému VAL, zajišťující dopravu v severoitalském městě Turíně. Provozuje ho veřejná společnost GTT (Gruppo Torinese Transporti) kontrolovaná městskou samosprávou, její infrastrukturu spravuje a rozvíjí firma Infratrasporti.To, vlastněná rovněž městem. Trasa je dlouhá 13,2 kilometru a má 21 stanic, spojuje železniční stanici v Collegnu s multifunkčním centrem Lingotto.\n\nUž ve 30. letech 20. století vznikl první projekt na podzemní železnici. Dokonce začala výstavba první části tunelu, ale poté byl projekt zastaven. Později se tunel začal využívat pro podzemní parkování.\n\nNová iniciativa vznikla v 60. letech, kdy vznikla nová společnost na vývoj metra v Turíně, která nechala vypracovat nové projekty a studie na provoz trasy pod městským centrem a na další trasu spojující továrny FIAT s okolními čtvrtěmi. Ani tyto projekty nebyly uvedeny v život.\n\nV 80. letech byl schválen projekt na výstavbu pěti tras lehkého metra, pouze plánovaná trasa 3 ale byla postavena podle původního projektu zatímco ostatní byly nahrazené běžnými tramvajemi nebo autobusy.\n\nNový projekt byl schválen v roce 1995. Trasa měla vést z \"Campo Volo\" na západním kraji města k hlavnímu nádraží \"Porta Nuova\". Kvůli nedostatku financí ale byl zastaven.\n\nV dubnu 1999 navázal na tuto myšlenku projekt prodloužené trasy založený jako systém VAL. Výstavba začala 19. prosince 2000 v rámci budování infrastruktury pro Zimní olympijské hry 2006. První úsek mezi stanicemi \"Fermi\" a \"XVIII Dicembre\" byl otevřen 4. února 2006. Druhý úsek vedl z jihu na nádraží \"Porta Nuova \"a byl otevřen 5. října 2007. Stanice \"Porta Susa\" byla uvedena do provozu 9. září 2011. Poslední část z jihu do stanice \"Lingotto\" byla otevřena 6. března 2011.\n\nJízdenka na jednu jízdu stojí 1,5 euro, slouží i pro další prostředky městské hromadné dopravy na dobu 90 minut, dostupné jsou i různé předplatní jízdenky s delší dobou platnosti.\n\nTurínské metro začíná provoz ve všední dny a v sobotu v 5:30, v neděli v 7:00. Konec provozu je v 22:00 v pondělí, v 0:30 v úterý, středu a čtvrtek, v 1:30 v pátek a v sobotu a v 1:00 v neděli.\n\nV plánu je vybudování dalších dvou stanic, čímž by se trasa prodloužila až na jižní okraj města k náměstí Piazza Bengasi. Dokončení této části se nečeká před listopadem 2017.\n\nNa západ by trasa měla dosáhnout až čtvrti \"Cascine Vica\" ve městě Rivoli. Součástí by měla být velká přestupní stanice \"Collegno FS\" napojená na nádraží v Collegnu.\n\nVýstavba druhé trasy je ve fázi přípravy. Měla by spojovat jihozápadní předměstí (Orbassano a Beinasco) se severní čtvrtí \"Barriera di Milano\". Plán zahrnuje 26 stanic a křížení s první trasou metra ve stanici \"Porta Nuova.\" Trasa by měla obsluhovat i klíčová centra města jako Turínskou politechniku a náměstí Piazza Castello.\n\nNa jihu i na severu by mělo vést metro zčásti po povrchu, aby se snížily náklady na výstavbu, v severní části přitom nahradí již nepoužívanou železnici z Turína do opuštěného nádraží Vanchiglia.\n\n\n"}
{"id": "1146343", "url": "https://cs.wikipedia.org/wiki?curid=1146343", "title": "184 (číslo)", "text": "184 (číslo)\n\nSto osmdesát čtyři je přirozené číslo, které následuje po čísle sto osmdedesát tři a předchází číslu sto osmdesát pět. Římskými číslicemi se zapisuje CLXXXIV.\n\n\n\n\nSilnice II/184 je česká silnice II. třídy vedoucí na trase Švihov – Chudenice – Kdyně – Všeruby – Německo\n\n\n"}
{"id": "1146344", "url": "https://cs.wikipedia.org/wiki?curid=1146344", "title": "Mohammed Abdellaoue", "text": "Mohammed Abdellaoue\n\nMohammed Abdellaoue (arabsky محمد عبد اللاوي; narozen 23. října 1985, Oslo, Norsko) je norský fotbalový útočník a reprezentant marockého původu.\nMimo Norsko působil na klubové úrovni v Německu. Jeho mladším bratrem je fotbalista Mustafa Abdellaoue a příbuzným fotbalista Omar Elabdellaoui.\n\nAbdellaoue nastupoval v norských mládežnických reprezentacích U18, U19 a U21.\n\nV A-mužstvu Norska debutoval 20. 8. 2008 v přátelském utkání v Oslu proti týmu Irska (remíza 1:1).\n\n"}
{"id": "1146348", "url": "https://cs.wikipedia.org/wiki?curid=1146348", "title": "Rackwitz", "text": "Rackwitz\n\nRackwitz je německé město v Severním Sasku. První zmínka o městě je z roku 1250. Skládá se z těchto částí: Biesen, Brodenaundorf, Güntheritz, Kattersnaundorf, Kömmlitz, Kreuma, Lemsel, Podelwitz, Schladitz, Werbelin a Zschortau.\n"}
{"id": "1146349", "url": "https://cs.wikipedia.org/wiki?curid=1146349", "title": "Max Ophüls", "text": "Max Ophüls\n\nMaximilian Oppenheimer (6. května 1902, Saarbrücken − 26. března 1957, Hamburk), známý jako Max Ophüls, byl německý filmový režisér, který účinkoval v Německu, Francii i USA. Natočil téměř 30 filmů, přičemž ty poslední jsou nejznámější: \"La Ronde\" (1950), \"Le Plaisir\" (1952), nebo \"Lola Montes\" (1955). Podle tohoto režiséra je pojmenován i filmový festival: \"Max Ophüls Preis.\"\n\nMax Ophüls se narodil v Saarbrückenu v Německu jako syn židovského výrobce textilu Leopolda Oppenheimera a jeho manželky Heleny. V době, kdy začínal v divadle začal používat pseudonym Ophüls a to i přesto, že jeho rodiče s tím nesouhlasili. Zpočátku začínal v divadle v roce 1919 jako herec. Dokonce hrál i v divadle v Cáchách a to od roku 1921 do roku 1923. Poté začal pracovat jako divadelní režisér v Městském divadle v Dortmundu. V roce 1926 pracoval i ve Vídni. Účinkoval nejen po celém Německu, ale i v přilehlých zemích. Svůj první film režíroval v roce 1931 a jednalo se o krátkometrážní komedii.\n\nMezi jeho nejvíce uznávané filmy z této doby patří \"Liebelei\" (1933).\n\nVe Vídni se seznámil s herečkou Hilde Wall, kterou si v roce 1926 vzal. S ní měl jediného syna, Marcela Ophülse, který se později stal režisérem Oscarových dokumentárních filmů.\n\nPo požáru Říšského sněmu uprchl z Německa do Francie ze strachu před nacisty. V roce 1938 se oficiálně stal francouzským občanem. Po tom, co Francii začali dobývat Němci, znovu se rozhodl cestovat, tentokrát přes Švýcarsko do Itálie a následně po moři do Spojených států. V roce 1941 se skutečně do USA dostal a stal se režisérem v Hollywoodu, kam mu pomohl jeho dlouholetý fanoušek a režisér Preston Sturges. Jeho nejuznávanější americký film je \"Dopis od neznámé ženy\" (1948). O dva roky později, tedy roku 1950, se ale vrátil do Evropy, konkrétně do Francie.\n\nZemřel v roce 1957 v Hamburku, kdy mu bylo 54 let. V té době natáčel film, který za něj nakonec dokončil Jacques Becker. Příčinou jeho úmrtí bylo revma. Dle jeho přání byl ale pohřben ve Francii.\n"}
{"id": "1146354", "url": "https://cs.wikipedia.org/wiki?curid=1146354", "title": "Přírodní park Doupovská pahorkatina", "text": "Přírodní park Doupovská pahorkatina\n\nPřírodní park Doupovská pahorkatina je přírodní park v jihozápadní části okresu Chomutov. Byl vyhlášen v roce 1996 na ploše asi 4 770 ha. Důvodem vyhlášení jsou rozsáhlé stepní a lesostepní travnaté porosty s velkými plochami listnatých lesů a výskytem řady ohrožených rostlin a živočichů.\n\nSeverní hranici tvoří silnice z Kojetína do Radonic, za kterými hranice zatáčí na jih směrem k Němčanům. Na jihovýchodě sousedí s okresem Louny a na západě s Vojenským újezdem Hradiště v Karlovarském kraji. Přibližně ve středu parku stojí město Mašťov, ale největším sídlem jsou Radonice. Kromě nich se na území parku nachází jen jejich místní části s malým počtem obyvatel.\n\nZ geomorfologického hlediska přírodní park leží převážně ve východní části celku Doupovské hory a v okrsku Rohozecká vrchovina. Přibližně jeden kilometr široký pás podél toku Liboce patří celku Mostecká pánev, podcelku Žatecká pánev a okrsku Pětipeská kotlina. Největším vodním tokem je Liboc, která teče nejprve směrem ze západu na východ, ale před Radechovem se stáčí k severovýchodu. Jejími většími přítoky jsou potoky Dubá a Leska, která však protéká pouze podél jižní hranice parku. Nejvýznamnější vodní plochou je rybník Sedlec (přírodní rezervace), dále pak Dobřenecký rybník a rybníky pod Mašťovským vrchem.\n\nZ chráněných druhů rostlin se vyskytují koniklec luční český, upolín nejvyšší a okrotice bílá. Hnízdí zde slavík obecný, ťuhýk obecný, moudivláček lužní a byl zaznamenán výskyt čápa černého, luňáka červeného a orla mořského.\n\nU západní hranice leží přírodní rezervace Sedlec vyhlášená na ochranu mokřadních společenstev okolo stejnojmenného rybníku.\n\nKromě řady menších, především církevních, památek se v přírodním parku nachází Mašťov s historickým centrem a zámkem a náměstí v Radonicích. Těsně za hranicí přírodního parku stojí vintířovský zámek s anglickým parkem.\n\nV celém parku není vyznačena žádná turisticky značená trasa. Podél severní hranice a poté z Radonic do Mašťova a dále do Valče vede cyklotrasa č. 35.\n\n"}
{"id": "1146355", "url": "https://cs.wikipedia.org/wiki?curid=1146355", "title": "Tarik Elyounoussi", "text": "Tarik Elyounoussi\n\nTarik Elyounoussi (arabsky طارق اليونسي ;narozen 23. února 1988, Al Hoceima, Maroko) je norský fotbalový záložník a reprezentant marockého původu. \nMimo Norsko působil na klubové úrovni v Nizozemsku, Německu a Řecku. Jeho mladším příbuzným je fotbalista Mohamed Elyounoussi.\n\n\nElyounoussi nastupoval v norských mládežnických reprezentacích U17, U18, U19 a U21.\n\nV A-mužstvu Norska debutoval 28. 5. 2008 v přátelském utkání v Oslu proti týmu Uruguaye (remíza 2:2). Při svém debutu vstřelil jeden gól. \n\n"}
{"id": "1146356", "url": "https://cs.wikipedia.org/wiki?curid=1146356", "title": "Horní Jafa", "text": "Horní Jafa\n\nHorní Jafa (, nebo ), oficiálně Stát Horní Jafy (, ) byl jeden ze států na severu Západního Adenského protektorátu na jihu Arabského poloostrova, který existoval od roku 1800 do roku 1967. Vládla v něm dynastie Harhara a jeho hlavním městem byla Mahjaba, která se nachází na kopci u silnice 621, přibližně 50 km severovýchodně od Habilajnu.\n\nKmen Jafa tradičně obýval pohoří severně od Adenu. V 19. století vznikly dva sultanáty Horní a Dolní Jafa. Horní Jafa vznikla spojením pěti šejchátů (Al-Busi, Al-Dhubi, Hadrami, Maflahi a Mawsata) prostřednictvím dynastie Harhara. V roce 1903 sultán podepsal dohodu s Brity a sultanát se stal částí Adenského protektorátu. V letech 1955 až 1957 proběhlo povstání proti Britům, které bylo potlačeno.\n\nV 60. letech 20. století se pouze šejchát Maflahi připojil k Jihoarabské federaci a zbývající část sultanátu zůstala pod britskou ochranou jako součást Jihoarabského protektorátu. Po odstoupení sultána 13. září 1967, komunisté sultanát ovládli a ten se 30. listopadu 1967 stal součástí Jižního Jemenu.\n\nV roce 1990 se Jižní a Severní Jemen sjednotili do Jemenské republiky. Pevninské území někdejšího sultanátu tvoří guvernorát Mahra, zatímco ostrov Sokotra patřil nejprve ke guvernorátu Aden, v roce 2004 přešel pod guvernorát Hadramaut a od roku 2013 tvoří vlastní guvernorát Sokotra.\n\nVládnoucí šejky a sultány v Horní Jafě zachycuje tabulka:\nV roce 1967 vydával sultanát poštovní známky označené \"State of Upper Jafa\" s nadtitulem \"South Arabia\". Celkem vyšlo pod agenturním vlivem 93 známek. Přes zjevnou neexistující poštovní funkci těchto emisí, odborníci tyto známky do filatelistických katalogů zařadili.\n\n"}
{"id": "1146358", "url": "https://cs.wikipedia.org/wiki?curid=1146358", "title": "Mohamed Elyounoussi", "text": "Mohamed Elyounoussi\n\nMohamed Elyounoussi (* 4. srpna 1994, Al Hoceima, Maroko) je norský fotbalový útočník a reprezentant marockého původu. \nJeho starším příbuzným je fotbalista Tarik Elyounoussi.\n\n\nElyounoussi nastupoval v norských mládežnických reprezentacích U17, U18, U19 a U21.\n\nV A-mužstvu Norska debutoval 18. 1. 2014 v přátelském utkání v Abú Zabí (Spojené arabské emiráty) proti týmu Polska (prohra 0:3). \n\n"}
{"id": "1146360", "url": "https://cs.wikipedia.org/wiki?curid=1146360", "title": "Robert Huber", "text": "Robert Huber\n\nRobert Huber (* 20. února 1937) je německý chemik, nositel Nobelovy ceny za chemii za rok 1988. Obdržel ji společně s J. Deisenhoferem a H. Michelem za stanovení trojrozmějné struktury reakčního centra bakteriální fotosyntézy. Je absolventem TU Mnichov (1960), kde zůstal pracovat jako výzkumník. Od roku 1971 byl ředitelem Institut Maxe Plancka pro biochemii v Mnichově. Od roku 2005 pracuje na Univerzitě Duisburg-Essen. \n"}
{"id": "1146363", "url": "https://cs.wikipedia.org/wiki?curid=1146363", "title": "Hartmut Michel", "text": "Hartmut Michel\n\nHartmut Michel (* 18. července 1948 Ludwigsburg) je německý chemik, nositel Nobelovy ceny za chemii za rok 1988. Obdržel ji společně s J. Deisenhoferem a R. Huberem za stanovení trojrozmějné struktury reakčního centra bakteriální fotosyntézy. Studoval na Univerzitě Tübingen. Od roku 1987 je vedoucím oddělení molekulární biologie membrán na Institut Maxe Plancka pro biochemii v Mnichově a profesorem na Goethově univerzitě Frankfurt. \n"}
{"id": "1146367", "url": "https://cs.wikipedia.org/wiki?curid=1146367", "title": "Rudolph A. Marcus", "text": "Rudolph A. Marcus\n\nRudolph Arthur Marcus (* 21. července 1923 Montréal) je americký chemik kanadského původu, nositel Nobelovy ceny za chemii za rok 1993. Obdržel ji za svůj přínos k teorii přenosu elektronů v chemických soustavách. Vystudoval McGillovu univerzitu v Montrealu. Poté pracoval na Polytechnickém institutu v Brooklynu a od roku 1952 na Univerzitě Severní Karolíny. Roku 1958 získal občanství USA a roku 1964 se jeho zaměstnavatelem stala Univerzita Illinois v Urbana Champaign. Později byl profesorem na Caltechu a na Nanyang Technological University v Singapuru. \n"}
{"id": "1146368", "url": "https://cs.wikipedia.org/wiki?curid=1146368", "title": "Rangi a Papa", "text": "Rangi a Papa\n\nRangi (otec) a Papa (matka) byli v mytologii Maorů z nového Zélandu prvotní božský pár, dvě stvořitelská božstva, která byla zdrojem, z něhož vznikaly všechny věci: Vesmír, jiní bohové, lidé, různí tvorové a všechny funkce země. \n\nPodle bájí Rangi a Papa byli vytvořeni ze dvou prvotních bytostí TePa (noc) a TeKore (prázdnota). \nPřed vznikem vesmíru existovala pouze temnota. Od samého začátku Rangi a Papa byli sepjati spolu v těsném objetí a ve tmě. Ve tmavých skulinkách mezi jijich těly se postupem času začali objevovat jejich potomci. Mezi těly obou rodičů bylo velmi málo prostoru a zároveň téměř žádné světlo.Potomci se začali radit, jak by mohli uniknout za hranice existence.\n\nNejbouřlivější syn, později bůh války navrhl, že zabijí jejich rodiče (Rangi a Papa), ale jeho bratr, bůh lesa Tane viděl zcela jiné řešení. Navrhl, že udělají místo tím, že budou tlačit na těla rodičů a tím je oddělí od sebe. Ostatní sourozenci (bohové) souhlasili s plánem, který vymyslel Tane. Jediný, kdo s ním nesouhlasil, byl bůh větru, který burácel svůj nesouhlas. Jako první se snažil oddělit rodiče Rongo (bůh pěstovaných rostlin), tlačil vší silou, ale pár neoddělil. I bůh moře Tangaora zklamal, stejně jako Haumia (bůh planě rostoucích rostlin a zeleniny), ani bůh války (Tu) je neoddělil. \n\nJako poslední, bůh lesů Tane to zkusil. Položil hlavu na svoji matku Papa, nohy zvedl vzhůru a silou tlačil proti otci Rangi. S využitím všech sil se mu podařilo nakonec rodiče oddělit. Rangi a Papa se oddělili a prostor mezi nimi se stal záplavou světla. Božstvo, lidé a další potomci byli konečně osvobozeni. Otec Rangi, bůh moře Tanora a bůh lesa se začali hádat mezi sebou.\nObyvatelé Polynésie se dodnes domnívají, že pozdější konflikty mezi nimi způsobily takové věci, jako je růst plevele v polích, rozdíly mezi lidmi a zvířaty, bouře, které ohrožovaly lodě na mořích a jiné.\n\nSlzy Rangiho, který byl nešťastný z toho, že se jeho synové hádají, padaly na zem z nebe, což způsobilo velké záplavy. Ve stejné době bůh větru ukázal svůj hněv společně se svými bratry tím, že pošle bouře a větry pustošit zemi, čímž způsobí destrukci lesů, moří i polí. Jen bůh války Tu odolal, že jejich boj zaplavil zemi Polynésii ve velký chaos, nepořádek a zmatenost.\nPostupem času Rangi a Papa naplnili zemi životem. Čas od času Rangi volá, když je mu velmi smutno po Papa. Jeho slzy padají jako déšť nebo jako kapky ranní rosy.\n\n"}
{"id": "1146371", "url": "https://cs.wikipedia.org/wiki?curid=1146371", "title": "Třída Supply", "text": "Třída Supply\n\nTřída Supply je třída bojových zásobovacích lodí amerického námořnictva, později převedených pod Military Sealift Command (jejich označení se tím změnilo z USS na USNS a AOE na T-AOE). Jejich úkolem je zásobování svazů válečných lodí palivem, municí a dalším materiálem. Plavidla přitom jsou dostatečně rychlá, aby udržela tempo s americkými letadlovými loďmi. Celkem byly postaveny čtyři jednotky této třídy.\n\nCelkem byly loděnicí National Steel and Shipbuilding Company (NASSCO) v San Diegu postaveny čtyři jednotky této třídy. Do služby přijaty v letech 1994-1998.\n\nJednotky třídy \"Supply\":\n\nElektroniku plavidel tvoří satelitní navigace NAVSTAR, komunikační systém Omega, vyhledávací radar AN/SPS-67, navigační radar AN/SPS-64(V)9, dva střelecké radary a letecký navigační systém URN-25. Jsou vybaveny obraným elektronickým systémem AN/SLQ-32(V)3, vrhači klamných cílů Mark 36 SRBOC a vlečenými protitorpédovými klamnými cíli SLQ-25A Nixie.\n\nPlavidla přepravují 156 000 barelů paliva, 500 55galonových barelů oleje, 20 000 galonů vody, dále 1800 tun munice, 400 tun mražených produktů a 250 tun dalšího materiálu. Plavidla mají rovněž vyhrazené prostory pro uložení nadměrných nákladů, např. náhradních proudových motorů. Každé plavidlo má pět zásobovacích stanic pro doplňování paliva, šest pro překládku nákladu, čtyři jeřáby s nosností 10 tun a přistávací plochu se dvěma body pro vrtulníky. V palubním hangáru lze uložit dva stroje MH-60S sloužící k vertikálnímu zásobování.\n\nVýzbroj tvoří dva 25mm kanóny Bushmaster, dva 20mm kanónové systémy Phalanx CIWS, čtyři 12,7mm kulomety a osminásobný vypouštěcí kontejner pro protiletadlové řízené střely RIM-7 Sea Sparrow s dosahem až 25 km.\nPohonný systém tvoří čtyři plynové turbíny General Electric LM-2500 dodávající na hřídele dvou lodních šroubů výkon v přepočtu 78 MW (). Nejvyšší rychlost dosahuje 26 uzlů. Dosah je 6000 námořních mil při ekonomické rychlosti 22 uzlů. Dodávku elektrické energie zajišťuje pět dieselových generátorů.\n"}
{"id": "1146376", "url": "https://cs.wikipedia.org/wiki?curid=1146376", "title": "Kary Mullis", "text": "Kary Mullis\n\nKary Banks Mullis (* 28. prosince 1944, Lenoir, Severní Karolína, USA - 7. srpna 2019, Newport Beach, Kalifornie) byl americký chemik a podnikatel, nositel Nobelovy ceny za chemii za rok 1993. Obdržel ji společně s M. Smithem za svou práci v oboru molekulární genetiky. \n\nVystudoval Georgijský technický institut (1966) a doktorát získal na Kalifornské univerzitě v Berkeley (1972). Po vystudování na nějakou dobu opustil akademickou sféru, psal uměleckou literaturu a dva roky řídil pekařství. Jeho přítel Thomas White ho přiměl, aby se vrátil k chemii a našel mu místo v laboratořích firmy Cetus Corporation, kde Mullis pracoval sedm let. Zde v roce 1983 objevil své vylepšení polymerázové řetězové reakce, za které později získal Nobelovu cenu.\n"}
{"id": "1146383", "url": "https://cs.wikipedia.org/wiki?curid=1146383", "title": "Jurij Mazurok", "text": "Jurij Mazurok\n\nJurij Antonovič Mazurok (, 18. července 1931 Kraśnik – 1. dubna 2006 Moskva) byl ruský operní pěvec (baryton) ukrajinského původu.\n\nVe Velkém divadle slavně debutoval v roce 1963 v titulní roli Čajkovského opery \"Evžen Oněgin\", která se stala jeho životní. Vystupoval na nejvýznamnějších scénách světa, včetně Metropolitní opery, londýnské Royal Opera House v Covent Garden a Vídeňské státní opery.\n\nZůstalo po něm mnoho nahrávek, např. \"Evžen Oněgin\" (s Galinou Višněvskou a Vladimirem Atlantovem za řízení Mstislava Rostropoviče z roku 1970 s Tamarou Milaškinovou a Atlantovem za řízení Marka Ermlera z roku 1979) nebo \"Trubadúr\" (s Katiou Ricciarelliovou, José Carrerasem a Stefanií Toczyskou za řízení Sira Colina Davise, 1980).\n\nNa DVD je zaznamenáno představení \"Pikové dámy\" ve Velkém divadle s Atlantovem, Milaškinovou a Jelenou Obrazcovovou.\n"}
{"id": "1146385", "url": "https://cs.wikipedia.org/wiki?curid=1146385", "title": "Harmeet Singh", "text": "Harmeet Singh\n\nHarmeet Singh (* 12. listopadu 1990, Oslo, Norsko) je norský fotbalový záložník a reprezentant indického původu, hráč klubu Molde FK.\n\n\nSingh nastupoval v norských mládežnických reprezentacích od kategorie U15 do U21. Zúčastnil se Mistrovství Evropy hráčů do 21 let 2013 v Izraeli, kde Norové postoupili do semifinále, v němž byli vyřazeni Španěly po výsledku 0:3. Singh vstřelil jednu branku v nastaveném čase v utkání základní skupiny proti Izraeli (remíza 2:2).\n\nV A-mužstvu Norska debutoval 15. 1. 2012 na turnaji King's Cup v Bangkoku proti týmu Dánska (remíza 1:1).\n\n"}
{"id": "1146386", "url": "https://cs.wikipedia.org/wiki?curid=1146386", "title": "Surduk", "text": "Surduk\n\nSurduk (v srbské cyrilici Сурдук) je vesnice v srbské Vojvodině, administrativně spadající pod opštinu Stara Pazova. Nachází se na ostrohu vysokém 50 m nad řekou Dunajem.\n\nNázev vesnice pochází z turečtiny a označuje proláklinu, která se na břehu Dunaje v blízkosti Surduku nachází. V blízkosti vesnice se nacházelo osídlení již v dobách antiky, které neslo název \"Rittium\".\n\nVesnice má pravoslavný kostel svatého otce Nikolaje, který byl dokončen v roce 1816. V současné době prochází obcí mezinárodní cyklostezka vedená po břehu Dunaje.\n\nV roce 2002 měla vesnice 1589 obyvatel; v roce 2011 potom 1397 lidí. Počet obyvatel Surduka pravidelně klesá, převážně vinou vystěhovalectví obyvatel do ekonomicky silnějších oblastí Vojvodiny (Zemun aj). Každý druhý dům ve městě je prázdný a průměrný věk obyvatel Surduku se pohybuje okolo 43 let, vysoko nad celosrbským průměrem. Nadějný růst v průběhu 90. let, kdy do Surduku přišla řada obyvatel ze zemí bývalé Jugoslávie, vyhnaných válkou, však zastavily ekonomické těžkosti země spojené s mezinárodním embargem a krizí.\n\nObyvatelstvo vesnice je ve valné většině srbské národnosti (92 %).\n"}
{"id": "1146388", "url": "https://cs.wikipedia.org/wiki?curid=1146388", "title": "Kaple svaté Barbory (Duchcov)", "text": "Kaple svaté Barbory (Duchcov)\n\nKaple svaté Barbory v Duchcově je barokní sakrální stavba ležící východně od duchcovského zámku. Od roku 1964 je chráněna jako kulturní památka.\n\nBarokní kaple byla postavena na bývalém „Starém hřbitově“, který ji obklopoval, v roce 1723 na místě pozdně gotické kaple.\n\nJedná se o centrální stavbu s kupolí a lucernou. V západní části kaple je věž. Uvnitř je socha sv. Barbory z poloviny 18. století a obraz \"Večeře Páně\", který pochází ze starého duchcovského kostela sv. Jiří. Vedle vchodu je vsazena pamětní deska Giacoma Casanovy, který zemřel v Duchcově v roce 1798 a je pochován v zámeckém parku. U kaple jsou empírové náhrobníky z let 1807–1821.\n\n"}
{"id": "1146392", "url": "https://cs.wikipedia.org/wiki?curid=1146392", "title": "Třída Westerwald (typ 760)", "text": "Třída Westerwald (typ 760)\n\nTřída Westerwald (typ 760) byla třída muničních lodí německého námořnictva. Celkem byly postaveny dvě jednotky této třídy.\n\nCelkem byly postaveny dvě jednotky této třídy, které byly přijaty do služby v letech 1965-1967.\n\nJednotky třídy \"Westerwald\":\nObrannou výzbroj tvořily dva 20mm kanóny. Pohonný systém tvořily dva diesely. Nejvyšší rychlost dosahovala 17 uzlů.\n\n"}
{"id": "1146393", "url": "https://cs.wikipedia.org/wiki?curid=1146393", "title": "Třída Rhön (typ 704)", "text": "Třída Rhön (typ 704)\n\nTřída Rhön (typ 704) je třída tankerů německého námořnictva. Celkem byly postaveny dvě jednotky této třídy.\n\nCelkem byly postaveny dvě jednotky této třídy, které byly přijaty do služby roku 1977.\n\nJednotky třídy \"Rhön\":\nKapacita tankeru činí 11 500 m. Pohonný systém tvoří jeden diesel o výkonu 5880 kW. Nejvyšší rychlost dosahuje 16 uzlů.\n\n"}
{"id": "1146397", "url": "https://cs.wikipedia.org/wiki?curid=1146397", "title": "Togo (pohoří)", "text": "Togo (pohoří)\n\nTogo (francouzsky \"Chaîne du Togo\") je horské pásmo, které se táhne přes centrální oblast západoafrického Toga a přes východní a západní hranice této země do východní Ghany a severního Beninu. V Ghaně je známé jako Akwapim (anglicky \"Akwapim Hills\") a v Beninu jako pohoří Atakora (francouzsky \"Chaîne de l'Atakora\"). Část pohoří zasahuje do Nigeru, kde se nachází národní park „W“. V minulosti se v této oblasti vyskytoval pes hyenovitý (\"Lycaon pictus\"), kterému však nyní v této oblasti hrozí vyhubení.\n\nNejvyšším vrcholem pásma je Mont Agou, se svými 986 metry je zároveň nejvyšší horou Toga. Do pásma náleží také nejvyšší hora Beninu, Mont Sokbaro (658 m n. m.) a Tanekas (641 m n. m.). V severní části hor na území Beninu pramení řeka Oti. Pohoří se skládá hlavně z pískovců, břidlic a křemenců.\n"}
{"id": "1146398", "url": "https://cs.wikipedia.org/wiki?curid=1146398", "title": "Třída Rhein (typ 401)", "text": "Třída Rhein (typ 401)\n\nTřída Rhein byla třída zásobovací lodí pro menší plavidla (tendrů) německého námořnictva. Celkem bylo postaveno osm jednotek této třídy.\n\nCelkem bylo postaveno osm jednotek této třídy, které byly přijaty do služby v letech 1959-1960.\n\nJednotky třídy \"Rhein\":\nVýzbroj plavidel tvořily dva 100mm kanóny v dělových věžích na přídi a na zádi, které doplňovaly čtyři 40mm kanóny. Pohonný systém tvořilo šest dieselů MTU. Nejvyšší rychlost dosahovala 22 uzlů.\n\n"}
{"id": "1146401", "url": "https://cs.wikipedia.org/wiki?curid=1146401", "title": "Michael Smith (chemik)", "text": "Michael Smith (chemik)\n\nMichael Smith (26. dubna 1932 Blackpool – 4. října 2000 Vancouver) byl kanadský chemik anglického původu, nositel Nobelovy ceny za chemii za rok 1993. Obdržel ji společně s K. B. Mullisem za svou práci v oboru molekulární genetiky. Doktorát získal na Univerzitě Manchester roku 1956. Pak odešel do Vancouceru, kde zprvu pracoval pod vedením H. G. Khorany. Profesorem biochemie na Univerzitě Britské Kolumbie se stal roku 1966.\n"}
{"id": "1146404", "url": "https://cs.wikipedia.org/wiki?curid=1146404", "title": "Třída Walchensee (typ 703)", "text": "Třída Walchensee (typ 703)\n\nTřída Walchensee (typ 703) je třída pobřežních tankerů německého námořnictva. Celkem byly postaveny čtyři jednotky této třídy.\n\nCelkem byly loděnicí Lindenau-Werft v Kielu postaveny čtyři jednotky této třídy, které byly přijaty do služby v letech 1965-1967.\n\nJednotky třídy \"Walchensee\":\nPlavidla pojmou 1100 tun paliva a 60 tun pitné vody. Pohonný systém tvoří dva diesely o výkonu 1010 kW. Nejvyšší rychlost dosahuje 12,5 uzlu.\n\n"}
{"id": "1146405", "url": "https://cs.wikipedia.org/wiki?curid=1146405", "title": "Pavel Ivan Tvarožek", "text": "Pavel Ivan Tvarožek\n\nPavel Ivan Tvarožek (18. června 1907, Brezová pod Bradlom, Československo – 31. prosinec 1975, Brezová pod Bradlom, ČSSR) byl protifašistický bojovník.\n\nTvarožek sloužil vojnu jako letec; poté studoval na VŠE v Praze. Stal se účastníkem protifašistického odboje a slovenského národního povstání. Přišel na povstalecké území do Banské Bystrice (září 1944). Tam byl přiřazen k zásobování armády na pověřenectva výživy a zásobování. Po skončení války byl pracovníkem Slovenské národní rady, nicméně jeho politickou kariéru ukončil únorový převrat a příchod komunistů k moci. \n"}
{"id": "1146406", "url": "https://cs.wikipedia.org/wiki?curid=1146406", "title": "Třída Nordkapp", "text": "Třída Nordkapp\n\nTřída Nordkapp je třída oceánských hlídkových lodí norské pobřežní stráže. Celkem byly postaveny tři jednotky této třídy.\n\nCelkem byly postaveny tři jednotky této třídy. Na jejich stavbě se podílely norské loděnice Bergen mechanical workshop, Horten shipyard a Haugesund mechanical workshop. Do služby byly přijaty v letech 1980-1981.\n\nJednotky třídy \"Nordkapp\":\nPlavidla jsou vybavena navigačním radarem Decca 1226, radarem RM 914 a sonarem SS 105. Obrannou výzbroj tvoří jeden 57mm kanón Bofors a osobní zbraně posádky. V době dokončení lodě nesly rovněž dva 20mm kanóny a dvojité odpalovací zařízení protiletadlových řízených střel Mistral. V případě potřeby lze instalovat dva trojhlavňové 324mm torpédomety. Na zádi se nachází přistávací plocha a hangár pro jeden vrtulník. Pohonný systém tvoří dva diesely. Nejvyšší rychlost dosahuje 23 uzlů.\n\n"}
{"id": "1146407", "url": "https://cs.wikipedia.org/wiki?curid=1146407", "title": "Michael Smith", "text": "Michael Smith\n\nJméno a příjmení Michael Smith má více nositelů:\n\n"}
{"id": "1146409", "url": "https://cs.wikipedia.org/wiki?curid=1146409", "title": "Paul D. Boyer", "text": "Paul D. Boyer\n\nPaul Delos Boyer (31. července 1918 - 2. června 2018) byl americký biochemik.\n\nV roce 1997 obdržel Nobelovu cenu za chemii společně s J. E. Walkerem a J. C. Skouem za objasnění mechanizmu syntézy ATP. Pocházel z nepraktikující mormonské rodiny a vystudoval chemii na Univerzitě Brighama Younga. Doktorát z biochemie získal na Univerzitě Wisconsin–Madison roku 1943. Pracoval na Stanfordově univerzitě a později na Minnesotské univerzitě. Od roku 1963 byl profesorem na UCLA.\n"}
{"id": "1146411", "url": "https://cs.wikipedia.org/wiki?curid=1146411", "title": "Leonid Kogan", "text": "Leonid Kogan\n\nLeonid Borisovič Kogan (, , 14. listopadu 1924 Dnipro – 17. prosince 1982 Mytišči) byl sovětský houslista, jeden z nejvýznamnějších představitelů sovětské houslové školy.\n\nKogan se narodil v Dnipru na Ukrajině jako syn fotografa a zároveň amatérského houslisty. Už v dětství projevil ke hře na housle zájem i nadání, a tak se rodina přestěhovala do Moskvy, kde mohl pokračovat ve svých studiích. Od jeho deseti let ho zde učil Abram Jampolskij. V roce 1934 vystupoval v Moskvě Jascha Heifetz a na svých koncertech mladého Kogana velmi ovlivnil. \"„Navštívil jsem je všechny,“\" vzpomínal později Kogan, \"„a pamatuji si dodnes každou notu, kterou hrál. Stal se mým uměleckým vzorem.“\" O dva roky později slyšel dvanáctiletého Kogana hrát v Moskvě francouzský virtuóz Jacques Thibaud a předpověděl mu velkou budoucnost.\n\nKogan absolvoval moskevskou ústřední hudební školu (1934–1943) a pak moskevskou konzervatoř (1943–1948, postgraduální studium 1948–1951).\n\nJeště jako sedmnáctiletý student vystupoval po celém Sovětském svazu. Vyhrál soutěž Pražského jara v Praze a v roce 1951 se stal laureátem první ceny na soutěži královny Alžběty v Bruselu, kde hrál Paganiniho první houslový koncert včetně vynikající interpretace Sauretovy kadence.\n\nOficiální koncertní debut absolvoval v roce 1941 ve velkém sále moskevské konzervatoře, kde hrál Brahmsův koncert.\n\nČasto jezdil i na zájezdy do zahraničí, např. do Paříže a Londýna v roce 1955 a následně třeba do USA. Ve svém repertoáru měl více než 18 houslových koncertů a některá díla soudobých autorů mu byla věnována.\n\nV roce 1952 začal Kogan vyučovat na moskevské univerzitě a v roce 1980 pokračoval na pozvání na Accademii Musicale Chigiana v Sieně.\n\nKogan zemřel po srdečním záchvatu v Mytišči, když cestoval z Moskvy do Jaroslavli, kde měl koncertovat se svým synem, a dva dny poté, co vystupoval ve Vídni.\n\nKoganova kariéra probíhala ve stínu Davida Oistracha, kterého protežovaly sovětské úřady. Přesto se Koganovi dostalo nejprestižnějších ocenění: byl jmenován zasloužilým umělcem SSSR v roce 1955, národním umělcem SSSR v roce 1964 a o rok později obdržel Leninovu cenu.\n\nKogan se oženil s houslistkou Jelizavetou Gilelsovou, sestrou klavíristy Emila Gilelse. Jejich děti pokračovaly ve stopách svých rodičů. Syn Pavel Kogan se stal známým houslistou a dirigentem, dcera Nina Koganová je koncertní klavíristkou, která od mladého věku doprovázela svého otce při přednesu houslových sonát.\n\nKogan hrál na dvoje housle Guarneriho „del Gesú“ z let 1726 (dříve Colinovy) a 1733 (dříve Burmesterovy). Tyto nástroje přitom nikdy nevlastnil, ale měl je zapůjčené od sovětské vlády.\n\nHistorici i posluchači spekulovali a spekulují na základě hodnocení kvality jeho tónu o tom, zda Kogan hrál na ocelové struny. Jeho blízcí spolupracovníci tvrdí, že hrál na struny ze střev s výjimkou struny \"e\", pravděpodobně ale v průběhu svého života vystřídal různé kombinace.\n\nKogan pořídil velké množství nahrávek koncertního i komorního repertoáru. Významné jsou výsledky jeho spolupráce s klavíristou Emilem Gilelsem a cellistou Mstislavem Rostropovičem. Nahrávky jejich tria zahrnují Beethovenovo \"Arcivévodské trio\", Schumannovo Trio d moll, Čajkovského trio, Saint-Saënsovo trio, Brahmsovo trio s lesním rohem (hornový part v podání Jakova Šapira) a Faurého Kvartet c  moll s Rudolfem Barshaiem na violu. \n\nKogan byl prvním sovětským houslistou, který hrál a nahrál houslový koncert Albana Berga. Ve Spojených státech se proslavil svou první americkou nahrávkou houslového koncertu Arama Chačaturjana s dirigentem Pierrem Monteuxem a Bostonským symfonickým orchestrem pro label RCA Victor. Nahrál také houslové koncerty dalších sovětských skladatelů, např. dva koncerty Tichona Chrennikova. S klavíristou Karlem Richterem nahrál Šest houslových sonát Johanna Sebastiana Bacha. Více než 30 alb s Leonidem Koganem vyšlo pod hlavičkou labelu Arlecchino. V roce 2006 vyšel ve vydavatelství EMI France čtyřdiskový komplet \"Les Introuvables de Leonid Kogan\" s digitálně upravenými dřívějšími Koganovými nahrávkami.\n\nKoganovy nahrávky z 50. a 60. let před tím patřily gramofonové společnosti Columbia. Ta vydala přibližně pět gramodesek: Beethovenův houslový koncert (SAX 2386), Brahmsův houslový koncert (SAX 2307), Čajkovského houslový koncert (SAX 2323), Lalovu \"Symphonie espagnole\" (SAX 2329) a sonáty pro dvoje housle Leclaira, Telemanna, Locatelliho a Ysaÿe (SAX 2531). Dnes tyto nahrávky patří mezi nejvyhledávanější mezi sběrateli vinylových desek. V aukcích na eBay se gramodeska s Beethovenovým koncertem (SAX2386) prodává za ceny kolem deseti tisíc dolarů.\n\n"}
{"id": "1146412", "url": "https://cs.wikipedia.org/wiki?curid=1146412", "title": "Třída Gen. Frank S. Besson", "text": "Třída Gen. Frank S. Besson\n\nTřída Gen. Frank S. Besson je třída logistických podpůrných lodí transportní služby americké armády. Celkem bylo postaveno osm jednotek této třídy. Filipínské námořnictvo provozuje dvě jednotky modifikované třídy \"Bacolod City\".\n\nCelkem bylo loděnicí VT Halter Marine postaveno osm jednotek této třídy, které byly do služby přijaty v letech 1988-2006.\n\nJednotky třídy \"Gen. Frank S. Besson\":\nPlavidla jsou vybavena příďovou a záďovou rampou, která je schopna unést i hlavní bojový tank M1 Abrams. Dle typu mise mohou nést 900–2000 tun nákladu (kapalný i pevný náklad, vozidla, kontejnery atd.), nebo 150 vojáků. Pohonný systém tvoří dva diesely. Nejvyšší rychlost dosahuje 12 uzlů.\n\n"}
{"id": "1146413", "url": "https://cs.wikipedia.org/wiki?curid=1146413", "title": "Šťovík kadeřavý", "text": "Šťovík kadeřavý\n\nŠťovík kadeřavý (\"Rumex crispus\") je vytrvalá, silně rozšířená plevelná bylina, druh rodu šťovík. Je považován za jednu z pěti nejrozšířenějších rostlin na světě, jeho původní areál nelze s určitosti stanovit. Roste v Evropě až po 65 ° severní zeměpisné šířky a dále, vyjma Antarktidy, se vyskytuje na všech kontinentech. V České republice je rozšířen hojně od nížin až do podhůří, v horách se objevuje jen roztroušeně.\n\nJe hojně zastoupen ve sníženinách okolo vodních toků, na vlhkých loukách, polích a pastvinách, na úhorech, rumištích, neudržovaných plochách, po okrajích cest, v okolí silážních jam, hnojišť a kalových jímek. Snáší vysokou půdní vlhkost, vyhledává narušené a na dusík a draslík bohaté půdy, nevyskytuje se na kyselých půdách. Na výživných půdách se vyvíjí v mohutnou rostlinu s vysokou konkurenční schopností a silně utlačuje jedince ostatních druhů. Vzhledem k silné rozmnožovací schopností a malé náročnosti na teplo brzy zjara na stanovištích převládnou a vytvoří husté porosty. V tropických oblastech roste málo, nejčastěji jen ve vysokých polohách.\n\nŠťovík kadeřavý je dlouhodenní rostlinou a nejvyšší reprodukční schopnost vykazuje v červnu a červenci. Semena vyklíčí často již na podzim a do zimy vyrostou jen listová růžice a vytvoří se dlouhý kořen, teprve druhým rokem vyrostou lodyhy s květy. Po dozrání semen některé rostliny odumřou, část jich však vytvoří nové listové růžice které přežijí zimu a v dalším roce na jaře z nich opět vyrazí květné lodyhy. Životnost rostlin bývá jeden až pět let.\n\nVytrvalá rostlina s 50 až 100 cm vysokou lodyhou vyrůstající z krátké, chudě větvené kořenové hlavy. Hrubý hlavní kořen bývá v suchých půdách dlouhý až 1 m a má četné rozvětvené postranní kořeny zasahující hluboko do podorniční vrstvy; ve vlhkých a nevzdušných půdách se kořen rozprostírá vodorovně nehluboko pod povrchem. Lysá, hranatá lodyha je v dolní části zhusta nahnědlá nebo načervenalá, přímá a nahoře rozvětvená v několik úžlabních, přímo odstálých, květonosných, v horní části bezlistých větví. Přízemní listy s řapíky bývají až 35 cm dlouhé a 8 cm široké, čepele mají okrouhle nebo kopinaté, na bázi klínovité, po obvodě zvlněné (kadeřavé) a na konci zašpičatělé. Lodyžní listy jsou podobného tvaru, ale menší a míň zvlněné, postupně přecházejí v úzce kopinaté listeny.\n\nDrobné, pravidelné květy jsou sestaveny v počtu 10 až 25 v lichopřesleny prodloužených koncových nebo úžlabních květenství se šikmými nebo přitisklými větvemi. Oboupohlavné květy, asi 3 mm velké, mají za plodu dolu sehnuté stopky. Jejich okvětí má 6 lístků ve 2 kruzích, menší vnější lístky brzy opadají. Větší, vnitřní lístky, z nichž jeden (nebo všechny) je opatřen tlustým červeným mozolkem, vytrvávají a vytvářejí krovky. V květu je šest tyčinek, semeník s jedním vajíčkem je složen ze tři plodolistů a má tři štětičkovité blizny. Květy rozkvétají od června do srpna, opylovány jsou hlavně větrem. Ploidie druhu je 2n = 60.\n\nPlody jsou trojboké, hnědé až rezavé, podlouhlé, vejčité nažky asi 2 mm dlouhé, které jsou uzavřeny v křídlatých, srdčitě okrouhlých, celokrajných, trojbokých krovkách. Na jedné nebo všech třech krovkách je kulovitý mozolek vyplnění vzduchem. Nažky jsou rozdílné co do velikosti a hmotnosti, nažky z konce květenství bývají menší a lehčí.\n\nŠťovík kadeřavý se často úspěšně kříží s jinými druhy podrodu \"Rumex\", jen v české přírodě byly zjištěny tyto jeho hybridy:\n\nHlavní způsob rozšiřování šťovíku kadeřavého je generativní, semeny. Na jedné rostlině se utvoří až 5 tisíců semen, která často zůstávají dlouho na rostlině. Semena dobří klíčí, nejlépe z hloubky do 1 cm, v hloubce nad 5 cm již nevyklíčí, dokáží však zůstat životaschopné po dobu až deseti let. Nažky jsou, za pomoci krovek a mozolků, intenzivně šířeny i do vzdáleného okolí větrem či odplavovány vodou. Na čistá pole se dostávají např. s osivem jetelovin, statkovými hnojivy i komposty. Semena bez poškození projdou zažívacím traktem býložravců i ptáků.\n\nMéně častější způsob rozšiřování po poli je roznesení drobných části dlouhého, tuhého kůlovitého kořene při orbě. Dobrou regenerační schopnost má pouze vrcholová část hlavního kořene a segmenty delší než 4 cm. Rostliny vzešlé z kořenových úlomků jsou však velmi citlivé k herbicidům a náchylné na zmrznutí.\n\nŠťovík kadeřavý je morfologicky velmi podobný šťovíku tupolistému (\"Rumex obtusifolius\"). Šťovík kadeřavý se odlišuje slabším větvením lodyhy i kořene, užšími a zkadeřenými listy a má nažky uzavřené v krovkách, jenž jsou po obvodě celokrajné bez zoubků. Oba druhy často vyrůstají na stejném stanovišti a vzájemně se kříží, dochází i k problémům při jejich určování.\n\nTato rostlina bezesporu patří mezi velmi nebezpečné plevelné druhy na lukách, pastvinách a polích s víceletými pícninami, jeho příměs snižuje krmnou hodnotu píce. Zapleveluje také okopaniny a jednoleté obilniny, je často šířen s nečištěným osivem. V minulosti byla jeho nať využívána k výrobě homeopatických léků. Je jednou ze živných rostlin pro housenky motýla ohniváčka černočárného.\n\n"}
{"id": "1146416", "url": "https://cs.wikipedia.org/wiki?curid=1146416", "title": "Gabriel Rapoš", "text": "Gabriel Rapoš\n\nGabriel Rapoš (14. června 1917, Brezno, Rakousko-Uhersko – 2. září 1994, Bratislava, Slovenská republika) byl publicista, překladatel a dramaturg. Tvořil také pod pseudonymy: Gašpar Tribel, Martin Groš, J.B, Mikovíni.\n\nV letech 1927–1936 studoval Rapoš na gymnáziích v Banské Bystrici a v Košicích, v letech 1936–1940 potom na Právnické fakultě Univerzity Komenského v Bratislavě. Při studiu pracoval jako redaktor \"Národních novin\" a současně i Slovenského rozhlasu. V letech 1939–1944 působil jako tajemník a dramaturg Slovenského rozhlasu, od roku 1944 byl vedoucím Svobodného slovenského vysílače v Banské Bystrici. Po skončení druhé světové války pracoval jako programový ředitel Československého rozhlasu v Bratislavě a v Košicích, dále jako redaktor vydavatelství Tatran, vedoucí Tiskového střediska Slovenského národního divadla v Bratislavě. V periodickém tisku publikoval příspěvky hlavně ze světa divadla, filmu, rozhlasu a televize. Z češtiny překládal romány, povídky, divadelní a rozhlasové hry, články, kritiky a polemiky. Ve vydavatelství Tatran se zasloužil o vydávání dokumentární cenných sborníků o slovenský spisovatelích. Jako redaktor divadelní edice měl podstatný podíl na rozvoji původní slovenské dramatické tvorby. V roce 1990 se stal čestným občanem Banské Bystrice.\n"}
{"id": "1146417", "url": "https://cs.wikipedia.org/wiki?curid=1146417", "title": "Biely Potok (Ružomberok)", "text": "Biely Potok (Ružomberok)\n\nBiely Potok je městská část Ružomberku nacházející se na jeho jižním konci. Biely Potok se rozkládá po obou březích řeky Revúca v ústí Revúcké doliny, která odděluje pohoří Velká Fatra a Nízké Tatry. Obec je situována v linii sever - jih podél Revúce, od které reliéf prudce stoupá do okolních hor.\n\nPrvní zmínka o obci pochází ze 14. století, kdy byl Biely Potok uznán za jednu z ulic Ružomberka na základě městských výsad vydaných uherským králem Karlem Robertem z Anjou. Historie obce a Ružomberka je takto dodnes navázána. Obyvatelé obce se živili zemědělstvím, chovem ovcí a domácími řemesly. V okolí obce byla zaznamenána i těžba železné rudy. Rozvoj obce doznal vzestupu koncem 19. století, kdy byla nedaleko obce vybudována první továrna na zpracování dřevoviny. K Ružomberku byl přičleněn po roce 1882. V roce 1908 byla v obci vybudována úzkorozchodná železnice spojující Ružomberok s lázeňským městem Korytnica. Během období SNP v okolí obce probíhaly intenzívní boje mezi povstalci a německými jednotkami. Nejintenzívnější byly v okolí vrchu Ostré, protože sloužil jako dobrá pozorovatelna na celé okolí. Po roce 1945 nastala v obci masivní výstavba.\n\nV obci se nachází kostel sv. Vendelína z roku 1901. Najdeme zde i pozůstatky náspu Korytnické železnice a několik budov z přelomu 19. a 20. století.\n\n"}
{"id": "1146418", "url": "https://cs.wikipedia.org/wiki?curid=1146418", "title": "Žofinská huť", "text": "Žofinská huť\n\nŽofinská huť byl železárenský komplex vybudován společností První rakousko-uherskou společností, Vídeň, v blízkosti uhelného dolu a koksovny Karolina v blízkosti centra Moravské Ostravy.\n\nV roce 1871 byla založena z iniciativy bankovního domu Rothschildů \"První rakousko-uherská vysokopecní společnost\" ve Vídni. Podílníky byli kromě Anselma Salomona Rothschilda a bratří Gutmannů ještě hrabě Johann Larisch-Mönnich (1821–1884) a uherský magnát hrabě Emanuel Andrássy (1821–1891). Společnost vzniká z potřeby zabezpečit si dovoz železné rudy pro své podniky a v souvislosti s výstavbou Košicko-bohumínské dráhy. Podílníci po ustanovení společnosti zahájili v roce 1872 výstavbu nového železárenského závodu Žofinské huti v Moravské Ostravě.\nVýchodně od jámy Karolina byla v letech 1872-73 postavena První rakousko-uherskou vysokopecní společností ve Vídni Žofínská huť s jedinou vysokou pecí skotského typu. V důsledku krize byla huť mezi léty 1873-80 odstavena z důvodu odbytových potíží. V roce 1880 si Žofínskou huť pronajala a uvedla do provozu společnost Vítkovické horní a hutní těžířstvo (VHHT), která ji v roce 1888 odkoupila. V roce 1883 byla uvedena do provozu druhá vysoká pec skotského typu. S první vysokou pecí měla společný výtah na sazebnu s parním pohonem. Třetí vysoká pec skotského typu byla postavena jako samostatný objekt v roce 1889. Žofínská huť byla v provozu až do roku 1972, kdy byl její provoz ukončen, a do roku 1974 byla celá huť zbořena. Zachovalo se tzv. Dvojhalí – někdejší Energetická ústředna III s velínem Žofinské huti v těsném sousedství Staré elektrárny koksovny Karolina. Energetická ústředna III - sloužila jako dmychadlovna vzduchu do vysokých pecí. Dvojhalí je na svou dobu postaveno moderně, je to ocelový skelet zastřešený příhradovými vazníky. Výplň obvodové konstrukce tvoří režné zdivo. První hala vznikla v roce 1907, druhá podle původního projektu až roku 1927. Obě historické budovy jsou dnes chráněny jako památky průmyslové architektury a jsou kulturními památkami ČR.\nNyní společně s bývalou halou Ústředny koksovny Karolína a Dvojhalí Žofinské huti je multifunkční centrum tzv. Trojhalí, studijní návrhy vypracoval architekt Josef Pleskot. Náklady z na přeměnu byly odhadovány na 300 milionu korun.\n\nSeznam kulturních památek v Moravské Ostravě\n"}
{"id": "1146420", "url": "https://cs.wikipedia.org/wiki?curid=1146420", "title": "Našinec", "text": "Našinec\n\nNašinec byly české regionální katolické noviny vycházející v Olomouci. U jeho počátků stál novinář Josef Černoch (1838-1882) s manželkou Josefinou (1840-1902) jako vydavatelkou, název vymyslel Ignát Wurm. Našinec vycházel nejprve dvakrát, od roku 1871 pak třikrát týdně (v úterý, ve čtvrtek a v sobotu večer), od roku 1909 jako obdeník a od roku 1910 jako deník (během první světové války dokonce vycházel dvakrát denně). Za druhé světové války byl Našinec v roce 1941 nejprve přeměněn na týdeník a poté zcela zastaven. V roce 1945 jej začala vydávat Československá strana lidová pod novým názvem Osvobozený Našinec, vzhledem k jeho silně protikomunistickému zaměření však bylo jeho vydávání krátce po komunistickém převratu zakázáno.\n\n\n"}
{"id": "1146422", "url": "https://cs.wikipedia.org/wiki?curid=1146422", "title": "Černová", "text": "Černová\n\nČernová je městská část města Ružomberok, která se nachází západně od Ružomberka směrem na Žilinu, přibližně 4 km od centra. Obklopují ji hory Velké Fatry jako např. \"Krstá hora, Tri vrchy, Sekanina, Čebrať\". Ze severu vesnici omývá řeka Váh. Má přibližně 1 500 obyvatel. Je známá jako rodiště kněze, politika a publicisty Andreje Hlinky, misionáře Vendelína Javorky, kněze Leonarda Sliačana, protikomunistického hrdiny Bernarda Jaška, spisovatelů Juraje Kuniaka či Antona Laučeka a dalších významných osobností.\n\nPrvní písemná zmínka o Černové pochází z roku 1376. Uvádí se v ní, že obec Czernaw leží na západ od centra města na úpatí Velké Fatry v nadmořské výšce 500 metrů. Ze západu tvoří vstupní bránu do města Ružomberok. Černová, v minulosti ulice, dnes část města, má název po šoltysovi jménem Černo. V 14. století byl z města vyslán měšťan Černo, který již existující osadu organicky připojil k městu. Byl jejím prvním rychtářem, skrze něho se osadníci vázali povinnostmi a dávkami k městu a osada dostala nové jméno - Černová Ves. Černová je starší než uvádějí doklady města ze 14. století. Roku 1340 se vymezuje chotár, ve kterém jsou již i území Černová a Čutkovo. Je zřejmé, že už před rokem 1318, kdy byly Ružomberku magistrem Dončom uděleny městské výsady, existoval zárodek Černová. V roce 1376 král Ludvík I. 9. července nařídil rychtářům a obyvatelům všech vesnic ležících v katastru města, aby platili městu daň a aby ve svých sporných záležitostech hledali svou pravdu u představenstva města Ružomberka bez poškození zeměpanských práv. Černová se v tomto období aktivně podílela na vývoji města jako celku.\n\nPrvní sčítání lidu bylo provedeno v roce 1766. Černová měla tehdy 268 obyvatel. V té době byly zřízeny valašské slupy na výrobu sukna na Čutkovském potoku. V roce 1769 byly sepsány urbářské povinnosti čtyř ulic. Černová platila 116 zlatých, kromě rozličných poplatků za oves, pastviny, pole, salaše ... Postupně byly za měšťany přijímáni i její obyvatelé. Jako první to byl Ján Cžernovský, který byl v té době senátorem v Ružomberku. Druhým byl Juraj Sidor, městský mlynář. V roce 1825 měla Černová 860 obyvatel.\nV roce 1771 jsou evidovány pokusy Černové o osamostatnění. Tyto pokusy byly neúspěšné, ale díky nim se v roce 1832 dosáhlo pro ulice města větší spravedlnosti a rovnoprávnosti. Po roce 1848 zrušením poddanství pokračoval příznivější vývoj, rostla zaměstnanost a byla možnost větších příjmů. Větší rozmach byl zaznamenán až budováním Košicko - Bohumínské železnice a jejího uvedení do provozu roku 1872. Občané Černové byli zaměstnáni zejména při budování tratě a později na stavbě textilní továrny v Rybárpoli.\n\nDůležitou částí historie Černové byla Černovská tragédie, která se odehrála 27. října 1907. Obyvatelé za pomoci kněze a rodáka z Černové Andreje Hlinky postavili kostel v Černové. Na přání obyvatel měl vysvětit kostel Andrej Hlinka, avšak v té době byl suspendován a přednášel na Moravě. Maďarská církevní a světská vrchnost na čele se spišským biskupem Sándorem Parvym rozhodla proti obyvatelům Černové. Svěcením kostela byl pověřen slovenský farář z Liskové Martin Pazúrik spolu s děkanem Pazúrikem a Jozefem Fischerem. Černovčané se proti tomu postavili na odpor. Bránili posvěcení házením kamenů, ale i vlastními těly. Četníci napadli bezbranný dav střelbou, jíž padlo za oběť 15 lidí, 10 bylo těžce a 60 lehce zraněno. V březnu 1908 úřady obvinily přes 55 lidí, z nichž 40 odsoudili k žaláři v trvání od šesti měsíců do tří let, různým peněžitým pokutám a zabavení majetku.\n\nPo letech 1945-48 se Černová nadále držela své podstaty, o čemž svědčí plodná existence divadelního spolku, dvou pěveckých sborů, tělovýchovné jednoty, dvou požárních sborů apod. Dodnes tyto organizace, sdružení a spolky pracují.\n\n\n\n"}
{"id": "1146423", "url": "https://cs.wikipedia.org/wiki?curid=1146423", "title": "Našinec (rozcestník)", "text": "Našinec (rozcestník)\n\nNašinec může být:\n"}
{"id": "1146424", "url": "https://cs.wikipedia.org/wiki?curid=1146424", "title": "Urgan", "text": "Urgan\n\nUrgan, Uragan anebo Organa (podle Nikefora Άργανος - Árganos, Argana, z turkického \"ur\" anebo \"urgu\", doslova: \"„hůl“ [jako zbraň určená k úderu]\", a mongolského \"üre\", doslova: \"„úder“\") byl v letech 605 – 610 vládce Onogurů, a od roku 617 – 630 všech Prabulharů Jeho jméno je však vykládáno více způsoby, jako Bağatur Sepi-kagan, Külüg Sibir-kagan anebo \"Urag\", doslova: \"„bouře“\". Panos Sophoulis má za to, že Urgan byl ve skutečnosti turkický titul (ḡan/qan), spíše než vlastní jméno. Někteří výzkumníci identifikovali Urgana jako slavného vikáře Gostuna ze Seznamu bulharských chánů z 8. století, zatímco jiní odmítají takové spojení, a věří že Urgan byl místní vládce vládnoucí před Gostunem.\n\nUrgan pocházel pravděpodobně ze vznešených příbuzných rodů, a to ze šlechtického turkuckého rodu Ašına a hunobulharského rodu Ermi. Jeho sestra Akdžan byla manželka Alböriho (v letech 610 – 617/618? vládce Onogurů) a matka Kurta (Kuvrat) a Sama (Šambat Kij). Jeho otcem byl pravděpodobně Ašına Tienťüe (Karačürün Tardu, 576 – † 603), anebo podle starších zdrojů jím mohl být vládce Onogurů Tubdžak (Hudbaad) z rodu Tulo (Dulo).\n\nLev Gumiljov a někteří bulharští a ruští výzkumníci identifikovali Urgana jako kagana Külüg Sibira (:\"Mocheto-chu-kagan\", 605-610) ze Západoturkucké říše, které vládl mezi lety 630 – 631 a Kuvrat byl jím pověřen vládnout nad vazalskými prabulharskými hordami.\n\nAčkoliv občanská válka začala po smrti Topo-kagana (Arslan Topo, 572 – † 581), západní říše v současném Turkestánu vznikla až po smrti Ašına Tienťüe (Karačürün Tardu, 576 – † 603) jako výsledek rozdělení Turkucké říše. Vznikla sjednocením deseti tureckých kmenů - 10 Oguzů - (Onokové) a mnoha dalších, více či méně důležitých, jak kočovných Tie-leů (Ujgurů , Tokuz Oguzů - Prabulharů, Tongraů, Bajirgurů ), Kitanů a Tatabiů (Kumo Si), tak i polousedlých a usedlých kmenů. Svaz Deseti kmenů tvořily dvě uskupení - Tulo (Dulo) a Ong-šadapyt (Nu-šipi), jež každé mělo po pěti kmenech které mezi sebou neustále soupeřili.\n\nRoku 610 stál v čele vlády nezletilý Ašına Taman (Nipo Čulo Taman, 604 – 612) z kmenové aliance Tulo (Dulo), avšak protože na trůn nastoupil v mladém věku, ještě sotva chodil, vláda říše byla ve skutečnosti tvořená stařešiny této aliance.\n\nKdyž byl Kuvrat ještě velmi mladý, zemřel mu otec. Regentem se stal jeho strýček Urgan, který vládl Alböriho jménem do Kuvratové dospělosti. Kuvrat byl strýčkem Urganem přinucen strávit svůj raný život v Byzantské říši, v císařském paláci v Konstantinopoli. Urgan cítil potřebu znovu vytvořit bulharský stát, který se po Alböriho smrti rozpadl na šedesát samostatných oblastí.\n\nZa vlády Ašına Tamana stál Urgan v čele prabulharského kmene Utigurů, který byl v té době závislý na Avarech a západních Turcích. Někdy v tomto období byli Prabulhaři usazeni u severního povodí řeky Kufis (Kubáň), v Předkavkazí (Severní Kavkaz).\n\nRoku 617, obratnou politikou, která kolísala mezi Avary a západními Turky, uspěl sjednotit Utigury (Uturgur, Otur-Oğur, tudíž Uturğur → třicet Ogurů/kmenů) s dalším velkým prabulharským kmenem Kutrigurů (Tukurgur, Toqur-Oğur, tudíž Quturoğur → devět Ogurů/kmenů), který byl závislí na Avarech. Sjednocením těchto dvou hlavních větví Prabulharů do silné aliance, se zviditelnil kmenový svaz Onogurů (Onogur, On-Oğur, tudíž Onoğur → deset Ogurů/kmenů), z nichž se odvozuje i národ Maďarska. Zde, v Předkavkazí, založili Prabulhaři kmenový útvar pod názvem \"Onogurlarin Jorty\" („Patrie Onogurie“). Nejen že se Urganovi podařilo mírovým způsobem sjednotit tyto dva největší prabulharské kmeny, ale také udržoval velmi dobré vztahy s Avary a Byzantskou říší. Neví se přesně, ve kterém roce Urgan získal titul \"patriciuse\" od byzantského císaře, ale jsou proto nevyvratitelné důkazy (Poklad Malé Pereščepiny).\n\nRoku 619 přijel do Konstantinopole kde uzavřel spojenectví s Byzancí a roku 629 si společně se svým synovcem Kuvratem vydobyli samostatnost od Avarů. Avšak ještě stále byli závislí na Západoturkucké říši.\nRoku 630 dochází v Západní říši k občanské válce mezi dvěma nejvlivnějšími rody Ašına (Nu-šipi) a Tulo (Dulo). Urgan, podporován rodem Tulo (Dulo) a Ermi, naplánoval povstání, a se svými spojenci porazil a zabil svého dalšího synovce, kagana Ziebela (Tung Jabgu) z rodu Ašına, který měl podporu kmenového svazu Nu-šipi a v té době vládl i Chazarské říši. Poté se sám chopil moci a s podporou rodů Tulo (Dulo) a Ermi byl prohlášen za šestého vládce Zapadoturecké říše. Do známosti vešel pod jménem - Külüg Sibir anebo Mocheto-chu-kagan. Jen o několik měsíců později Tung Jabguův syn, Ašına Sili (Sı Jabgu) z nejvlivnějšího klanu Ašına se postavil proti němu. Urgan spoléhá na hunobulharské a turkické kmeny Sabirů, Oguzů a kmenový svaz Tulo (Dulo), a naopak, Ašınovci (Nu-šipi) které vedl Ašına Sili (Sı Jabgu) na Chazary, Kypčaky a Kangary (Pečeněhové).\n\nSňatkem s dcerou císaře Li Šimina (Tchaj-cung) se Urgan pokusil o vstup do aliance s říší Tchang. Avšak císař ho odmítl. Poté, co se mu to nepodařilo, a po několika porážkách, Urgan spěšně prchal do Džungárie na Altaj, kde pobýval jeho spojenecký kmenový svaz Tulo (Dulo). Ale Ašına Sili (Sı Jabgu) a jeho spojenci pochopili jeho záměr, a nastražili na něj past při které přišel o život. Podle čínských análů, v zuřící občanské válce Ašınovci dostali pomoc od Číňanů.\n\nUrgan zemřel roku 631 a jeho následníky se stali jeho dva pokrevní příbuzní: v západní říši - bratrův vnuk Ašına Sili (Sı Jabgu) a v Severním Kavkaze - sestřin syn Kuvrat.\n\nZměna nastala roku 632, když Kuvrat dorostl, a vrátil se z Byzancie. Urgan mu nezištně zanechal moc nad kmenovým útvarem. Jejich složení je neznámé, a prameny se zmiňují pouze o kmenových názvech Čakarar, Kubiar, Kürijer, a jména klanů Tulo (Dulo), Ukil, Ermijar, Ugain a Duar. Když se pod Kuvratovou vládou kmenový útvar „Patrie Onogurie“ oddělil od říše západních Turků, nahradil ho státní útvar s názvem \"Onogurie\" (Velké Bulharsko).\n\n"}
{"id": "1146425", "url": "https://cs.wikipedia.org/wiki?curid=1146425", "title": "TJ Vlčnov", "text": "TJ Vlčnov\n\nTělovýchovná jednota Vlčnov je moravský fotbalový klub z Vlčnova, který byl založen roku 1930. V sezoně 2016/17 hrál I. A třídu Zlínského kraje – sk. B, po sezoně se přihlásil o dvě úrovně níže do okresního přeboru Uherskohradišťska (8. nejvyšší soutěž).\n\nNejvětším úspěchem klubu je vítězství v přeboru ČSR v odvětví \"Sokol\" (vesnická tělovýchova) v roce 1955 a účast ve třech ročnících nejvyšší krajské soutěže (1963/64, 1964/65 a 1965/66), z čehož první dvě sezony byly třetiligové.\n\n\n\n\n\nZdroj: \n\n\nFotbal se ve Vlčnově hrával už na konci 20. let 20. století, kopaná se sem rozšířila z Uherského Brodu vlčnovským studentstvem. Organizovaně se začalo v roce 1930, na čemž měl zásluhu Karel Šenk, který hrával fotbal na vojně a ve Vlčnově ho propagoval. Kromě cvičení v Sokole a Orlu byla kopaná jediným sportem v obci. Hrála se pouze přátelská utkání, domácí zápasy však navštěvovalo i 200 diváků. Na utkání mimo Vlčnov se jezdilo na kolech nebo vozech, do blízkosti se chodilo pěšky.\n\nV roce 1932 bylo mužstvo přihlášeno do Hameleho župy, kde hrálo s mužstvy Bojkovic, Havřic, Kostelan, Hluku, Kunovic či Strání. Hrálo se v modrých dresech s bílým límečkem, označených na prsou velkým písmenem „V“ kombinovaným s nápisem SK. V letech 1934 – 1939 se soupeřilo s mužstvy Bojkovic, Luhačovic, Kostelan, Strání, Starého Města, Ostrožské Nové Vsi, Dolního Němčí, Slavičína, Traplic a Uherského Ostrohu.\n\nOd roku 1954 hrálo mužstvo na krajské úrovni. V roce 1955 bylo založeno „B“ mužstvo.\n\nNejvětší úspěch mládežnické kopané přišel v sezoně 1970/71, kdy se dorost účastnil Středomoravského župního přeboru.\n\nNa konci sezony 1985/86 sestoupilo „A“ mužstvo do Okresního přeboru Uherskohradišťska. Výkonnostní útlum pokračoval až do počátku 3. tisíciletí, v sezoně 2007/08 vyvrcholil poprvé v historii klubu sestupem do nejnižší soutěže.\n\nCharakteristickým rysem vlčnovské kopané byly místní rodinné klany Křapů a Koníčků. Byly doby, kdy v „A“ mužstvu hrálo v jednom utkání až 8 hráčů z obou těchto rozvětvených rodin. Dalšími fotbalovými rody byli Josefíkové, Mošťkové či Kuželové.\nZa druhé světové války se ve Vlčnově skrýval Ota Hemele. S Aloisem Josefíkem se přátelil Josef Masopust, který do Vlčnova poprvé zavítal v roce 1961 jako hráč Dukly Praha k přátelskému zápasu a později se sem při různých příležitostech vracel – v úterý 10. dubna 1979 zde vedl v přátelském utkání Zbrojovku Brno, v sobotu 19. února 2000 se osobně účastnil vyhlašování ankety o vlčnovskou sportovní osobnost století.\n\nV prvním registrovaném mužstvu SK Vlčnov nastupovali tito hráči: Augustin Hrbáček – Jakub Vaculík, Jan Daněk, Vincenc Chovánek, Josef Prachař, Karel Šenk, Josef Zábrana, Jan Vacula, Antonín Volf, Karel Klabačka, Jan Klabačka a Václav Jiříčka.\nV roce 1955 se vlčnovští stali nejlepším moravským mužstvem v odvětví \"Sokol\" a probojovali se tak do celorepublikového finále, které se konalo v Jacovcích (Nitranský kraj, okres Topoľčany) od čtvrtku 17. do pondělí 21. listopadu 1955. Bojovali zde se Sokolem Rozhovice (Pardubický kraj), Sokolem Říčany (Pražský kraj) a pořadatelským oddílem, nejlepším mužstvem Slovenska. \"„Vlčnovjané“\" zvítězili ve všech třech utkáních a stali se – podle původních pravidel – československými přeborníky.\n\nVlčnov – Rozhovice 4:3 (1:2), branky Vlčnova: Alois Josefík 2 a Karel Ančinec 2.\n\nVlčnov – Jacovce 4:3 (2:2), branky Vlčnova: Alois Josefík 2, Antonín Křapa a Karel Moštěk.\n\nVlčnov – Říčany 4:0 (2:0), branky Karel Ančinec 2, Jan Křapa a Karel Moštěk.\nVladislav Moštěk, Zdeněk Ulčík – Jan Mikulec, Karel Ančinec (4 góly na závěrečném turnaji), František Křapa, František Ulčík, František Zemek, Karel Moštěk (2), František Ančinec, Miroslav Koníček, Alois Josefík (4), Antonín Křapa (1) a Jan Křapa (1).\n\nÚstřední sekce kopané však rozhodla o dalším soupeři v boji o titul v odvětví \"Sokol\", jímž bylo tehdejší nejlepší mužstvo Břeclavska, a sice druholigový Sokol Lanžhot. Utkání se hrálo na neutrální půdě v Kunovicích v pátek 25. listopadu 1955. Před zraky 500 diváků většinou z Vlčnova vyhrál Sokol Vlčnov 3:2 (2:1), když autory branek byli Karel Ančinec, Antonín Křapa a Miroslav „Lájoš“ Koníček. Brankář Zdeněk Ulčík dokonce kryl pokutový kop.\n\nSestava: Zdeněk Ulčík – František Ančinec, František Křapa, Josef Křivda, František Ulčík, Josef Křapa, Karel Moštěk, Miroslav Koníček, Alois Josefík, Antonín Křapa, Karel Ančinec.\n\nV sezoně 1962/63 vlčnovští zvítězili v I. třídě Jihomoravského kraje – sk. D a postoupili na tři sezony do nejvyšší krajské soutěže (1963/64, 1964/65 a 1965/66), z čehož první dvě sezony byly třetiligové.\n\nTehdejší mužstvo nastupovalo ve složení: Antonín Koníček (brankář) – Josef Koníček, Antonín Křapa I. („Ben Barek“, dle Larbiho Benbarka), Karel Ančinec, Antonín Křapa II. („Tonyš Popovský“), František Koníček, Stanislav Červenka (otec Bronislava Červenky), Jan Křapa, Alois Josefík, Stanislav Flekač, Karel Moštěk, Miroslav Kužela, Karel Mikulec, Jaroslav Koníček, Josef Zemek, František Pavelčík, František Křapa, Josef Buráň (bratr Františka Buráně) a Josef Pestl (brankář). Mužstvo vedl Zdeněk Lacina.\n\nPůvodně se hrálo na louce na dolním konci Vlčnova, kde bylo také dobrovolníky vybudováno první hřiště. Za války bylo hřiště opraveno. Na tomto hřišti – zvaném \"„pod Bočky“\" – se hrálo až do roku 1967. Sloužilo i jako kulturní centrum obce, byly zde např. promítány filmy a pravidelně zde končila Jízda králů.\n\nNový stadion se začal stavět 7. ledna 1960. V neděli 10. září 1967 se hrál 1. zápas na novém hřišti \"u Hřbitova\" s nivnickými fotbalisty, utkání skončilo nerozhodně 1:1. Hřiště se nachází ve sportovním areálu TJ Vlčnov a má rozměry 105 x 79 metrů.\n\nZdroje: \n\nPoznámky:\n\nTJ Vlčnov „B“ byl rezervním týmem Vlčnova, který byl založen v roce 1945 a pohyboval se v okresních soutěžích. Po sezoně 2016/17 bylo B-mužstvo zrušeno v souvislosti s pádem A-mužstva do okresních soutěží.\n\n\n"}
{"id": "1146426", "url": "https://cs.wikipedia.org/wiki?curid=1146426", "title": "Naomi Ósakaová", "text": "Naomi Ósakaová\n\nNaomi Ósakaová, \"Ōsaka Naomi\", (* 16. října 1997 Ósaka) je japonská profesionální tenistka a vítězka ženské dvouhry na US Open 2018 a Australian Open 2019. V roce 2019 byla dvě období světovou jedničkou ve dvouhře žen, když na čele strávila 25 týdnů. Historicky se stala první jedničkou z Asie bez rozdílu pohlaví a celkově dvacátou šestou od zavedení klasifikace v roce 1975. Ve své dosavadní kariéře na okruhu WTA Tour vyhrála pět singlových turnajů. V rámci okruhu ITF nezískala žádný titul.\n\nNa žebříčku WTA byla ve dvouhře nejvýše klasifikována v lednu 2019 na 1. místě a ve čtyřhře pak v dubnu 2017 na 324. místě. Od září 2019 ji trénuje otec Leonard François. Připravuje se v Tenisové akademii Chris Evertové ve floridském Boca Raton, kde bydlí.\n\nVe Spojených státech žije trvale od tří let. Poprvé na sebe upozornila v šestnácti letech, když při debutu v hlavní soutěži WTA na Bank of the West Classic 2014 porazila bývalou šampionku US Open Samanthu Stosurovou. O dva roky později se probojovala do premiérového finále na Toray Pan Pacific Open 2016, po němž se posunula do elitní světové padesátky. Průlom v kariéře následoval v sezóně 2018. Ve dvaceti letech nejdříve ovládla březnový Indian Wells Masters 2018 a na zářijovém US Open 2018 vyhrála jako první japonský tenista v historii grandslamovou dvouhru, po vítězném finále nad Serenou Williamsovou. Následně poprvé pronikla do elitní světové desítky. Druhý grandslam v řadě vybojovala na Australian Open 2019, po němž se stala první asijskou světovou jedničkou ve dvouhře a ve 21 letech nejmladší od Wozniacké z října 2010.\n\nV japonském fedcupovém týmu debutovala v roce 2017 základním blokem 1. skupiny zóny Asie a Oceánie proti Indii, v němž vyhrála dvouhru nad Karman Thandiovou. Japonky zvítězily 3:0 na zápasy. Do roku 2019 v soutěži nastoupila k pěti mezistátním utkáním s bilancí 5–1 ve dvouhře a 0–0 ve čtyřhře.\n\nV sezóně 2016 ji Ženská tenisová asociace vyhlásila nováčkem roku. Tenistka multietnického původu má plachou a rezervovanou osobnost. Praktikuje nátlakový herní styl od základní čáry se silným podáním, dosahujícím rychlosti až 200 km/h. Zařadila se k nejvíce obchodně vázaným sportovkyním světa. V roce 2019 se podle časopisu \"Forbes\" stala druhou nejlépe vydělávající sportovkyní, s odhadem obchodních příjmů ve výši 16 milionů dolarů, bez zápočtu výdělku na turnajích.\n\nNaomi Ósakaová se narodila v japonském městě Ósaka do rodiny Japonky Tamaki Ósakaové a Leonarda „Sana“ Françoise pocházejícího z Haiti. Matčino příjmení získala se starší sestrou Mari Ósakaovou z praktických důvodů. Otec nejprve studoval na Newyorské univerzitě, pak přijel do Japonska, kde se oženil s Tamaki Ósakaovou. Ve věku tří let se s rodiči přestěhovala do Spojených států. Matka neměla se svou japonskou rodinou téměř patnáct let žádný kontakt, v důsledku nesouhlasu s jejím sňatkem. Sestra je také profesionální tenistkou a společně nastupovaly do čtyřhry. Žije ve floridském Boca Raton.\n\nCharakterově se jedná o plachou, na veřejnosti rezervovanou osobnost. Bývalý trenér Sascha Bajin byl zpočátku její povahou zmaten, což okomentoval: „\"Myslel jsem si, že je trochu primadonou, protože příliš nemluvila. V některých očích se může jevit jiná než jakou ve skutečnosti je, což způsobuje pouze její všudypřítomná plachost ... Tenkrát jsem nevěděl, z jakého důvodu\".“ Tenistka je považována za upřímnou s nepatřičným smyslem pro humor. Během slavnostního ceremoniálu na Indian Wells Open 2018 zahájila řeč slovy: „\"Um, ahoj … Já jsem Naom … ah nevadí\",“ a nakonec dodala: „\"Tohle je pravděpodobně nejhorší děkovná řeč vítězky všech dob\"“. Japonštině rozumí, ale neodvažuje se jí příliš hovořit. Na tiskových konferencích přijímá otázky v japonštině, standardně však reaguje anglicky.\n\nPrvní ženský turnaj na okruhu ITF odehrála Naomi Ósakaová v říjnu 2011, když nastoupila do kvalifikace jamajské události v Montego Bay s rozpočtem deset tisíc dolarů. Vyřadila ji Američanka Bhargavová. Do hlavní soutěže ITF se probojovala až v červenci 2012 v indianském Evansville, kde ji ve druhé fázi zastavila další americká tenistka Mallory Burdetteová.\n\nPremiérovou událostí na okruhu WTA Tour se stala kvalifikace zářijového turnaje Challenge Bell 2013 v Québecu, kde nezvládla duel s Gabrielou Dabrowskou. Následovalo vyřazení v kvalifikaci Toray Pan Pacific Open 2013 od Sílvie Solerové Espinosové. Prvním tunajem, na němž pronikla do singlové části se stal Bank of the West Classic 2014. V kvalifikační předehře zdolala Rusku Petru Martićovou a chorvatskou hráčku Petru Martićovou. V úvodním kole hlavní soutěže pak dosáhla debutového vítězství na okruhu, když porazila favorizovanou Australanku Samanthu Stosurovou po třísetovém dramatu. Ve druhé fázi však nenašla recept na osmou nasazenou Němku Andreu Petkovicovou.\n\nNa nejvyšší grandslamové úrovni debutovala wimbledonským kvalifikačním turnajem 2015. V úvodním duelu odešla poražena od Sorany Cîrsteaové. V zářijové kvalifikaci US Open 2015 vyřadila Američanku Katerinu Stewartovou, aby v zápětí skončila na raketě Johanny Kontaové.\n\nFanoušci ji vybrali jako zástupkyni asijsko-pacifického regionu na druhý ročník soutěže vycházejících hvězd v rámci říjnového Turnaje mistryň 2015. Do Singapuru zavítala v roli nejníže postavené mladé hráčky na žebříčku WTA, když figurovala na počátku třetí světové stovky. Přesto získala titul po finálové výhře nad favorizovanou francouzskou naději z elitní čtyřicítky Caroline Garciaovou po třísetovém průběhu.\n\nPremiérové finále na okruhu WTA Tour si zahrála na zářijovém Toray Pan Pacific Open 2016 v Tokiu, když do hlavní soutěže obdržela divokou kartu. Ve druhém kole události kategorie WTA Premier vyřadila slovenskou turnajovou šestku Dominiku Cibulkovou a v semifinále Ukrajinku Elinu Svitolinovou. V boji o titul pak nestačila ve dvou setech na 26letou Dánku Caroline Wozniackou, figurující na 28. pozici žebříčku. Bodový zisk ji v následném vydání žebříčku WTA z 26. září 2016 zajistil posun o devatenáct příček na kariérní maximum, když jí pak patřilo 47. místo.\n\nDo sezóny vstoupila na pozici 70. hráčky žebříčku a s novým trenérem Aleksandrem Bajinem. První událostí se stal Hopmanův pohár, kde v japonském týmu vytvořila dvojici s Jūičim Sugitou. Ve dvouhře podlehla Švýcarce Belindě Bencicové a zdolala Rusku Anastasiji Pavljučenkovovou. V pořadí druhý duel proti Spojeným státům neodehrála pro nemoc. Japonsko obsadilo poslední čtvrté místo základní skupiny s třemi mezistáními porážkami. Úvodní turnaj WTA rozehrála druhý lednový týden na Hobart International. V úvodním kole ji vyřadila Kazaška Julia Putincevová. Během Australian Open se probojovala do prvního osmifinále grandslamu, když vyřadila Slovenku Kristínu Kučovou, šestnáctou nasazenou Rusku Jelenu Vesninovou a Australanku Ashleigh Bartyovou. Následně odešla poražena od rumunské světové jedičky Simony Halepové. Na únorovém Qatar Total Open prošla do hlavní soutěže z kvalifikace. Ve druhém kole dvouhry ji zastavila lotyšská světová patnáctka Anastasija Sevastovová. Do navazujícího Dubai Tennis Championships pak obdržela divokou kartu. Během cesty do čtvrtfinále přehrála Francouzku Kristinu Mladenovicovou a Estonku Anett Kontaveitovou, než její cestu pavoukem ukončila Ukrajinka Elina Svitolinová.\n\nPremiérový titul na túře WTA Tour získala ve dvaceti letech na březnovém BNP Paribas Open v Indian Wells z kategorie Premier Mandatory. Jako čtyřicátá čtvrtá hráčka žebříčku si na úvod poradila s bývalou světovou jedničkou Marií Šarapovovou. Na tiskové konferenci pak uvedla: „\"Vždy jsem chtěla hrát s třemi hráčkami, Venus, [Šarapovovou] a Serenou. Nyní už čekám jen na zápas se Serenou,\"“ který přišel za necelé dva týdny. Bez ztráty sady pokračovala vítězstvími nad polskou jedenatřicítkou Agnieszkou Radwańskou a americkou kvalifikantkou Sachií Vickeryovou. Vyrovnanou třísetovou bitvu pak svedla s Řekyní Marií Sakkariovou, aby z ní poprvé prošla do čtvrtfinále turnaje Premier Mandatory. V něm na její raketě skončila další bývalá světová jednička a pátá žena žebříčku Karolína Plíšková. Premiérově si v semifinále poradila s úřadující první hráčkou klasifikace, a to Rumunkou Simonou Halepovou. Ve finále zdolala ve dvou setech 20letou Rusku Darju Kasatkinovou, která hrála poprvé jako členka světové dvacítky. Na podání při poměru her 3–3 odvrátila brejkovou možnost Rusky a v celém dalším průběhu prohrála již jen dva gamy. Stala se tak nejmladší šampionkou turnaje Premier Mandatory od triumfu Wozniacké na China Open 2010. Bodový zisk jí zajistil postup na 22. místo světového žebříčku.\n\nNa druhém velkém březnovém turnaji, Miami Open v Key Biscayne, vyzvala v úvodním kole Serenu Williamsovou, která natoupila ke čtvrtému utkání po návratu z mateřské dovolené. Po počáteční nervozitě porazila bývalou světovou jedničku po dvousetovém průběhu. Ve druhé fázi turnaje však nenašla recept na světovou čtyřku Svitolinovou.\n\nAntukovou sezónu rozehrála na zelené antuce dubnového Volvo Car Open v Charlestonu, kam přijela v roli desáté nasazené. Po výhře nad Němkou Laurou Siegemundovou nestačila v osmifinále na třináctou ženu klasifikace Julii Görgesovou ve dvou setech. Následovaly vyřazení od Čang Šuaj na úvod Mutua Madrid Open a od Simony Halepové během římského Internazionali BNL d'Italia, když na světovou jedničku uhrála jediný game. Pařížské French Open znamenalo vyrovnání dva roky starého maxima postupem do třetího kola. V něm jako světová dvacítka podlehla třinácté nasazené Američance Madison Keysové.\n\nTravnatou sezónu otevřela semifinálem na Nature Valley Open v Nottinghamu, do něhož postoupila po výhře nad pátou nasazenou Rumunkou Mihaelou Buzărnescuovou. Mezi poslední čtveřicí hráček však nestačila na australskou turnajovou jedničku a světovou sedmnáctku Ashleigh Bartyovou. Ve druhé fázi birminghamského Nature Valley Classic pak skrečovala slovinské kvalifikantce Dalile Jakupovićové, figurující na počátku druhé stovky klasifikace. Do Wimbledonu přijela v roli osmnácté nasazené. Po výhře nad Britkou Katie Boulterovou, startující na divokou kartu, soutěž opustila ve třetím kole po prohře od pozdější vítězky a světové desítky Angelique Kerberové.\n\nV letní americké túře na betonech zaznamenala časné porážky během washingtonského Citi Open od Polky Magdy Linetteové, na montréalském Rogers Cupu od španělské kvalifikantky Carly Suárezové Navarrové a konečně na Western & Southern Open v Cincinnati od Řekyně Marie Sakkariové. Zlepšení formy přinesl až newyorský grandslam US Open, do něhož vstoupila jako turnajová dvacítka. Na cestě do finále na její raketě dohrály Laura Siegemundová, izraelská kvalifikantka Julia Glušková, Bělorusky Aljaksandra Sasnovičová, jíž uštědřila dva „kanáry“, i světová dvacítka Aryna Sabalenková, ve čtvrtfinále Lesja Curenková a poté čtrnáctá žena žebříčku Madison Keysová, obhajující finálovou účast. Následně vybojovala premiérovou grandslamovou trofej, když po dvousetovém průběhu zdolala 36letou Američanku Serenu Williamsovou. Stala se tak prvním japonským šampionem v historii grandslamové dvouhry. Rovněž představovala nejmladší vítězku US Open od výhry Marie Šarapovové v roce 2006. V následném vydání žebříčku WTA z 10. září 2018 se poprvé posunula do elitní světové desítky, když jí patřila 7. příčka. Desetizápasová neporazitelnost skončila ve finále zářijového Toray Pan Pacific Open v Tokiu, po porážce od světové osmičky Karolíny Plíškové ve dvou setech. Češka ji díky tomu vystřídala na sedmé příčce žebříčku. Na pekingském China Open nenašla v semifinále recept na Anastasiji Sevastovovou.\n\nJako třetí v pořadí si 2. října 2018 zajistila první účast na Turnaji mistryň. Dva dny poté se poprvé posunula na 4. místo světové klasifikace. Singapurské WTA Finals, hrané ve druhé polovině října, znamenalo čtvrtou příčku bílé základní skupiny. V ní postupně nestačila na Angelique Kerberovou, Sloane Stephensovou a po ztrátě úvodní sady skrečovala duel Kiki Bertensové.\n\nSezónu zakončila na 5. místě žebříčku WTA.\n\nDo sezóny vstoupila jako druhá nasazená na lednovém Brisbane International, kde po výhře nad lotyšskou světovou jedenáctkou Anastasijí Sevastovovou podlehla v semifinále Ukrajince Lesje Curenkové. Následně zavítala jako světová čtyřka na Australian Open, kde v úvodních dvou kolech zdolala Polku Magdu Linetteovou a Slovinku Tamaru Zidanšekovou. Ve třetí fázi ztratila úvodní sadu s Tchajwankou Sie Su-wej, a při stavu gamů 1–4 ve druhé, se ocitla na prahu vyřazení. Poté však získala jedenáct z posledních dvanácti her, jimiž zápas otočila. Ve čtvrtém kole porazila v lednu podruhé Sevastovovou a prošla do svého prvního čtvrtfinále v Melbourne Parku. V něm ji nezastavila ani šestá nasazená Ukrajinka Elina Svitolinová po třísetovém průběhu. Mezi poslední čtveřicí hráček zdolala světovou osmičku Karolínu Plíškovou, která držela aktivní bilanci výher a proher 2–1. V třísetovém utkání Japonka uplatnila agresivní hru, s přesně umisťovanými balóny. Na vítězné míče Češku výrazně přehrála poměrem 56–20, rovněž tak na esa 15–3. Postoupila tak do druhého grandslamového finále v řadě a stala se prvním japonským finalistou dvouhry na Australian Open.\n\nTrofej z BNP Paribas Open v Indian Wells neobhájila po osmifinálovém vyřazení se Švýcarkou Belindou Bencicovou. Následovala časná porážka na Miami Open od Sie Su-wej. Do svého prvnho antukového semifinále se podívala na stuttgartském Porsche Tennis Grand Prix. Před utkáním však odstoupila pro zranění břišní stěny. Mutua Madrid Open znamenal čtvrtfinálovou účast a další prohru s Bencicovou. Ze čtvrtfinále římského Internazionali BNL d'Italia proti Kiki Bertensové se musela odhlásit pro zranění pravé ruky. V prvním kole grandslamového French Open obdržela na úvod „kanára“ od Slovenky Anny Karolíny Schmiedlové. Zápas však dokázala otočit, stejně jako další utkání proti Bělorusce Viktorii Azarenkové. Její šestnáctizápasová grandslamová neporazitelnost skončila ve třetí fázi, v níž ji vyřadila čtyřicátá druhá hráčka žebříčku Kateřina Siniaková.\n\nTravnatou sezónu zahájila prohrou ve druhém kole s Julií Putincevovou na birmingamském Nature Valley Classic. Turnajová trofej pro Bartyovou znamenala, že ji Australanka po 21 týdnech vystřídala na čele světové klasifikace. Ve Wimbledonu utržila porážku již v úvodním kole opět od Putincevové.\n\nLetní sezónu na amerických betonech rozehrála na kanadském Rogers Cupu, kde vyřadila kvalifikantky Tatjanu Mariovou a Igu Świątekovou, aby ve čtvrtfinále nenašla recept na Serenu Williamsovou. Přesto se po dohrání vrátila do čela světové klasifikace. Na US Open přijela v roli světové jedničky a obhájkyně titulu. V osmifinále potřetí v sezóně podlehla Švýcarce Bencicové, která tím ukončila 17zápasovou neporazitelnost Japonky na grandslamech s tvrdým povrchem.. Čtvrtou singlovou trofej si odvezla ze zářijového Toray Pan Pacific Open v rodné Ósace, když v rozhodujícím duelu porazila Rusku Anastasiji Pavljučenkovovou. Odehrála tak třetí finále z uplynulých čtyř ročníků turnaje.\n\nNaomi Ósakaová praktikuje agresivní útočný styl od základní čáry, se schopností zahrát vítězné míče z obou stran. Preferuje vytváření nátlakové hry tvrdými forhendy, ovšem zakončit míče dokáže i přesnými bekhendy. Stabilní složkou herního rejstříku je tvrdý a konzistenstní servis, který dosahuje rychlosti až 200 km/h.\n\nV roc 2016 začala tenistku v obchodních záležitostech zastupovat společnost IMG. Japonský sportovní výrobce Yonex jí od roku 2008 poskytuje tenisovou raketu a výplety. K sezóně 2019 hrála s modelem Yonex EZONE 98 a strunami Polytour Pro 125 a Rexis 130. S americkou firmou Nike podepsala smlouvu v roce 2019. Po čtyřech letech tak přešla od německého Adidasu.\n\nPůsobí jako ambasadorka japonské automobilky Nissan a výrobce japonské elektroniky Citizen Watch. Obchodní smlouvy uzavřela s několika dalšími japonskými společnostmi, včetně výrobce nudlí Nissin Foods, kosmetiky Shiseido, televizní stanice Wowow a aerolinií All Nippon Airways (ANA). \n\nÓsakaová se zařadila k nejvíce obchodně vázaným sportovkyním světa, s odhadem příjmů z těchto aktivit ve výši 16 milionů dolarů za rok 2019. Tento výsledek, podle časopisu \"Forbes\", znamenal druhé místo za Serenou Williamsovou, jejíž smluvní závazky činily 25 milionů dolarů.\n\nOd tří let ji vedl otec Leonard François. Po zahájení kariéry na okruhu ITF se mezi první kouče zařadil Patrick Tauma. V sezóně 2013, kdy postoupila do premiérového finále, ukončili spolupráci. Sedm měsíců roku 2014 se připravovala v akademii Harolda Solomona, bývalého člena první světové pětky a finalisty French Open, jenž měl zkušenost práce s Jennifer Capriatiovou a Mary Joe Fernandezovou. Pod jeho vedením vyhrála v šestnácti letech debutový zápas na okruhu WTA Tour nad Sam Stosurovou. Po porážce na US Open 2016, kde prohospodařila vedení 5–1 na gamy v rozhodující sadě, ji Japonský tenisový svaz pomohl v angažování nového trenéra Davida Taylora.\n\nPo nevýrazné sezóně 2017 se koučem stal Sascha Bajin, který předtím spolupracoval se Serenou Williamsovou, Viktorií Azarenkovou a Caroline Wozniackou. Pod Bajinovým dohledem vyhrála na jaře 2018 první titul WTA a navázala dvěma grandslamovými trofejemi v řadě. V lednu 2019 se stala první japonskou světovou jedničkou. Bajin se stal vítězem debutového ročníku kategorie trenér roku, vyhlašované Ženskou tenisovou asociací (WTA). Krátce po triumfu na Australian Open 2019 však Ósakaová oznámila překvapivé ukončení spolupráce, se sdělením, že \"nemůže nadřadit úspěch nad [svým] štěstím.\" V únoru 2019 ji začal koučovat Jermaine Jenkins, který také působil jako sparingpartner Venus Williamsové. Ukončení spolupráce oznámila v září téhož roku. Trenérské role se ujal otec Leonard François. \n\n\n"}
{"id": "1146431", "url": "https://cs.wikipedia.org/wiki?curid=1146431", "title": "Rudolf Haering", "text": "Rudolf Haering\n\nRudolf Haering (9. února 1915, Kutná Hora – 14. března 1976, Hranice) byl československý letec, účastník Bitvy o Británii, válečný pilot v 311. československé bombardovací peruti RAF.\n\nNarodil se v Kutné Hoře jako syn dělnice tabákové továrny v Sedlci u Kutné Hory, absolvoval tři ročníky odborné školy a vyučil se automechanikem u firmy Kubín v Kutné Hoře. Dne 1. listopadu 1933 dobrovolně nastoupil vojenskou službu u 2. leteckého pluku v Olomouci, během základní služby absolvoval školu leteckých radiotelegrafistů v Čáslavi. Od roku 1935 setrval v další činné službě a byl přidělen do Vojenského leteckého učiliště v Prostějově jako instruktor pro letecké radiotelegrafisty a školu záložních důstojníků letectva. V roce 1936 byl přeložen k 6. leteckému pluku v Hradci Králové, kde působil v hodnosti délesloužícího četaře jako letecký radiotelegrafista a instruktor ve škole pro radiotelegrafisty letectva v Čáslavi a v Kutné Hoře až do okupace 15. března 1939].\n\nV červnu 1939 překročil poblíže Šenova hranice Protektorátu do Polska. Po internaci byl odeslán k Československé vojenské skupině do Krakova a v červenci 1939 zařazen do skupiny letců, která byla odeslána do Francie. Prodělal výcvik v cizinecké legii v Sidi Bel Abbès, v listopadu 1939 byl z cizinecké legie přeřazen k leteckému výcviku do Blidy u Alžíru a posléze zpět do Francie na základnu v Saint Jean d'Angély. Po přeškolení na leteckého radionavigátora s Bombardovací skupinou I/23 (Groupe de Bombardement I/23) z Pont de Lyon, Chamoux a Violes absolvoval na strojích Bloch a LeO pět bojových letů při útocích na postupující nacistické jednotky a na cíle v severní Itálii. Po kapitulaci Francie se přes Oran, Casablancu a Gibraltar dostal 12. července 1940 na palubě indické lodi \"Neuralia\" do Liverpoolu. V Anglii byl zařazen k RAF jako Sergeant a odeslán do výcvikového střediska RAF Honington. Tam byl u zrodu 311. československé bombardovací peruti RAF, jejímž příslušníkem zůstal až do jejího oficiálního rozpuštění 15. února 1946.\n\nPo zaškolení na Wellingtonech poprvé vzlétl 27. prosince 1940 v posádce Jana Hrnčíře k bombardování německé ponorkové základny v Lorientu. Od roku 1941 létal v posádce Wellingtonu Jindřicha Breitcetla, který 28. dubna 1941 převzal pilot Josef Bernát. Na pozici radionavigátora odlétal nad Spojeným královstvím, Německem a nacisty okupovanými zeměmi přes 200 operačních hodin, pak byl 5. července 1941 při operačním letu, jehož cílem bylo bombardování Münsteru, těžce raněn. Při zpátečním letu napadla jejich Wellington Mk.IC R1532 “KX o R” nad holandským pobřežím německá stíhačka, její palba zničila ovládání zadní střelecké věže, poškodila radiostanici a hydrauliku letounu a způsobila na palubě požár. Haering nejprve začal sám hasit požár holýma rukama, potom se i za pomoci dalších členů posádky a hasicího přístroje povedlo požár zdolat. Haeringovi se podařilo popálenýma rukama dokonce i provizorně opravit poškozenou radiostanici a navést letoun na přistání, které pilot Josef Bernát zvládl, navzdory nemožnosti vyklopit podvozek, bez dalšího zranění členů posádky. Rudolf Haering i Josef Bernát byli za tento \"„nádherný příklad odvahy a odhodlání tváří v tvář velkému a bezprostřednímu nebezpečí“\" králem Jiřím VI. oceněni 15. září 1941 britským vyznamenáním Distinguished Flying Medal (uděleným za 75 let pouze 170 cizincům), s právem užívat za jménem zkratku DFM.\n\nAč byl vyléčen jen částečně, nastoupil Haering již v srpnu 1941 do pilotní školy, kterou absolvoval v Británii a v Kanadě. Od září 1942 pokračoval v operačním létání u 311. bombardovací perutě již jako pilot. Bojově létal na Wellingtonech, Mitchellech a Liberatorech, operoval nad Francií a Německem, v bojích proti německým ponorkám a loďstvu v Atlantiku, Biskajském zálivu, Severním moři, Karibském moři a při ochraně konvojů do Sovětského svazu létal až za polární kruh. Při 118 operačních letech nalétal celkem 1140 operačních hodin, jeho posledním válečným operačním letem bylo 26. května 1945 pronásledování pirátských ponorek u pobřeží Norska. \n\nPo válce létal jako pilot I. třídy na Mosquitech u plzeňského Leteckého pluku 24. V Plzni byl pak v období 1947-1948 velitelem pilotní školy na letounech Aero C-3B (verze letounu Siebel Si 204). Svých posledních 38 aktivních bombardovacích vzletů uskutečnil jako štábní kapitán ve dnech 14. a 15. března 1947 na Slovensku, kdy se strojem Aero C-3B bombardoval ledové bariéry na Dunaji při ochraně Bratislavy před zaplavením.\n\nVojenskou a leteckou dráhu ukončil komunistický převrat. Po Únoru 1948 byl nejprve odvolán z funkce velitele pilotní školy, v červenci 1948 byl přeložen k náhradní letce do Brna, 1. května 1949 byl odeslán na nucenou dovolenou. Dne 1. listopadu 1949 byl přeložen do výslužby, zprvu se sníženým výslužným, v roce 1950 mu bylo výslužné zcela odebráno. Byl zaměstnán jako pomocný skladový dělník v plzeňské Mototechně až do prosince 1950, kdy byl vyhnán z vlastního plzeňského bytu v Dvořákově ulici a vystěhován do Volyně. Zaměstnání se mu podařilo sehnat až po měsíci, jako zámečník ale pracoval jen deset měsíců. V listopadu 1951 byl zatčen a ve vykonstruovaném procesu za údajné kritizování veřejných činitelů byl Okresním soudem ve Strakonicích odsouzen na tři roky. Trest vykonával v uranových dolech v Jáchymově na šachtě Svatopluk, propuštěn byl po amnestii v květnu 1953. Na dva roky byl nasazen jako brigádník na stavbu lipenské přehrady, pak žil dlouhá léta ve Volyni. Svobody ani své rehabilitace se nedočkal, krátce po dosažení důchodového věku zemřel v jednašedesáti letech v Hranicích.\n\nPo roce 1989 byl rehabilitován. Dne 1. června 1991 byl povýšen in memoriam do hodnosti plukovníka.\n\n\n"}
{"id": "1146434", "url": "https://cs.wikipedia.org/wiki?curid=1146434", "title": "John E. Walker", "text": "John E. Walker\n\nSir John Ernest Walker (* 7. ledna 1941) je anglický biochemik, nositel Nobelovy ceny za chemii za rok 1997. Obdržel ji společně s P. D. Boyerem a J. C. Skouem za objasnění mechanizmu syntézy ATP. Studoval na univerzitě v Oxfordu, kde získal doktorát roku 1969. V následujících letech pracoval v USA a Francii. Roku 1974 nastoupil na univerzitu v Cambridgi, kde zůstal až do emeritování. Jeho manželkou se roku 1963 stala Christina Westcottová, mají spolu dvě dcery. \n"}
{"id": "1146438", "url": "https://cs.wikipedia.org/wiki?curid=1146438", "title": "Jens Christian Skou", "text": "Jens Christian Skou\n\nJens Christian Skou (8. října 1918, Lemvig, Dánsko – 28. května 2018, Aarhus) byl dánský chemik.\n\nV roce 1997 obdržel Nobelovou cenu společně s J. E. Walkerem a P. D. Boyerem „za objasnění enzymového mechanismu syntézy adenosintrifosfátu (ATP)“. Jeho hlavním přínosem byl objev sodno-draselné pumpy. \n\nVystudoval medicínu na Kodaňské univerzitě, kde absolvoval roku 1944 a doktorát získal roku 1954. Roku 1947 nastoupil na Aarhuskou univerzitu, kde se stal roku 1977 profesorem biofyziky. Penzionován byl roku 1988, ale i poté pokračoval ve vědecké práci.\n"}
{"id": "1146442", "url": "https://cs.wikipedia.org/wiki?curid=1146442", "title": "Walter Kohn", "text": "Walter Kohn\n\nWalter Kohn (9. března 1923 – 19. dubna 2016) byl americký chemik rakouského židovského původu, nositel Nobelovy ceny za chemii za rok 1998. Obdržel ji společně s Johnem. A. Poplem za objevy, které pomáhají odhalit tajemství obestírající strukturu hmoty, konkrétně za lepší pochopení elektrických vlastností hmoty.\n\nWalter Kohn se narodil roku 1923 ve Vídni. Později unikl před nacisty z Rakouska ve známém Kindertransportu do Anglie, jeho rodiče však zahynuli v koncentračním táboře. V roce 1940 se Kohn přestěhoval do kanadského Toronta. Zde vystudoval na Torontské univerzitě teoretickou fyziku a matematiku. Roku 1948 získal doktorát z fyziky na Harvardově univerzitě. Jeho doktorské studium vedl vynikající fyzik Julian Schwinger, ovlivnil ho i John Hasbrouck van Vleck.\n\nPozději pracoval na Carnegie-Mellonově univerzitě a roku 1957 přijal občanství USA. Krátce působil také v Kodani a spolupracoval s Bellovými laboratořemi. Na počátku 60. let následně přešel jako profesor fyziky na nově založenou Kalifornskou univerzitu v San Diegu, zde pracoval do roku 1979, poté se stal prvním ředitelem Institutu teoretické fyziky v Santa Barbaře. Roku 1984 přijal pozici profesora fyziky na Kalifornskou univerzitu v Santa Barbaře, kde později působil jako emeritní profesor\n\nJeho práce významně přispěly k fyzice supravodičů, za což získal Buckleyovu cenu American Physical Society za rok 1961. V roce 1963 se stal členem American Academy of Arts and Sciences a o 6 let později rovněž členem National Academy of Sciences. V roce 2011 byl jmenován čestným členem Österreichische Akademie der Wissenschaften.\n\nNejvýznamnější ocenění jeho práce však byla Nobelova cena za chemii, kterou získal společně s Johnem Poplem v roce 1998. Kohn byl oceněn za významný přínos kvantové chemii, konkrétně za formulaci a rozvoj teorie funkcionálu hustoty.\n\nProfesor Kohn zemřel 9. dubna 2016 ve věku 93 let.\n"}
{"id": "1146448", "url": "https://cs.wikipedia.org/wiki?curid=1146448", "title": "Svět Písně ledu a ohně", "text": "Svět Písně ledu a ohně\n\nVětšina děje fantasy cyklu Píseň ledu a ohně se odehrává na světadíle zvaném Západozemí, který se rozprostírá v severojižním směru a zasahuje do několika podnebných pásem, od polárního na severu až po subtropické na jihu. Na východě od Západozemí se rozkládá světadíl Východozemí, oddělený od něj Úzkým mořem. Jižně od Západozemí za Letním mořem se rozkládají Letní ostrovy.\n\nZápadozemí (V původním znění \"Westeros\") téměř celé tvoří Sedm království, říše nazvaná podle počtu království, jejichž sjednocením před třemi stoletími vznikla. V době, v níž se odehrává příběh knihy, se říše dělí na devět oblastí, jednu pod přímou vládou krále a osm provincií, jejichž vládci je spravují jako leníci krále. Následující seznam míst je uspořádán podle těchto devíti oblastí.\n\n\nNa sever od Sedmi království, tedy za Zdí, se nachází nikým neovládaná a velmi řídce osídlená oblast, jejíž přesné hranice jsou neznámé. Jedinými obyvateli této pusté země jsou divocí, vedeni Mancem Nájezdníkem, Králem za Zdí, obři, vedení Mocným Magem a Jiní, podivné nelidské bytosti neznámého původu. Za Zdí také údajně přežívají poslední zástupci Dětí lesa, tajemné prastaré rasy. Jedinými významnými místy za zdí jsou:\n\nVýchodozemí nebo také \"Essos\"\n\nNa západě Východozemí, na pobřeží Úzkého moře, se rozkládá devět městských států zvaných Svobodná města čile obchodujících se Sedmi královstvími. Jsou to:\n\n\nNa severovýchod od Svobodných měst a na sever od Zálivu otrokářů se nachází \"Dothracké moře\", obrovská planiny pokrytá travou, ovládaná kočovnými barbarskými Dothraky. Jediným sídlem v této oblasti je \"Vaes Dothrak\", obrovské tábořiště, kam čas od času zajedou Dothrakové ze svých nájezdů. Je zde obrovská sbírka ukradených soch bohů ze všech koutů známého světa.\n\nNa jih od Dothrackého moře a na východ od Svobodných měst se nachází zbytky poloostrova Valyrie a Záliv otrokářů, domovina Ghiskarců. Oblast je plná pouští, většina obyvatel tak bydlí v některém z obřích měst na pobřeží Zálivu.\n\nDále na východ od Zálivu Otrokářů už je jen málo měst. Velkou část této oblasti zabírá Rudá pustina, nehostinná oblast na východ od Dothrackého moře. Všechny zbývající významná místa jsou:\n\nJihozemí (V původním znění \"Sothoros\") se nachází na jih od Východozemí, to je však z větší části zarostlé deštným pralesem.\n"}
{"id": "1146455", "url": "https://cs.wikipedia.org/wiki?curid=1146455", "title": "John Pople", "text": "John Pople\n\nSir John Anthony Pople (31. října 1925 Burnham-on-Sea – 15. března 2004 Chicago) byl britský chemik, nositel Nobelovy ceny za chemii za rok 1998. Obdržel ji společně s Walterem Kohnem za objevy, které pomáhají odhalit tajemství obestírající strukturu hmoty, konkrétně za lepší pochopení elektrických vlastností hmoty. Studoval a doktorát získal v Cambridgi, kde pak zůstal ještě několik let jako učitel. Roku 1964 se natrvalo odstěhoval do USA, i když si ponechal britské občanství. Působil na Carnegie-Mellonově univerzitě a na Severozápadní univerzitě.\n"}
{"id": "1146459", "url": "https://cs.wikipedia.org/wiki?curid=1146459", "title": "Let United Airlines 232", "text": "Let United Airlines 232\n\nLet United Airlines 232 byl pravidelný let společnosti United Airlines spojující coloradský Denver s Chicagem. Dne 19. července 1989 letadlu DC-10 (reg. N1819U), které jej zajišťovalo, explodoval ocasní motor, v důsledku čehož byly poškozeny ocasní plochy letadla a vyřazena veškerá hydraulika. Posádka kokpitu doplněná o leteckého instruktora Dennyho Fitche z řad cestujících dovedla nestabilní a velmi špatně ovladatelný stroj na letiště u Sioux City v Iowě, kde nouzově přistála. Při přistání stroj minul dráhu, rozpadl se na několik částí a začal hořet, v důsledku čehož zahynulo 111 z 296 osob na palubě. 185 lidí však hrozivě tvrdé přistání přežilo.\n\nVyšetřování ukázalo, že příčinou havárie byla výrobní vada u rotačního disku motoru č. 2 a neschopnost údržby odhalit jí zapříčiněnou únavovou trhlinu. Neodhalená trhlina vedla k rozpadu disku, jehož trosky proděravěly ocasní plochy a poškodily všechny tři hydraulické systémy letadla, které tak v důsledku ztráty hydraulické kapaliny přestaly fungovat. Vyšetřovatelé, letečtí odborníci, organizace pilotů i veřejnost navzdory velkému počtu mrtvých vysoce ocenili výkon posádky, především kapitána Haynese a Dennyho Fitche, neboť přežití většiny cestujících bylo daleko lepším výsledkem, než bylo vzhledem k okolnostem rozumné očekávat.\n\nHavárie se stala předlohou či inspirací pro mnoho filmů (z nich nejznámější je film \"Tisíc hrdinů\", v němž hrál kapitána Haynese Charlton Heston) a dokumentů (mimo jiné podle ní vznikly epizody seriálů \"Letecké katastrofy\" a \"Vteřiny před katastrofou\").\n"}
{"id": "1146469", "url": "https://cs.wikipedia.org/wiki?curid=1146469", "title": "Křížová cesta (Česká Třebová)", "text": "Křížová cesta (Česká Třebová)\n\nKřížová cesta v České Třebové na Orlickoústecku se nachází dva kilometry jihozápadně od centra města v poutním místě Na Horách v Kozlovském hřbetu. Poutní areál je chráněn jako nemovitá Kulturní památka České republiky. \n\nKřížová cesta byla postavena koncem 19. století. Vede z kamenné terasy od studánky ke kapli Panny Marie Pomocné. Tvoří ji čtrnáct kamenných zastavení s reliéfními výjevy křížové cesty, která stojí oboustranně podél cesty ke kapli.\n\nNa počátku historie poutního místa byla Pavlova studánka s \"léčivou\" vodou, která vyvěrá pod kaplí Panny Marie Pomocné. Původně zde byl strom s mariánským obrázkem. Po pokácení stromu s obrázkem zde byla roku 1744 postavena dřevěná šestiboká kaple. Obrázek byl přenesen do třebovského kostela a po nějakém čase slavnostně navrácen do kaple. Poté sem byla každoročně na svátek Navštívení Panny Marie pořádána slavná procesí. Roku 1787 byl obraz opět odnesen do farního kostela a kaple byla podpálena na základě nařízení císaře Josefa II. o likvidaci odlehlých kaplí. Ve 30. letech 19. století byla postavena nová zděná kaple v empírovém slohu. Ta byla vysvěcena roku 1838.\n\nKaple je jednoduchou, obdélnou, plochostropou stavbou s půlkruhovým zakončením. Oltář je pseudobarokní z roku 1934, s akantovými a rokajovými ornamenty, dříve jej zdobila dvojice barokních soch Svatého Prokopa a Svatého Vojtěcha z 1. poloviny 18. století. Oltářní obraz je replikou českotřebovské Panny Marie Pomocné. Oltář má tvar monstrance, kdy z obrazu vybíhají pozlacené paprsky. Kostelní lavice pocházejí z kostela Svatého Jakuba v České Třebové a jsou z 1. poloviny 19. století. Na kůru jsou umístěny varhany od firmy Rieger z roku 1939.\n\nPřed kaplí stojí novodobý sloup se sochou Panny Marie. Studánka v kamenné terase pod kaplí je architektonicky upravená a zdvojená, kolem ní jsou vybudovány k posezení dřevěné lavičky.\n\nLéčivá voda ze studánky dala vzniknout malým lázním. Původní lázeňská budova byla dřevěná, po jejím zboření roku 1770 byla vystavěna budova zděná spolu s roubeným hostincem. Na budově hostince je umístěna pamětní deska Boženy Němcové, která zde pobývala v září roku 1851.\n\n\n\n"}
{"id": "1146478", "url": "https://cs.wikipedia.org/wiki?curid=1146478", "title": "Muzeum výtvarných umění", "text": "Muzeum výtvarných umění\n\nMuzeum výtvarných umění v Gentu () leží při východním okraji Citadelparku nedaleko Muzea moderního umění.\n\nStálá sbírka shromažďuje díla od pozdního středověku do poloviny 20. století s důrazem vlámské malířství, avšak obsahuje i obrazy evropských malířů, především francouzských.\n\nBudovu navrhl městský architekt Charles van Rysselberghe počátkem 20. století.\n"}
{"id": "1146484", "url": "https://cs.wikipedia.org/wiki?curid=1146484", "title": "185 (číslo)", "text": "185 (číslo)\n\nSto osmdesát pět je přirozené číslo, které následuje po čísle sto osmdedesát čtyři a předchází číslu sto osmdesát šest. Římskými číslicemi se zapisuje CLXXXV.\n\n\n\n\nSilnice II/185 je česká silnice II. třídy vedoucí na trase Staňkov – Koloveč – Lučice – Klatovy\n\n\n"}
{"id": "1146485", "url": "https://cs.wikipedia.org/wiki?curid=1146485", "title": "Německý špic trpasličí", "text": "Německý špic trpasličí\n\nS průměrnou hmotností 1,4 - 3,2 kg je podle standardů AKC trpasličí špic nejmenším ze severních plemen. Avšak mohou se vyskytnout jedinci vážící až 15 kg, čili trpasličí velikost není u tohoto plemene garantována. \n\nHlava trpasličího špice má klínovitý tvar, který mu dodává mírně liščí vzhled. Uši jsou malé a vysoko položené. Ocas je charakteristický pro toto plemeno, měl by být zahnutý přes záda, hladký a zvednutý. Po narození ocas není rozrosten a může trvat několik měsíců, než doroste přes záda a srst se rozroste. Pod srstí je trpasličí špic malý ale svalnatý pes vzhledem podobný plemeni Čivava. Po koupání se mokrý trpasličí špic dá snadno splést s čivavou. \n\nTrpasličí špic má srst složenou ze dvou druhů: podsady a krycí srsti. První je měkká a hustá, druhá je dlouhá, rovná a drsná. Podsada se vyměňuje u psů jednou ročně a u fen během hárání, po vrhu a během stresového období. \n\nBarva srsti u tohoto plemene kolísá. Dle AKC je třináct standardních barevných kombinací tohoto plemene: černá, černohnědá, modrá, modro-hnědá, čokoládová, čokoládově hnědá, krémová, krémově-sobolí, oranžová, oranžově-sobolí, červená, červeně-sobolí a sobolí. AKC také rozlišuje pět alternativních barev: Bobří, strakatá, čokoládově sobolí, bílá a vlko-sobolí. Stopy jedné nebo více barev na bílé podsadě se označují jako různobarevnost. \n"}
{"id": "1146487", "url": "https://cs.wikipedia.org/wiki?curid=1146487", "title": "Karel Richter (herec)", "text": "Karel Richter (herec)\n\nKarel Richter (* 28. května 1926 Praha) je český herec a dabér. Hrál řadu filmových i jevištních rolí, byl členem a v letech 1974 až 1989 ředitelem Divadla Jiřího Wolkera. V roce 1996 při dostal od Herecké asociace cenu Senior Prix a roku 1997 získal za celoživotní mistrovství v dabingu Cenu Františka Filipovského. \n"}
{"id": "1146488", "url": "https://cs.wikipedia.org/wiki?curid=1146488", "title": "Eva Landštofová", "text": "Eva Landštofová\n\nEva Landštofá (* 14. září 1924) je česká redaktorka, překladatelka a spisovatelka. Překládala a psala především knihy s politickou tematikou související s komunistickým režimem v Československu. Pro mládež napsala dobrodružný román \"Gazelí stopa\".\n\n"}
{"id": "1146489", "url": "https://cs.wikipedia.org/wiki?curid=1146489", "title": "Francesco Araja", "text": "Francesco Araja\n\nFrancesco Domenico Araja (nebo Araya, rusky \"Арайя\") (25. června 1709 Neapol – mezi roky 1762 a 1770 Bologna) byl italský hudební skladatel, který strávil 25 let v Rusku a napsal nejméně 14 oper pro ruský dvůr, včetně opery \"Kefalos a Prokris\", první opery na ruský text.\n\nNarodil se 25. června 1709 v Neapoli. Pocházel z hudební rodiny a tak základní hudební vzdělání získal od svého otce a děda. Již ve 14 letech měl veřejný koncert v kostele S. Maria la Nuova. Záhy začal skládat pro divadlo. Jeho první opery uváděla s úspěchem divadla nejen v Neapoli, ale i ve Florencii, Římě, Miláně a v Benátkách.\n\nV roce 1735 byl carevnou Annou Ivanovnou pozván do Petrohradu a jmenován dvorním kapelníkem. Jeho opera \"La forza dell'amore e dell'odio\" byla první italskou operou hranou v Rusku. K představení byl vydán ruský překlad libreta. Bylo to první v Rusku vytištěné libreto. Následovala celá řada oper. Zvláštní místo mezi nimi zaujímá opera Kefalos a Prokris (Цефал и Прокрис), komponovaná na ruské libreto Alexandra Sumarokova podle episody z Metamorfóz Publia Ovidia Nasa. Byla první operou komponovanou na ruský text a zpívanou ruskými zpěváky. Opera měla u dvora velkýúspěch. Kromě mimořádného honoráře obdržel od carevny Alžběty I. i osobní dar. V moderní době byla opera znovu uvedena v Mariinském divadle 14. června 2001.\n\nV roce 1759 se Araja vrátil do Itálie a věnoval se v Bologni pedagogické činnost. Pouze v roce 1762 byl povolán do Petrohradu ke korunovaci cara Petra III.. Krátce působil ve své bývalé funkci kapelníka, ale po zavraždění cara 17. července 1762 odjel zpět do Itálie.\n\nZemřel patrně v Bologni mezi roky 1762 a 1770.\n\n\n\n\n"}
{"id": "1146490", "url": "https://cs.wikipedia.org/wiki?curid=1146490", "title": "Záchytný tábor Dobova", "text": "Záchytný tábor Dobova\n\nZáchytný tábor Dobova (slovinsky Spremnji centar Dobova) se nachází v blízkosti stejnojmenného sídla na chorvatsko-slovinské hranici. Byl vybudován dne 26. října 2015 v souvislosti s evropskou migrační krizí.\n\nTábor slouží pro ty migranty a uprchlíky, kteří přicházejí do Slovinska od chorvatského Záhřebu a města Harmica. Má kapacitu 700 lidí a vzniká na místě železničního hraničního přechodu (mezi obcemi Dobova ze slovinské strany a Harmica z chorvatské). Stanové městečko zde bylo vystavěno během několika dní. Tábor nechaly zbudovat jednotky slovinské civilní obrany.\n"}
{"id": "1146493", "url": "https://cs.wikipedia.org/wiki?curid=1146493", "title": "186 (číslo)", "text": "186 (číslo)\n\nSto osmdesát šest je přirozené číslo, které následuje po čísle sto osmdedesát pět a předchází číslu sto osmdesát sedm. Římskými číslicemi se zapisuje CLXXXVI.\n\n\n\n\nSilnice II/186 je česká silnice II. třídy vedoucí na trase Klatovy – Plánice – Defurovy Lažany\n\n\n"}
{"id": "1146496", "url": "https://cs.wikipedia.org/wiki?curid=1146496", "title": "Amada škrabošková", "text": "Amada škrabošková\n\nAmada škrabošková (\"Erythrura kleinschmidti\" syn. amadina Kleinschmidtova) je druh astrildovitého ptáka z rodu \"Erythrura\". Vyskytuje se v centrech rozlehlých lesů ostrovů Viti Levu nebo Fidži. Živí se hlavně drobným hmyzem, ale také plody a poupaty rostlin.\n\nAmada škrabošková se vyskytuje v jihovýchodní Asii a ostrovech Austrálie. Jedná se o malé ptáky s krátkými, zaoblenými křídly a delším ocasem. Většinu druhů z rodu \"Erythrura\" spojuje krom zelené barvy na těle hlavně červený ocas, podle kterého vzniklo i latinské pojmenování: to má původ v řeckých slovech ερυθρός (erythros), což znamená „červený“, a ουρά (Oura), to je „ocas“.\n\nPůvodní název zněl \"Amblynura kleinschmidti\", který tomuto druhu přiřadil při jeho prvním popsání německý přírodovědec Otto Finsch roku 1878. Druhové jméno mělo být připomínkou na německého cestovatele a sběratele Theodora Kleinschmidta (1834–1881), který tohoto ptáka poprvé odchytil a následně poslal Finschovi do Německa.\n\nJedná se o středně velkého, robustně stavěného ptáka, který má 11 cm na délku. Výrazným prvkem na jeho těle je červená oblast na horní straně ocasu ve tvaru kruhu. Pohlavní dimorfismus je nevýrazný a určení pohlaví tedy poměrně složité.\n\nDospělý jedinec má převážně olivově zelené peří, černé líce a temeno hlavy. Na temeni může černá přecházet do tmavě modré. Nohy a zobák bývají narůžovělé nebo do červena, někdy s nádechem hnědé. Mladí jedinci vypadají jako dospělí, jen jejich peří je tmavší s místo červené oblasti na ocasu je zde peří oranžové.\n\nObě pohlaví vydávají výrazné tsee-tsee nebo cheee cheee cheee.\n\nAmadu škraboškovou lze snadno zaměnit za amadu fidžijskou, ta je ale menší a na hlavě převažuje červená, nikoliv černá, barva. Běžně je možné potkat tyto dva druhy v jednom hejnu.\n\nAmada škrabošková je endemická pro Fidži. Dříve se tito ptáci vyskytovali pouze na ostrově Viti Levu, kde se schovávali ve vlhkých a rozlehlých lesích blízko vodních toků. V roce 2012 byli ale pozorováni na ostrově Yasawa. Je pravděpodobné, že dříve se vyskytovali i na jiných ostrovech, kde bychom je dnes již nenašli, jejich populace totiž pomalu klesá. Dle pozorování lze vyvodit, že těmto ptákům vyhovuje jakákoliv nadmořská výška a především vlhké lesy.\n\nTyto amady se zdržují v párech nebo malých rodinných skupinkách, ale obecně se tvrdí, že jsou méně společenské, než ostatní druhy z rodu \"Erythrura\". V době páření se ale shlukují do mnohem větších hejn, ve kterých je možné najít i jiné druhy astrildovitých ptáků, třeba již zmíněné amady fidžijské. Nejsou to příliš aktivní ptáci. V době hnízdění postaví pár, samec a samice, miskovité hnízdo na stromě s klenutým vchodem. To staví z listí, malých větviček a lišejníků, není výjimkou, že používají i listy z bambusu.\n\nAmada škrabošková se živí převážně hmyzem, dále ale také hrozny vinné révy nebo jinými menšími plody, speciálně fíky. Nepohrdnou ale ani pupeny květů. Většinou se krmí ve výškách, jen málokdy slétávají až k zemi.\n\nNejdůležitějším predátorem amad škraboškových je endemický jestřáb rudolímcový (\"Accipiter rufitorques\"), který loví především malé ptáky, dále také místní poddruh sokola stěhovavého, \"Falco peregrinus nesiotes\", lovící především mladé jedince. Mimo jiné se na Fidži vyskytují i sovy pálené, které běžně loví krysy ale také menší ptáky. Hnízdní parazitismus je častým jevem ve hnízdech amad a v tomto případě je „parazitem“ kukačka východoaustralská (\"Cacomantis flabelliformis\").\n\n"}
{"id": "1146501", "url": "https://cs.wikipedia.org/wiki?curid=1146501", "title": "Arvīds Pelše", "text": "Arvīds Pelše\n\nArvīds Pelše (; ; 23. ledna / 7. února 1899 v Zālīte nad Iecavou, okres Bauska – 29. května 1983 Moskva) byl sovětský lotyšský stranický a státní činitel, historik, dvojnásobný hrdina socialistické práce (1969, 1979).\n\n\n"}
{"id": "1146503", "url": "https://cs.wikipedia.org/wiki?curid=1146503", "title": "Aurora Seriate Calcio", "text": "Aurora Seriate Calcio\n\nAurora Seriate Calcio byl italský fotbalový klub sídlící ve městě Seriate v Lombardii. Klub byl založen v roce 1967, ovšem několik dalších desetiletí hrával klub jenom nižší oblastní mistrovství. Až v roce 2008 se klubu povedl historický postup do Promozione (tehdy sedmá nejvyšší soutěž).\n\nHned následující sezónu se klubu povedlo postoupit o další stupeň nahoru, tentokráte do Eccellenzy. Největší úspěch v historii klub zaznamenal v sezóně 2010/11, kdy se mu povedlo postoupit do Serie D. V roce 2015 se klub sloučil s FC AlzanoCene do nově vytvořeného klubu Virtus Bergamo Alzano Seriate 1909.\n\n"}
{"id": "1146504", "url": "https://cs.wikipedia.org/wiki?curid=1146504", "title": "Michail Vasiljevič Zimjanin", "text": "Michail Vasiljevič Zimjanin\n\nMichail Vasiljevič Zimjanin (, ; 21. listopadu 1914 Vitebsk – 1. května 1995 Moskva) byl sovětský stranický a státní činitel, diplomat, hrdina socialistické práce.\n\nAbsolvoval učitelský institut v Mohylevě a poté pracoval jako funkcionář Komsomolu. Od roku 1965 do roku 1976 zastával funkci šéfredaktora deníku Pravda, poté působil v sekretariátu KSSS. Skončil zde v roce 1987, údajně ze zdravotních důvodů. Patřil k oddaným stoupencům Leonida Brežněva. Příčinou jeho smrti byly srdeční a plicní problémy.\n\n"}
{"id": "1146506", "url": "https://cs.wikipedia.org/wiki?curid=1146506", "title": "Parlamentní volby v Chorvatsku 2015", "text": "Parlamentní volby v Chorvatsku 2015\n\nParlamentní volby v Chorvatsku se uskutečnily 8. listopadu 2015. Šlo o řádné parlamentní volby, které se uskutečnily v souvislosti s ukončením stávajícího volebního období ke dni 28. září 2015. Ve volbách bylo zvoleno všech 151 poslanců Saboru.\n\nŠlo o první parlamentní volby od vstupu země do Evropské unie v roce 2013. Předvolební kampaň kromě tradičních témat, jakými jsou ekonomická situace země a boj s korupcí, silně ovlivnila i otázka migrační krize a s tím související otázka bezpečnosti. V průzkumech sváděly vyrovnaný souboj dvě koalice- Chorvatsko roste, kterou tvořili převážně strany dosavadní středolevicové vlády a Patriotická koalice, kterou tvořily opoziční pravicové subjekty v čele s HDZ. Nebylo však vůbec jisté, zda se vítěznému bloku podaří získat parlamentní většina. Dvěma hlavním subjektům konkurovaly menší strany a koalice, jakými jsou například Úspěšné Chorvatsko bývalého prezidenta Iva Josipoviće, populistická formace Lidský štít a v poslední době zejména středopravicová strana Most starosty Metkoviće Bože Petrova, která byla považovaná za černého koně voleb.\n\nVolební účast byla 60,82%.\nhttps://web.archive.org/web/20160305005631/http://www.izbori.hr/ws/ - stránka chorvatské státní volební komise\n"}
{"id": "1146508", "url": "https://cs.wikipedia.org/wiki?curid=1146508", "title": "Útěk od nehody", "text": "Útěk od nehody\n\nÚtěkem od nehody se rozumí situace, kdy účastník dopravní nehody poruší svou povinnost poskytnout na místě nehody pomoc osobám, které ji potřebují, a spolupracovat na vyšetření, kdo byl viníkem nehody.\n\nÚtěk od dopravního nehody bez zranění je pouze přestupkem, za který může být udělena bloková pokuta 1000 korun a pokuta ve správním řízení až 2500–5000 korun. Navíc je hodnota tohoto přestupku v bodovém systému 7 bodů a za opakovaný prohřešek během 12 měsíců je zákaz činnosti na 1 až 6 měsíců. \n\nPokud účastník uteče od nehody, kde jsou zranění, jde o zvláštní trestný čin, kde je trestem odnětí svobody až na pět let a zákaz činnosti.\n\nNavzdory hrozícímu trestu je v České republice ujetí od nehody poměrně časté – například v prvním půlroce roku 2011 ujel od nehody skoro každý pátý řidič.\n"}
{"id": "1146510", "url": "https://cs.wikipedia.org/wiki?curid=1146510", "title": "Armádní letecký sbor Spojených států amerických", "text": "Armádní letecký sbor Spojených států amerických\n\nArmádní letecký sbor Spojených států (United States Army Air Corps – USAAC) byl předchůdcem současného letectva Spojených států. Založen byl 2. července 1926 v rámci armády Spojených států. V roce 1941 na něj navázal přímý následník – Armádní letectvo Spojených států (USAAF). I když byl sbor jako organizace v roce 1942 zrušen, přesto zůstal až do roku 1947 jako jedna z odnoží americké armády.\n"}
{"id": "1146513", "url": "https://cs.wikipedia.org/wiki?curid=1146513", "title": "Mayacamas Mountains", "text": "Mayacamas Mountains\n\nMayacamas Mountains je menší pohoří na severozápadě Kalifornie ve Spojených státech amerických. Nachází se přibližně 160 km severně od San Francisca. Leží v okresech Sonoma County, Lake County, Napa County a Mendocino County.\nMaycamas Mountains je součástí Kalifornského pobřežního pásma. Nejvyšší horou je \"Cobb Mountain\" s 1 440 m. \n\nMayacamas Mountains leží přibližně 60 km východní od pobřeží Tichého oceánu. Východně od pohoří se nachází jezero \"Clear Lake\", jihovýchodně \"údolí Napa\". Rozkládá se ze severozápadu směrem na jihovýchod v délce okolo 80 km.\n"}
{"id": "1146516", "url": "https://cs.wikipedia.org/wiki?curid=1146516", "title": "Stěpan Alexejevič Šalajev", "text": "Stěpan Alexejevič Šalajev\n\nStěpan Alexejevič Šalajev (; * 5. ledna 1929 Mordovskaja Poljana, Mordvinská ASSR) byl sovětský stranický a státní činitel a odborář.\n\nPůvodně inženýr a ředitel podniků na těžbu dřeva roku 1963 přešel do odborů jako předseda ÚV odborů zaměstnanců lesního, papírenského a dřevozpracujícího průmyslu; v letech 1968–1980 byl tajemníkem VCSPS (Všesvazové ústřední rady odborů) se zodpovědností za otázky sociálního pojištění, léčebno-lázeňské péče a turistiky. V letech 1982–1990 stál v čele sovětských odborů jako předseda VCSPS. Mezitím krátce zastával funkci ministra lesního, celulózně-papírenského a dřevozpracujícího průmyslu SSSR (1980–82).\n\nByl kandidátem (1981–82) a členem ÚV KSSS (1982–90), poslancem Nejvyššího sovětu SSSR (1982–89), členem prezídia Nejvyššího sovětu SSSR (1982–89).\n"}
{"id": "1146517", "url": "https://cs.wikipedia.org/wiki?curid=1146517", "title": "Pasquale Bondini", "text": "Pasquale Bondini\n\nPasquale Bondini, též Pasqual († 31. října 1789 Bruneck) byl italský divadelní podnikatel a operní zpěvák.\n\nV roce 1761 přišel do českých zemí, nejprve 25. října 1761 zpíval hlavní roli v inscenaci \"Il mondo della luna (Svět na měsíci)\" od Floriana Gassmanna v brněnské Redutě. V roce 1762 se přesunul do Prahy, kde nejprve působil ve společnosti Giuseppe Bustelliho. Od roku 1779 řídil italskou operu v Thunovském paláci na Malé Straně. V roce 1783 převzal Nosticovo divadlo, dále pracoval i v jiných divadelních souborech. V roce 1786 uvedl Mozartovu operu Figarova svatba, po jejímž úspěchu si u skladatele objednal další operu, Dona Giovanniho. V roce 1787 z Prahy odešel ze zdravotních důvodů do tyrolského Brunecku.\n\n"}
{"id": "1146519", "url": "https://cs.wikipedia.org/wiki?curid=1146519", "title": "PFK Burgas", "text": "PFK Burgas\n\nPFK Burgas (bulharsky: \"Професионален футболен клуб Бургас\") byl bulharský fotbalový klub sídlící ve městě Burgas v Burgaské oblasti. Klub byl založen v roce 2009 pod názvem Master Burgas. Zanikl v roce 2015 po sloučení do klubu PFK Neftochimik Burgas.\n\n\n"}
{"id": "1146520", "url": "https://cs.wikipedia.org/wiki?curid=1146520", "title": "Temblor Range", "text": "Temblor Range\n\nTemblor Range je pohoří na západě Kalifornie ve Spojených státech amerických. Je součástí Kalifornského pobřežního pásma. Rozkládá se ze severozápadu směrem na jihovýchod v okresech Kern County a San Luis Obispo County. Nejvyšší bodem je \"McKittrick Summit\" (1 320 m).\nPohořím prochází \"silnice 58\" v nadmořské výšce 1 140 m.\n\nPohoří odděluje pobřežní oblast Tichého oceánu od jižní části údolí San Joaquin Valley, které je součástí Velkého kalifornského údolí. Temblor Range je tvořeno převážně břidlicí a porcelanitem. Stáří se datuje do období miocénu - 20 až 9 miliónů let.\n"}
{"id": "1146521", "url": "https://cs.wikipedia.org/wiki?curid=1146521", "title": "Baccio del Bianco", "text": "Baccio del Bianco\n\nLuigi Baccio del Bianco nebo Baccio di Bianco (31. října 1604 Florencie – červenec 1657 Madrid) byl italský barokní architekt, štukatér, scénograf, kreslíř a malíř. Ve Španělsku znám pod jménem Bartolomeo del Blanco.\n\nV letech 1612–1620 se učil u Giovanniho Biliverta a Giulia Parigiho. Roku 1620 působil v Německu, kde vytvořil dekorace pro několik domů a malby pro kostely a divadla. V roce 1622 odešel do Vídeň, kde pracoval jako asistent Giovanniho Battisty Pieroniho a poté odešel do Prahy. Zde pracoval v letech 1623–1630 pro Albrechta z Valdštejna. Ve Valdštejnském paláci vytvořil štukatérskou výzdobu a fresky (Albrecht z Valdštejna jako Mars) v tzv. astronomické chodbě a sala terrena s prvky manýrismu a dynamismu podle vzoru soudobých italských mistrů. V roce 1625 se přesunul přes Milán do Florencie. V roce 1651 byl poslán Ferdinandem II. Medicejským do Španělska, kde pracoval na požadavcích krále Filipa IV. Španělského a také jako divadelní scénograf. V roce 1657 zemřel v Madridu.\n"}
{"id": "1146526", "url": "https://cs.wikipedia.org/wiki?curid=1146526", "title": "Atlético Madrid „C“", "text": "Atlético Madrid „C“\n\nClub Atlético de Madrid „C“ byl druhý rezervní tým španělského fotbalového klubu Atlético Madrid. Klub sídlil ve městě Majadahonda v Madridském autonomním společenství. Druhá rezerva madridského Atlética byla založena v roce 1972 pod názvem CP Amorós, zanikla v roce 2015.\n\nSvé domácí zápasy hrál klub na stadionu Miniestadio Cerro del Espino s kapacitou 3 500 diváků.\n\n\n\n"}
{"id": "1146527", "url": "https://cs.wikipedia.org/wiki?curid=1146527", "title": "Metón Athénský", "text": "Metón Athénský\n\nMetón Athénský ( \"Μέτων ὁ Ἀθηναῖος\") byl starořecký matematik, astronom a geometr, který žil v 5. století př. n. l. ve starověkých Athénách. Je znám zejména díky svým výpočtům, jež umožnily vznik eponymního Metonova 19letého kalendářního cyklu, který v roce 432 př. n. l. zavedl do attického lunisolárního kalendáře.\n\nMetonův (měsíční) cyklus (neboli \"Enneadecaeteris\" = devatenáctice) je společným násobkem tropického roku a synodického měsíce. 19 tropických roků (= 6939,602 dne) se liší od 235 synodických měsíců (= 6939,688 dne) asi o 2 hodiny, což vydá na plný den (24 hodin) každých 219 roků.\nSkutečnost, že oněch 19 let odpovídá téměř přesně 235 lunacím (synodickým měsícům), přičemž obě periody se liší pouze o 2 hodiny, zjistil Metón zřejmě za použití babylonských záznamů. Vytvořil tak kalendář pokrývající 19leté období s 12 běžnými a 7 přestupnými roky po 13 měsících. Tento cyklus měl 125 měsíců po 30 dnech a 110 po 29 dnech a rovnal se tedy 6940 dnům. Ale ačkoli 19 roků je téměř přesně 235 lunací, je to asi o třetinu dne méně než 6940 dní, a tak Metón určil, aby byl vždy po 219 letech z kalendáře vypuštěn jeden den.\n\nSvá pozorování rovnodenností a slunovratů prováděl Metón ze své athénské observatoře, která je dodnes viditelná hned za pódiem athénského Pnyxu, kde se ve starověku konala lidová shromáždění.\n\nTo málo, co o Metónovi víme, pochází od starověkých historiků. Podle Ptolemaia obsahovala stéla vztyčená v Athénách záznam Metónových pozorování a popis jeho cyklu. Žádné z Metónových děl nepřežilo do dnešních dní.\n\n"}
{"id": "1146528", "url": "https://cs.wikipedia.org/wiki?curid=1146528", "title": "Mistrovství Evropy v basketbalu mužů 1957", "text": "Mistrovství Evropy v basketbalu mužů 1957\n\n10. mistrovství Evropy v basketbale proběhlo v dnech 20. – 30. června v Sofii v Bulharsku.\n\nTurnaje se zúčastnilo 16 týmů, rozdělených do čtyř čtyřčlenných skupin. První dva týmy postoupily do finálové skupiny. Týmy na třetím až čtvrtém místě hrály o 9. - 16. místo. Mistrem Evropy se stalo družstvo Sovětského svazu.\n\n1. SSSR \n\n\n2. Bulharsko \n\n\n3. Československo \n\n\n4. Maďarsko \n\n\n5. Rumunsko \n\n\n6. Jugoslávie \n\n\n7. Polsko \n\n\n8. Francie \n\n\n9. Turecko \n\n\n10. Itálie \n\n\n11. Finsko \n\n\n12. Belgie \n13. SRN \n\n\n14. Rakousko \n\n\n15. Skotsko \n\n\n16. Albánie \n\n\n"}
{"id": "1146529", "url": "https://cs.wikipedia.org/wiki?curid=1146529", "title": "Jan Arnolt z Dobroslavína", "text": "Jan Arnolt z Dobroslavína\n\nJan starší Arnolt z Dobroslavína (asi 1620 Hradec Králové – 1687) byl český knihtiskař.\n\nNarodil se v rodině tiskaře Jana Arnolta z Dobroslavína a v jeho řemesle pokračoval. Sňatkem s vdovou Dorotou Březinovou vyženil tiskárnu v Litomyšli. Po manželčině smrti se si vzal Kateřinu Eufronisinu z tiskařské rodiny Jiřího Šípaře a přestěhoval se do Prahy. Získal dílnu své zemřelé tchyně Ludmily Šípařové. Vydával kalendáře a sněmovní artikule. Vytiskl \"Prodromus moravographiae\", \"Mars Moravicus\" a tři díly \"Sacri pulveres\", což měly být dějiny formou kalendáře. Od roku 1672 vydával Pravidelné poštovské noviny (\"Ordinari Postzeitung\"). Jeho syn Karel Ferdinand Arnolt z Dobroslavína také podnikal jako knihtiskař.\n"}
{"id": "1146531", "url": "https://cs.wikipedia.org/wiki?curid=1146531", "title": "Mistr Mariina života", "text": "Mistr Mariina života\n\nMistr Mariina života (aktivní kolem 1460 — 1490) byl německý pozdně gotický malíř působící v Kolíně nad Rýnem.\nMistr Mariina života byl vedoucí osobností kolínské deskové malby. O jeho životě není nic známo, ale z jeho díla je patrné, že znal nizozemské malířství Dierica Boutse a Rogier van der Weydena a patrně se vyškolil v Nizozemí.\n\nNelze ho zaměňovat s norským malířem 13. století, označovaným rovněž jako \"Master of the Life of the Virgin\", ani s benátským malířem z 15. století (Giovanni Francesca da Rimini ?), zvaným \"Master of the Louvre Life of the Virgin\"\n\nNení také identický s tzv. Mistrem Lyversbergovy pašije (Meister der Lyversberger Passion), jehož dílna působila v Kolíně nad Rýnem ve stejné době.\nPomocné označení anonymního malíře se vztahuje k polyptychu s vyobrazením osmi scén ze života Panny Marie, určenému pro kostel sv. Uršuly (Ursulakirche) v Kolíně nad Rýnem. Cyklus objednal kolínský patricij Dr Johannes von Schwarz-Hirtz a obsahuje scény: \"Setkání Jáchyma a Anny ve Zlaté bráně, Narození Panny Marie, Představení Marie v chrámu, Manželství Panny Marie, Zvěstování Panně Marii, Navštívení Panny Marie, Nanebevzetí Panny Marie, Prezentace Ježíše v chrámu.\"\nNejstarším dílem malíře je trojdílný oltář pro špitální kapli v Bernkastel-Kues, který objednal kardinál Mikuláš Kusánský (zobrazen jako donátor). Jeho raná tvorba vykazuje vliv Stephana Lochnera a barevné schéma obrazů je odvozeno od dalších malířů kolínské školy. Pro pozdější dílo je charakteristické vytváření velkých uzavřených barevných ploch, hluboký prostor a zdůraznění jednotlivých postav v celkové kompozici. Malíř se stal v Kolíně vyhledávaným portrétistou. Je patrně také autorem nástěnných maleb a barevných vitrážových oken v několika kostelech v Kolíně nad Rýnem. Jeho figurální styl, ovlivněný nizozemským malířstvím, měl řadu následovníků (Mistr legendy o sv. Jiří, Mistr sv. Bruna) a patrně byl východiskem i pro tvorbu Mistra Křižovnického oltáře (Národní galerie v Praze).\n\n"}
{"id": "1146532", "url": "https://cs.wikipedia.org/wiki?curid=1146532", "title": "Zdena Ančík", "text": "Zdena Ančík\n\nZdena Ančík, \"vlastním jménem\" Zdeněk Ančík (10. ledna 1900 Kunovice – 17. září 1972 Praha) byl český novinář, spisovatel a básník.\n\nOdmaturoval na gymnáziu v Uherském Hradišti, poté vystudoval Filozofickou fakultu Univerzity Karlovy. Od roku 1926 pracoval v redakci Trnu. V roce 1939 jako součást ilegálního hnutí působil jako spojka mezi českými a slovenskými skupinami. O rok později odešel do Francie, kde vstoupil do armády a po porážce Francie spolu s dalšími československými vojáky odešel do Anglie, kde pracoval jako publicista v tiskovém orgánu československé brigády a působil v rozhlasovém vysílání československé exilové vlády. Po druhé světové válce pracoval na ministerstvu informací, v letech 1956–1961 byl zaměstnaný jako úředník na předsednictvu vlády. Také psal pro Rudého práva a Dikobraz. Vydával spisy Jaroslava Haška.\n\n"}
{"id": "1146537", "url": "https://cs.wikipedia.org/wiki?curid=1146537", "title": "Vlčnovjanka", "text": "Vlčnovjanka\n\nVlčnovjanka je slovácká krojovaná kapela dechové hudby. V roce 1977 ji založil Antonín Koníček z Vlčnova, který pak v jejím čele stál až do roku 1989, kdy jej vystřídal Pavel Nevařil. Často vystupuje v televizi a rozhlase.\n\n\n\n\n\n"}
{"id": "1146538", "url": "https://cs.wikipedia.org/wiki?curid=1146538", "title": "Obšírák", "text": "Obšírák\n\nObšírák (\"Ceratopteris\") je rod vodních kapradin z čeledi křídelnicovité. Alternativní český název (nesprávný, neboť rovněž označuje jinou rostlinu) je rohatec. Obšíráky jsou vodní kapradiny s jednoduchými nebo zpeřenými bylinnými listy, rozšířené v počtu 3 až 4 druhů v tropech a subtropech celého světa. Některé druhy, zejména obšírák žluťuchovitý a obšírák rohatý, jsou pěstovány jako akvarijní rostliny.\n\nČasto se lze setkat se starším českým názvem rohatec. Tento název však rovněž označuje jinou rostlinu, rod \"Glaucium\" z čeledi makovité a v současné literatuře se proto od něj upouští. Zmatek panuje také v českých i odborných názvech pěstovaných rostlin. V historické akvaristické literatuře byly pěstované druhy mylně určeny a tento stav se tradicí dále udržuje. Jako \"Ceratopteris thalictroides\" bývá nabízen \"C. cornuta\", pod názvem \"C. cornuta\" naopak druh \"C. pteridoides\". Navíc i správně určený druh \"C. cornuta\" je nadále prezentován pod zaužívaným názvem rohatec žluťuchovitý.\n\nZástupci rodu obšírák jsou krátkověké, vodní, vzplývající nebo kořenující kapradiny. Oddenek je krátký, přímý, na vrcholu krytý několika tenkými, hnědavě průsvitnými plevinami. Cévní svazky jsou typu diktyostélé. Kořeny jsou tlusté. Listy jsou dvoutvárné, jednoduché nebo zpeřené, řapíkaté, tence bylinné. Žilnatina je síťnatá, tvořená spojujícími se žilkami. Na okraji listů se často vytvářejí gemy z nichž se nepohlavním procesem vyvíjejí adventivní rostliny. Fertilní listy jsou delší než sterilní, se svinutými postranními segmenty. Výtrusní kupky jsou úzce čárkovité, přirostlé podél středního žebra listového segmentu a kryté svinutým okrajem. Ostěry chybějí. Sporangia jsou téměř přisedlá, tenkostěnná. Obsahují 16 nebo 32 žlutých spor. Spory jsou velké, čtyřhranné, triletní, na povrchu jemně, paralelně skulpturované. Prokel je zelený, nepravidelně srdčitý.\n\nRod obšírák zahrnuje 3 až 4 druhy (v závislosti na pojetí). Je rozšířen v tropech a subtropech celého světa a přesahuje i do teplých oblastí mírného pásu. V Evropě není žádný druh původní. Obšírák žluťuchovitý roste zplaněle v teplých pramenech v jižním Rakousku.\n\nRod \"Ceratopteris\" je v současné taxonomii řazen v rámci čeledi \"Pteridaceae\" do podčeledi \"Ceratopteridoideae\". Nejblíže příbuzným rodem je bahenní rod prašnatec (\"Acrostichum\"). V minulosti byl rod \"Ceratopteris\" řazen do samostatné čeledi \"Parkeriaceae\" či \"Ceratopteridaceae\", případně společně s rodem \"Acrostichum\" do čeledi \"Acrostichaceae\".\n\n\nNěkteré druhy jsou pěstovány jako akvarijní rostliny, zejména obšírák žluťuchovitý (\"Ceratopteris thalictroides\"), obšírák rohatý (\"Ceratopteris cornuta\") a obšírák \"C. pteridoides\".\n\n"}
{"id": "1146540", "url": "https://cs.wikipedia.org/wiki?curid=1146540", "title": "Natúfien", "text": "Natúfien\n\nNatúfien je archeologická kultura, která existovala v pozdním paleolitu na východním pobřeží Středozemního moře. Je pojmenována podle naleziště Vádí an-Natúf v Izraeli, kde roku 1928 nalezla Dorothy Garrodová první pozůstatky osídlení. Podle radiokarbonové metody archeologové kladou vznik této kultury do 13. tisíciletí př. n. l. a zánik do 10. tisíciletí př. n. l.\n\nNatúfienu předcházel kebaran. V té době bylo klima v oblasti vlhčí než dnes a krajinu pokrývaly dubové lesy. Lidé náležející k natúfienské kultuře byli lovci a sběrači, důležitou složkou jejich potravy byla zrna divokého obilí, které drtili pomocí mlýnských kamenů. Lovnou zvěří byla gazela, pratur, jelen a další, věnovali se také rybolovu pomocí sítí. Užívali nástroje vyrobené mikrolitickou technikou. Byli první známou lidskou společností, která budovala stálá sídliště. Vesnice měly až sto padesát obyvatel, domy byly částečně zahloubeny v zemi a nadzemní část byla postavena ze dřeva. O existenci sýpek na obilí svědčí četné pozůstatky myší. V pozdní fázi natúfienu nastalo chladnější a sušší podnebí, což ztížilo sběr rostlin pro obživu. Lidé museli začít vybírat vhodné druhy a zasévat je na připravené pozemky, což vedlo ke vzniku zemědělství. Nález psí kostry v Ajn Mallaha je dokladem, že v tomto období už došlo k domestikaci psů. Podle používání obsidiánu, který se vyskytuje nejblíže v oblasti Anatolie, už tehdy existoval pokročilý dálkový obchod.\n\nO rozvinuté duchovní kultuře a složitých náboženských představách natufiánců svědčí existence stálých hřbitovů i objev hrobu kněžky, v němž byly roku 2008 nalezeny želví krunýře i kosti zvířat. Zachovala se také řada pozoruhodných artefaktů, jako jsou milenci z Ain Sakhri. Alexander Militarev soudí, že natufiánci hovořili řečí náležející mezi afroasijské jazyky a jsou tak přímými předky současného obyvatelstva Levanty.\n\n"}
{"id": "1146542", "url": "https://cs.wikipedia.org/wiki?curid=1146542", "title": "Real Madrid „C“", "text": "Real Madrid „C“\n\nReal Madrid Club de Fútbol „C“ byl druhý rezervní tým španělského fotbalového klubu Real Madrid. Rezerva hrála a trénovala ve městě Valdebebas (nedaleko Madridu) v Madridském autonomním společenství. Druhá rezerva madridského Realu byla založena v roce 1952 pod názvem Real Madrid Aficionados, zanikla v roce 2015.\n\nSvé domácí zápasy hrála na stadionu Estadio Alfredo Di Stéfano s kapacitou 6 000 diváků.\n\n\n\nZdroj: \n\n\n\nZdroj: \n\n\n"}
{"id": "1146543", "url": "https://cs.wikipedia.org/wiki?curid=1146543", "title": "Bolechiv", "text": "Bolechiv\n\nBolechiv (, , ) je město oblastního významu v Ivanofrankivské oblasti na Ukrajině.\n\nMěsto leží v podhůří Karpat na řece Sukil (povodí Dněstru), na železniční trati Lvov–Černovice.\n\nPrvní písemná zmínka pochází z roku 1371. V roce 1546 byl postaven první solivar. V roce 1603 město obdrželo magdeburská práva a stalo se důležitým opěrným bodem. Součástí Polska bylo až do dělení roku 1772, kdy připadlo Rakousku, tehdy začalo období úpadku. V roce 1918 se Bolechiv stal součástí Polska, v roce 1939 byl násilně připojen k Ukrajinské SSR.\n\n1. září 1939 vpadla německá vojska do Polska, Rudá armáda následovala německého spojence a 17. září zaútočila na Polsko. 28. září byla podepsána sovětsko-německá smlouva o přátelství a spolupráci a 27. října byla ve městě utvořena vláda sovětů.\n\nDo Ukrajinské SSR bylo město včleněno 14. listopadu 1939. Německá vojska zaútočila na Sovětský svaz 22. června 1941, po vyhlášení bojové pohotovosti sovětští vojáci opustili město a začali se podle plánů soustřeďovat na státní hranici. Německá vojska obsadila Bolechov 3. července 1941. V rámci Lvovsko-sandoměřské operace byl osvobozen 7. srpna 1944 vojsky 4. ukrajinského frontu.\n\nŽidovská komunita žila v Bolechově od dob založení. Poláci, Židé a ortodoxní Rusíni měli ve městě zaručena stejná práva, která potvrdil Zikmund III. Vasa. V roce 1890 žilo v Bolechově 4237 obyvatel, z nichž byly tři čtvrtiny Židé.\n\n\n"}
{"id": "1146550", "url": "https://cs.wikipedia.org/wiki?curid=1146550", "title": "Alois Bejblík", "text": "Alois Bejblík\n\nAlois Bejblík (2. ledna 1926 Praha – 23. června 1990 tamtéž) byl český anglista, překladatel a teatrolog.\n\nOdmaturoval v roce 1945 na gymnáziu v Praze, poté studoval na Filozofické fakultě Univerzity Karlovy anglistiku, bohemistiku a srovnávací literaturu. Po roce 1950 krátce vyučoval matematiku a tělocvik na gymnáziu v České Lípě, poté pracoval ve Státním ústavu důchodového zabezpečení. V roce 1960 zastupoval Československo v Mezinárodním úřadu práce v Ženevě. V roce 1967 strávil rok jako stipendista v Cambridge. Od roku 1970 se věnoval zejména literatuře. Od roku 1983 vyučoval na DAMU. V roce 1987 se stal dramaturgem Divadla F. X. Šaldy v Liberci. Zemřel v roce 1990 na následky autonehody.\n\nPřekládal z angličtiny, francouzštiny a italštiny. Překládal alžbětinskou renesanční poezii, dramata a prózu. Spolupracoval na edici \"Alžbětinské divadlo\".\n\n\n"}
{"id": "1146552", "url": "https://cs.wikipedia.org/wiki?curid=1146552", "title": "Karel Štika", "text": "Karel Štika\n\nKarel Štika (27. leden 1898 Praha-Smíchov – 23. října 1975 Praha ) byl český malíř a grafik.\n\nVýtvarné umění studoval na Akademii výtvarných umění v Praze, kde byl jeho učitelem Max Švabinský. Více než třicet let pak působil jako učitel na českých a slovenských středních školách, nejdéle v Nové Pace.V letech 1953-55 byl předsedou SČUG Hollar. Jeho nejčastěji užívanými grafickými technikami byly dřevoryt, suchá jehla a lavírování. Jako grafik vytvořil řadu ilustrací k české i zahraniční poezii (mj. díla Jana Nerudy, J. A. Komenského, K. H. Máchy nebo Karla Hlaváčka), věnoval se též tvorbě ex libris, poštovních známek a grafickému doprovodu bibliofilských tisků. Zemřel v Praze.\n\nZpočátku se v jeho tvorbě objevují sociální motivy střídané s poetickými obrazy předměstských zákoutí, tak jako v grafickém cyklu \"Almužna\" (1926), k němuž napsal úvodní slovo Josef Hora. Milostné motivy obsahuje cyklus \"Milenci\" (1928). Šesti dřevoryty doprovodil v poválečných letech cyklus \"Básník a odboj\" (1945).\n\nNejčastějším motivem jeho grafik je nicméně krajina, a to jednak krajina pražských předměstí, jednak krajina Sedlčanska, odkud pocházeli oba jeho rodiče a do jehož malebné krajiny se často vracel. Sem patří např. linoryty \"Stavba vodovodu\" (1926) s odpočívajícími dělníky, \"Tulák\" (1929), stojící pod vlakovým náspem, nebo \"Poledne\" (1929), a taktéž suché jehly \"Roztloukání hrud\" (1923), \"Melancholická krajina\" (1923) od Příbrami, \"Starý kříž u Petrovic\" (1929) či \"Krajina na Sedlčansku\" (1929). V roce 1933 tvoří cyklus suchých jehel \"Pět krajin\", v roce 1935 cyklus linorytů \"Cesty.\"\n\nVrcholem jeho poválečné krajinářské tvorby je cyklus patnácti suchých jehel \"Krajem kamenitým\" (1949), jímž vzdal hold drsné a malebné scenérii Petrovicka a Sedlčanska. Krajina je zde podána realisticky, ale zároveň poeticky, její půvab je zdůrazněn pocitem melancholie až opuštěnosti. Často je znázorněna polní či úvozová cesta, na některých listech je krajina doplněna postavou, což pocit osamělosti paradoxně ještě prohlubuje. Sedlčansku jsou věnovány rovněž cykly \"Janovec a žula\" (1951) a \"Povltaví\", zpracovaný v rámci tzv. Vltavské akce, vyhlášené počátkem 50. let Svazem československých výtvarných umělců jako úkolová akce ztvárnit břehy Vltavy ještě před zatopením těchto míst budoucími přehradními jezery. Do Petrovic za Štikou později zajížděl i básník Ladislav Stehlík. Jejich společným dílem a společnou oslavou krajiny je bibliofilský tisk \"Obděnická pouť.\"\n\nŠtikovy grafické listy a kresby jsou zastoupeny ve sbírkách Národní galerie v\nPraze, v Alšově jihočeské galerii v Hluboké nad Vltavou, v Městském\nmuzeu v Nové Pace i jinde, především v soukromých sbírkách.\n\n"}
{"id": "1146553", "url": "https://cs.wikipedia.org/wiki?curid=1146553", "title": "ABBA ve filmu", "text": "ABBA ve filmu\n\nABBA ve filmu (někdy též ABBAmánie, v originále \"ABBA: The Movie\") je australský a švédský film z roku 1977 od režiséra Lasse Hallströma, který režíroval většinu videí skupiny ABBA. Film měl ve Austrálii premiéru 15. prosince 1977. \n\n"}
{"id": "1146554", "url": "https://cs.wikipedia.org/wiki?curid=1146554", "title": "Quantico (seriál)", "text": "Quantico (seriál)\n\nQuantico je americký televizní seriál vysílaný stanicí ABC od 27. září 2015. Tvůrcem seriálu je Joshua Safran. Seriál sleduje Alex Parrish (Priyanka Chopra), která je podezřelá ze spáchání teroristického útoku. Ve flashbacích vypráví příběh svůj a jejích kolegů z FBI akademie ve Quanticu. Stanice ABC objednala celou sérii 13. října 2015. 3. března 2016 stanice objednala další sérii, jejíž premiérová epizoda se vysílala 25. září 2016. Třetí řada měla premiéru dne 26. dubna 2018. Tvůrce Joshu Safran byl nahrazen Michaelem Seitzmanem. Stanice oznámila zrušení seriálu v květnu roku 2018.\n\nSeriál sleduje skupinu mladých rekrutů FBI: každý má svůj specifický důvod, kvůli kterému se připojil. Flashbacky vypráví o jejích předchozích životech a o jejich žití na FBI akademii v Quanticu ve Virginii. Seriál nás vezme do budoucnosti, kdy jeden z rekrutů bude podezřen ze spáchání nejhoršího teroristického útoku v New Yorku od útoku z 11. září 2001.\n\nI přesto, že Alex očistila své jméno, zachránila miliony životů a přišla na to, kdo stojí za útokem na Grand Central je vyhozena z FBI. Šest měsíců od finálové epizody první série Alex pracuje v kanceláři CIA, zatímco bydlí se Shelby a chodí s Ryanem. Po dlouhém čekání se Alex dostává na Farmu, CIA tajné výcvikové centrum, kde zjišťuje, že Ryan pracuje pro FBI. V budoucnosti, prezident Spojených států amerických, první dáma a další skupina světových vůdců, jsou drženi jako rukojmí teroristické skupiny, které vyhrožuje, že zabije každého člověka, pokud nebudou plnit jejich požadavky\n\n\n\n17. září 2014 stanice ABC oznámila, že odkoupila originální koncept drama seriálu, vytvořeného Joshuou Safranem, popisován jako \"Chirurgové\" potkávají \"Ve jménu vlasti\". ABC objednala pilotní epizodu 23. ledna 2015 pro svoji sezónu 2015-16. Epizoda byla natáčena v Atlantě a režírována Marcem Mundenem. 7. května 2015 vybrala seriál do svého programu a objednala 13. epizodu. 13. října 2015 doobjednala 6 epizod. 3. března 2016 stanice objednala druhou sérii, jejíž premiérová epizoda se vysílala 25. září 2016. Třetí řada bude mít premiéru dne 26. dubna 2018. Tvůrce Joshu Safran byl nahrazen Michaelem Seitzmanem. Stanice oznámila zrušení seriálu po odvysílání třetí řady dne 11. května 2018.\n\nObsazování začalo v únoru 2015. Tate Ellington byl obsazen jako první do role trenéra na FBI akademii. Následovalo obsazení role Mirandy Shaw, kterou získala Aunjanue Ellis. 25. února Priyanka Chopra získala hlavní ženskou roli Alex Parrish. Dále byli obsazeni Jake Mclaughlin, Johanna Braddy a Yasmine Al Massri.\n\nPoté, co ABC vybrala seriál do svého programu, nastaly změny v obsazení. 19. května 2015 bylo oznámeno, že Dougray Scott, který měl hrát agenta Liama O'Connora odešel ze seriálu a v jeho roli ho tedy nahradil Josh Hopkins. V červenci byla obsazena Anabelle Acosta. Rick Cosnett se k seriálu připojil jako Mirandy analysta. 11. září 2015 byl Jacob Artist obsazen do role přátelské a sebevědomého agenta FBI. Marcia Cross byla obsazena do role Senátorky Claire Haas, Calebovo matky a ženy Claytona Haase.\n\nDo druhé série přibylo pár hlavních postav, včetně Russellla Toveye jako Harryho Doyleho, Blaira Underwooda jako Owena Halla, Pearl Thusi jako Dayana Mampasi a Aarón Díaz v roli Leóna Valéze. Henry Czerny se připojil k obsazení poté co se objevil v poslední epizodě první série.\n\nVe třetí řadě se objeví v hlavní roli bývalé agentky FBI Jocelyn Turner herečka Marlee Matlin a v roli Mika McQuigga Alan Powell. Ve vedlejší roli Celine Fox se objeví Amber Skye Noyes a v roli Jagdeepa Patela se objeví Vandit Bhatt. Dne 16. února 2018 bylo oznámeno, že herečka Aunjanue Ellis opustila seriál.\n\nPilotní díl se natáčel v Atlantě, seriál se začal natáčet v Montréalu a Sherbrooku. Druhá řada se také natáčela v New Yorku. Natáčení třetí řady bylo zahájeno dne 10. října 2017 a bylo ukončeno dne 21. dubna 2018. \n"}
{"id": "1146557", "url": "https://cs.wikipedia.org/wiki?curid=1146557", "title": "Omar Elabdellaoui", "text": "Omar Elabdellaoui\n\nOmar Elabdellaoui (* 5. prosince 1991, Oslo, Norsko) je norský fotbalový obránce a reprezentant marockého původu.\n\nJeho příbuznými jsou norští fotbalisté Mohammed Abdellaoue a Mustafa Abdellaoue.\n\nElabdellaoui nastupoval v norských mládežnických reprezentacích od kategorie U15 do U21 a figuroval i ve výběru U23.\n\nZúčastnil se Mistrovství Evropy hráčů do 21 let 2013 v Izraeli, kde Norové postoupili do semifinále, v němž byli vyřazeni Španěly po výsledku 0:3.\n\nV A-mužstvu Norska debutoval 14. 8. 2013 v přátelském utkání v Solně proti týmu Švédska (prohra 2:4).\n\n"}
{"id": "1146558", "url": "https://cs.wikipedia.org/wiki?curid=1146558", "title": "Ortogonální instrukční sada", "text": "Ortogonální instrukční sada\n\nOrtogonální instrukční sada ( ) je instrukční sada, v níž všechny typy instrukcí mohou používat všechny adresovací režimy. „Ortogonalitou“ je myšlena nezávislost typu instrukce a adresovacího režimu. Ortogonální instrukční sada nevynucuje, aby určitá instrukce musela používat konkrétní registr.\n\nProcesory s kompletní instrukční sadou (CISC) mohou ve většině instrukcí pracovat jak s registry tak s pamětí, obvykle několika různými způsoby. Díky tomu není potřeba si pamatovat tisíce jednotlivých operačních kódů instrukcí, což usnadňuje programování CISC strojů. Ortogonální instrukční sada umožňuje, aby si programátor pamatoval obvykle 30 až 100 operačních kódů (jako „sčítaní – ADD“, „odčítání – SUB“, „násobení – MUL“, „dělení – DIV“, atd.) a od tří do deseti adresovacích režimů („z registru 0“, „z registru 1“, „z paměti“, atd.).\n\nPříkladem procesorů s téměř ortogonální instrukční sadou je procesor PDP-11 firmy DEC a mikroprocesor Motorola 68000. ARM11 a VAX jsou pak uváděny jako procesory s plně ortogonální instrukční sadou.\n\nAž na instrukce s pohyblivou řádovou čárkou je instrukční sada PDP-11 téměř ortogonální. Každá celočíselná instrukce může pracovat s jednobytovými nebo dvoubytovými celými čísly a její operandy mohou být uloženy v registrech, uvedeny přímo v instrukci, uloženy v paměti, nebo uloženy v paměti a referencovány adresou v registru. Adresovací režimy jsou navrženy tak, aby při použití programového čítače (PC) a ukazatele zásobníku (SP) byl výsledkem stejný efekt, jaký v ostatních architekturách poskytují speciální instrukce nebo režimy adresování. Například režim „přímého operandu“ (kdy je číselná konstanta přímo součástí instrukce (například ADD #4, R1 – přičti konstantu 4 do registru R1) je implementován jako režim „nepřímého adresování registrem s autoinkrementací“ s použitím programového čítače (R7).\n\nStrojový kód procesoru PDP-11 používá pro jednotlivé operandy tříbitová pole (proto se označuje za osmičkově orientovaný), což umožňuje výběr registru R0-R7 nebo adresovacího režimu 0–7. Osm teoretických adresovacích režimů se díky použití ukazatele zásobníku (Stack Pointer R6) a programového čítače (Program Counter R7) jako registrů pro přístup k paměti považuje za 10 konceptuálních adresovacích režimů.\n\nVAX-11 rozšířil ortogonalitu PDP-11 na všechny datové typy včetně čísel v pohyblivé řádové čárce (ačkoli instrukce jako například 'ADD' jsou rozděleny na varianty podle velikosti dat jako například ADDB, ADDW, ADDL, ADDP, ADDF po řadě pro sčítání bytů, slov, dlouslov, pakovaných BCD a čísel v pohyblivé řádové čárce s jednoduchou přesností. Stejně jako u PDP-11 jsou programový čítač a ukazatel zásobníku dvěma registry v sadě obecných registrů (R14 a R15).\n\nObecný tvar instrukcí procesoru VAX-11 je:\n\nNa rozdíl od osmičkově orientovaného PDP-11 je VAX-11 šestnáctkově orientovaný stroj; každá komponenta je tvořena jedním bytem: hodnota operačního kódu je z intervalu 0–255; každý operand je vyjádřen dvěma půlbyty, z nichž vyšší 4 bity určují adresovací režim a nižší 4 bity určují (obvykle) číslo registru (R0–R15).\n\nVýsledkem je teoreticky 16 adresovacích režimů (0–15). V adresovacích režimech 0–3 se však používají 2 nejméně významné bity z pole adresovacího režimu jako 2 nejvyšší bity pro rozšíření čtyřbitové pole bezprostředních dat, takže je dostupných celkem 13 adresovacích režimů. Díky použití programového čítače a ukazatele zásobníku jako u PDP-11 je k dispozici celkem 15 adresovacích režimů.\n\nNávrháři firmy Motorola usilovali o ortogonální jazyk symbolických adres, přestože podkladový strojový jazyk tak ortogonální není. Na rozdíl od PDP-11 používá MC68000 jiné registry pro data a jiné pro adresy.\n\nNa bitové úrovni je vidět, že symbolické instrukce se překládají několika různými operačními kódy. Tento kompromis poskytuje téměř stejné pohodlí jako skutečně ortogonální stroj a také umožnil návrhářům procesoru používat bity v kódu instrukcí efektivněji než při čistě ortogonálním přístupu.\n\nArchitektura 8bitového mikroprocesoru Intel 8080 (stejně jako 8085 a 8051) je rozšíření architektury založené na akumulátoru, a proto instrukční sada není ortogonální. Programátor v jazyce symbolických adres nebo tvůrce překladače si musí být vědom, jaké operace jsou možné s jednotlivými registry: většinu 8bitových operací lze provádět pouze s 8bitovým akumulátorem (registr A), zatímco 16bitové operace lze provádět pouze s 16bitovým ukazatelem/akumulátorem (dvojicí registrů HL), zatímco jednoduché operace, jako například inkrement, lze provádět se všemi sedmi 8bitovými registry. To bylo z větší části kvůli požadavku zachovat všechny operační kódy dlouhé jeden byte a udržovat kompatibilitu na úrovni zdrojového kódu se starším mikroprocesorem Intel 8008 (který je LSI implementací procesoru Datapoint 2200).\n\nMikroprocesor Z80, který je binárně kompatibilní s Intel 8080, používá prefixy překonávající tento jednobytový limit a poskytuje výkonnější instrukční sadu. Podobná myšlenka byla uplatněna při návrhu procesoru Intel 8086, kde \"binární\" kompatibilita s Intel 8080 nebyla cílem, což umožnilo radikálnější rozšíření. Výsledkem je ortogonálnější plně 16bitový mikroprocesor, který umožňuje převod programů v jazyce symbolických adres pro 8008, 8080 a 8085 na programy pro 8086. Určitý stupeň neortogonality je zachován v zájmu dosažení vyšší hustoty kódu (přestože to bylo některými informatiky v té době kritizováno jako „“). 32bitové rozšíření této architektury zavedené procesorem Intel 80386 je o další krok ortogonálnější, přestože zachovává všechny instrukce 8086 a jejich rozšířené protějšky. Použitá \"kódovací strategie\" však stále vykazuje pozůstatky z 8008 a 8080 (a Z80); například určité často používané operace jako push a pop registrů a konstant stále používají jednobytové kódy, a některé instrukce jsou kratší, pokud používají primární akumulátor eax; tyto znalosti lze využít pro optimalizaci kódu v překladačích i pro ručně psaný kód.\n\nPlně ortogonální architektura nemusí být „bitově nejefektivnější“. Výzkum provedený na konci 70. let 20. století firmou IBM i dalšími firmami ukázaly, že většina programů používá jen malou část z „ortogonálních“ adresovacích režimů. To znamená, že některé z bitů použitých pro dosažení plné ortogonality instrukční sady mohly být použity pro více bitů virtuální adresy nebo výběr z více registrů.\n\nNávrháři architektury RISC se proto snažili o lepší rozvržení bitů strojových instrukcí. V důsledku toho se většina procesorů RISC vrátila k architektuře „load/store“, přestože zůstávají vysoce ortogonální v ohledu na to, s jakými typy dat mohou pracovat jednotlivé instrukce. Tyto architektury mají velmi málo \"instrukcí pracujících s pamětí\"; obvykle to jsou pouze instrukce, které načítají data z hlavní paměti do registru nebo ukládají data z registru zpátky do paměti. Také počet adresovacích režimů je nižší, a tyto režimy obvykle závisí na tom, zda instrukce pracuje s daty nebo se týká přenosu řízení (skok). U aritmetických a logických instrukcí je třeba nejdříve uložit jejich operandy do registrů. Omezení adresovacích režimů u těchto instrukcí umožňuje používat mnohem rozsáhlejší sadu registrů, rozšíření virtuálních adres i \"bezprostředních dat\" (tj. dat uvedených přímo v instrukci).\n"}
{"id": "1146559", "url": "https://cs.wikipedia.org/wiki?curid=1146559", "title": "Sabina Křováková", "text": "Sabina Křováková\n\nSabina Křováková (* 24. ledna 1992 Děčín, Československo) je česká zpěvačka, vítězka soutěže Česko Slovenská Superstar.\n\nStudovala na Evropské obchodní akademii, kterou ukončila maturitou v roce 2011. Nyní studuje na Univerzitě Jana Evangelisty Purkyně v Ústí nad Labem. V roce 2013 vydala singl \"Skřítek\" a v roce 2014 \"Ty, já a kytara\". Byla předskokankou na koncertech Lucie Bílé. \n\nV roce 2013 se stala vítězkou soutěže Česko Slovenská Superstar, když ve finále porazila Štefana Pčelára. V grandfinále, které se uskutečnilo 2. června 2013, Sabina zazpívala čtyři písně, \"One Of Us\" od Joan Osbourne, \"Still Loving You\" od Scorpions, \"La La\" od Ashlee Simpson a \"Cry Baby\" od Janis Joplin.\n\nV roce 2015 vydala album \"Sirkama\".\n\nS Xindlem X nazpívala píseň \"Věčně nevěrná\".\n\n"}
{"id": "1146561", "url": "https://cs.wikipedia.org/wiki?curid=1146561", "title": "Antonio Salvi", "text": "Antonio Salvi\n\nAntonio Salvi (17. ledna 1664 Lucignano – 21. května 1724 Florencie) byl italský lékař, dvorní básník a operní libretista. \n\nAntonio Salvi se narodil v Lucignanu a stal se dvorním lékařem rodiny Medicejských ve Florencii. Od roku 1694 psal libreta pro divadla v Livornu a ve Florencii. Pro svá libreta nejčastěji upravoval díla Jeana Racina a Molièrova. V letech 1701 až 1710 bylo sedm jeho děl byly provedeno v medicejské \"Villa di Pratolino\". Po smrti Ferdinanda Medicejského se v roce 1713 rozhodl pracovat mimo toskánské velkovévodství. Pobýval v Římě, Reggio Emilii, Turíně, Benátkách a v Mnichově. Jeho libreta byla, mnohokrát zhudebněna předními skladateli té doby. Zemřel v Florencii, ve věku 60 let.\n\n\n\n"}
{"id": "1146562", "url": "https://cs.wikipedia.org/wiki?curid=1146562", "title": "International Council on Clean Transportation", "text": "International Council on Clean Transportation\n\nInternational Council on Clean Transportation (ICCT, česky Mezinárodní rada pro čistou dopravu) je nezávislá nezisková organizace se sídlem v USA.\n\nOrganizace se podílela na odstartování emisního skandálu automobilky Volkswagen, když ve spolupráci s experty Univerzity West Virginia odhalila rozdíly mezi emisemi naměřenými v laboratoři a v reálném provozu.\n\n"}
{"id": "1146563", "url": "https://cs.wikipedia.org/wiki?curid=1146563", "title": "Marie z Lusignanu", "text": "Marie z Lusignanu\n\nNositelkou tohoto jména byly tyto ženy:\n"}
{"id": "1146564", "url": "https://cs.wikipedia.org/wiki?curid=1146564", "title": "Theodorich Strabón", "text": "Theodorich Strabón\n\nTheodorich Strabón (5. století - 481, Thrákie) byl ostrogotský panovník, vůdce thráckých Gótů, který se podílel na politické situaci v Byzantské říši za vlády byzantských císařů Leona I., Zenona a Basiliska. Stál v čele skupiny ostrogótských foederátů, usídlených v Thrákii, kteří bojovali proti panonským ostrogótům pod vedením Theodoricha Velikého, který po smrti Strabóna získal nadvládu nad jeho skupinou a Ostrogóty sjednotil.\n\nPocházel stejně jako Theodorich Veliký z rodu Amalů, ale z odlišné větve. Jeho otcem byl Triarius a měl dva bratry. Za manželsku měl Sigildu, sestru alanského generála magistera militum Aspara, jejich syn se jmenoval Recitach. Byl současníkem slavnějšího Theodoricha Velikého. Kolem 459 je doloženo, že byl v přátelském vztahu s byzantskou říší, pravděpodobně byl jedním z foederatů, který dostával roční rentu od Byzantinců. Podněcován byzantinskými císaři, bojoval proti panonským Gótům vedených Theodorichem Velikým. Často docházelo ke spojení obou skupin Gótů proti císaři, pak pořádali ničivé nájezdy do vnitrozemí říše.\n\nV roce 471 byl zavražděn Aspar, pravděpodobně na příkaz samotného císaře Leona I., proto se Strabón vzbouřil, chtěl pomstít smrt svého příbuzného. Strabón byzantskému císaři dal podmínky za kterých by mohl být nastolen znovu mír. Mezi podmíkami byla i možnost trvalého usazení Gótů v Thrákii a jeho jmenování do čela Gótů. Pro neshody, kdy Leon naopak požadoval přísahu věrnosti, zahájil Strabón vojenské tažení proti městům v Thrákii. Jeho armáda zaútočila na Philippi či Philippopolis, zatímco on vedl zbývající muže k útoku a obsazení Arcadiopolisu v dnešním Turecku. Když Gótové vyčerpali své zásoby podepsali v roce 473 s Leonem mír. Byzantinci nakonec přistoupili na Strabónovi podmínky, platili Gótům roční rentu 2000 liber zlata, uznali jejich nezávislost a Strabón se stal magister militum thráckých Gótů.\n\nPo smrti Leona I. v lednu 474 se Strabón vzbouřil proti nově jmenovanému císaři Zenonovi. Zabil Heracliuse, magistera militum v Thrákii a to i přes zaplacení výkupného, důvodem mu bylo podezření, že se Heraclius podílel na vraždě Aspara. Po svržení Zenona v roce 475 mu během krátké vlády Basilisca byli navráceny jeho hodnosti, ale magister militum byl jmenován Flavius Armatus, proto se Strabón obrátil i proti Basiliskovi. Když se v roce 476 vrátil z exilu do Konstantinopole Zenon a svrhl z trůnu Basilisca, spojil se s Theodorem Velikým a nařídil mu, aby napadl Strabóna. Strabón proto poslal vyslance k byzantskému císaři s nabídkou míru a s obviněním Theodoricha Velikého, z čehož Zenon vytušil jen další Strabónovo spiknutí a za pomoci senátu ho nechal prohlásit za veřejného nepřítele. V roce 478 Zenon uskutečnil svůj plán, Theodoricha Velikého poštval proti Strabónovi s příslibem vojenské pomoci ze strany byzantské říše. Když Theodorich Veliký přišel k hoře Soundis, nenašel zde očekávané posily římské armády, ale Strabóna v silně opevněném táboře. Po gótském střetů Strabón nutil Theodorich Velikého k žádosti o mír. Nakonec se dohodli a oba protivníci předložili společnou žádost byzantskému císaři. Požadovali rozšíření území v Moesii pro gótský lid.\n\nI v dalších letech byl Strabón neustálou hrozbou pro císaře Zenona a tak Zenon přesvědčil nomádský kmen Protobulharů k napadnutí Strabóna na území Thrákie. V letech 480/481 se Strabónovi podařilo Protobulhary porazit a postoupit ke Konstantinopoli, ale pro problémy mezi vlastními lidmi, byl nucen se vrátit do Řecka. V tábořišti u Stabulum Diomedis nedaleko Philippi v Thrákii se snažil nasednout na nepoddajného koně, přitom upadl na kopí a zemřel.\n"}
{"id": "1146565", "url": "https://cs.wikipedia.org/wiki?curid=1146565", "title": "Artavazd Pelešjan", "text": "Artavazd Pelešjan\n\nArtavazd Pelešjan (, * 22. února 1938 Leninakan) je arménský režisér, oceněný za přínos světové kinematografii na 19. Mezinárodním festivalu dokumentárních filmů Jihlava v říjnu 2015.\n"}
{"id": "1146567", "url": "https://cs.wikipedia.org/wiki?curid=1146567", "title": "Pomník Jana Žižky v Čáslavi", "text": "Pomník Jana Žižky v Čáslavi\n\nPomník Jana Žižky v Čáslavi je pomník husitského vojevůdce Jana Žižky odhalený v roce 1881. Autorem sochy je Josef Václav Myslbek, autorem návrhu podstavce z roku 1879 je významný novorenesanční architekt Antonín Wiehl. Pomník je zapsán v Ústředním seznamu kulturních památek České republiky.\n\nPomník je situován na Náměstí Jana Žižky z Trocnova v Čáslavi v parčíku. Odhalen byl v srpnu 1881. Pískovcová socha stojícího vojevůdce je postavena na hranolovém podstavci. V roce 1881 ji podle vítězného návrhu v soutěži na pomník (1878) Josefa Václava Myslbeka vytesali ji František Hergessel a Antonín Procházka. Autorem návrhu podstavce z roku 1879 je Antonín Wiehl.\n\nNa vzhledu pomníku se svými připomínkami podílel i Miroslav Tyrš (byl též historik umění), který zejména požadoval, aby byl Žižka zobrazen v kožichu a krunýři.\n\n\n\n"}
{"id": "1146568", "url": "https://cs.wikipedia.org/wiki?curid=1146568", "title": "Anglická národní opera", "text": "Anglická národní opera\n\nAnglická národní opera (\"English National Opera\", ENO) je operní společnost se sídlem v londýnském Coliseu. Společně s Královskou operou je hlavním londýnským operním celkem. Představení ENO jsou převážně v angličtině.\n\nPočátky Anglické národní opery bychom hledali na konci 19. století, kdy filantropka Emma Cons, později ve spolupráci se svou neteří Lilian Baylis, začala pořádat divadelní a operní představení v Old Vic, drsné části Londýna, ve prospěch místních lidí. Z těchto začátků vybudovala Bailis operní a činoherní soubor, později se přidal i balet. Z těchto souborů vznikly dnešní Anglická národní opera, Královské národní divadlo (Royal National Theatre) a Královský balet (The Royal Ballet).\n\nPozději se tato společnost přestěhoval z nevhodných prostor na Old Vic do většího divadla Sadler's Wells na severu Londýna, které Bailis koupila a přestavěla. Zde Anglická národní opera působila až do roku 1930, během druh války bylo ale divadlo uzavřeno. Po válce ale bylo opět otevřeno a roku 1974 přijalo své současné jméno. Mezitím, roku 1968, se společnost opět přestěhovala, a to do londýnského Colisea, kde sídlí dodnes.\n\nMezi osobnosti Anglické národní opery patřili Colin Davis, Reginald Goodall, Charles Mackerras, Mark Elder nebo Edward Gardner.\n"}
{"id": "1146569", "url": "https://cs.wikipedia.org/wiki?curid=1146569", "title": "Giulio Natta", "text": "Giulio Natta\n\nGiulio Natta (26. února 1903 Imperia – 2. května 1979 Bergamo) byl italský chemik, nositel Nobelovy ceny za chemii za rok 1963. Obdržel ji společně s Karlem Zieglerem za objevy v oblasti chemie a technologie vysokých polymerů. Vystudoval Milánskou polytechniku a několik let zde učil. Roku 1933 se stal profesorem a ředitelem Ústavu všeobecné chemie při Univerzitě v Pavii. Roku 1935 se stal profesorem fyzikální chemie na Univerzitě La Sapienza v Římě a téhož roku se jeho manželkou stala Rosita Beatiová, s níž měl dva syny. V letech 1936 až 1938 působil jako profesor a ředitel Ústavu průmyslové chemie na Polytechnice Turín. Roku 1938 se stal vedoucím Katedry chemického inženýrství Milánské polytechniky; to proběhlo za kontroverzních okolností, protože jeho předchůdce Mario Giacomo Levi byl nucen jako Žid odstoupit kvůli tomu, že fašistická Itálie zavedla protižidovské zákony. Roku 1956 u Natty propukla Parkinsonova nemoc.\n"}
{"id": "1146571", "url": "https://cs.wikipedia.org/wiki?curid=1146571", "title": "Mistr Lyversbergovy pašije", "text": "Mistr Lyversbergovy pašije\n\nMistr Lyversbergovy pašije, (\"Meister der Lyversberger Passion\" uváděn také jako \"Meister der Lyversbergischen Passion\"), činný v letech 1460 - 1490, byl německý pozdně gotický malíř působící v Kolíně nad Rýnem.\nJméno anonymního malíře se vztahuje k deskovým obrazům, které až do 19. století vlastnil kolínský obchodník Jakob Johann Nepomuk Lyversberg.\nOltář z roku 1464 byl původně v kostele kartuziánského kláštera v Kolíně nad Rýnem a do majetku Jakoba Lyversberga se dostal roku 1803, po okupaci Kolína Napoleonem a rozpuštění některých klášterů. Obchodník oltář rozdělil, aby byly obrazy lépe prodejné. Po smrti Lyversberga byla jeho sbírka roku 1837 rozprodána v aukci.\nO životě malíře není dostatek informací. Patrně se školil v Nizozemsku, kde poznal díla Rogiera van der Weydena a Dierica Boutse a kolem roku 1460 se usadil v Kolíně nad Rýnem. Svou vlastní dílnu měl v Kolíně až kolem roku 1490.\nDvoukřídlý oltář obsahuje ve dvou řadách osm výjevů ze života a utrpení Krista. Jedná se o malbu temperou na dubovém dřevě z doby kolem 1464-1466, každá scéna má velikost 92 x 67 cm.\n\nMalíř byl dlouho mylně ztotožňován s kolínským Mistrem Mariina života a rozeznán jako samostatná osobnost až roku 1902 a podrobněji kriticky zhodnocen roku 1978 Nizozemský vliv je v jeho díle patrný především v prostorovém a detailním znázornění krajiny. Je zřejmě identický s tzv. Mistrem dvanácti apoštolů (Meister der zwölf Apostel), jehož dílo vlastní mnichovská Alte Pinakothek.\n\nMistr Lyversbergovy pašije a Mistr Mariina života mohli zprostředkovat nepřímý vliv nizozemské malby na Mistra Křižovnického oltáře (Národní galerie v Praze).\n\n"}
{"id": "1146572", "url": "https://cs.wikipedia.org/wiki?curid=1146572", "title": "Etzaz Hussain", "text": "Etzaz Hussain\n\nEtzaz Hussain (* 27. ledna 1993, Norsko) je norský fotbalový záložník a mládežnický reprezentant pákistánského původu.\n\nMimo Norsko působil v Anglii v mládežnické akademii Manchesteru United.\n\n\nHussain nastupoval v norských mládežnických reprezentacích od kategorie U15 po U21. \n\n"}
{"id": "1146573", "url": "https://cs.wikipedia.org/wiki?curid=1146573", "title": "Manfred Eigen", "text": "Manfred Eigen\n\nManfred Eigen (9. května 1927 Bochum – 6. února 2019) byl německý fyzikální chemik, nositel Nobelovy ceny za chemii za rok 1967. Obdržel ji společně s R. G. W. Norrishem a G. Porterem za výzkum mimořádně rychlých chemických reakcí. Doktorát získal na Univerzitě Göttingen a byl ředitelem Ústavu biofyzikální chemie Maxe Plancka v Göttingenu. Založil také dvě biotechnologické firmy, Evotec a Direvo.\n"}
{"id": "1146575", "url": "https://cs.wikipedia.org/wiki?curid=1146575", "title": "IV. třída okresu Kladno", "text": "IV. třída okresu Kladno\n\nIV. třída okresu Kladno patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Kladno. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 10 účastníků (celkem tedy 20 týmů) z okresu Kladno, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Kladno.\n\n"}
{"id": "1146577", "url": "https://cs.wikipedia.org/wiki?curid=1146577", "title": "Ronald George Wreyford Norrish", "text": "Ronald George Wreyford Norrish\n\nRonald George Wreyford Norrish (9. listopadu 1897 – 7. června 1978) byl anglický fyzikální chemik, nositel Nobelovy ceny za chemii za rok 1967. Obdržel ji společně s Manfredem Eigenem a Georgem Porterem za výzkum mimořádně rychlých chemických reakcí. Vystudoval v Cambridge, kde pak strávil celou akademickou dráhu. Za první světové války bojoval a byl v zajetí. Je objevitelem Norrishovy reakce.\n"}
{"id": "1146582", "url": "https://cs.wikipedia.org/wiki?curid=1146582", "title": "Armand Dumreicher", "text": "Armand Dumreicher\n\nArmand von Dumreicher (12. června 1845 Vídeň – 2. listopadu 1908 Merano) byl rakouský politik německé národnosti, v 2. polovině 19. století poslanec Říšské rady.\n\nJeho otcem byl lékař Johann von Dumreicher. Armand studoval filozofii, práva a státovědu (filozofii v Göttingenu, práva ve Vídni). Podnikl cesty po Evropě a Orientu. V roce 1869 nastoupil na finanční prokuraturu. Od roku 1871 působil jako sekční šéf na ministerstvu kultu a vyučování, kam ho povolal Karl von Stremayr. Zasadil se o rozvoj živnostenského školství.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1886 za kurii obchodních a živnostenských komor v Korutanech, obvod Klagenfurt. Nastoupil 5. června 1886 místo Gustava Pachera von Theinburg. Mandát obhájil v řádných volbách roku 1891. Slib složil 16. dubna 1891, rezignace byla oznámena na schůzi 22. října 1895. Ve volebním období 1885–1891 se uvádí jako svobodný pán Armand von Dumreicher, statkář, bytem Vídeň.\n\nV roce 1887 se uvádí jako člen poslaneckého Německorakouského klubu (Deutschösterreichischer Club), který po rozpadu klubu Sjednocené levice sdružoval umírněné (staroněmecké) křídlo německých liberálů, které patřilo do širšího ústavověrného proudu. V roce 1890 se uvádí jako poslanec obnoveného klubu německých liberálů, oficiálně nazývaného Sjednocená německá levice. Za něj byl zvolen i ve volbách roku 1891.\n\nZemřel v listopadu 1908.\n"}
{"id": "1146584", "url": "https://cs.wikipedia.org/wiki?curid=1146584", "title": "Jim Brown", "text": "Jim Brown\n\nJim Brown, celým jménem James Nataniel Brown (* 17. února 1936 St. Simons) je bývalý hráč amerického fotbalu. V roce 2002 byl v anketě časopisu \"Sporting News\" vyhlášen nejlepším hráčem v historii tohoto sportu.\n\nJeho otec byl profesionální boxer. Narodil se ve státě Georgie, když mu bylo osm let, rodina se přestěhovala do newyorské čtvrti Manhasset. Na střední škole i na Syracuse University hrál kromě amerického fotbalu úspěšně také basketbal a lakros. V roce 1957 byl draftován klubem National Football League Cleveland Browns, za který odehrál devět sezón. V první sezóně mu byla udělena cena pro nejlepšího nováčka soutěže. V roce 1964 s Clevelandem NFL vyhrál, třikrát byl vyhlášen nejužitečnějším hráčem Pro Bowlu, v roce 1963 získal Bert Bell Award pro nejlepšího hráče ligy. Během kariéry dosáhl 126 touchdownů.\n\nPo ukončení sportovní kariéry se stal hercem, hrál ve filmech \"Tucet špinavců\", \"100 pušek\", \"Cesta do Sonory\", \"Peklo v Pacifiku\", \"Běžící muž\" a dalších. Ve filmu \"Spravedlnost černého muže\" (1970) ztvárnil hlavní roli. Působil také jako spolukomentátor sportovních přenosů a funkcionář klubu Cleveland Browns. Spike Lee o něm v roce 2002 natočil dokumentární film \"Jim Brown: All-American\". Je jediným sportovcem, který byl zařazen do tří síní slávy: Pro Football Hall of Fame, College Football Hall of Fame a Lacrosse Hall of Fame. V anketě serveru ESPN byl zvolen druhým nejlepším americkým sportovcem 20. století.\n\n"}
{"id": "1146585", "url": "https://cs.wikipedia.org/wiki?curid=1146585", "title": "George Porter", "text": "George Porter\n\nGeorge Hornidge Porter, baron Porter z Luddenhamu (6. prosince 1920 – 31. srpna 2002) byl anglický fyzikální chemik, nositel Nobelovy ceny za chemii za rok 1967. Obdržel ji společně s Manfredem Eigenem a Ronaldem G. W. Norrishem za výzkum mimořádně rychlých chemických reakcí. Studia zahájil na Univerzitě v Leedsu, poté bojoval za druhé světové války v námořnictvu. Po válce přešel do Cambridge, kde se svým vedoucím Ronaldem Norrishem konali výzkumy, jež jim pak oběma zajistily Nobelovu cenu. Jako učitel a akademický funkcinář vykonával řadu důležitých funkcí v britském akademickém systému a v roce 1972 byl povýšen do šlechtického stavu. Byl také významným popularizátorem vědy.\n"}
{"id": "1146589", "url": "https://cs.wikipedia.org/wiki?curid=1146589", "title": "Odd Hassel", "text": "Odd Hassel\n\nOdd Hassel (17. května 1897 Kristiania – 11. května 1981 Oslo) byl norský chemik, nositel Nobelovy ceny za chemii za rok 1969. Obdržel ji společně s Derekem Bartonem za výzkumnou činnost a aplikaci teorie chemické vazby. Vystudoval Univerzitu v Oslu, kterou absolvoval roku 1920. Poté působil v Německu, kde získal roku 1924 doktorát na berlínské Humboldtově univerzitě. Vrátil se do Norska, kde na své mateřské univerzitě v Oslu učil v letech 1925 až 1964, profesorem se stal roku 1934. Mezi říjnem 1943 a listopadem 1944 byl vězněn nacisty.\n"}
{"id": "1146593", "url": "https://cs.wikipedia.org/wiki?curid=1146593", "title": "Rohatec (rod)", "text": "Rohatec (rod)\n\nRohatec (\"Glaucium\") je rod rostlin z čeledi makovité. Jsou to jednoleté až vytrvalé, ojíněné byliny s tuhými listy a nápadnými žlutými, oranžovými nebo červenými květy. Rod zahrnuje asi 25 druhů a je rozšířen od Kanárských ostrovů po Střední Asii a severozápadní Čínu. V České republice se jako archeofyt vyskytuje rohatec růžkatý. Některé druhy jsou pěstovány jako letničky.\n\nRohatce jsou jednoleté, dvouleté nebo vytrvalé, ojíněné byliny s kožovitými listy. Obsahují žlutou šťávu. Stonek je přímý nebo vystoupavý, lysý nebo vlnatý, olistěný a někdy na bázi dřevnatějící. Listy v přízemní růžici jsou četné, řapíkaté, nejčastěji se zpeřeně členěnou čepelí, na okraji zubaté nebo vroubkované. Lodyžní listy jsou přisedlé, střídavé, střelovitě srdčitou bází objímavé. Květy jsou velké, jednotlivé, úžlabní nebo vrcholové, obvykle dlouze stopkaté. Kalich je opadavý, tvořený 2 volnými plátky. Koruna je žlutá, oranžová nebo červená, složená ze 4 plátků. Tyčinek je mnoho. Semeník je srostlý ze 2 plodolistů. Obsahuje 2 komůrky, jejichž přepážka vzniká druhotně. Blizna je téměř přisedlá, dvoulaločná. Plodem je úzká, nezploštělá tobolka pukající od vrcholu 2 chlopněmi. Obsahuje mnoho tmavě hnědých semen. Semena nemají míšek.\n\nRod rohatec obsahuje asi 25 druhů, pocházejících z Evropy a Asie. V České republice se v nejteplejších oblastech vyskytuje jako archeofyt rohatec růžkatý (\"Glaucium corniculatum\"). Vzácně zplaňuje pěstovaný rohatec žlutý (\"Glaucium flavum\"). Oba tyto druhy jsou rozšířeny zejména ve Středomoří a jsou to jediní evropští zástupci rodu. Areál přirozeného rozšíření rodu rohatec sahá od Kanárských ostrovů po Střední Asii a severozápadní Čínu (Sin-ťiang).\n\n\nNěkteré druhy jsou pěstovány jako okrasné letničky.\n\n"}
{"id": "1146595", "url": "https://cs.wikipedia.org/wiki?curid=1146595", "title": "Richard Sterneck", "text": "Richard Sterneck\n\nRichard Daudlebsky von Sterneck zu Ehrenstein (1853 – 4. října 1893 Vídeň) byl rakouský diplomat a politik německé národnosti, v 2. polovině 19. století poslanec Říšské rady.\n\nJeho strýcem byl admirál Maximilian Daublebsky von Sterneck. Richard byl činný v rakousko-uherské diplomacii. Zastával funkci legačního tajemníka a chargé d’affaires na vyslanectví v Bukurešti. Byl také nadporučíkem v záloze u 15. husarského regimentu.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1888 za kurii velkostatkářskou v Korutanech. Slib složil 24. října 1888. Ve volebním období 1885–1891 se uvádí jako svobodný pán Dr. Richard von Sterneck, legační tajemník, bytem Silberegg.\n\nV roce 1889 se uvádí jako člen poslaneckého klubu Sjednocené německé levice, do kterého se spojilo několik ústavověrných proudů německých liberálů.\n\nZemřel v říjnu 1893 v léčebném ústavu ve Vídni ve věku 40 let.\n"}
{"id": "1146597", "url": "https://cs.wikipedia.org/wiki?curid=1146597", "title": "Stanford Moore", "text": "Stanford Moore\n\nStanford Moore (4. září 1913 Chicago – 23. srpna 1982 New York) byl americký biochemik, nositel Nobelovy ceny za chemii za rok 1972. Obdržel ji společně s Christianem B. Anfinsenem a Williamem Howardem Steinem za studium vztahu mezi strukturou a funkcí biologicky aktivních bílkovin, zvláště enzymu ribonukleázy. Roku 1935 absolvoval Vanderbiltovu univerzitu, doktorát získal na Wisconsinské univerzitě v Madisonu roku 1938. Pak nastoupil do Rockefellerova ústavu, pozdější Rockefellerovy univerzity, kde zůstal po zbytek své pracovní kariéry s výjimkou doby druhé světové války. Profesorem se stal roku 1952.\n"}
{"id": "1146598", "url": "https://cs.wikipedia.org/wiki?curid=1146598", "title": "Magnus Wolff Eikrem", "text": "Magnus Wolff Eikrem\n\nMagnus Wolff Eikrem (* 8. srpna 1990, Molde, Norsko) je norský fotbalový záložník a reprezentant.\n\n\nEikrem nastupoval v norských mládežnických reprezentacích od kategorie U15 do U21. Zúčastnil se Mistrovství Evropy hráčů do 21 let 2013 v Izraeli, kde Norové postoupili do semifinále, v němž byli vyřazeni Španěly po výsledku 0:3. Magnus Wolff vstřelil jednu branku v utkání základní skupiny proti Anglii (výhra 3:1).\n\nV A-mužstvu Norska debutoval 15. 1. 2012 na turnaji King's Cup v Bangkoku proti týmu Dánska (remíza 1:1). \n\n"}
{"id": "1146601", "url": "https://cs.wikipedia.org/wiki?curid=1146601", "title": "William Howard Stein", "text": "William Howard Stein\n\nWilliam Howard Stein (25. června 1911 New York – 2. února 1980 New York) byl americký biochemik, nositel Nobelovy ceny za chemii za rok 1972. Obdržel ji společně se Stanfordem Moorem a Christianem B. Anfinsenem za studium vztahu mezi strukturou a funkcí biologicky aktivních bílkovin, zvláště enzymu ribonukleázy. Studoval na Harvardu a na Kolumbijské univerzitě. Pak nastoupil k Maxi Bergmannovi na Rockefellerovu universitu, kde vykonal nejdůležitější část své vědecké práce a kromě několika hostování na jiných univerzitách zde zůstal až do konce profesní dráhy.\n"}
{"id": "1146604", "url": "https://cs.wikipedia.org/wiki?curid=1146604", "title": "Eduard Alberti (politik)", "text": "Eduard Alberti (politik)\n\nEduard Alberti Poja (29. května 1824 – 5. dubna 1906 Trento) byl rakouský politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nUvádí se jako statkář a aktuár v Trentu.\n\nPůsobil jako poslanec Říšské rady (celostátního parlamentu Předlitavska), kam usedl v doplňovacích volbách roku 1886 za kurii velkostatkářskou v Tyrolsku, II. voličský sbor. Slib složil 12. října 1886. Ve volebním období 1885–1891 se uvádí jako hrabě Eduard Alberti, statkář, bytem Trento. Poslanecký slib skládal v italštině.\n\nZemřel v dubnu 1906.\n"}
{"id": "1146607", "url": "https://cs.wikipedia.org/wiki?curid=1146607", "title": "Elektronický šum", "text": "Elektronický šum\n\nElektronický šum je náhodné kolísání nebo tvorba nežádoucího samovolného elektrického signálu, jehož hlavním znakem je to, že jde o nechtěnou a rušivou složku elektrického signálu. Vytváření šumu doprovází prakticky jakoukoli elektronickou součástku či zařízení. \n\nJednotlivé druhy šumu se dělí podle vzniku, projevů a dopadů a většinou mají i názvy podle svých určitých charakteristik.\n\nÚroveň šumu, tedy neužitečného signálu, je nejdůležitější při posuzování v poměru k úrovni užitečného signálu, resp. ve chvílích \"čtení\" signálu a informací. Platí nepřímá úměra: čím je odstup signál-šum větší, tím je nežádoucí dopad šumu menší.\n\nEliminací (redukci) šumu, zejména při zpracování zvuku, zasvětil celý život Ray Dolby a založil na tom své podnikání. Technologie, vyvinuté ním a jeho společností Dolby Laboratories hrají klíčovou roli v kvalitě a možnostech zvuku v hudebních nebo filmových nahrávkách a v elektronických zařízeních pro přenos a reprodukci zvuku.\n\nObčas je šum dokonce prospěšný - například při generování náhodných čísel v digitální technice. Čistě digitální technika a v ní použity matematické algoritmy nedokážou vypočítat perfektně náhodné číslo pomocí programového kódu či algoritmů. Více či méně je předvídatelné, nebo se sekvence opakují. Pokud je nutné dosáhnout opravdu spolehlivého faktoru náhody, šum je jediný opravdu náhodný vstup informací, na základě kterého se dá náhodné číslo vygenerovat.\n\nV posledním období se elektronický šum, produkovaný výpočetní technikou, stává cílem špionáže. \n\nJe v principu všudypřítomný a vzniká náhodným tepelným pohybem nabitých částic (zpravidla elektronů) v rámci elektrických vodičů a zařízení. Teoreticky se dá říci, že tepelný šum není generován jen ve vodičích, jejichž teplota je rovna nebo téměř rovná absolutní nule. Jakákoliv vyšší teplota (i o jeden Kelvin) již znamená náhodný pohyb elektronů a tedy vznik šumu.\n\nTento fakt se využívá například při konstrukci vědeckých aparatur, kde šum znamená významnou a nechtěnou odchylku od naměřených dat.\n\nJako příklad mohou posloužit vědeckovýzkumné satelity WISE, WIRE nebo COBE, jejichž superpřesné vědecké měřící systémy musely být chlazené na teplotu co nejbližší absolutní nule.\n\nTento druh šumu je zároveň jedním z hlavních viníků zhoršení obrazu z digitálního fotoaparátu, kde se na jeho označení používá i název \"digitální šum\".\n\nPodle jeho charakteru se nazývá i \"bílý šum\", protože prochází celým spektrem frekvenčního rozsahu (tak jako bílé světlo obsahuje spektrum všech jednotlivých barev).\n\nSchottkyho šum (někdy také výstřelový šum) vzniká při přerušování proudů elektronů v klopných elektronických obvodech a dá se přirovnat k rázové zvukové vlně po výstřelu. Proud elektronů je při činnosti klopných obvodů prudce zastaven nebo uvolněný, což vyvolá elektronický ekvivalent rázové vlny. Ta se šíří vodiči a při rychlém přepínání toku elektronů vzniká šum, který by se dal přirovnat zvuku deště na plechové střeše. Šum deště je zvuk poměrně konstantní úrovně, ale je tvořen množstvím miniaturních nárazových vln (dopadů kapek).\n\nJe také známý i jako 1/f šum nebo jako \"růžový šum\". Je to signál nebo proces, jehož výkonová frekvenční hustota je přímo úměrná převrácené hodnotě frekvence. Při zdvojnásobení frekvence klesne energie o 3 dB. Zvukové systémy a aparatury se testují často právě za pomoci růžového šumu aby se zjistilo, zda dokáží splnit požadované nároky přenosu v celém rozsahu.\n\nDalšími, méně vyskytujícími se druhy jsou červený šum (Brownův), modrý, purpurový, šedý, zelený i černý.\n\n"}
{"id": "1146612", "url": "https://cs.wikipedia.org/wiki?curid=1146612", "title": "Geoffrey Wilkinson", "text": "Geoffrey Wilkinson\n\nSir Geoffrey Wilkinson (14. července 1921 – 26. září 1996) byl anglický chemik, nositel Nobelovy ceny za chemii za rok 1973. Obdržel ji společně s Ernstem O. Fischerem za výzkum v oblasti chemie organometalických sloučenin sendvičové struktury. Studoval na Královské univerzitě v Londýně roku 1941, a od následujícího roku až do roku 1946 působil v Kanadě v oblasti výzkumu jaderné energie. Po válce pracoval několik let v USA, do Evropy se vrátil roku 1955 a nastoupil jako učitel do Královské univerzity v Londýně. Byl ženatý a měl dvě dcery.\n"}
{"id": "1146620", "url": "https://cs.wikipedia.org/wiki?curid=1146620", "title": "Ofir Kriaf", "text": "Ofir Kriaf\n\nOfir Kriaf uváděný i jako Ofir Krieff (hebrejsky אופיר קריאף; narozen 17. března 1991, Jeruzalém, Izrael) je izraelský fotbalový záložník a bývalý mládežnický reprezentant, v současnosti hraje v klubu Makabi Haifa FC. \n\n\nKriaf se zúčastnil s izraelskou jedenadvacítkou domácího Mistrovství Evropy hráčů do 21 let 2013 v Izraeli, kde jeho tým obsadil nepostupové třetí místo v základní skupině A. Na tomto turnaji vstřelil vítězný gól na konečných 1:0 v utkání základní skupiny proti Anglii. \n\n"}
{"id": "1146623", "url": "https://cs.wikipedia.org/wiki?curid=1146623", "title": "John Cornforth", "text": "John Cornforth\n\nSir John Warcup Cornforth (7. září 1917 Sydney – 8. prosince 2013Brighton) byl australský organický chemik, nositel Nobelovy ceny za chemii za rok 1975. Obdržel ji za studium stereochemie enzymových reakcí. \n\nVystudoval Univerzitu Sydney a již v dospívání ohluchl následkem otosklerózy. Na sydneyské univerzitě poznal svou budoucí manželku Ritu Harradenceovou (1915–2012); oba pak odjeli studovat do Anglie na Oxfordské univerzitě, kdy byl jejich učitelem Robert Robinson, a oba získali doktorát roku 1941. V té době ještě nebylo možno vykonat postgraduální studia v Austrálii. Roku 1941 Cornforth a Harradenceová také uzavřeli sňatek; měli pak spolu syna a dvě dcery.\n\nSpolupráce s Robertem Robinsonem pokračovala i po získání doktorátu a manželé Cornforthovi se věnovali medicínskému výzkumu, mimo jiné penicilínu. Roku 1965 se Conforth stal profesorem Univerzity ve Warwicku, roku 1975 odešel na Univerzitu v Sussexu, kde zůstal až do penzionování.\n"}
{"id": "1146626", "url": "https://cs.wikipedia.org/wiki?curid=1146626", "title": "San Jacinto Mountains", "text": "San Jacinto Mountains\n\nSan Jacinto Mountains () je pohoří na jihu Kalifornie ve Spojených státech amerických. Leží v Riverside County a v San Bernardino County,\njihovýchodně od města Los Angeles. Rozkládá se od severozápadu k jihovýchodu v délce přes 100 km. San Jacinto Mountains tvoří nejsevernější část horského pásma Peninsular Ranges. Nejvyšší horou je San Jacinto Peak s 3 304 m.\n\nZaujímá plochu 3 768 km². Ze severní a východní strany se jedná o jedno z nejstrmějších pohoří v Severní Americe. Z nulové nadmořské výšky se na několika málo kilometrech zvedá do 3 000 metrů. Severně od pohoří leží San Bernardino Mountains, východně se nachází město Palm Springs a údolí Coachella Valley, jihovýchodně leží jezero Salton Sea. Pohoří je tvořeno převážně granitem.\n\nVegetaci ovlivňuje rozhodujícím způsobem nadmořská výška. V nejnižších polohách je velmi suché a horké podnebí, rostou zde jen velmi odolné rostliny. Výše rostou duby (\"Quercus velutina\") a borovice Coulterovy (\"Pinus coulteri\"). Ve vyšších polohách rostou borovice těžké (\"Pinus ponderosa\"), borovice Jeffreyovy (\"Pinus jeffreyi\"), borovice pokroucené (\"Pinus contorta\"), pazeravy (\"Calocedrus\"), jedle ojíněné (\"Abies concolor\"), jedle nádherné (\"Abies magnifica\") a různé druhy opadavých dubů. Na severovýchodním svahu se také nachází okolo 150 sekvojovců obrovských (\"Sequoiadendron giganteum\").\n"}
{"id": "1146634", "url": "https://cs.wikipedia.org/wiki?curid=1146634", "title": "Slávek Horák", "text": "Slávek Horák\n\nSlávek Horák (* 12. ledna 1975 Zlín) je český režisér a scenárista. Po gymnáziu absolvoval Filmovou školu Zlín pod vedením prof. Jana Gogoly. Poté byl přijat na FAMU na katedry hraná režie a scenáristika a dramaturgie, kde studoval pod vedením Karla Smyczka a Jaromila Jireše. Studium nedokončil kvůli pracovnímu vytížení při režírování reklamních spotů, díky nimž mu jeho rychlý vzestup umožnil pracovat na nejrozmanitějších projektech, od celosvětové kampaně pro Lexus po Českou spořitelnu s Petrem Čechem, natáčel pro Korejce v Austrálii, pro Rusy v Africe, pro Japonce v Čechách a pro Čechy v Jižní Americe. Sklidil nejedno ocenění na českých i mezinárodních reklamních festivalech. Pro mezinárodní projekt Straight8 natočil dva krátké filmy, oba byly vybrány z více než stovky prací z celého světa mezi nejlepších šest a byly promítány na filmovém festivalu v Cannes. Jeden z nich, Déjà vu, putuje po festivalech a avantgardních projekcích od San Francisca po Sydney. Jako asistent režie spolupracoval s Janem Svěrákem na filmu Kolja.\n\n\n"}
{"id": "1146638", "url": "https://cs.wikipedia.org/wiki?curid=1146638", "title": "Palavela", "text": "Palavela\n\nPalavela (zkráceně z ', dříve ') je aréna v Turíně na břehu řeky Pád. Navrhli ji stavitel Franco Levi a architekt Annibale Rigotti se synem Giorgiem. Kruhový půdorys arény má průměr 130 metrů.\n\nVznikla původně pro potřeby výstavy Italia '61. Stala se dějištěm soutěží v krasobruslení a short tracku na Zimních olympijských hrách 2006, pro které byla zrenovována. Následně se v ní konaly i soutěže Světové zimní univerziády 2007, mistrovství Evropy v moderní gymnastice 2008 nebo mistrovství světa v krasobruslení 2010.\n\nCena rekonstrukce byla 55 milionů eur.\n\nKapacita haly je maximálně 12 tisíc lidí, pro utkání v basketbalu činí 9200 diváků.\n\nPalavela se objevila ve filmu \"Loupež po italsku\" z roku 1969.\n\n"}
{"id": "1146644", "url": "https://cs.wikipedia.org/wiki?curid=1146644", "title": "USNS Howard O. Lorenzen (T-AGM-25)", "text": "USNS Howard O. Lorenzen (T-AGM-25)\n\nUSNS Howard O. Lorenzen (T-AGM-25) je americké plavidlo pro sledování letu řízených střel a testů zbraňových systémů zařazené do pomocných sil amerického námořnictva. Je v pořadí třetím plavidlem této kategorie provozovaným MSC. Ve službě nahradí USNS \"Observation Island\" (T-AGM-23). Životnost plavidla je plánována na 30 let.\n\nKontrkat na stavbu plavidla získala v září 2006 americká loděnice VT Halter Marine v Pascagoule ve státě Mississippi. Kýl byl založen v červnu 2008, v roce 2010 byl trup spuštěn na vodu a dne 10. Ledna 2012 byla loď předána MSC. Zkoušky úspěšně dokončila v prosinci 2013. Plavidlo stálo celkem 1,7 miliardy dolarů.\n\nPlavidlo je vybaveno radarovým systémem Cobra King (původně CJR – Cobra Judy Replacement) fungujícím v pásmech X a S. Vývojem tohoto radaru byla pověřena společnost Raytheon. Plavidlo pohání čtyři diesel-elektrické motory MaK 12 M 32 C společnosti Caterpillar Marine Systems. Nejvyšší rychlost dosahuje 20 uzlů.\n"}
{"id": "1146653", "url": "https://cs.wikipedia.org/wiki?curid=1146653", "title": "Alon Turgeman", "text": "Alon Turgeman\n\nAlon Turgeman uváděný i jako Alon Turjeman (hebrejsky אלון תורג'מן; narozen 9. června 1991, Chadera, Izrael) je izraelský fotbalový útočník a bývalý mládežnický reprezentant, v současnosti hraje v klubu Makabi Haifa FC. \n\n\nTurgeman se zúčastnil s izraelskou jedenadvacítkou domácího Mistrovství Evropy hráčů do 21 let 2013 v Izraeli, kde jeho tým obsadil nepostupové třetí místo v základní skupině A. Na tomto turnaji vstřelil jeden gól v úvodním utkání skupiny proti Norsku (remíza 2:2). \n\n"}
{"id": "1146654", "url": "https://cs.wikipedia.org/wiki?curid=1146654", "title": "Thief (herní série)", "text": "Thief (herní série)\n\nThief je série her ve stylu stealth, kde hlavní postavou je Garrett – zloděj žijící ve fantasy/steampunkovém světě, v době mezi pozdním středověkem a Viktoriánskou érou. Série se skládá z původní trilogie vydané mezi lety 1998 a 2004 a čtvrté hry z roku 2014. Sérii vyvíjely různé společnosti, poslední hru vyvinula společnost Eidos Montreal.\n\n\nHlavní postavou série je zloděj Garrett. Za Garetta hraje hráč celou dobu, ve všech hrách série. Dále se v sérii vyskytuje Viktoria, vodní nymfa, hlavní antagonista série.\n\nDalší postavy:\n"}
{"id": "1146657", "url": "https://cs.wikipedia.org/wiki?curid=1146657", "title": "Městské části Lisabonu", "text": "Městské části Lisabonu\n\nMěsto Lisabon je v současnosti rozděleno na 24 městských částí (\"freguesia\" = farnost). Každá městská část má svoji samosprávu volenou místními občany. Až do roku 2012 byl počet městských částí 53. V listopadu 2012 byl schválen zákon č. 56/2012\" znamenající reformu územního uspořádání Lisabonu a počet městských částí byl redukován na 24.\n\nMěsto Lisabon bylo rozděleno na 53 městských částí, které byly pro administrativní účely podřazeny čtyřem obvodům (\"bairros\"). \nSeznam lisabonských městských částí\n"}
{"id": "1146658", "url": "https://cs.wikipedia.org/wiki?curid=1146658", "title": "Molární atomizační entalpie", "text": "Molární atomizační entalpie\n\nMolární atomizační entalpie je termodynamická veličina udávající změnu entalpie doprovázející rozštěpení všech dvouatomových molekul v 1 molu látky na jednotlivé samostatné atomy. Veškeré vazby mezi molekulami jsou přetrhány a nedochází k jakémukoliv opětovnému slučování, proto je hodnota molární atomizační entalpie vždy kladná.\n\nZnačí se Δ\"H\" nebo Δ\"H\". Udává se v jednotkách kJ/mol.\n\n"}
{"id": "1146660", "url": "https://cs.wikipedia.org/wiki?curid=1146660", "title": "David Malan", "text": "David Malan\n\nDavid J. Malan je profesor počítačové vědy na Harvard School of Engineering and Applied Sciences.\nJeho výzkum zahrnuje počítačovou bezpečnost, digitální forenzní vědu, botnety, výuku počítačové vědy, vzdálenou výuku, kolaborativní učení a učení za pomoci počítače.\n\nMalan učí Computer Science 50, největší kurz na Harvard college, na edX známý jako CS50x. Také učí na Harvard Extension School a Harvard Summer School.\n\nBěhem vysokoškolského studia na Harvardu, Malan pracoval na částečný úvazek pro úřad Middlesex District Attorney jako forenzní vyšetřovatel, po čemž založil dva vlastní startupy. Kromě toho od roku 2003 pracoval jako dobrovolný emergency medical technician (EMT-B) pro MIT-EMS. Dodnes je dobrovolným EMT-B pro americký Červený kříž.\n\nProfesionálně pracoval pro Mindset Media, LLC během let 2008 až 2011 jako Chief Information Officer (CIO), kde byl odpovědný za škálovatelnost reklamní sítě, bezpečnost, a plánování kapacity. Také designoval infrastrukturu kolekce masivních datasetů schopných zvládnout 500 milionů HTTP zásahů za den se špičkou 10 tisíc za sekundu. Mindset Media byla později odkoupena firmou Meebo, Inc.\n\nJe také zakladatel a Chairman Diskasteru, firmy na obnovu dat. Tato poskytovala profesionální obnovu dat z harddisků a paměťových karet ale i forenzní vyšetřování v občanskoprávních vztazích.\n\nTaké učil matematiku a informatiku na Franklin High School a Tufts University. Během let 2001 a 2002 pracoval pro AirClic Incorporation jako Engineering Manager.\n\n"}
{"id": "1146664", "url": "https://cs.wikipedia.org/wiki?curid=1146664", "title": "Šťovík alpský", "text": "Šťovík alpský\n\nŠťovík alpský (\"Rumex alpinus\") je statná, vytrvalá, nitrofilní rostlina, jeden z mnoha druhů rodu šťovík. Tato plevelná bylina, rostoucí hlavně ve vyšších polohách, je v České republice považována za invazní neofyt.\n\nRostlina pocházející z horských oblastí rozkládajících se od Pyrenejí přes Alpy, Karpaty a balkánská pohoří až po Kavkaz. Zavlečena byla na Britské ostrovy a do Severní Ameriky, v České republice byla introdukována do Krkonoš, Orlických hor, Jeseníků a Beskyd. Do těchto českomoravských pohoří se dostala pravděpodobně z Alp, jako užitková rostlina při těžbě dřeva koncem 16. a počátkem 17. století. Mezi českou flórou byla poprvé zjištěna v roce 1819.\n\nŠťovík alpský je konkurenčně silná rostlina, která se chová jako synantropní a ruderální. Roste ve vyšších nadmořských výškách na minerálně chudých, zamokřených místech s dostatkem dusíku. Vyskytuje se nejčastěji okolo lidských obydlí, zemědělských objektů, na nocležištích dobytka, kolem znečištěných odpadních vodotečí a podél cest.\n\nVytrvalá rostlina se silnými, nevětvenými, podélně rýhovanými lodyhami, 50 až 120 cm dlouhými. Lodyhy vyrůstají z vytrvalého, plazivého, větveného, děleného, vícehlavého oddenku, který je oranžové barvy a roste asi 5 cm pod povrchem půdy, každý jeho segment odpovídá jedné vegetační sezoně. Přízemní listy mají, na až 70 cm řapících lysé, asi 50 cm dlouhé, okrouhlé srdčité čepele se široce vejčitou bázi, s mírně zvlněným okrajem a tupým vrcholem. Obdobný tvar mají i listy lodyžní.\n\nKvětenství vyrůstající na koncích lodyh je mohutná, bezlistá, hustě větvená lata, dlouhá asi jako poloviny lodyhy. Květy s nitkovými stopkami jsou v mnohočetných přeslenech, dolní květy jsou obvykle samičí, střední oboupohlavné a horní samčí. Samičí i samčí květy jsou zdánlivě oboupohlavné, mají však nefunkční prašníky nebo blizny. Květy jsou opylovány větrem; pro opylení cizím pylem dozrávají blizny o dva až tři dny dříve než prašníky. Tři vnější okvětní lístky opadají a ze třech vnitřních vzniknou srdčitě vejčité, špičaté, po okrajích celistvé nebo jen nepatrně zoubkované, asi 5 mm dlouhé a 4 mm široké krovky, vesměs bez mozolků. Obsahují 3 mm dlouhá semena, tmavě okrově zbarvené nažky. Plodní stopky jsou pod krovkami baňkovitě zduřelé. Rostliny začínají kvést v červnu a plodit v červenci, jedná statná rostlina vyprodukuje až 5000 semen, které z lodyh opadávají postupně.\n\nDruh se množí vegetativně a generativně. Do blízkého okolí se rostlina rozšiřuje hlavně klonálním rozrůstáním oddenků, na větší vzdálenosti roznášením jejich úlomků z rostlin rostoucích podél potoků nebo v místech pohybu lavin.\n\nZralá semena se dlouho udrží na lodyhách a mnohdy vypadávají až na zmrzlou sněhovou pokrývku, pak jsou dobře roznášena větrem nebo při tání sněhu vodou, díky krovkám dobře plavou. Rostliny se mohou za pomoci semen rozšiřovat na nová místa jen díky jejich velikému množství, semena totiž v uzavřeném porostu málokdy vyklíčí a mladé semenáčky také nejsou příliš zdatné. Mnoho semen vypadá přímo do nejbližšího okolí rostliny, kde jsou zastíněna a neklíčí.\n\nŠťovík alpský vytváří na loukách a pastvinách husté zapojené porosty které lze jen obtížně likvidovat. Na některých místech má jeho výskyt silně expanzní charakter, kdy zcela zastiňuje a potlačuje původní rostlinstvo. Likvidace vzrostlých a dobře zakořeněných rostlin není jednorázovou akcí, po pokosení rychle z oddenků znovu obráží a po zdánlivě úspěšné likvidaci herbicidy vyrostou na původním místě do dvou let z vypadaných semen nové rostliny.\n\n\n \n"}
{"id": "1146667", "url": "https://cs.wikipedia.org/wiki?curid=1146667", "title": "HMS Scott (H131)", "text": "HMS Scott (H131)\n\nHMS Scott (H131) je oceánská hydrografická výzkumná loď britského královského námořnictva, specializovaná pro službu v Arktidě. Je největší výzkumnou lodí provozovanou Roal Navy. Je schopna pobytu na moři po 300 dní za rok.\n\nPlavidlo bylo objednáno roku 1995 jako náhrada za výzkumnou loď HMS \"Hecla\" (A133). Postaveno bylo loděnicí Appledore Shipbuilders Ltd. Trup byl na vodu spuštěn v říjnu 1996 a služby byla loď přijata v červnu 1997.\n\nPlavidlo je vybaveno navigačním radarem Decca 1226 a americkým integrovaným výzkumným systémem. Jeho sonarový systém SASS IV umožňuje prozkoumat 150km mořského dna za hodinu. Loď je též vybavena vlečeným protonovým magnetometrem, gravimetrem a senzorem Sonar 2090. Pohonný systém tvoří dva diesely Krupp, pohánějící jeden lodní šroub. Nejvyšší rychlost dosahuje 17,5 uzlu.\n\nV únoru 2005 \"Scott\" prováděl sonarový průzkum podmořských oblastí, ve kterých se na konci roku 2004 nacházelo epicentrum ničivého zemětřesení. Od října 2009 byla loď odeslána ke službě do oblasti Jižního Atlantiku a Arktidy.\n\n"}
{"id": "1146668", "url": "https://cs.wikipedia.org/wiki?curid=1146668", "title": "Údolský hrádek", "text": "Údolský hrádek\n\nÚdolský hrádek je zřícenina hradu v okrese Tábor. Nachází se v \"Josafatském údolí\" asi jeden kilometr východně od Nových Dvorů u Pořína, nad jižním okrajem rybníka \"Hrádek\" v nadmořské výšce 525 m. Z hradu se dochovaly jen malé fragmenty, protože do jeho jádra byl vestavěn mladší mlýn a většina dochovaných zdí patří jeho zřícenině.\n\nPravděpodobnými zakladateli hradu byli Páni z Hradce, kteří ho postavili jako opěrné a správní sídlo. První písemná zmínka pochází z roku 1359, kdy je na hradě zmiňován purkrabí \"Přibík Koten.\" Páni z Hradce prodali Hrádek Rožmberkům a Oldřich z Rožmberka ho připojil k panství hradu Choustníku, u kterého zůstal až do svého zániku. Ještě v roce 1436 byl hradním purkrabím \"Ondřej z Nemyšle,\" ale v roce 1439 už na hradě nesídlil, a předpokládá se proto, že hrad byl z neznámých důvodů neobyvatelný.\n\nSamotný dvoudílný hrad stál na skalní vyvýšenině chráněné na severu rybníkem, na západě potokem svedeným do příkopu a na ostatních stranách mokřady. Je možné, že nějaký starší mlýn stával v předhradí a mlýnský náhon tvořil součást obranného systému. Vstup do předhradí byl pravděpodobně v místě, kde přes potok vede kamenný most. Obdélné předhradí se nacházelo na jižní straně hradu a bylo výrazně poškozeno mladšími stavbami, které využily část jeho hradby na jihozápadě. Hradní jádro bylo také poškozeno vestavbou a zářezem novodobé cesty. Dochovala se z něj jen část jižní hradby upravená na opěrnou zeď terasy. Při úpravách v 19. století zanikly zbytky okrouhlé věže v jihozápadním nároží jádra.\n\nČást pozůstatků hradu je volně přístupná. Do jeho blízkosti vede žlutě značená turistická trasa z Choustníku do Sudkova Dolu.\n\n"}
{"id": "1146670", "url": "https://cs.wikipedia.org/wiki?curid=1146670", "title": "Hay Group", "text": "Hay Group\n\nHay Group je globální poradenská firma v oblasti lidských zdrojů se sídlem v americké Filadelfii. Specializuje se na transformující se organizace, poskytuje služby v oblasti personální strategie. V roce 2015 měla zhruba 4 000 zaměstnanců.\n\nZaložena byla v roce 1943 Edwardem N. Hayem, který zemřel roku 1956. V roce 1984 byla získána společností Saatchi & Saatchi, ale roku 1990 se opět osamostatnila, když ji odkoupil zpět její vlastní management.\n"}
{"id": "1146673", "url": "https://cs.wikipedia.org/wiki?curid=1146673", "title": "Římskokatolická farnost Kněždub", "text": "Římskokatolická farnost Kněždub\n\nŘímskokatolická farnost Kněždub je územní společenství římských katolíků s farním kostelem Jana Křtitele v děkanátu Veselí nad Moravou.\nV Kněždubu stál farní kostel zřejmě již ve 13. století, první písemná zmínka o něm však pochází z roku 1475. Během třicetileté války byl Kněždub přičleněn ke strážnické farnosti svatého Martina. Samostatná farnost v obci vznikla v roce 1858. \nPrvním lokálním kaplanem, trvale usazeným v obci, byl v polovině osmnáctého století Josef Kaiser. V samostatné farnosti se stal prvním farářem P. František Plšek. V letech 1893 až 1946 působili ve farnosti rovněž kooperátoři. Od roku 2009 do července 2016 zde byl farářem R. D. Mgr. Miroslav Bambuch. Toho následně vystřídal jako farář R. D. Mgr. Jan Bronisław Turko.\n\nVe farnosti se pravidelně koná farní ples a tříkrálová sbírka. Při ní se v roce 2017 vybralo v Kněždubu 36 000 korun a ve Tvarožné Lhotě 27 109 korun.\n\n"}
{"id": "1146674", "url": "https://cs.wikipedia.org/wiki?curid=1146674", "title": "Tanekas", "text": "Tanekas\n\nTanekas je hora v pohoří Atakora v západní Africe. Leží v severozápadní části Beninu (departement Atakora), nedaleko hranic s Togem. Jedná se o druhý nejvyšší vrchol země (641 m n. m.) hned po Mont Sokbaro (658 m n. m.).\n"}
{"id": "1146679", "url": "https://cs.wikipedia.org/wiki?curid=1146679", "title": "Hans Hauska", "text": "Hans Hauska\n\nHans Hauska (* 18. května 1901 Mašťov – 7. května 1965 Berlín) byl hudební skladatel a politický vězeň.\n\nHans Hauska se narodil v Mašťově, městečku nedaleko Kadaně, zde rovněž několik let studoval. Pocházel z chudších rodinných poměrů a jeho rodina se záhy (roku 1911) přestěhovala do Vídně. Ve Vídni absolvoval gymnázium a poté se pokusil o studium na univerzitě. Ještě mladý Hauska byl zapojen do komunistického hnutí.\n\nVe 20. letech se přestěhoval do Berlína a zde se věnoval avantgardnímu levicovému divadlu. V roce 1929 vstoupil do Komunistické strany Německa. Ve stejné době byl již proslulým skladatelem revolučních skladeb, jež vyzývaly k třídnímu boji. Se skupinou \"Kolonne Links\" odjel Hans roku 1932 do Sovětského svazu a po nástupu Adolfa Hitlera k moci zde zůstal jako politický exulant. \n\nV Moskvě a Kyjevě pobýval Hauska mezi léty 1933–1937 a patřil mezi nejvýraznější osobnosti německého komunistického exilu. Hlavní pracovní činností mu bylo exilové divadlo a film. V roce 1936 pracoval jako skladatel v realizačním týmu filmu \"Kämpfer\", jejž režíroval přítel Gustav von Wangenheim. Film popisoval požár Říšského sněmu v Berlíně. \n\n\"„Hauskovo sovětské angažmá spadá do let, kdy Stalin rozpoutal další vlnu teroru (nejen) proti intelektuálům. Roku 1937 byl zatčen sovětskou NKVD, předchůdkyní KGB, jako trockista a kontrarevolucionář a po politickém monstrprocesu poslán do úděsného vězení na souostroví Gulag. Po připojení Rakouska k Německu roku 1938 se Hauska stal de iure občanem Německa.“\"\n\nV této době měl Sovětský svaz s Německem dobré vztahy, a proto byl Hauska vydán zpět do Německa. Na polsko-německé hranici byl zatčen gestapem, následně byl odsouzen za velezradu a internován v berlínské věznici Moabit. Ve vězení pobýval 18 měsíců a během pobytu sepsal své zážitky z lágrů. \n\nRoku 1945 se usídlil ve Vídni, zde se angažoval při založení Komunistické strany Rakouska. Po odhalení zločinů stalinismu se Hauska odvolal na Moskvu a bylo mu vyplaceno odškodnění 600 rublů. \"„Po své rehabilitaci se Hans Hauska odebral z Rakouska do Německé demokratické republiky, jež byla sovětským satelitem, a až do své smrti byl prominentní uměleckou osobností tamějšího komunistického režimu.“\"\n\nHans Hauska zemřel 7. května 1965 ve věku nedožitých 64 let. \n\n"}
{"id": "1146686", "url": "https://cs.wikipedia.org/wiki?curid=1146686", "title": "František Trávníček (rozcestník)", "text": "František Trávníček (rozcestník)\n\nJméno František Trávníček nosí nebo v minulosti nosilo více osob:\n\n"}
{"id": "1146692", "url": "https://cs.wikipedia.org/wiki?curid=1146692", "title": "Rueland Frueauf mladší", "text": "Rueland Frueauf mladší\n\nRueland Frueauf mladší (1470, Salzburg – 1545, Pasov) byl rakouský pozdně gotický malíř, syn Ruelanda Frueaufa staršího.\nRueland Frueauf se narodil v Salzburgu a vyučil se v dílně svého otce. Roku 1496 se přestěhoval do Passau, kde se následujícího roku oženil a dostal občanství. V Passau žil po zbytek života, ale je pravděpodobné, že kolem roku 1500 pracoval v Rakousku. V roce 1533 byl členem pasovské městské rady.\n\nRueland Frueauf mladší spolupracoval na zakázkách v dílně svého otce, kde maloval krajiny. V Passau prováděl fresky a oltářní obrazy pro místní kostely. Většina jeho prací, signovaných iniciálami RF, je v majetku augustiniánů v Klosterneuburgu. \n\nNa první samostatné práci z roku 1496 je vedle barevnosti, typů a detailů tváří, které převzal od svého otce, patrný vliv autora řezenského Pašijového oltáře a Hanse Memlinga. Pro jeho malířský rukopis je příznačná lyrická tlumenost tónů a mělká modelace figur. Reálná krajina z okolí Klosterneuburgu hraje v obrazech významnou roli. Jeho pozdější práce po roce 1499 jsou ovlivněné nizozemskou malbou. \n\nJe považován za jednoho ze zakladatelů Dunajské školy (Albrecht Altdorfer, Wolf Huber, Jörg Breu starší, Christoph Schwartz, někdy uváděn též Lucas Cranach starší, Augustin Hirschvogel, Monogramista IP).\nHlavním dílem Ruelanda Frueaufa mladšího je \"Leopoldův oltář\", na kterém jsou scény popisující založení kláštera v Klosterneuburgu. Markrabě Leopold III. s manželkou Agnes prosí boha, aby jim ukázal místo. Během lovu Agnes ztratí závoj a nalezne ho na keři v místě, kde se zjeví Panna Marie. Zde později založí kostel kláštera.\n\n"}
{"id": "1146700", "url": "https://cs.wikipedia.org/wiki?curid=1146700", "title": "Nina Agdalová", "text": "Nina Agdalová\n\nNina Agdalová (* 26. března 1992 Hillerød) je dánská modelka. Pracuje pro agenturu Elite Model Management, pózovala pro značky oděvů Victoria's Secret a Billabong. V roce 2012 se objevila na obálce časopisu \"Sports Illustrated\", který v roce 2014 zveřejnil k padesátému výročí svého vzniku další kolekci snímků, které nafotila spolu s kolegyněmi Chrissy Teigenovou a Lily Aldridgeovou. Objevila se na seznamu stovky nejatraktivnějších celebrit sestaveném roku 2014 časopisem Maxim. Hrála také menší role ve filmech \"Don Jon\" (2013) a \"Vincentův svět\" (2015).\n"}
{"id": "1146701", "url": "https://cs.wikipedia.org/wiki?curid=1146701", "title": "Kamensk-Uralskij", "text": "Kamensk-Uralskij\n\nKamensk-Uralskij () je město ve Sverdlovské oblasti v Ruské federaci. Při sčítání lidu v roce 2010 mělo 174 689 obyvatel.\n\nKamensk-Uralskij leží východně od Středního Uralu při ústí řeky Kamenky do Isetě v povodí Obu.\n\nOd Jekatěrinburgu, správního střediska oblati, je Kamensk-Uralskij vzdálen 100 kilometrů na jihovýchod.\n"}
{"id": "1146708", "url": "https://cs.wikipedia.org/wiki?curid=1146708", "title": "Nikolaj Nikolajevič Blochin", "text": "Nikolaj Nikolajevič Blochin\n\nNikolaj Nikolajevič Blochin (; 21. dubna / 4. května 1912 – 16. května 1993 Moskva) byl sovětský lékař – chirurg a onkolog, hrdina socialistické práce (1972).\n\n"}
{"id": "1146709", "url": "https://cs.wikipedia.org/wiki?curid=1146709", "title": "Dmitrij Narkisovič Mamin-Sibirjak", "text": "Dmitrij Narkisovič Mamin-Sibirjak\n\nNarodil se roku 1852 na Urale v osadě u Visimo-Šajtanské železárny (asi 45 kilometrů od města Nižnij Tagil) v rodině duchovního Narkise Matvějeviče Mamina. Po absolvování místní školy pro zaměstnance továrny chtěl jeho otec, aby se stal také knězem. Proto začal roku 1866 studovat v Jekatěrinburgu na náboženské škole a od roku 1868 v teologickém semináři v Permu. Zde se seznámil s myšlenkami\nNikolaje Gavriloviče Černyševského, Alexandra Ivanoviče Gercena a národnictví vůbec. Nakonec se rozhodl, že knězem nebude a seminář nedokončil \n\nPo odchodu ze semináře se roku 1871 přestěhoval do Petrohradu a začal studovat na veterinární fakultě Petrohradské lékařské chirurgické akademie. Byl fascinován bouřlivým společenským děním, navštěvoval revoluční studentské kroužky, četl práce Karla Marxe a zapojoval se do politických sporů. Věnoval se také vlastní tvorbě a v této době začaly vycházet tiskem jeho první povídky. Některé své první práce podepisoval pseudonymem Sibirjak (Sibiřan) a nakonec připojil tento pseudonym natrvalo ke svému jménu.\n\nRoku 1876 opustil lékařskou akademii a rozhodl se studovat právo na Petrohradské univerzitě. Ani toto studium však nedokončil, jednak pro finanční těžkosti, jednak pro vážné zhoršení zdravotního stavu (tuberkulóza). Vrátil se proto roku 1877 zpět na Ural k rodičům, kde nemoc překonal. Následující roku zemřel jeho otec a celá tíha starostí o rodinu padla na něho. Přestěhoval se s rodinou do Jekatěrinburgu a zde se téhož roku oženil s Мarií Alexejevovou, která se mu stala rovněž vynikajícím poradcem v oblasti literárních záležitostí. Podnikal také časté výlety po Urale, na kterých se seznamoval se životem obyčejných lidí a studoval tamější historii a národopis.\n\nRoku 1890 se rozvedl a oženil se s herečkou Jekatěrinburského činoherního divadla Marií Abramovou, se kterou se roku 1891 přestěhoval do Petrohradu. Zde Marie zemřela roku 1892 při porodu dcery Aljonušky (Alenky, resp. Jeleny) Ta se narodila těžce nemocná (byla postižena choreou, nervovou poruchou spočívající v mimovolních rychlých pohybech postihujících různé části těla)a její výchově věnoval spisovatel závěr svého života.\n\nPočátkem srpna roku 1911 byl postižen krvácením do mozku, které mělo za následek ochrnutí paží a nohou. Zemřel v listopadu roku 1912, když znovu onemocněl zánětem pohrudnice. Byl pochován na Volkovském hřbitově v Petrohradě, roku 1914 zde byla pochována i jeho dcera.\n\nJeho literární dílo je žánrově velmi bohaté. Obsahuje romány, povídky, novely, eseje, pohádky i divadelní hry určené dospělým i dětem. Námětem jeho prací bylo především pronikání kapitalismu na Ural a s tím související rozklad právního povědomí a morálky. Hluboká znalost života lidu mu umožnila pravdivě zobrazit tíživou situaci dělníků a rolníků a odsoudit bohaté továrníky, kteří si neoprávněné činili nároky na přírodní zdroje regionu a na zneužívání tamějších lidi. Osudy jeho hrdinů jsou je plně závislé na sociálně-ekonomických podmínkách tehdejší společnosti. Nádherné popisy uralské přírody jsou spojeny s jejím dopadem na život lidí a na jejich tragédie. Stal se tak zakladatelem ruského naturalismu a přineslo mu to přezdívku \"Ruský Zola\". Bohatý faktografický materiál v jeho prózách ale někdy zpomaluje jejich dějovost, vždy je však výrazná jejich demokratická a humanistická tendence. Jeho práce pro děti a mládež se těšily ve své době velké oblibě.\n\n\n\n"}
{"id": "1146725", "url": "https://cs.wikipedia.org/wiki?curid=1146725", "title": "Mistr votivního oltáře ze St. Lambrecht", "text": "Mistr votivního oltáře ze St. Lambrecht\n\nMistr votivního oltáře ze St. Lambrecht (něm. „Meister der St. Lambrechter Votivtafel“ nebo „Meister der Votivtafel von St. Lambrecht“) byl rakouský malíř aktivní v letech 1410 - 1440, patrně ve Vídni nebo Vídeňském Novém městě.\nMalíř se vyučil ve Vídni u „Mistra Narození Páně“.\n\nIdentifikace malíře se jmény některých jeho současníků (Hans von Judenburg, Hans von Tübingen) není potvrzena. Jeho stylu malby jsou blízcí další malíři, kteří mohli být členy větší dílny (Meister der Darbringungen, Meister der Mondsichel-Madonna, Meister der Worcester-Kreuztragung).\n\nJméno anonymního umělce je odvozeno podle deskového obrazu, který byl roku 1640 objeven v kostele sv. Petra v benediktinském opatství St. Lambrecht ve Štýrsku. Je na něm zobrazen tehdejší opat kláštera Heinrich Moyker, klečící před Madonou Ochranitelkou. Na obraze je patrně znázorněna vítězná bitva Ludvíka I. Velikého z Anjou (Ludvíka I. Uherského) s otomanskými Turky z roku 1377. Pro malíře je charakteristický zářivý kolorit, zjemnění forem a lyrický výraz Panny Marie. Je považován za jednoho z největších rakouských malířů své doby, který prodlužuje dědictví „Krásného slohu“.\n\nNámět obrazu, stejně jako \"Epitaf dvorního zlatníka Walocha\" (Národní galerie v Praze), svědčí o blízkém vztahu malíře ke dvoru Albrechta II. Habsburského (1397 - 1439). Pešina připsal oba uvedené obrazy Hansi von Tübingen, spolu s \"Ukřižováním\" z Vídně, které řadí chronologicky před \"Epitaf dvorního zlatníka Walocha\", a \"Ukřižováním\" z Lince, které na něj stylově navazuje. Shledává vývoj malířského stylu k uměřenosti, ztlumení expresivity, volnějšímu sjednocení prostoru, změkčení drapérií a lehčí paletě. Barevná škála pozdních děl je tlumená, téměř křídová a posunutá ke studeným tónům.\n\n\n"}
{"id": "1146726", "url": "https://cs.wikipedia.org/wiki?curid=1146726", "title": "Josef Emanuel Canal", "text": "Josef Emanuel Canal\n\nJosef Emanuel Canal, celým jménem Josef Emanuel Malabaila de Canal (3. června 1745, Vídeň – 20. února 1826, Praha) byl botanik a humanista šlechtického původu. Založil dnes již zaniklou zahradu Kanálka v Praze.\n\nPocházel ze staré italské rodiny Malabaila, povýšené v roce 1672 do rytířského stavu. Jeho otec, Ludvík Emanuel, byl sardinským státním ministrem a později velvyslancem ve Vídni. V mládí působil v armádě, z které vystoupil roku 1770. Krátce po ukončení služby ve vojsku se přestěhoval do Prahy, kde se oženil s Brigittou Taafeovou (1738-1810). V Praze brzy proslul jako mecenáš, milovník umění a vědy a také jako pravý kavalír. Hrabě Canal se stal předsedou České společnosti hospodářské, stál u zrodu pražského sirotčince a chudobince a významně finančně dotoval mnoho chudých studentů, vědců a hudebníků. Založil také spolek pro nezaměstnané služebníky, vdovy a sirotky. Za své zásluhy byl jmenován čestným občanem města Prahy. Jeho služebnictvo čítalo až několik tisíc osob.\nJosef Emanuel Canal byl též činným zednářem. Nejprve se stal pro svou učenost, blahovolnost a zámožnost stoličním mistrem lóže U tří korunovaných sloupů, následně působil v lóži U tří korunovaných hvězd, odkud vystoupil a založil lóži Pravdy a sjednocenosti. V návaznosti na \"Všeobecný regulativ pro rakouské lóže\" Josefa II. se stal po roce 1786 stoličním mistrem lóže Pravda a jednota u tří korunovaných sloupů. Většina Canalových příspěvků byla rozdělována spolu s příspěvky bratrů ze zednářské lóže.\n\nVe volném čase se věnoval hudbě, dokonce byl sám hudebním skladatelem. Po celý život si vydržoval osobní hudební sbor. Byl i zapáleným příznivcem pokroku, především pak toho hospodářského. Jeho největším koníčkem však byla botanika. Výrazně se prosazoval o zdokonalování v oblasti zahradnictví, podporoval vědecké práce o tomto tématu a kapacity v tomto oboru obdařoval štědrými finančními benefity. Financoval i první vydání knihy \"Flora česká\" od profesora botaniky Františka Vilibalda Schmitda.\n\nCanalovou nejvýznamnější zásluhou je založení botanické zahrady v Praze, později známé pod jménem Kanálka. Canal nejprve skoupil několik na sebe navazujících pozemků, aby je následně spojil do jedné \"zahrady botanické, zelinářské a ovocné\". Otevřena byla roku 1791. V zahradě byly pěstovány na tu dobu nevídané štěpařské či hospodářské novinky a cizokrajné rostliny. Součástí zahrady byl i vzdělávací ústav, kde se až do Canalovy smrti přednášela hospodářsko-technická botanika. Na ústavu postupně vyučovali například František Vilibald Schmidt, Karel Bořivoj Presl, Jan Kristián Mikan, Jan Novodvorský nebo Ignác Bedřich Tausch. V roce 1811 byl v Kanálce zřízen pokusný cukrovar pro výrobu sirupu a řepného cukru (Canal byl velkým propagátorem řepného cukru) spolu s velkým drůbežnictvím.\n\nJosef Emanuel Canal se v pozdějších letech svého života, zejména po smrti své manželky v roce 1810, začal uzavírat stále více do sebe a ve společnosti byl viděn jen zřídkakdy. Své ženě dal v parku zbudovat památník v podobě trojbokého obelisku s reliéfem aliančních znaků na soklu (jeho torzo se dochovalo v dnešních Riegrových sadech). V roce 1812 ještě v Kanálce přijal vzácné hosty, císaře Františka I. s chotí Marií Ludovikou Beatrix a jeho dcerou Marií Luisou, ale po této návštěvě se definitivně stáhl do ústraní a většinu času trávil buď sepisováním vědeckých prací, které si sám vydával a procházkami po Kanálce nebo ve svém pražském paláci. Zemřel 20. února 1826 zasažen mrtvicí. Je pochován na Olšanských hřbitovech.\n\nAč je ve většině historických pramenů oslavován a líčen v tom nejlepším světle, jeho osobnost obsahovala i stinné stránky. Podle současníků byl z neznámých důvodů výrazným antisemitou. Židy stavěl na roveň psům. U vstupu do jeho zahrady byla vyvěšena tabulka s nápisem \"„Židům a psům je vstup zakázán“\" (německy: \"„Juden und Hunden ist der Eintritt verboten“\").\n\n"}
{"id": "1146727", "url": "https://cs.wikipedia.org/wiki?curid=1146727", "title": "I. B třída Zlínského kraje", "text": "I. B třída Zlínského kraje\n\nI. B třída Zlínského kraje tvoří společně s ostatními prvními B třídami sedmou nejvyšší fotbalovou soutěž v České republice. Je řízena Zlínským krajským fotbalovým svazem a rozdělena na skupiny A, B a C. Hraje se každý rok od léta do jara se zimní přestávkou, účastní se jí v každé skupině 14 týmů ze Zlínského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do jedné ze skupin I. A třídy Zlínského kraje. Poslední týmy sestupují do Okresních přeborů (II. tříd), řízených dle spádovosti:\n\n\nZkratky: OFS – Okresní fotbalový svaz\n\nZdroje: \n\nPoznámky:\n\n"}
{"id": "1146735", "url": "https://cs.wikipedia.org/wiki?curid=1146735", "title": "M86", "text": "M86\n\nSpojení písmen M a číslice 86 může mít různé významy:\n\n"}
{"id": "1146744", "url": "https://cs.wikipedia.org/wiki?curid=1146744", "title": "II. třída okresu Jindřichův Hradec", "text": "II. třída okresu Jindřichův Hradec\n\nOkresní přebor jindřichohradeckého okresu patří společně s ostatními mezi osmé nejvyšší fotbalové soutěže v Česku. Je řízen Okresním fotbalovým svazem Jindřichův Hradec. Hraje se každý rok od léta do jara se zimní přestávkou. Účastní se ji 14 týmů z okresu Jindřichův Hradec. Každý s každým hraje jednou na domácím hřišti a jednou na hřišti soupeře, celkem se tedy hraje 26 kol. Nejlepší tým na konci sezóny postupuje do I. B třídy Jihočeského kraje, poslední sestupuje do III. třídy.\n\nOkresní přebor Jindřichův Hradec\n"}
{"id": "1146747", "url": "https://cs.wikipedia.org/wiki?curid=1146747", "title": "Horní a Dolní obděnický rybník", "text": "Horní a Dolní obděnický rybník\n\nHorní a Dolní obděnický rybník je přírodní památka evidenční číslo 5952 v okrese Příbram. Chráněné území s rozlohou 33,93 ha bylo vyhlášeno 15. března 2014. Důvodem jeho zřízení je ochrana evropsky významné lokality s výskytem zvláště chráněné kuňky ohnivé. Přírodní památka je rozdělena silnicí III/10533 a Varovským potokem do dvou oddělených částí. V menší z nich na jih od silnice se nachází rybník \"Obděnice.\" Větší část se nachází severně od silnice a leží v ní \"Dolní obděnický rybník, Horní obděnický rybník\" a malý bezejmenný rybník ve východní části chráněného území.\n\n"}
{"id": "1146750", "url": "https://cs.wikipedia.org/wiki?curid=1146750", "title": "Nikolaj Alexejevič Ponomarjov", "text": "Nikolaj Alexejevič Ponomarjov\n\nNikolaj Alexejevič Ponomarjov (; 27. října 1927 Petrovsk-Zabajkalskij – 2014) byl sovětský hrdina socialistické práce. Vzdělání a titul inženýra získal na Sibiřském metalurgickém institutu. Vypracoval se na generálního ředitele metalurgického závodu Ižstal (byl jím v letech 1980-1988) a je nositelem řady vyznamenání.\n"}
{"id": "1146753", "url": "https://cs.wikipedia.org/wiki?curid=1146753", "title": "BC Lions", "text": "BC Lions\n\nBC Lions (British Columbia Lions nebo také Vancouver Lions) je profesionální fotbalový klub hrající v lize CFL. Tým hraje na stadiónu BC Place Stadium ve městě Vancouver. Jeho barvy jsou oranžová, bílá a černá. Je nejstarším profesionálním sportovním klubem ve městě.\n\nV roce 1951 byla skupina vedená Kenem Staufferem a Tiny Radarem inspirována časopisem Vancouver Sun, ve kterém novinář Andy Lytle navrhl založení týmu kanadského fotbalu, který bude hrát nejvyšší ligu na západě Kanady Canadian Football League West Division (předtím existoval tým Vancouver Grizzlies, který ukončil činnost za druhé světové války). Klub byl založen roku 1953 a pojmenoval se podle dvojice horských vrcholů nedaleko Vancouveru zvaných The Lions. V roce 1954 odehráli první sezónu pod názvem BC Lions, skončili s bilancí jedné výhry a 15 porážek. První vítězství z Západní divizi CFL přišlo v roce 1963, o rok později tým získal Grey Cup. Celkově získali deset prvenství v Západní divizi (1963, 1964, 1983, 1985, 1988, 1994, 2000, 2004, 2006 a 2011) a šestkrát vyhráli Grey Cup (1964, 1985, 1994, 2000, 2006 a 2011).\n\n"}
{"id": "1146754", "url": "https://cs.wikipedia.org/wiki?curid=1146754", "title": "Georgij Mokejevič Markov", "text": "Georgij Mokejevič Markov\n\nGeorgij Mokejevič Markov (; 6. dubna / 19. dubna 1911 – 26. září 1991 Moskva) byl ruský sovětský spisovatel.\n\n\n"}
{"id": "1146755", "url": "https://cs.wikipedia.org/wiki?curid=1146755", "title": "Sbratření (časopis)", "text": "Sbratření (časopis)\n\nČasopis Sbratření (Časopis k obrodě ducha a společnosti) byl prvorepublikový československý časopis. Začali jej od září 1924 vydávat Přemysl Pitter se spisovatelkou Pavlou Moudrou. Byl to měsíčník k duchovnímu vzdělávání čtenářů, který obsahoval také protiválečné články, reporty z pacifistických sjezdů; zabýval se dále i vegetariánstvím, abstinencí, nekuřáctvím či pohlavní zdrženlivostí. Neobvyklý nebyl článek o odmítání očkování se zdůvodněním, že zdraví je pouze obraz lidského ducha. Sbratření odebíralo až tři tisíce předplatitelů a prodávalo se i po veřejných přednáškách. Pacifistické články se ovšem nejednou dostaly do konfrontace s úřední cenzurou. Časopis byl roku 1941 zakázán nacisty.\n\n"}
{"id": "1146759", "url": "https://cs.wikipedia.org/wiki?curid=1146759", "title": "Holý vrch u Jílového", "text": "Holý vrch u Jílového\n\nHolý vrch u Jílového je přírodní rezervace evidenční číslo 5946 v okrese Děčín. Chráněné území s rozlohou 40,6 ha bylo vyhlášeno 26. července 2014. Důvodem jeho zřízení je ochrana evropsky významné lokality přírodě blízkých lesních společenstev na čedičovém vrchu (528 m) s kamennými moři, sutěmi a výskytem reliktních a vzácných druhů bezobratlých organismů.\n\nPřírodní rezervace zaujímá prostor stejnojmenného vrchu spadajícího do geomorfologického celku Děčínská vrchovina, podcelku Děčínské stěny, okrsku Sněžnická hornatina a podokrsku Tiská vrchovina.\n\n"}
{"id": "1146763", "url": "https://cs.wikipedia.org/wiki?curid=1146763", "title": "Maiberg", "text": "Maiberg\n\nMaiberg je přírodní rezervace evidenční číslo 5979 v okrese Děčín. Chráněné území s rozlohou 9,3 ha bylo vyhlášeno 2. ledna 2015. Důvodem jeho zřízení je ochrana zachovalého smíšeného lesa typu mozaiky dubohabřiny a suťového lesa na vrchu Maják u Filipova. Vyskytuje se zde lilie zlatohlavá a řada význačných druhů hmyzu.\n\n"}
{"id": "1146771", "url": "https://cs.wikipedia.org/wiki?curid=1146771", "title": "Tichon Nikolajevič Chrennikov", "text": "Tichon Nikolajevič Chrennikov\n\nTichon Nikolajevič Chrennikov (; 28. května / 10. června 1913 Jelec – 14. srpna 2007 Moskva) byl ruský hudební skladatel a pedagog.\n\nTichon Chrenikov se narodil v Jelce v Lipecké oblasti v Rusku v rodinně kupce jako desáté dítě. Hudbou se začal zabývat po vyslechnutí koncertu klavíristy V. P. Agarkova. Na jeho radu dokončil v Jelcích středoškolská studia a v roce 1929 vstoupil do Hudebního učiliště Gněsiných (Музыкальное училище имени Гнесиных) v Moskvě. Školu absolvoval v roce 1932 a stal se studentem Moskevské konzervatoře. Jeho učiteli byli Vissarion Jakovlevič Šebalin a Genrich Nejgauz. Již během studia na konzervatoři pracoval v Moskevském divadle pro děti, které vedla Natálie Sacová. Konzervatoř dokončil v roce 1936 a v roce 1941 se stal ředitelem hudební části Divadla ruské armády.\n\nVedle čistě hudební činnosti se silně angažoval i politicky. Již ve třicátých letech se stal členem svazu skladatelů a představoval tak „skladatelskou mládež“. Účastnil se boje proti tzv. formalismu v hudbě i útoků na Sergeje Prokofjeva a Dmitrije Šostakoviče. V roce 1939 napsal operu Do bouře (В бурю), která se podle tehdejší kritiky stala „prvním úspěšným pokusem o zpracování revolučního téma v hudbě“. Poprvé se také na scéně objevila osoba V. I. Lenina. Jeho díla měla úspěch. Komponoval hudbu k filmům i divadelním hrám. Ani po smrti Josifa Vissarionoviče Stalina neztratil svůj vliv. Nadále ovládal oficiální sovětskou hudební scénu, udržoval stranickou linii v hudbě, účastnil se pronásledování ruské hudební avantgardy i boje proti tzv. sionismu v hudbě včetně pronásledování skladatelů židovského původu. Od roku 1961 přednášel na Moskevské státní konzervatoři (v roce 1966 byl jmenován profesorem). Obdržel bezpočet státních cen a vyznamenání.\n\nV posledních deseti letech svého života se negativně vyjadřoval o lídrech perestrojky, rozpadu Sovětského svazu a likvidaci jeho struktur. Zemřel v Moskvě 14. srpna 2007. Podle svého přání byl pochován ve své rodné obci. Na jeho hrobě byl postaven pravoslavný kříž a v jeho blízkosti busta skladatele od sochaře Lva Kerbela.\n\n\n\n\n\nMnoho dalších vyznamenání společenských organizací, čestných občanství obcí apod.\n\nJe autorem osmi oper, pěti baletů, devíti instrumentálních koncertů, hudby ke třiceti filmům a mnoha dalších děl komorní, vokální, symfonické i scénické hudby.\n\n\n\n\n\n\n\n\nKromě toho komponoval scénickou hudbu pro divadla a je autorem mnoha písní na verše ruských a sovětských básníků.\n\n\n"}
{"id": "1146775", "url": "https://cs.wikipedia.org/wiki?curid=1146775", "title": "Rozeklanec", "text": "Rozeklanec\n\nRozeklanec (\"Doryopteris\") je rod kapradin z čeledi křídelnicovité. Jsou to pozemní, nevelké kapradiny se zajímavě tvarovanými dlanitými listy. Rod zahrnuje asi 35 druhů a je rozšířen v tropech téměř celého světa, zejména v tropické Americe. Některé druhy jsou pro zajímavý vzhled pěstovány ve sklenících botanických zahrad.\n\nRozeklance jsou drobné až středně velké, pozemní nebo litofytní kapradiny. Oddenek je přímý až plazivý, pokrytý kopinatými až úzce vejčitými, zpravidla dvoubarevnými plevinami. Cévní svazky jsou typu diktyostélé. Listy jsou tenké až kožovité, stejnotvaré nebo poněkud dvoutvárné (fertilní listy mají u některých druhů delší řapíky a jemněji členěnou čepel), dlouze řapíkaté. Řapík je většinou lesklý, červenohnědý až černý, delší nebo asi stejně dlouhý jako čepel. Cévní svazky v řapíku jsou tvořeny jedním svazkem ve tvaru V či U, případně dvěma svazky. Čepel je většinou znoženě či dlanitě 1x až 3x laločnatá až dělená, řidčeji zpeřená, trojlaločná nebo celistvá, celokrajná nebo na okraji řídce vroubkovaná. Okraj čepele je často chrupavčitý a bíle, hnědě nebo černě zbarvený. Žilnatina je tvořena volnými nebo spojujícími se žilkami. Střední žebro i hlavní postranní žebra na rubu listu jsou tmavě zbarvená, menší žilky jsou málo zřetelné. Na bázi čepele je často pupen z něhož vyrůstají adventivní rostlinky.\nVýtrusné kupky jsou slité, umístěné podél komisurní žilky spojující konce žilek a jdoucí podél listového okraje. Parafýzy chybějí. Výtrusnice jsou dlouze stopkaté. Ostěry chybějí, výtrusnice jsou kryté zahnutým okrajem listové čepele tvořícím nepravou ostěru. Spory jsou žluté až hnědé, kulovité až zaobleně čtyřstěnné, triletní.\n\nRod zahrnuje asi 35 druhů. Je rozšířen v tropech všech kontinentů. Největší počet druhů roste v tropické Americe, zejména v Brazílii. Nejrozsáhlejší areál má druh \"Doryopteris concolor\", který je rozšířen od Indie a jižní Číny po Austrálii a Oceánii, v tropické Americe, Africe i na Madagaskaru.\n\nRod \"Doryopteris\" je v rámci čeledi \"Pteridaceae\" řazen do podčeledi \"Cheilanthoideae\". Mezi blízce příbuzné rody náleží např. \"Cheilanthes\", \"Adiantopsis\" či \"Hemionitis\".\n\nRozeklance mají nápadně tvarované listy a jsou občas pěstovány ve sklenících botanických zahrad.\n\n"}
{"id": "1146780", "url": "https://cs.wikipedia.org/wiki?curid=1146780", "title": "Úpor-Černínovsko", "text": "Úpor-Černínovsko\n\nÚpor-Černínovsko je přírodní rezervace, která vznikla 10. 6. 2014 a nahradila tří bývalé přírodní rezervace na základě vyhlášení Evropsky významné lokality v rámci soustavy Natura 2000, jejíž je součástí a rozkládá se v okolí řeky Labe mezi obcemi Mělník a Neratovice ve Středočeském kraji. Toto chráněné území je necelistvý celek rozkládající se na 877,44 ha a dělí se na 9 částí. Předměty ochrany jsou přirozené eutrofní nádrže, nivní louky říčních údolí, extenzivní sečené louky nížin, lužní lesy a výskyt zvláště chráněných druhů rostlin a živočichů.\n\nPřírodní rezervace se nachází ve Středočeském kraji mezi městy Mělník a Neratovice. Celé území o velikosti 877,44 ha leží v okolí řeky Labe ve výšce 157–160 m n. m. a zasahuje do katastrálních území obcí Mělník, Kly, Libiš, Obříství, Tišice, Tuhaň a Hořín.\n\nÚzemí Evropsky významné lokality je velmi rozsáhlé a je tvořené několika celky. Celé území bylo proto rozděleno na 9 částí: Soutok na soutoku řek Labe a Vltavy, Kelštice na pravém břehu Labe u Horních Vinic, Úpor na levém břehu Labe naproti obce Kly, Obříství na levém břehu Labe u obce Obříství, Zámecký les na pravém břehu Labe mezi obcemi Obříství a Kly, Kaštánka na pravém břehu Labe až k obci Tuhaň, Na Štěpáně na levém břehu Labe, Černínovsko na levém břehu Labe až k obci Libiš a Městský les na břehu pravém až k obci Červená Píska.\n\nOblast PR Úpor-Černínovsko vyhlášena 10. června 2014 je spojením tří bývalých přírodních rezervací Úpor (zřízeno v roce 1957), Černínovsko (zřízeno roku 1950) a Kelské Louky (zřízeno v roce 2002). V luzích okolo Obříství bylo praktikováno pařezové hospodaření s ponecháním kvalitních výstavků. V roce 1829 probíhala část obnovy lesů také výsadbou a síjí. Roku 1941 byly lesy složeny z dubů, jilmů, topolů, olší a jasanů. Ve druhé polovině 20. století byly na území Černínovska a Úporu provozovány bažantnice. Z důvodu aktivního hubení dravých ptáků a vysazování smrků pro zintenzivnění chovu bažantů, kteří jehličnany využívají jako kryt, byl provoz bažantnic omezen a následně úplně zastaven. Na území rezervace neprobíhá těžba nerostných surovin, ale význam má těžba štěrkopísků z koryta Labe a prohrábka v rámci udržování vodní cesty.\n\nTok Labe je prvek, který zásadně ovlivnil celou okolní krajinu. V důsledku vodohospodářských zásahů se vedení toku Labe i dolního úseku Vltavy výrazně změnilo. Řeka měla členitý mikroreliéf, mnoho meandrů a propojených ramen. Hladina podpovrchové vody ležela 0,4-0,7 metrů pod úrovní okolní nivy. Velký nárůst frekvence povodní, které souvisí s osidlováním a s ním spojeným odlesňováním povodí, nastal ve 13. století. Pozemky byly z důvodu ohrožení úrody a ukládání štěrkových sedimentů využívány jako louky nebo pastviny.\n\nVe 14. století, za vlády Karla IV., proběhly první větší úpravy koryta řeky Labe z důvodu zlepšení splavnosti pro obchodní účely. V roce 1718 následovaly další úpravy, kvůli ochraně před povodněmi se změnilo vedení koryta. Ve 20. století proběhla kompletní regulace řeky, která byla v úseku Brandýs nad Labem – Mělník zkrácena o 6 km. Velký vliv na území mělo i odstranění a umístění vodohospodářských stavebních prvků. Při snaze vylepšit vodní dopravu, se zrušily staré jezy Hadík a Obříství, kde bylo vystavěno nové zdymadlo a došlo i na prohrábku koryta pod jezem. Výsledkem provedených úprav bylo snížení hladiny na východní části již vyhlášené PR Úpor až o 130 cm.\n\nLouky v nivě Labe poskytovaly velké množství kvalitního sena. Půda byla využívána k ornému zemědělství. Část polí byla obhospodařována velkostatky Úpor a Obříství. V území byla provozována také pastva hovězího dobytka.\n\nLuční komplex Kelské louky byl dvakrát ročně kosen, jednou za dva roky přihnojován, jedenkrát za čtyři roky vápněn a zaplavován jednou za pět let. Postupně se upouštělo od obhospodařování zamokřených území, které byly následně zaplněny rákosem. Po navrácení majetků v restituci po roce 1992 bylo asi 40% plochy obhospodařováno soukromníky, zbytek zůstal JZD Dřísy. Z finančních důvodů se louky přestaly hnojit, v kosení se pokračovalo.\n\nOd přelomu 19. a 20. století představovala nebezpečí pro celé území chemická továrna Spolana Neratovice. Při výrobě vznikalo velké množství dioxinů, které jsou pro člověka i živočichy vysoce toxické, rostlinám škodí při fotosyntéze, v okolí bylo časté poškození listů stromů a následné odumírání. V areálu byla také skládka nebezpečných odpadů, která byla v 90. letech 20. století sanována. Nebezpečnými látkami byla zamořena i podzemní voda. Největší problém spočíval v častých haváriích, při kterých unikaly chemické sloučeniny. Největší environmentální havárie bylo vyplavení továrny při povodních v roce 2002, při kterém se zamořilo celé Černínovsko. Nebezpečné odpady z továrny se ukládají v odkalovacích nádržích v komplexu Městský les.\n\nNa znečištění v obtokovém kanále se podílí neratovická Lachema.\n\nV květnu roku 1987 byl v rezervaci Úpor zhotoven parovod pro mělnický cukrovar, který překonává rezervaci v nejužším místě. Do komplexu Kelských luk byla na počátku 90. let umístěna kalová pole čističky odpadních vod cukrovaru. Stavba byla využívána jen pár let a nyní je zavážena.\n\nKrajina vzniklá erozně akumulační činností velkého toku je plochá. Území spadá do jednotky Středolabská tabule. Leží v Mělnickém úvalu o průměrné nadmořské výšce 159 m. Komplex je ohraničen Turbovickým hřbetem a zbytky pleistocenních teras na jihovýchodě. Průměrná roční teplota je přibližně 8,7 °C a roční úhrn srážek činí zhruba 530–550 mm.\n\nPočátkem tvoření dnešní nivy byla hloubková eroze Labe v době 2500–2300 př. n. l. Ramena řeky byla postupně odškrcována a vyplňována sedimenty v období raného a vrcholného středověku. Sedimentace byla přerušena zvýšenou erozní činností při povodních kolem roku 1400 n. l. Pro následující období sedimentace jsou charakteristické písčité načervenalé hlíny, známé jako labské červenky.\n\nMocnost nivních půd a písků na pleistocénních štěrkopískových sedimentech, které se uložily během holocénu, dosahují až několik metrů. Na dnech bývalých meandrů sedimentují hnilokaly. V celém komplexu se vyskytují nivní půdy v různém stadiu vývinu, což je dáno vzdáleností od koryta a intenzitou zaplavování. Na některých místech jsou zvýšené podíly písčité složky. V ramenech, které byly zazeměny se nachází organozemě. Z půdních typů se zde nachází kambizemě, černozemě a v části Kelských luk i pararendzina.\n\nÚzemí je významnou oblastí několika ohrožených druhů. Nachází se zde 52 chráněných druhů, z nichž bylo 38 ověřeno v průzkumu. Polovinu území pokrývají lužní lesy. Tvrdé luhy jsou zastoupeny jilmovou doubravou (\"Querco-Ulmetum\"), která je na vlhčích místech nahrazována doubravou topolovou (\"Querco-Populetum\"). Botanickou zajímavostí jsou rozsáhlé populace sněženky (\"Galanthus nivalis\") hlavně na Úporu. Dalším zajímavým druhem, vázaným na okraje lužních lesů je starček poříční (\"Senecio sarracenicus\").\n\nÚzemí Kelštice lze označit jako nejvýznamnější aluviální luční komplex v Čechách. Vyskytuje se zde rozrazil dlouholistý (\"Pseudolysimachion longifolium\"), hrachor bahenní (\"Lathyrus palustris\"), jarva žilnatá (\"Cnidium dubium\"), ptačinec bahenní (\"Stellaria palustris\"), žluťucha lesklá (\"Thalictrum lucidum\"), violka slatinná (\"Viola stagnina\"). Na dalších plochách se vyskytuje hadí jazyk obecný (\"Ohiglossum vulgatum\"), koromáč olešníkový (\"Silaum silaus\"), kostival český (\"Symphytum bohemicum\") nebo potočnice lékařská (\"Nasturtium officinale\").\n\nNa jediné lokalitě byla nalezena voďanka žabí (\"Hydrocharis morsus-ranae\"), vzácný vodní makrofyt. V Městském lese byla nalezena žebratka bahenní (\"Hottonia palustris\").\nÚpor je cenná lokalita dřevních hub lužních lesů. Doložen byl nehojný dřevomor černopurpurový (\"Nemania atropurpurea\") nebo rezavec jilmový (\"Inonotus ulmicola\"), známý z jediné lokality v republice. Potvrdila se i přítomnost špičky trojbarvé (\"Marasmiellus tricolor\"), která se nachází v Červeném seznamu hub ČR.\n\nMěstský les se prokázal jako méně zajímavý, druhová pestrost je podprůměrná nejspíše v důsledku kontaminace z chemického areálu Spolana. I tak byla nalezena strmělka Houghtonova (\"Clitocybe houghtonii\") uvedená v Červeném seznamu hub ČR.\n\nLužní les na soutoku řek Vltavy a Labe jsou dobře prozkoumané a atraktivní území. Žije tu vzácný druh dvojzubka lužní (\"Perforatella bidentata\"), na Úporu byla nalezena kriticky ohrožená točenka veleústá (\"Valvata macrostoma\") a vzácný terčovník kýlnatý (\"Planorbis carinatus\"). Ve slepém rameni v Městském lese je hojná invazní slávička mnohotvárná (\"Dreissena polymorpha\").\nVzácní a ohrožení listonozí korýši jsou vázáni na periodicky vysychající vody. V letech 2009 a 2010 byly zaznamenány druhy žábronožka sněžní (\"Eubranchipus grubii\"), listonoh jarní (\"Lepidurus apus\") a listonoh letní (\"Triops cancriformis\"). V kalužích na cestách na Úporu byla nalezena žábronožka letní (\"Branchipus schaefferi\"). Na území byl zaznamenán výskyt ryb uvedených na červeném seznamu – hořavky duhové (\"Rhodeus amarus\") a parmy obecné (\"Barbus barbus\"). Lokalita trpí nepůvodními druhy ryb karasem stříbřitým (\"Carassius auratus\") a střevličkou východní (\"Pseudorasbora parva\"), které přispívají k ústupu druhů původních – karas obecný (\"Carassius carassius\"). Z obojživelníků byl zaznamenán recentní výskyt čolka obecného (\"Lissotriton vulgaris\") a skokana hnědého (\"Rana temporaria\"), skokana štíhlého (\"Rana dalmatina\"), skokana skřehotavého (\"Pelophylax ridibundus|Phelophylax ridibundus\"). Byly zjištěny ještěrky obecné (\"Lacerta agilis\"), slepýši křehcí (\"Anguis fragilis\") a užovky obojkové (\"Natrix natrix\") jako zástupci plazů.\n\nV lužních lesích v PR Úpor-Černínovsko bylo zjištěno hnízdění orla mořského (\"Haliaeetus albicilla\"), luňáka červeného (\"Milvus milvus\") a hnědého (\"Milvus migrans\"). V lučních komplexech hnízdí strnad luční (\"Emberiza calandra\") a různé druhy vodních ptáků jako třeba bahňáci. Na území je nalezeno 78 druhů, z nichž 23 je zvláště chráněno a 33 je uvedeno na červeném seznamu.\n\nPřírodní rezervace Úpor-Černínovsko se překrývá s oblastí Natura 2000. Rezervace byla vyhlášena z důvodu ochrany lužních lesů, slepých ramen řeky Labe, vlhkých nivních luk a mokřadů, na které jsou vázány chráněné druhy živočichů i rostlin.\n\nLužní lesy jsou poměrně novým typem biotopu, který vznikl v důsledku odlesnění a zvýšené povodňové aktivity. Základním předpokladem pro hospodaření je nesnižovat plochu tvrdých a měkkých luhů a hospodařit s přirozenou druhovou skladbou dřevin. Rozsáhlé stejnověké monokultury jsou nežádoucí. Nutné je šetřit kvalitní exempláře ohrožených druhů dřevin topolu černého (\"Populus nigra\"), jilmu vazu (\"Ulmus laevis\"), jilmu habrolistého (\"Ulmus minor\") a jabloně lesní (\"Malus sylvestris\"). Dále je třeba potlačit rozšiřování nepůvodních a invazních dřevin, upustit od pěstování hybridních druhů topolů, dubu červeného (\"Quercus rubra\") a jasanu pensylvánského (\"Fraxinus pennsylvanica\"). Nežádoucí je pěstování jehličnanů. Je nutné využívat přirozené zmlazení při obnově lesa. V případě dubu je nutná holoseč, jelikož přirozené odrůstání dubu se v lužních lesích objevuje zřídka.\n\nPro podporu ptáků, hmyzu, hub a drobných obratlovců je nutné nechávat v lese dostatečné množství ležícího mrtvého dřeva, doupných stromů a trvalých výstavků. Také je zapotřebí zajistit střídání stinných částí s prosvětlenými porosty.\n\nVelké vodní plochy slepých ramen nejsou ohroženy zazeměním, i tak bude třeba v příštích desítkách let tyto plochy odbahnit. Do vod se vysazují ryby v souvislosti se sportovním rybařením. Nepůvodní ryby ovlivňují kvalitu vody. Amur a kapr omezují rozvoj nežádoucích organismů, jelikož na sebe vážou část živin, čímž zpomalují zazemnění. Býložravý amur významně redukuje makrofytní vegetaci, která je předmětem ochrany. Je třeba výrazně omezit vysazování býložravých druhů.\n\nDrobnější tůně jsou postiženy silným zazemňováním, a proto je žádoucí odbahnění. Odstranění nepůvodních druhů ryb je řešeno elektrolovem.\n\nPeriodické tůně neumožňují přežití ryb, ale jsou důležitým místem pro obojživelníky a především pro listonohé korýše. Tyto tůně přirozenou cestou nově nevznikají, a proto se vytváří uměle.\nJe třeba sekat dosud sečené louky a obnovit mozaikovou seč na monotonních a druhově chudých částech.\n\nNěkteré druhy mohou mít lokální invazní charakter, avšak žádný druh nepředstavuje aktuální ohrožení. Nejvýznamnějším invazním druhem je netýkavka žláznatá (\"Impatiens glandulifera\"), u které při zvýšeném stavu stačí ruční vytrhávání.\n\nNejvýznamnější dřevinou je topol černý (\"Populus nigra\"), který je konkurenčně slabý a jeho přežití je v péči člověka. Tři exempláře dubu letního (\"Quercus robur\") jsou hodné ochrany, ale není přínosné je vyhlásit jako památné stromy.\n\nDo tůní s výskytem listonohých korýšů je třeba nezasahovat. Na celém území se neasfaltují a nezpevňují cesty. Kaluže, které by bránily provozu, se zmenšují za pomoci odvodňovací stružky. Na loukách se vyjíždí kaluže pro letní druhy opakovaným přejetím traktorem přes zamokřené místo. Zastavuje se zavážení usazovacích nádrží na Kelských lukách a vytvářejí se tůně nové.\n\nPro ochranu hmyzu se v lužních lesích nechává odumřelé dřevo, na které je vázaný při svém vývoji a seč lučních biotopů probíhá maloplošně nebo mozaikově.\n\nV zájmu obojživelníků a plazů se nechávají na okrajích porostů kupky posečené hmoty a vytvářejí se komposty jako kladiště.\n\nPtákům se zajišťuje přítomnost starých doupných stromů a klid pro hnízdění.\nStřední polabí je oblastí sportovního rybolovu. Pozornost rybářů je zaměřena krom samotného Labe také na jeho slepá ramena, která nejdou vypustit, a proto nelze zásadně ovlivňovat rybí obsádky. Ryby jsou zde i přesto vysazovány. Pro vysoké stavy je ve vodách malé množství vodních makrofyt.\n\nAtraktivní jsou také stezky podél Labe pro turistiku a cykloturistiku. Lze očekávat návrhy tzv. cyklostezek, které představují velké riziko v ohrožení pro listonohé korýše a klid hnízdících dravých ptáků. Zpevňování cest a asfaltování je nepřípustné také kvůli riziku zakládání černých skládek.\n\nSamotné území ale není turisticky zajímavé, jelikož většinu roku jsou cesty bahnité, zarostlé a jejich okolí velmi podmáčené.\n\n"}
{"id": "1146781", "url": "https://cs.wikipedia.org/wiki?curid=1146781", "title": "César pro nejlepší filmový debut", "text": "César pro nejlepší filmový debut\n\nCésar pro nejlepší filmový debut je jedna z kategorií francouzské filmové ceny \"César\". Kategorie existuje od roku 1982.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1146782", "url": "https://cs.wikipedia.org/wiki?curid=1146782", "title": "Janae Marie Kroc", "text": "Janae Marie Kroc\n\nJanae Marie Kroc, rodným jménem Matt Kroczaleski (* 8. prosince 1972) je americká bývalá profesionální silová trojbojařka a kulturistka, která v roce 2015 podstoupila operativní změnu pohlaví a změnila si jméno na Janae Marie Kroc. Před změnou pohlaví byla powerlifter držitelkou několika světových rekordů v silových disciplínách, pak přenesla své nadání také na kulturistické pódium.\n\n"}
{"id": "1146788", "url": "https://cs.wikipedia.org/wiki?curid=1146788", "title": "Protihluková stěna", "text": "Protihluková stěna\n\nProtihluková stěna je forma zdi, která je, většinou poblíž obcí, stavěna okolo hlučných silnic, dálnic či železnic, aby snižovala škodlivé účinky dopravního hluku. Při výstavbě těchto zdí by měl být kladen důraz na co nejšetrnější začlenění do okolní krajiny. Umisťují se mimo průchozí a průjezdní prostory. Od komunikace stojí v bezpečné vzdálenosti, která je závislá na odolnosti proti nárazu vozidel a deformační hloubce materiálu.\n\nStěny delší než 300 metrů musí být opatřeny únikovými otvory, které jsou od sebe vzdálené maximálně 150 metrů. Kromě stěn se k odhlučnění mohou používat i zemní valy, které se pro zvýšení účinnosti osazují vegetací, která rovněž brání erozi.\n"}
{"id": "1146796", "url": "https://cs.wikipedia.org/wiki?curid=1146796", "title": "Jean-Philippe Loys de Chéseaux", "text": "Jean-Philippe Loys de Chéseaux\n\nJean-Philippe Loys de Cheseaux (4. května 1718 Lausanne – 30. listopadu 1751 Paříž) byl astronom z Lausanne ve Švýcarsku. V roce 1746 představil Francouzské akademii věd seznam mlhovin, mezi kterými bylo osm jeho vlastních nových objevů. V roce 1759 na tento seznam poukázal Le Gentil, ale zůstal v zapomnění a opět ho zveřejnil až Guillaume Bigourdan v roce 1892. Cheseaux byl mezi prvními vědci, kteří moderním způsobem uvedli myšlenku dnes známou jako Olbersův paradox, tedy že pokud je vesmír nekonečný, noční obloha by měla být jasná.\n\nDe Cheseaux objevil dvě komety:\nDe Cheseaux také dělal málo známý výzkum biblické chronologie, pokoušel se datovat ukřižování Ježíše z Nazaretu analýzou astronomického pozorování v knize Daniel. Tato práce byla publikována posmrtně v díle \"Mémoires posthumes de M. de Cheseaux (1754)\".\n\n"}
{"id": "1146798", "url": "https://cs.wikipedia.org/wiki?curid=1146798", "title": "Aden (stát)", "text": "Aden (stát)\n\nAden (, ) byl jeden ze států Jihoarabské federace na jihu Arabského poloostrova, který existoval v letech 1963 až 1967. Jeho hlavním městem byl Aden. Navzdory nadějím vkládaným zástupci Adenské kolonie do vstupu do Jihoarabské federace, povstání právě v Adenu nakonec urychlilo odchod Britů bez toho, aby nově vzniklý Jižní Jemen vstoupil do společenství Commonwealth.\n\nZa účelem řešení problémů, se kterými se potýkala Adenská kolonie a zároveň pokračování v procesu sebeurčení, který doprovázel rozpad Britského impéria Britové navrhli sloučení Adenské kolonie se Západním a Východním Adenským protektorátem. Doufali, že tato akce sníží volání Arabů po úplné nezávislosti a zachová britskou kontrolu zahraničních záležitostí a rafinérie BP v Malém Adenu. Federalismus však nenašel podporu u místních Arabů. vzniklé problémy souvisely i velkou nerovností v politickém zastoupení ve federálních orgánech a také s různými politickými systémy v jednotlivých subjektech federace. Aden byl řízen prostřednictvím samosprávy a sloučení se zaostalými feudálními režimy jednotlivých sultanátů bylo podle mnoha disidentů krokem špatným směrem. V nově vzniklém federálním shromáždění měl Aden 24 zástupců, zatímco ostatní sultanáty po šesti. Celá federace byla finančně i vojensky zcela závislá na Britech.\n\nUž od 10. prosince 1963 byl v důsledku nepokojů vyhlášen stav ohrožení státu. V noci z 19. na 20. června 1967 se arabští vojáci vzbouřili proti britským silám a zabili několik jejich příslušníků v distriktu Crater. Odvetná akce Britů byla 3. července úspěšná, ale blížící se konec jejich vlády nad Adenem už byl neodvratný. Po jejich odchodu Aden ovládli komunisté a ten se 30. listopadu 1967 stal součástí Jižního Jemenu jako jeho hlavní město. V roce 1990 se Jižní a Severní Jemen sjednotili do Jemenské republiky a Aden o statut hlavního města přišel.\n\nVrchní komisaře státu Aden zachycuje tabulka:\n\n"}
{"id": "1146799", "url": "https://cs.wikipedia.org/wiki?curid=1146799", "title": "Kotiteollisuus", "text": "Kotiteollisuus\n\nKotiteollisuus je finská hard rocková/heavy metalová hudební skupina založená roku 1991 ve finském městě Lappeenranta. Skupina vydala svoje první demo album roku 1993 a pojmenovala ho \"Hullu ukko ja Kotiteollisuus\" (\"Bláznivý dědek a domácí průmysl\"). Zkrácené jméno skupiny a její současná sestava platí od roku 1997.\n\nO hudbě Kotiteollisuus se říká, že je kombinací \"divokého heavy metalu a finské mrzutosti\". Jejich texty jsou ve finštině a často se soustředí na témata jako je současný stav národa, náboženství a lidstva obecně. Členové skupiny jsou známi svou přímočarostí během rozhovorů a vystoupení. Především kytarista-zpěvák Jouni Hynynen je znám častými urážkami a komentáři na publikum během živých koncertů.\n\nKotiteollisuus je nepochybně jednou z nejpopulárnějších metalových skupin ve Finsku. Skupina vydala jednu platinovou a několik zlatých desek a byla jí udělena finská cena Emmy pro rok 2003  za nejlepší metalovou nahrávku (Helvetistä itään) a pro rok 2005 za nejlepší DVD (Kotiteollisuus DVD). Kotiteollisuus vydali svoje doposud poslední studiové album \"Kruuna/Klaava \"v dubnu roku 2015.\n\nTuomas Holopainen, klávesista slavné finské  symphonic-metalové skupiny Nightwish účinkuje jako host na posledních třech studiových albech skupiny a odehrál s ní i několik živých koncertů. \n\nV březnu roku 2014 byl Miitri Aaltonen, mnohaletý doprovodný kytarista na koncertech Kotiteollisuus, jmenován oficiálním členem skupiny.\n\n\n\n\n\n\n\n\n\n"}
{"id": "1146803", "url": "https://cs.wikipedia.org/wiki?curid=1146803", "title": "Aden (rozcestník)", "text": "Aden (rozcestník)\n\nAden je přístavní město v Jemenu. Může také odkazovat na odvozené zeměpisné a politické pojmy:\n\n"}
{"id": "1146814", "url": "https://cs.wikipedia.org/wiki?curid=1146814", "title": "Tragédie na K2 (2008)", "text": "Tragédie na K2 (2008)\n\nDne 1. srpna 2008 došlo k sérii nešťastných událostí na hoře K2 v pohoří Karákóram, které si vyžádaly celkem 11 lidských životů. Šlo o nejhorší tragédii, ke které kdy na K2 došlo a jednu z vůbec nejhorších v historii horolezectví.\n\nLetní sezóna 2008 byla na K2 poznamenána přetrvávající nepřízní počasí. Některá družstva byla nucena čekat na vhodné okno právě až do přelomu července a srpna. K vrcholovému útoku se chystalo celkem 36 horolezců z družstev Singapuru, Jižní Koreje, Francie, Srbska, USA, Nizozemska, Itálie, Norska, Španělska a mezinárodního týmu. Takové množství horolezců představovalo značnou komplikaci. Aby nedošlo k vzájemnému překážení jednotlivých členů, rozhodli se všechny expedice spolupracovat a pod vedením Wilco Van Rooijena z nizozemského týmu Norit si rozdělili úlohy. 31. července se měla směrem k vrcholu vypravit skupina nejsilnějších lezců, šerpů a horských nosičů. Jejich cílem bylo upevnit fixní lana v nejproblematičtějších pasážích vrcholového výstupu. Klíčovou osobou při upevňování lan měl být pákistánský nosič Shaheen Baig, který jako jediný v minulosti zdolal tzv. Butylku – sněhový kuloár nad kterým se tyčí převislá stěna z ledu a sněhu. Jedná se o nejnebezpečnější místo celého výstupu. Baig však již ve druhém výškovém táboře onemocněl výškovou nemocí a aniž by za sebe zajistil vhodnou náhradu, otočil se k sestupu. Členové předsunutého týmu získali své zkušenosti s upevňováním fixních lan především na Mount Everestu. Postup se však na obou horách do jisté míry liší. Na Mount Everestu se obvykle nachází velké procento méně zkušených lezců a proto je nutné upevňovat fixní lana i v relativně bezpečných pasážích. Bez vedení Baiga zvolil předsunutý tým právě tento postup i na K2, čímž došlo k předčasnému vyčerpání lezeckého materiálu. Horní nebezpečné partie Butylky zůstaly nezajištěny.\n\n1. srpna se horolezci vybrali brzo z rána k výstupu pod vedením Van Rooijena. Některé zkušenější lezce okamžitě zarazilo umístění fixních lan, která začínala už na bezpečných místech s minimálním sklonem. Při lezení Butylkou se naopak ukázalo, že horní partie zajištěny nejsou. Van Rooijen se zde setkal se Španělem Albertem Zerainthem, který se o výstup pokoušel sólo bez zastávky ve čtvrtém táboře. Vytvořila se dlouhá fronta se Zerainthem a Rooijenem na špici a Američanem Chrisem Klinkem na konci. Postup celé skupiny se kvůli absenci lan zastavil a začali nabírat nebezpečné zpoždění. Zerainthe a Rooijen se nakonec shodli, že je potřeba dostat lana z nižších partií pomocí lidského řetězu nahoru. Klinke začal uvolňovat lana na konci a posílat je po ostatních lezcích směrem vzhůru. Postup skupiny se obnovil až kolem 8 hodin. Klinke a jeho dva kolegové z americké výpravy zhodnotili situaci a svůj pokus vzdali. Srb Dren Mandić se rozhodl použít ke zbytku výstupu kyslíkový přístroj. Odpoutal se od fixního lana, aby ho ostatní mohli obejít. Při tom však ztratil rovnováhu, narazil do členky norského týmu Cecilie Skogové a zřítil se z téměř stometrové výšky. Jeho výkřik upoutal pozornost vzdalujících se Američanů, kteří si všimli, že se Mandić po svém pádu postavil a mával rukama. Zbylí dva Srbové se rozhodli zrušit svůj výstup, slézt k Mandićovi a zkontrolovat jeho stav. Když k němu dorazili, ležel na zemi a nereagoval. Utrpěl smrtelná poranění hlavy, kterým několik sekund po pádu podlehl. Ačkoliv se v žádném případě nedoporučuje snášet mrtvá těla z takové výšky, Srbové se rozhodli Mandićovo tělo dostat do čtvrtého tábora. Jejich snahu pozorovali Američané, kteří se vrátili, aby jim s tělem pomohli. Se Srby byl i nosič Jehan Baig. Podle pozdějších výpovědí působil malátně, klopýtal a pletl se ostatním do cesty. V jednu chvíli narazil do jednoho z Američanů a téměř ho strhl na zem. Sám upadl a na šikmém svahu začal klouzat směrem k okraji. Neustále zrychloval a ačkoliv měl v ruce cepín, vůbec se nepokusil svůj pád nějak zastavit. Nakonec přepadl přes okraj a zřítil se do hlubiny. Jeho zvláštní chování v posledních momentech před pádem naznačuje, že mohl trpět efekty vysokohorské nemoci.\n\nZerainth se od ostatních lezců oddělil a kolem 3 hodin odpoledne dosáhl jako první vrcholu. Zpátky se dostal tak rychle, že se o celé tragédii dozvěděl až druhý den. Ostatní mezitím zůstali daleko za ním a dohadovali se o další strategii. Šerpa Pemba Gyalje navrhoval okamžitý sestup. Ital Marco Confortola naopak připomenul, že při prvovýstupu v roce 1954 se podařilo italskému týmu horu poměrně bezpečně zdolat i v 6 hodin večer. Skupina se rozhodla pokračovat k vrcholu. Jako první se tam až kolem půl čtvrté dostali Norové následováni Jihokorejci. Ti se tam zdrželi téměř 90 minut. Před 8. hodinou vrcholu jako poslední dosáhl i Confortola. O půl hodiny později se utrhl v Butylce sérak, který strhl Nora Rolfa Baeho, a zároveň přetrhl fixní lana, nad kterými zůstalo odříznuto celkem 16 lidí. S přibývající tmou propukla mezi horolezci panika. Nosič Karim Meherban se ve tmě ztratil a jeho tělo nebylo nikdy nalezeno. Nizozemec Gus Van de Gevel narazil nad Butylkou na Meherbanova společníka Francouze Huguese D'Aubareda. Tomu došel kyslík a rozhodl se odpočívat. Trval na tom, aby ho Van de Gevel předešel a sestoupil sám. Van de Gevel o chvíli později uslyšel ránu a ve tmě zpozoroval pád velkého předmětu o kterém se domníval, že je to D'Aubared.\n\nKolem 11. hodiny v noci stále zůstávalo minimálně 9 horolezců uvězněných nad Butylkou. Pakistánský nosič Jumich Bhote se bez potřebného vybavení nemohl pokusit o sestup Butylkou. Když se o jeho nesnázích dozvěděl v táboře jeho bratr Pasang Bhote, rozhodl se jít mu naproti. Van Rooijen, Confortola a Ir Gerard McDonnell se rozhodli pokračovat v lezení po tmě, ale po chvíli zoufalé snahy se usadili ve sněhu, aby počkali na zlepšení viditelnosti. S prvním světlem se Van Rooijen oddělil, a ačkoliv trpěl sněžnou slepotou, pokračoval sám v sestupu. O něco níže narazil na trojici Korejců, kteří zůstali po pádu viset na skále zamotáni do lan. Korejci mu naznačili, aby dolů pokračoval sám. Podařilo se mu od nich získat několik metrů lana, po kterém se dostal o něco níže. Také Confortola s McDonnellem začali sestupovat a narazili na Korejce. Všichni byli stále naživu, ale dva měli velmi vážná zranění. Confortola s McDonnellem se více než tři hodiny pokoušeli Korejce osvobodit. Po nedalekém pádu dalšího séraku se Confortola rozhodl svou snahu vzdát a začal sestupovat. McDonnell však opět začal lézt směrem vzhůru. Confortola byl přesvědčený, že McDonnell trpěl vysokohorskou nemocí a ztratil orientaci. Van Rooijen naopak tvrdil, že se McDonnell snažil uvolnit Korejce shora. To se mu zřejmě podařilo, ale vzápětí ho strhla lavina.\n\nPasang Bhote o něco později zavolal do tábora, že se mu podařilo najít svého bratra a dva Korejce a všichni sestupují společně dolů. Krátce poté spadla další lavina, která čtveřici strhla a jen těsně minula Confortolu a Pembu Gyaljeho, který ho krátce předtím objevil. Během sestupu oba muži pozorovali lidské ostatky ve zbytcích laviny. Zřejmě se jednalo právě o Korejce a dvojici nosičů. Van Rooijen mezitím na relativně bezpečném místě poslepu vytočil telefonní číslo své manželky v Holandsku. Ta zpětně kontaktovala tým Norit s informací o tom, že je sice v pořádku, ale uvězněný na hoře. Členům týmu se podařilo zaměřit Van Rooijenův telefon a určit jeho přibližnou polohu GPS. Gyalje a Van de Gevel se vydali směrem do určené oblasti. Než však Van Rooijena podle vyzvánění jeho mobilu našli, padla tma a oni se museli vrátit do tábora. Van Rooijen tak musel vydržet další bivak na K2. Druhý den se mu zrak zlepšil natolik, že byl schopný vlastními silami dojít do tábora. Po návratu z hory byli Van Rooijen a Confortola eskortováni vrtulníkem do nemocnice s vážnými omrzlinami.\n"}
{"id": "1146815", "url": "https://cs.wikipedia.org/wiki?curid=1146815", "title": "Johann Angerer", "text": "Johann Angerer\n\nJohann Angerer (6. dubna 1841 Wattens – 31. prosince 1901 Lana) byl rakouský politik německé národnosti z Tyrolska, v 2. polovině 19. století poslanec Říšské rady.\n\nProfesí byl notářem. Uvádí se jako statkář v Innsbrucku. Zasloužil se o rozvoj cestovního ruchu v Tyrolsku. Zasedal jako poslanec Tyrolského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou a obchodních a živnostenských komor v Tyrolsku, obvod Bolzano, Merano atd./Bolzano. Ve volebním období 1885–1891 se uvádí jako Dr. Johann Angerer, statkář, bytem Hall in Tirol.\n\nNa Říšské radě se po volbách v roce 1885 uvádí jako člen klubu Sjednocené levice, do kterého se spojilo několik ústavověrných proudů. Po jeho rozpadu byl členem mladoněmeckého poslaneckého klubu Deutscher Club (Německý klub). V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nZemřel po krátké nemoci v prosinci 1901.\n"}
{"id": "1146817", "url": "https://cs.wikipedia.org/wiki?curid=1146817", "title": "Smirnov", "text": "Smirnov\n\nRuské příjmení Smirnov (také Smirnoff; ) pochází z výrazu \"смирный\", který znamená „klidný, mírumilovný“. Má více nositelů:\n\n\n"}
{"id": "1146818", "url": "https://cs.wikipedia.org/wiki?curid=1146818", "title": "Groom Lake", "text": "Groom Lake\n\nGroom Lake je solná pláň v Nevadě používaná jako vzletové dráhy Nellisovy letecké základny. Nachází se blízko severně od amerického zařízení Oblast 51 v Údolí Groom Lake, které je součástí Tonopahské bažiny. Jezero nabývá průměru 18 km.\n\nV sedmdesátých letech 19. století zde byly objeveny železná ruda a stříbro. Těžební prostory získal J. B. Osborne s partnery v devadesátých letech 19. století. Nárok na ně byl však prokázán v roce 1916, kdy zde s další firmou začali těžit do roku 1918 a poté po druhé světové válce do padesátých let.\n"}
{"id": "1146819", "url": "https://cs.wikipedia.org/wiki?curid=1146819", "title": "Městské muzeum a galerie Polička", "text": "Městské muzeum a galerie Polička\n\nMěstské muzeum a galerie Polička bylo v roce 1991 zřízeno jako příspěvková organizace města Poličky a rozděleno na tři střediska: Městské muzeum (podsbírka historická), Městská galerie (podsbírka výtvarné umění) a Centrum Bohuslava Martinů v Poličce (podsbírka B. Martinů).\n\nK založení muzejního spolku došlo z iniciativy ředitele obecné a měšťanské školy. Roku 1881 povolilo c.k. místodržitelství ustavení Musejního spolku „Palacký“ v Poličce, který vytvořil základ muzejních sbírek. Nový výbor s předsedou ing. Františkem Bukáčkem roku 1934 otevřel expozice muzea v budovách uvolněných chlapeckých obecných škol.\n\nV roce 1936 byla zpřístupněna umělecká galerie „Českomoravská vysočina v dílech svých velkých synů“. V roce 1941 byl uspořádán „1. Východočeský umělecký salon v Poličce“ a založil historii pravidelných salonů (dosud poslední roku 2015). Roku 1953 byla ze zámku Bystré převezena a restaurována část zámecké obrazárny rodu Hohenemsů. Nový ředitel muzea Otokar Aleš Kukla se zasadil o změnu dosavadní orientace uměleckých salonů na současné moderní umění a v roce 1962 navrhl využít radniční budovu pro účely galerie a přeměnu instituce na krajskou galerii (pro nepochopení místních úřadů nebyl záměr realizován). \n\nRoku 1945 byla otevřena stálá „Výstavní síň Mistra Bohuslava Martinů“ a v roce 1947 pak byla zpřístupněna rodná světnička Bohuslava Martinů ve věži kostela. Roku 1957 byla vybudována samostatná expozice a sbírkové oddělení věnované Bohuslavu Martinů (nová instalace 1973)\nV roce 1976 došlo k havárii kleneb a roku 1982 následovalo úplné uzavření expozic. Muzejníci pracovali v rozkolísaných podmínkách, řediteli Janu Kapustovi se však podařilo získat od Charlotty Martinů velkou kolekci notových rukopisů skladatele a aktivně se podílel i na zajištění převozu ostatků Bohuslava Martinů ze Švýcarska do Poličky (1979).\n\nV roce 1984, s nástupem nového ředitele Davida Junka, byla dokončena rekonstrukce nově získané budovy a k 25. výročí úmrtí skladatele byla slavnostně zpřístupněna expozice \"Památník Bohuslava Martinů\". Podařilo se scelit Hohenemskou obrazárnu, jejíž další části se nacházely v zámku Litomyšl a Zákupy. V roce 1994 byla dokončena rekonstrukce radnice a slavnostně otevřeny stálé expozice: \"Staré umění na Poličsku, Obrazová galerie rodu Hohenemsů, Moderní umění na Poličsku a Bohuslav Martinů ve výtvarném umění\".\n\nOd poloviny 90. let se muzeum orientovalo na alternativní výstavní projekty a zapojilo se do programu \"Brána muzea otevřená\" (Nadace Open Society Fund Praha) a zapojilo se do zahraničních výstavních programů (B. Martinů, Hohenemská obrazárna). \n\nCílem vlastního programu muzea bylo odstranit vitríny jako bariéru mezi návštěvníkem a sbírkovými předměty a pomocí věrných replik (štípané kamenné nástroje, odlévané bronzové předměty, středověká zbroj ap.) umožnit přímý kontakt s předmětem. Dotykové výstavy \"Muzeum a škola: Od doby kamenné do doby slovanských hradišť; Doba měst a hradů, Husitské války\" se od roku 1998 každoročně opakují a fungují i jako putovní (do r. 2013 122.000 návštěvníků). Ve spolupráci s dalšími organizacemi ve městě probíhá poetická červnová noční prohlídka města \"Čas pro neobyčejné zážitky\" (od 2000). \n\nV letech 2002-2006 byla rekonstruována hlavní muzejní budova čp. 112. a 4.4. 2009 zde byly slavnostně otevřeny nové expozice: \"Historie města Poličky a okolí, Sklářství na Horácku, Historická třída Bohuslava Martinů, Barevný svět Bohuslava Martinů\". \nKromě toho jsou přístupné čtyři expozice starého a moderního umění v radnici, rodná světnička B. Martinů ve věži kostela, ochoz městských hradeb a výstavní sály pro krátkodobé výstavy.\nBudova čp. 112, Šaffova ulice. Na této mimořádně dlouhé parcele stávaly až do velkého požáru města v roce 1613 soukenické, kožešnické a ševcovské kotce (krámy). V letech 1740 – 1743 zde byla postavena kasárna. V roce 1841 byla v budově slavnostně otevřena chlapecká škola. Úprava fasády v novorenesančním slohu proběhla v roce 1890. Nárožní část přízemí sloužila do roku 1929 městskému divadlu. Z žáků chlapecké školy byl nejslavnějším absolventem Bohuslav Martinů (1897-1905).\n\nDům čp. 113 a 114, Tylova ulice. Původně měšťanské právovárečné domy, později modernizované.\n\nRadnice, čp. 2 Palackého náměstí. Gotickou radnici z 2. poloviny 14. století (z níž se dochovala věž s kaplí) nahradila barokní novostavba palácového typu v letech 1739 – 1744. Polička byla v té době prosperující královské věnné město. Za války v roce 1941 došlo k přemístění starostenského úřadu. Od roku 1994 jsou v budově, která je národní kulturní památkou, stálé expozice starého a moderního umění městské galerie.\n\nSbírka historická dokládá na sbírkových předmětech historické a národopisné povahy vývoj města a regionu Poličska od počátků osídlení ve 13. století do současnosti. Nadregionální význam má horácké sklářství a lidový textil. Specifické postavení má muzejní knihovna.\nSbírka výtvarné umění – sbírkové předměty starého umění zahrnují všechny obory výtvarného umění na Poličsku od gotiky do 19. století. Nadregionální význam s evropským dosahem má obrazová galerie rodu Hohenemsů (16.-18. století) ze zámku Bystré. Fondy moderního umění jsou zaměřeny na výtvarníky 20. století, kteří se v regionu narodili nebo trvale působili a svým významem překročili hranice regionu.\n\nSbírka Bohuslava Martinů – sbírkové předměty dokládají život a dílo poličského rodáka – světoznámého hudebního skladatele Bohuslava Martinů (1890-1959). Nadregionální význam s celosvětovým dosahem má rozsáhlý soubor notových rukopisů, korespondence, fotografií, archiválií i třírozměrných předmětů. Probíhá úzká spolupráce s Nadací Bohuslava Martinů v Praze.\n\n\n"}
{"id": "1146820", "url": "https://cs.wikipedia.org/wiki?curid=1146820", "title": "Melinda Gatesová", "text": "Melinda Gatesová\n\nMelinda Frenchová Gates (rozená Melinda Ann French, * 15. srpna 1964, Dallas) je americká manažerka a filantropka. Je manželkou miliardáře Billa Gatese zakladatele firmy Microsoft a spoluzakladatelkou Nadace Billa a Melindy Gatesových. Vystudovala Dukeovu univerzitu. Před sňatkem s Gatesem, k němuž došlo roku 1994, pracovala v Microsoftu jako projektová manažerka produktů Microsoft Bob, Microsoft Encarta a Expedia. S Billem Gatesem mají tři děti. \n"}
{"id": "1146823", "url": "https://cs.wikipedia.org/wiki?curid=1146823", "title": "Alexandr Vasiljevič Gitalov", "text": "Alexandr Vasiljevič Gitalov\n\nAlexandr Vasiljevič Gitalov (; 14. května / 27. května 1915 – 17. března 1994 Moskva) byl sovětský zlepšovatel zemědělské výroby, dvojnásobný hrdina socialistické práce (1948, 1958). V roce 1934 ukončil kurs traktoristů, od roku 1936 pracoval jako vedoucí traktoristů Kolchozu 20. sjezdu KSSS v Novoukrajinském rajónu Kirovogradské oblasti Ukrajiny. Účastnil se 2. světové války. Od roku 1948 byl členem KSSS.\n\n\n"}
{"id": "1146825", "url": "https://cs.wikipedia.org/wiki?curid=1146825", "title": "David Weingärtner", "text": "David Weingärtner\n\nDavid Weingärtner (25. leden 1985 Chomutov – 29. srpen 2015 Chomutov) byl český zpěvák, známý ze skupiny X-left to die, kterou založil v roce 2004. \n\nByl vyučen v oboru kuchař-číšník. V širší známost vešel hlavně díky show Hlas Česko Slovenska, které se zúčastnil v roce 2012. Již v roce 2010 se objevil v televizní soutěži Robin Hood – Cesta ke slávě, kde se umístil na druhém místě, ta však nebyla tolik sledovaná. V roce 2009 předskakoval zpěvákovi Marilynovi Mansonovi na jeho brněnském koncertu.\n\nPocházel z umělecké rodiny, dědeček byl operním pěvcem a jeho pratetou byla herečka, která vystupovala pod uměleckým pseudonymem Stella Májová.\n\nDne 29. srpna 2015 byl nalezen mrtvý, utopil se v řece Chomutovce. Bylo mu pouhých třicet let.\n\n"}
{"id": "1146830", "url": "https://cs.wikipedia.org/wiki?curid=1146830", "title": "Andrew Grove", "text": "Andrew Grove\n\nAndrew Stephen Grove, rodným jménem András István Gróf, (2. září 1936 Budapešť Maďarsko – 21. března 2016 Los Altos, Kalifornie) byl americký podnikatel, inženýr a spisovatel maďarského původu. Z komunisty ovládaného Maďarska utekl ve věku 20 let a po ukončení vzdělání se stal jedním z průkopníků polovodičové technologie. Jako ředitel firmy Intel dovedl svou společnost k pozici předního světové výrobce polovodičů. Roku 2000 u něho byla diagnostikována Parkinsonova nemoc a Grove věnoval peníze několika nadacím, které podporují výzkum léčby této choroby.\n"}
{"id": "1146832", "url": "https://cs.wikipedia.org/wiki?curid=1146832", "title": "Valentina Nikolajevna Goluběvová", "text": "Valentina Nikolajevna Goluběvová\n\nValentina Nikolajevna Goluběvová (; 9. března 1949 selo Nazarovo) je sovětská tkadlena pracující v tkalcovských podnicích v Ivanovu. Od roku 1986 působila jako ředitelka a kariéru zakončila roku 2002 jako generální ředitelka Velké ivanovské manufaktury (Большая ивановская мануфактура).\n\nJiž jako dělnice byla ve své době ceněna nejvyššími vyznamenáními, byla dvojnásobná hrdinka socialistické práce (1977, 1984), laureátka Státní ceny SSSR (1980). V roce 1982 byla členkou komise pro přípravu pohřbu Leonida Brežněva.\n\n"}
{"id": "1146835", "url": "https://cs.wikipedia.org/wiki?curid=1146835", "title": "Bidhjá Déví Bhandáríová", "text": "Bidhjá Déví Bhandáríová\n\nBidhjá Déví Bhandáríová (nepřechýleně \"Bhandárí\", , narozena 19. června 1961) je v pořadí druhá prezidentka v Nepálu a historicky první žena, která zastává tento úřad. Zvolená byla za Komunistickou stranu Nepálu (sjednocení marxisté-leninisté), kdy pro ni hlasovalo 327 z 549 hlasujících zástupců. Nahradila tak ve funkci dosavadního prezidenta Ráma Barana Jádava.\n"}
{"id": "1146837", "url": "https://cs.wikipedia.org/wiki?curid=1146837", "title": "Ken Starr", "text": "Ken Starr\n\nKenneth Winston Starr (* 21. července 1946) je americký právník a vysokoškolský funkcionář. Sloužil také jako federální soudce. Proslavil se vyšetřováním afér spojených s vládou Billa Clintona; na základě jeho zprávy (\"Starrova zpráva\", anglicky \"Starr report\") byla otevřena možnost jednat o odvolání Clintona z funkce prezidenta (impeachment) a Clinton ztratil na pět let právnickou licenci. K roku 2015 Starr působí jako rektor Baylorovy univerzity v Texasu.\n"}
{"id": "1146838", "url": "https://cs.wikipedia.org/wiki?curid=1146838", "title": "Andrej Pavlovič Kirilenko", "text": "Andrej Pavlovič Kirilenko\n\nAndrej Pavlovič Kirilenko (; 25. srpna / 8. září 1906 – 12. května 1990 Moskva) byl sovětský stranický činitel během studené války.\n\nNarodil se v roce 1906 v dělnické rodině ve vesnici Alexejevka v Bělgorodské gubernii. Ve 20. letech 20. století pracoval pro těžařskou společnost ve Voroněžské oblasti. V roce 1929 se stal členem Komunistického svazu mládeže a od dva roky později i Komunistické strany. Postupně stoupal ve funkcích, až se po Chruščovově rezignaci stal hlavním pobočníkem Leonida Brežněva v Ústředním výboru. V roce 1962 se stal členem Politbyra, v roce 1966 také Sekretariátu. V roce 1982 převzal jeho funkce Andropov a Kirilenko byl odsunut na druhou kolej. Zemřel 12. května 1990 v Moskvě.\n\n"}
{"id": "1146839", "url": "https://cs.wikipedia.org/wiki?curid=1146839", "title": "Helena Aeschbacher-Sinecká", "text": "Helena Aeschbacher-Sinecká\n\nHelena Aeschbacher-Sinecká (* 11. května 1945 Kozly) je česká básnířka a výtvarnice od roku 1973 žijící ve Švýcarsku.\n\nNa Pedagogické fakultě Univerzity Karlovy vystudovala obor ruský jazyk a dějepis, na Filosofické fakultě Univerzity Karlovy poté studovala knihovnictví a dokumentaristiku. Toto studium však nedokončila; rok před promocí využila příležitosti a při návštěvě československé výpravy orientačních běžců ve Švýcarsku v roce 1973 požádala o politický azyl.\n\nBásně publikovala nejprve česky v krajanských periodikách, v exilovém nakladatelství Poezie mimo domov pak roku 1981 vyšla její prvotiny „Mlhavé dny“. V osmdesátých letech již publikovala poezii v němčině (její sbírky vycházely ve Frankfurtu n. Mohanem), v devadesátých letech zvolila dvojjazyčná vydání v zrcadlové sazbě. Ta vyšla jednak v Curychu, jednak v České republice, jež se autorce po změně společenských poměrů opět otevřela.\n\nParalelně se Aeschbacher-Sinecká věnuje také výtvarné činnosti (především pastelu a akvarelu) a umělecké fotografii, již kombinuje se svými verši. V roce 2005 uspořádala Centrální knihovna města Curych rozsáhlou retrospektivní výstavu jejích fotografií a veršů.\n\nHelena Sinecká byla trojnásobnou juniorskou mistryní ČSSR ve skifu a juniorskou reprezentantkou v orientačním běhu. Ve Švýcarsku patřila po své emigrace v orientačním běhu k nejlepším seniorkám.\n\nOd roku 1992 žije Aeschbacher-Sinecká v Kappel am Albis nedaleko Curychu. Dne 5. listopadu 2015 jí ministr kultury České republiky Daniel Herman udělil cenu Artis Bohemiae Amicis za šíření dobrého jména české kultury. Ve Švýcarsku jí ho v ministrově zastoupení dne 12. listopadu 2015 předal český velvyslanec J.E. Karel Borůvka.\n\nV emigraci vystavovala v legendární Galerii Krauze, v současnosti jsou její výtvarné práce – akvarely součástí sbírek Galerie Klatovy-Klenová a Středočeské galerie GASK.\n\n\n\n\n"}
{"id": "1146840", "url": "https://cs.wikipedia.org/wiki?curid=1146840", "title": "Double Eagle 1933", "text": "Double Eagle 1933\n\nMince Double Eagle z roku 1933 je jednou z nejznámějších a nejhodnotnějších mincí světa. Na Double Eagle je pozoruhodné, že ještě před sedmdesáti lety existovalo těchto zlatých mincí téměř půl milionu kusů. Kdyby se dochovaly i ve zlomku takového počtu, už by rozhodně nešlo o světovou raritu.\n\nPrvní dvacetidolarovou minci vyrobila Mincovna Spojených států amerických v roce 1850. Byla nazvána Double Eagle. Toto dítě kalifornské zlaté horečky bylo hlavní ekonomickou stálicí přes 80 let. Během roku 1907, tedy po padesáti letech používání stejného designu amerického zlatého oběživa, se ukázalo, že jeho vzhled je již zastaralý. Pro návrh nové podoby byl osloven přední americký sochař Augustus Saint-Gaudens. Jeho smělá představa nové dvacetidolarové mince znázorňovala dvě miniaturní plastiky, které jakoby poletovaly na zlatém kotouči.\n\nZnázornění síly a sebevědomé volnosti revitalizovalo americké oběživo a získalo pro Saint-Gaudense nesmrtelnost za zhotovení nejlépe umělecky propracovaného designu v historii amerického oběživa. Propracované reliéfní pojetí se ukázalo být technicky náročné na výrobu pro masový oběh, proto byl vzor doslova zploštěn. Takto pozměněný dvojitý orel Sainta Gaudense zůstal ve výrobě až do začátku roku 1933. \nMince je raritou díky rozhodnutí Spojených států, které se na pokraji tehdejší světové ekonomické krize rozhodly upustit od zlatých mincí a prakticky všechny Dvojité orly (Double Eagle) nechaly roztavit, aniž by se dostaly z mincovny do oběhu. V roce 1933 se americký prezident Franklin Delano Roosevelt ve snaze finanční krizi zabránit, rozhodl veškeré zlaté mince z oběhu stáhnout. Následně nařídil jejich roztavení a uložení v pevnosti Fort Knox. Tomuto nařízení uniklo jen 13 zlatých mincí a staly se z nich, podle některých numismatiků, nejvzácnější mince světa. \n\nHodnota mincí Double Eagle tedy rapidně vzrostla. Po nějakém čase si filadelfský zlatník Israel Switt všiml stoupající hodnoty mince Double Eagle z r. 1933 a prodal ji texaskému obchodníkovi s mincemi, který ji následně prodal dál egyptskému králi Faroukovi. Farouk byl zaníceným sběratelem mincí, který po minci Double Eaglu z r. 1933 dlouho toužil. Mince byla do Egypta doručena diplomatickou poštou.\nKdyž byl král Farouk roku 1952 sesazen a vyhnán do exilu, královská sbírka mincí se dostala na trh. Mělo se jednat o největší aukci mincí století – 8 500 vzácných zlatých mincí a Double Eagle z r. 1933. Avšak ještě před uspořádáním aukce americké ministerstvo financí požádalo o stažení a návrat mince Double Eagle do Washingtonu. Mince byla na poslední chvíli stažena z prodeje jen proto, aby mohla zmizet.\n\nDlouho se Američanům nedařilo tento ukradený exemplář vzácné mince získat zpátky. Vystopován byl až v roce 1996, kdy se minci pokoušel prodat nekalý britský obchodník se zlatem, sledovaný americkou tajnou službou. V roce 2002 byl jeden z exemplářů mince Double Eagle 1933 prodán v aukční síni Sotheby´s ve Velké Británii za 7,6 milionů dolarů. Stal se jedinou mincí Double Eagle z r. 1933, která byla americkou vládou schválena k osobnímu vlastnictví.\n\nTuto numismatickou vzácnost si mohli prohlédnout i nadšenci v České republice. V roce 2012 ji v rámci evropské tour společnost Národní Pokladnice ve spolupráci se svou mateřskou společností Samlerhuset Group přivezla do Prahy. Byla vystavena v nové budově Národního muzea po dobu 48 hodin a vzbudila u veřejnosti mimořádný zájem. \n\nMince Double Eagle z roku 1933, kterou vlastní Národní muzeum americké historie, se tak stala prvním předmětem, který byl americkým muzeem zapůjčen do Evropy. Mince byla během této evropské tour vystavena v Londýně, Dublinu, Bruselu, Praze, Varšavě, Oslu a Helsinkách.\n\n"}
{"id": "1146841", "url": "https://cs.wikipedia.org/wiki?curid=1146841", "title": "Kanton Saint-Dizier-1", "text": "Kanton Saint-Dizier-1\n\nKanton Saint-Dizier-1 (fr. \"Canton de Saint-Dizier-1\") je francouzský kanton v departementu Haute-Marne v regionu Grand Est. Tvoří ho 10 obcí a část města Saint-Dizier. Zřízen byl v roce 2015.\n\n\n"}
{"id": "1146844", "url": "https://cs.wikipedia.org/wiki?curid=1146844", "title": "Heinrich Müller (anatom)", "text": "Heinrich Müller (anatom)\n\nHeinrich Müller (17. prosince 1820 Castell – 10. května 1864 Würzburg) byl německý anatom, který se zabýval především stavbou lidského oka.\n\nHeinrich Müller studoval lékařství na univerzitách v Mnichově, Freiburgu, Heidelbergu, Würzburgu a Vídni. Z profesorů jej nejvíce ovlivnili Ignaz Döllinger (Mnichov), Friedrich Arnold (Freiburg), Jakob Henle (Heidelberg) a Carl von Rokitansky (Vídeň).\n\nMüller habilitoval v roce 1847 na Univerzitě ve Würzburgu. Těžiště jeho práce spočívalo nejprve v patologické anatomii. Poté, co na univerzitu ve Würzburgu přišel v roce 1849 Rudolf Virchow, soustředil se Müller na topografickou a srovnávací anatomii. Od roku 1852 byl Heinrich Müller mimořádným profesorem anatomie, od roku 1858 pak řádným profesorem. Přednášel systematickou anatomii, histologii a mikroskopii. \n\nZemřel 10. května 1864 ve věku 43 let.\n\nVe svém výzkumu se Müller zejména anatomií oka. Původně mikroskopicky zkoumal orgány zraku zvířat, později se soustředil na lidské oko. Rozhodující měrou přispěl k poznání stavby oka a zrakového nervu. V roce 1851 objevil a popsal rodopsin. Kromě jiného objevil a popsal takzvané Müllerovy buňky v sítnici. Společně s Albrechtem von Graef, F. C. Dondersem, Williamem Bowmanem a Ferdinandem von Arlt patří k nejvýznamnějším oftalmologům 19. století. V roce 1860 byl Heinrich Müller zvolen členem Akademie věd Leopoldina.\n\n"}
{"id": "1146845", "url": "https://cs.wikipedia.org/wiki?curid=1146845", "title": "Altair BASIC", "text": "Altair BASIC\n\nAltair BASIC (původní název byl MITS 4K BASIC) byl významný krok v počítačové historii. Altair BASIC se stal programovacím jazykem pro první celosvětově úspěšný osobní počítač MITS Altair 8800. Stejně to byl i první produkt společnosti Microsoft (v té době Micro-Soft).\n\nNa tvorbě interpretu se podíleli Bill Gates, Paul Allen a Monte Davidoff bez jakéhokoliv přístupu k počítači Altair nebo procesoru Intel 8080 (použili svůj vlastní simulátor procesoru 8080, simulátor běžel na minipočítači PDP-10). \n"}
{"id": "1146846", "url": "https://cs.wikipedia.org/wiki?curid=1146846", "title": "Československá basketbalová liga žen 1970/1971", "text": "Československá basketbalová liga žen 1970/1971\n\nČeskoslovenská basketbalová liga žen 1970/1971 byla nejvyšší ligovou basketbalovou soutěží žen v Československu. Hrálo ji 12 družstev. Titul mistra Československa získala Sparta ČKD Praha na druhém místě skončila Slavia VŠ Praha a na 3. místě KPS Brno.\n\nNejlepší pětka hráček basketbalové sezóny 1970/71: Hana Doušová-Jarošová, Helena Malotová-Jošková, Milena Jindrová, Eva Petrovičová, Marie Zahoříková-Soukupová.\n\n\n\n\n"}
{"id": "1146848", "url": "https://cs.wikipedia.org/wiki?curid=1146848", "title": "Travankúr", "text": "Travankúr\n\nTravankúr, také Tiruvitánkúr (anglicky \"Travancore\", malajálamsky തിരുവിതാംകൂർ) byl knížecí stát ležící na Malabarském pobřeží v jižní Indii. Měl rozlohu 19 844 km² a žilo v něm 6 070 018 obyvatel (údaj ze sčítání z roku 1941), hlavním městem byl Tiruvanantapuram. Platidlem byla travankúrská rupie. Panovník měl právo na pozdrav devatenácti dělovými výstřely. Vlajka státu byla červená s bíle vyobrazenou mušlí vázovky indické.\n\nÚzemí Travankúru patřilo původně říši Čérů a Vidžajanagaru, od 17. století rostla moc království Venad. Jeho panovník Marthanda Varma k němu připojil další území a vytvořil roku 1729 nový stát nazvaný Travankúr. Podařilo se mu odrazit pokus Nizozemské Východoindické společnosti o invazi, když ji porazil roku 1741 v bitvě u Kolačalu. Do zajetí padl nizozemský admirál Eustachius De Lannoy, který byl později pověřen velením travankúrské armády. V další válce s Maisúrským královstvím pomáhala Travankúru Britská východoindická společnost, což vyústilo v roce 1795 v podpis dohody o britské ochraně. Proti rostoucímu britskému vlivu vystoupil předseda vlády (\"dewan\") Velu Thampi Dalawa, který v letech 1808 až 1809 se svými stoupenci zahájil ozbrojené povstání, to však bylo potlačeno a britská nadvláda se upevnila.\n\nIdeologicky stálo království na kultu Padmanabhy, Višnuova avatára, kterému byl zasvěcen velký chrám Padmanabhaswamy v hlavním městě. V 19. století se objevilo náboženské hnutí ayyavali, bojující za odstranění kastovní segregace. Roku 1855 bylo zrušeno otroctví, v roce 1936 byl dovolen vstup do chrámu všem obyvatelům bez ohledu na kastovní příslušnost. Travankúr patřil ke státům s nejvyšší životní úrovní v Indii. Těžil z rozvinutého zemědělství a pro obchod příhodné polohy na špici indického poloostrova. Místní panovníci neutráceli tolik pro osobní potřebu jako jiní indičtí mahárádžové a investovali do ekonomiky a infrastruktury: stát měl na poměry tehdejší Indie kvalitní školství a zdravotnictví, provozoval poštovní služby, pro které vydával vlastní známky. Ženy měly přístup ke vzdělání, směly se rozvádět i dědit majetek. Stát byl také znám svojí náboženskou snášenlivostí.\n\nPoté, co byl roku 1947 schválen Zákon o nezávislosti Indie, objevily se snahy o vyhlášení nezávislosti Travankúru, ale ministr vnitra Sardár Vallabhbháí Patél vyjednal jeho integraci do nové republiky. V ní spolu se severním sousedem Kóčinem vytvořil roku 1949 svazový stát Travankúr-Kóčin, král Chithira Thirunal Balarama Varma byl jeho formální hlavou s titulem \"radžpramuk\". V roce 1956 došlo ke změně vnitřních indických hranic podle etnického klíče: okres Kannijákumari, kde žijí převážně Tamilové, byl připojen k Madráskému státu (od roku 1968 Tamilnádu) a zbytek státu dostal nové jméno Kérala.\n\n\n"}
{"id": "1146858", "url": "https://cs.wikipedia.org/wiki?curid=1146858", "title": "Izvestija", "text": "Izvestija\n\nIzvestija (rusky \"Известия\" – „zprávy“, „zvěsti“) je ruský celostátní deník, jedno z nejstarších a nejpopulárnějších periodik v Rusku. Vychází od pondělí do pátku.\nZaložil jej v roce 1917 městský sovět v tehdejším Petrohradě, avšak již roku 1918 se redakce přestěhovala do Moskvy. Jeho vydavatelem se stala sovětská vláda, Vladimir Iljič Lenin upřednostňoval Izvestija před stranickou Pravdou. V tehdejším Sovětském svazu je četli zejména studenti a lidé s vyšším vzděláním. Po rozpadu SSSR byla Izvestija privatizována, přičemž jejími vlastníky byly postupně společnosti Prof-Media, poté od roku 2005 Gazprom-media. Od roku 2008 je vlastníkem společnost Nacionalnaja Media Gruppa.\n\n\n"}
{"id": "1146861", "url": "https://cs.wikipedia.org/wiki?curid=1146861", "title": "Antonín Basch", "text": "Antonín Basch\n\nAntonín Basch (5. června 1896 Německý Brod – 18. března 1971 Washington, D.C.) byl český národohospodář.\n\nVystudoval práva na Právnickou fakultu Univerzity Karlovy a hospodářství a politické vědy na univerzitách ve Vídni a Berlíně. V letech 1919–1920 pracoval jako úředník na Ministerstvu obchodu, průmyslu a živností, poté do roku 1922 působil na velvyslanectví v Berlíně. V roce 1923 získal titul docenta a vyučoval národní hospodářství na Právnické fakultě UK. Téhož roku se stal tajemníkem Ústředny obchodních a živnostenských komor. O tři roky později působil jako ředitel studijního oddělení Národní banky Československé. Spoluzakládal ekonomickou revue \"Hospodářská politika\". V roce 1934 se stal generálním ředitelem tehdy největšího československého chemického podniku, Spolku pro chemickou a hutní výrobu, pod jeho vedením firma patřila mezi největší středoevropské chemické koncerny. Basch zasedal v řadě správních rad dalších československých chemických společností a stal se místopředsedou Sdružení československého chemického průmyslu. V roce 1939 emigroval, během druhé světové války působil jako profesor na univerzitě v Chicagu. Pracoval jako ekonomický expert československé exilové vlády v Londýně. Po válce se stal poradcem Organizace spojených národů pro průmyslový rozvoj, spolupracoval rovněž se Světovou bankou. Nadále se věnoval i výuce na vysokých školách.\n\n\n"}
{"id": "1146864", "url": "https://cs.wikipedia.org/wiki?curid=1146864", "title": "Hladká lepenka", "text": "Hladká lepenka\n\nHladká lepenka je silný papír o plošné váze (gramáž) nad 250 g/m vznikající slisováním několika vrstev za mokra. Je určený zejména pro výrobu krabic a dalších obalů, ale i knižních desek, pořadačů, diářů, paspart apod. V běžné mluvě i v obchodním styku je často hladká lepenka nazývána (obalový) karton. Od kartonu se však liší větší gramáží.\n\nJednotlivé druhy hladkých lepenek jsou označovány kódy sestávajícími ze dvou písmen, ke kterým může být přiřazena ještě číslice.\nHladká lepenka se vyrábí ze směsi celulózy a sběrového papíru. Celulóza i sběrový papír se rozmělní na kašovitou hmotu, ze sběrového papíru se odstraní barviva a smíchá se s celulózou, na sítovém pásu dojde k zarovnání vláken a následně se hmota lisuje, aby byla odstraněna voda. Tím vznikne papírová vrstva. V kartonovacím stroji se vrstvy slisují (lepenka se skládá většinou z minimálně tří vrstev), následně se suší a válcuje. \n\n"}
{"id": "1146865", "url": "https://cs.wikipedia.org/wiki?curid=1146865", "title": "Laguna Mountains", "text": "Laguna Mountains\n\nLaguna Mountains je pohoří na jihu Kalifornie, v San Diego County, ve Spojených státech amerických.\nLeží přibližně 50 km východně od San Diega. Rozkládá se od severu k jihu v délce okolo 30 km. Na východě přechází v Koloradskou poušť (je součástí Sonorské pouště). Laguna Mountains náleží k horskému pásmu Peninsular Ranges. Nejvyšším bodem pohoří je \"Cuyapaipe Mountain\" s 1 944 m.\nPohoří je oblíbeným rekreačním místem a jedním z mála míst v regionu, kde jsou v zimním období sněhové přeháňky.\n"}
{"id": "1146866", "url": "https://cs.wikipedia.org/wiki?curid=1146866", "title": "Santino de Bossi", "text": "Santino de Bossi\n\nSantino de Bossi, též Norbert Santin de Bossi (* kolem 1610 – 1673, Praha–Malá Strana) byl italský kameník a stavitel.\n\nNarodil se nejspíše v Praze jako syn Dominika de Bossi z Monte u Balerma. Oženil se 9. listopadu 1636, jeho manželka pocházela z Hodkovic.\n\nV letech 1653–1672 působil jako starší Malostranského pořádku zedníků a kameníků. Byl hlavně činný při stavbě opevnění Menšího Města pražského, postavil četné budovy v Praze i na venkově. Byl konkurentem Carla Luraga.\n\nNěkdy je nesprávně označován jako Santini de Bossi, pro což je zaměňován či slučován se Santinem Aichelem. Santino de Bossi byl svědkem při křtu několika dětí Antonína Aichela a jeho manželky Kristýny (v roce 1636, 1638, 1643, 1648, 1650). \n\n"}
{"id": "1146868", "url": "https://cs.wikipedia.org/wiki?curid=1146868", "title": "Karton", "text": "Karton\n\nKarton je tuhý papír vyšší plošné hmotnosti (gramáže), zpravidla nad 150 g/m². Je silnější než běžný papír, ale tenčí než lepenka, která má plošnou hmotnost zpravidla nad 250 g/m².\nSlovo karton pochází z italštiny (papír – carta, tvrdý papír – cartone) a do češtiny se dostalo přes francouzštinu (papír – papier, tvrdý papír, lepenka – carton).\n\nKarton můžeme dělit na:\n\nV běžné řeči i v obchodním styku je často jako karton označována hladká (plná) lepenka určená pro výrobu obalů. V tomto významu je slovo karton, kartonáž užíváno i pro označení krabice z hladké lepenky. Zvláštním druhem kartonu je nápojový karton vyrobený z kompozitních materiálů.\n\n"}
{"id": "1146878", "url": "https://cs.wikipedia.org/wiki?curid=1146878", "title": "Sekundář", "text": "Sekundář\n\nSekundář (z latinského \"secundus\" – druhý) je řadový lékař odborného oddělení nemocnice nebo jiného zdravotnického zařízení služebně a odborně podřízený primáři. Samostatně provádět operace nebo jiné lékařské zákroky může jen ten sekundář, který má příslušnou atestaci.\n\n\n"}
{"id": "1146879", "url": "https://cs.wikipedia.org/wiki?curid=1146879", "title": "Minisegway", "text": "Minisegway\n\nMinisegway, Speedio, hoverboard mini segway, kolonožka, hoverboard, gyroboard či gyroskútr ( též \"self-balancing two-wheeled board\") je dvoukolový elektrický osobní dopravní prostředek se samovyvažovacím zařízením, obdoba vozítka Segway, avšak bez řídítek, podobná spíše skateboardu, některé typy jsou vybaveny zkrácenou tyčí se sedátkem. Několik takových zařízení se objevilo roku 2014 v Čině, roku 2015 se stala populární v USA. Směr i rychlost jízdy se ovládají pouze intenzitou nášlapu nohou nakláněním jezdce. Jízdu na tomto osobním přepravníku se lze snadno naučit během několika málo minut. Balanční systém funguje na spolupráci inteligentních mikročipů a gyroskopů, které vyhodnocují polohu jezdce vůči vozítku. Gyroskopický systém tímto umožňuje jezdci otáčet se na místě, rozjet se kupředu či couvat. Poloviny vozítka jsou spojeny kloubovým spojením, zatáčet se dá změnou úhlu mezi nimi. Oproti klasickému segwayi je výrazně levnější, lehčí, má kratší dojezd na jedno nabití a kvůli menším kolům i horší prostupnost terénem. \n\nModely se objevují v různých barevných variantách a provedeních. Existují tři základní modely. Všechny tři modely mají po dvou motorech a jsou vybaveny Lithium-iontovými akumulátory , nejčastěji značky Samsung o kapacitě 4,4 ampérhodin, které jsou připraveny k použití po necelých 2 hodinách nabíjení. \n\nStandardní model pohánějí 2 motory o výkonu 250 W. Maximální rychlost je 15 kilometrů v hodině a maximální stoupání v úhlu 25° (47 %). Hmotnost má kolem 12 kilogramů a maximální nosnost 120 kg. Dojezd činí mezi 8 a 10 kilometry. \n\nModel pro pokročilé uživatele pohánějí také 2 motory, ale o výkonu 350 W, které umožní jezdci jet rychlostí do 10 kilometrů v hodině a maximální stoupání v úhlu 20° (36 %). Hmotnost se pohybuje kolem 12 kilogramů a maximální nosnost je 100 kg. Dojezd je 15 až 20 kilometrů.\n\nTerénní model pohánějí 2 motory o výkonu 500 W. Maximální rychlost je 16 kilometrů v hodině a maximální stoupání v úhlu 15° (27 %). Hmotnost je kolem 14 kilogramů a maximální nosnost 120 kg. Dojezd na jedno nabití je 20 kilometrů. Díky větším kolům o průměru 25 cm zvládne tento model i náročnější terén.\n\nV roce 2015 byly nabízeny různé modely v cenovém rozmezí od 13 do 17 tisíc korun, ceny ale následně výrazně spadly, do rozmezí od 4 do 9 tisíc korun.\n\nV zámoří se již stal oblíbeným prostředkem a získal si příznivce i ve světě celebrit, vlastní ji například zpěvák Justin Bieber, americký rapper Wiz Khalifa a zajezdil si na ní i herec Jamie Foxx. Z českých celebrit se proslavilo například video youtuberky Fallenky.\n\nPodobně jako u segwayů, legislativní úprava se v jednotlivých zemích liší. V České republice patří osobní přepravníky se samovyvažovacím zařízením od roku 2016 pro účely pravidel silničního provozu do kategorie tzv. osobních technických prostředků, legislativní zkratkou nazývaných osobní přepravník. Na jejich uživatele se vztahují obdobná pravidla jako na osoby na lyžích nebo kolečkových bruslích, tedy v zásadě režim chodce (avšak oproti lyžařům a bruslařům mají na chodnících a stezkách pro chodce omezenou rychlost na rychlost chůze) a také mohou používat též stezky nebo pruhy pro cyklisty. Na cyklistických stezkách a pruzích, na levé krajnici nebo na levém okraji vozovky (kde není chodník) jejich rychlost omezena není. \n\n"}
{"id": "1146881", "url": "https://cs.wikipedia.org/wiki?curid=1146881", "title": "Mistrovství Evropy v basketbalu mužů 1959", "text": "Mistrovství Evropy v basketbalu mužů 1959\n\n11. mistrovství Evropy v basketbale proběhlo v dnech 21. – 30. června v Istanbulu v Turecku.\n\nTurnaje se zúčastnilo 17 týmů, rozdělených do tří čtyřčlenných jedné pětičlenné skupiny. První dva týmy postoupily do semifinálových skupin z nichž první dva postoupili do finálové skupiny, kde se hrálo o medaile. Třetí a čtvrtý tým hrál o páté až osmé místo. Týmy, které v základních skupinách skončily třetím až pátém místě hrály o 9. – 17. místo. Mistrem Evropy se stalo družstvo Sovětského svazu.\n\n1. SSSR \n\n\n2. Československo \n\n\n3. Francie \n\n\n4. Maďarsko \n\n\n5. Bulharsko \n\n\n6. Polsko \n\n\n7. Belgie \n\n\n8. Rumunsko \n\n\n9. Jugoslávie \n\n\n10. Itálie \n\n\n11. Izrael \n\n\n12. Turecko \n\n\n13. Finsko \n\n\n14. NDR \n\n\n15. Španělsko \n\n\n16. Rakousko \n\n\n17. Írán \n\n\n"}
{"id": "1146884", "url": "https://cs.wikipedia.org/wiki?curid=1146884", "title": "Teorie hájitelného prostoru", "text": "Teorie hájitelného prostoru\n\nTeorie hájitelného prostoru (anglicky \"Defensible Space Theory\") je teorie formulovaná americkým architektem Oscarem Newmanem roku 1972 v knize \"Defensible Space\". Snaží se objasnit vztah mezi strukturou výstavby a mírou kriminality ve městech. Newmanovy poznatky (např. o souvislosti počtu pater výškových budov a bezpečnosti v dané lokalitě) nalezly uplatnění v kriminologii a územním plánování.\n\nÚstředním cílem teorie je předcházet kriminálně patogenním jevům vhodným plánováním výstavby a její struktury. Dle Newmana je klíčové vytvořit prostředí, se kterým se lidé mohou ztotožnit, což jim umožní lépe kontrolovat prostor kolem sebe a odradí potenciální pachatele trestné činnosti. Newman totiž považuje „intimní a osobnostní distanci za obhajitelný prostor, na který si každý jedinec činí nárok a jehož narušení prožívá jako útok na integritu své osobnosti jako vpád do soukromého teritoria.“ Myšlenka se spoléhá na neformální komunitní soudržnost spíše než na zásahy státu, a není tudíž závislá na pomoci vnějších subjektů.\n\nV rámci kriminologie bývají postupy vycházející z teorie hájitelného prostoru řazeny do oblasti situační prevence, neboť „jsou zaměřeny na odstraňování kriminogenních situací, na omezování příležitostí ke spáchání trestných činů a na zvyšování rizika dopadení pro pachatele.“\n\nAutor staví svoji hypotézu na faktu, že kriminogenní charakteristiky dané lokality jsou ovlivňovány především následujícími faktory:\n\nKlíčové uplatnění našla teorie v oblasti územního plánování a designu obytných čtvrtí. Ve své publikaci přichází Newman s následujícími doporučeními, která mají pomoci snížit úroveň kriminality.\n\nTeorie byla zformulována na základě vyhodnocení dat sesbíraných v amerických velkoměstech.\n\nSám Newman tvrdí, že ústředním motivem k vybudování teorie pro něj bylo sledování osudu tehdy nově zbudovaného komplexu budov Pruitt-Igoe v St. Louis. Tento ambiciózní projekt svěřený do rukou věhlasným architektům a navazující na principy Le Corbusiera se ukázal jako koncepčně špatný . Kvůli přílišnému množství společných, a tedy anonymních prostor, si k němu obyvatelé nedokázali vytvořit vztah a více než 40 procent bytů se nepodařilo prodat . Veřejné prostory (haly, výtahy, ulice) byly plné odpadků, zařízení se stávalo terčem útoků vandalů, což vyvolávalo strach mezi obyvateli. Po deseti letech od vybudování byl celý komplex stržen a stal se další z mnoha nevhodně naplánovaných staveb v USA, které stihl podobný osud .\n\nV USA dalo publikování teorie hájitelného prostoru vzniknout nové kriminologické subdisciplíně . Teorie byla využívána i vládními institucemi (v USA např. U.S. Department of Housing and Urban Development). Na žádost tohoto úřadu sestavil Newman příručku, která měla pomoci soukromým i veřejným organizacím teorii implementovat (vyšla roku 1996 pod názvem \"Creating Defensible Space\"). \n"}
{"id": "1146886", "url": "https://cs.wikipedia.org/wiki?curid=1146886", "title": "Emanuele Bazzanella", "text": "Emanuele Bazzanella\n\nEmanuele Bazzanella (18. května 1841 Borgo Valsugana – 1927 Scurelle) byl rakouský římskokatolický duchovní, novinář, pedagog a politik italské národnosti z Tyrolska (respektive z Jižního Tyrolska), v 2. polovině 19. století a počátkem 20. století poslanec Říšské rady.\n\nPůsobil jako kooperátor a gymnaziální profesor v Trentu. Vystudoval gymnázium v Trentu a od roku 1861 studoval na teologickém semináři v Trentu. 10. července 1864 byl vysvěcen na kněze. Nastoupil dráhu duchovního. Nejprve po tři měsíce působil coby kooperátor v obci Ospedaletto, pak po tři roky na faře v regionu Primör. 30. listopadu 1867 převzal v Trentu redakci italského katolického listu \"Voce cattolica\", který byl politicky vlivným periodikem v jižním Tyrolsku. Po patnáct let až do prosince 1882 vedl redakci tohoto listu. Zároveň působil jako profesor latiny a řečtiny na arcibiskupském chlapeckém semináři v Trentu. Od ledna 1883 se výlučně věnoval pedagogické dráze.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Tyrolsku, obvod Trento, Borgo atd. Slib složil 28. září 1885. Mandát obhájil ve volbách roku 1891, volbách roku 1897 a volbách roku 1901. Ve volebním období 1885–1891 se uvádí jako Dr. Emanuel Bazzanella, gymnaziální profesor, bytem Trento.\n\nNa Říšské radě se po volbách v roce 1885 uvádí jako člen konzervativního Hohenwartova klubu. Patřil mezi italské katolicko národní poslance. Coby člen poslaneckého Hohenwartova klubu se uvádí i po volbách roku 1891. Po volbách roku 1897 je zmiňován jako italský katolický kandidát. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nZemřel roku 1927.\n"}
{"id": "1146888", "url": "https://cs.wikipedia.org/wiki?curid=1146888", "title": "Captain America (film, 1979)", "text": "Captain America (film, 1979)\n\nCaptain America je americký televizní akční film z roku 1979, který natočil Rod Holcomb podle komiksových příběhů o Captainu Amerikovi. Tentýž rok vznikl také další televizní film – \"\".\n\nSteve Rogers, bývalý příslušník námořní pěchoty, je při pokusu o vraždu těžce zraněn a biochemik Simon Mills mu aplikuje experimentální látku FLAG, která mu zachrání život. FLAG, jenž značně vylepší lidskou sílu a reflexy, vyvinul ve spolupráci s Rogersovým otcem, který sérum využil ve 40. letech v boji se zločinem jako hrdina v kostýmu zvaný Captain America. Protože byl zavražděn Jeff Hayden, vědec a otcův přítel, rozhodne se Steve ve spolupráci s Millsem pokračovat a jít v otcových šlépějích jako Captain America. Se speciální upravenou motorkou se vydá hledat Haydenova vraha.\n\n\n"}
{"id": "1146890", "url": "https://cs.wikipedia.org/wiki?curid=1146890", "title": "Anthony Doerr", "text": "Anthony Doerr\n\nAnthony Doerr (* 1973) je americký spisovatel a držitel Pulitzerovy ceny za román \"Jsou světla, která nevidíme\", česky vydaný v roce 2015.\n\nSpisovatel se narodil v Novelty ve státě Ohio. Následně vystudoval nedalekou University School a roku 1995 odpromoval v oboru historie na Bowdoin College v Brunswicku, Maine. V současnosti žije s manželkou a dvěma syny ve městě Boise, Idaho.\n\nJeho prvotinou byla sbírka novel s názvem \"The Shell Collector\" (2002), která byla v České republice vydaná roku 2016 pod názvem \"Sběratel mušlí\". Mnoho příběhů z knihy se odehrává v Africe a na Novém Zélandu, kde Doerr dříve pracoval a žil. Jeho další sbírku povídek představuje \"Memory Wall\" z roku 2010, česky vydaná roku 2016 pod názvem \"Zeď vzpomínek\". Dále také napsal v roce 2004 román \"About Grace\" a v roce 2007 memoáry \"Four Seasons in Rome.\"\n\nDěj jeho druhého románu \"Jsou světla, která nevidíme\" (angl. \"All the Light We Cannot See\", 2014) je zasazen do Francie okupované za 2. světové války. Kniha sklidila velmi dobré kritiky i velký ohlas mezi čtenáři. Dostala se do finále prestižního udílení cen National Book Award for Fiction v USA, vyšvihla se do žebříčku bestsellerů The New York Times a vyhrála Pulitzerovu cenu za rok 2015.\n\nV současné době Doerr mimo jiné píše sloupek pro deník The Boston Globe a přispívá do The Morning News, on-line magazínu ve Spojených státech.\n"}
{"id": "1146892", "url": "https://cs.wikipedia.org/wiki?curid=1146892", "title": "Simone Ciurletti", "text": "Simone Ciurletti\n\nSimone Ciurletti (12. března 1829 Vàlor ve Val di Non – 26. května 1886 Trento) byl rakouský politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nByl velkostatkářem. Žil v Trentu. Pocházel ze starého patricijského rodu, který byl po staletí usedlý v Trentu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Tyrolsku, II. voličský sbor. V parlamentu setrval do své smrti roku 1886. Ve volebním období 1885–1891 se uvádí jako hrabě Simon Ciurletti, statkář, bytem Trento. Na Říšské radě se po volbách v roce 1885 uvádí jako člen středového Coroniniho klubu.\n\nZemřel v květnu 1886.\n"}
{"id": "1146895", "url": "https://cs.wikipedia.org/wiki?curid=1146895", "title": "Pivní polévka", "text": "Pivní polévka\n\nPivní polévka označuje druh polévky uvařené z piva, která byla velmi populární zejména ve středověku a raném novověku v mnoha evropských kuchyních. Podávána byla jako jídlo k snídani (jako předchůdce kávy), často bylo doporučováno podávat ji nemocným.\n\nExistuje řada variant receptů podle regionálních kuchyní (a i v nich se často objevují různé variace). V české kuchyni byla nejpopulárnější pivní polévka nazývaná gramatika (lehká, vhodná pro studenty a fyzicky nepracující) doložená až na počátku 18. století v překladu \"Knih hospodářských\" od Jana Barnera. Známá je dánská pivní polévka øllebrød s pivem a chlebem.\n\n"}
{"id": "1146897", "url": "https://cs.wikipedia.org/wiki?curid=1146897", "title": "Michal Šteinhíbel", "text": "Michal Šteinhíbel\n\nMichal Šteinhíbel (23. září 1901, Modra, Rakousko-Uhersko – 4. ledna 1988, Bratislava, ČSSR) byl spisovatel pro děti a mládež, překladatel a pedagog.\n\nŠteinhíbel studoval na učitelském ústavu v Modré, kde v roce 1920 maturoval, roku 1927 vykonal odbornou zkoušku pro učitele měšťanských škol v Banské Bystrici. Absolvoval studium na Filozofické fakultě Slovenské univerzity v Bratislavě (1939–1944). Poté pracoval jako učitel na různých místech celého Slovenska, byl tajemníkem na školním inspektorátu, referent na pověřenectví pro školství, ved. odd. pro doplňování knižních fondů v n.p. Kniha, zástupce ředitele Ústřední technické knihovny v Bratislavě. Byl také účastníkem Slovenského národního povstání, spolupracovník povstaleckého periodika. Šteinhíbel byl autorem několika knih, humoristických próz, rozhlasových scének, poezie pro děti.\n\n"}
{"id": "1146903", "url": "https://cs.wikipedia.org/wiki?curid=1146903", "title": "Manteleta", "text": "Manteleta\n\nManteleta je mimoliturgický klerický oděv používáný v římskokatolické církvi od konce 15. století. Má podobu kratšího pláště bez rukávů sahajícího ke kolenům a obléká se přes rochetu. Bývá obvykle zhotovena z fialového hedvábí, v historii mohla být v chladnějších zemích podšita kožešinou.\n\nManteleta je určena vyšším prelátům římské kurie (ne však protonotářům a čestným prelátům mimo kurii), dříve ji směli nosit i biskupové mimo území své jurisdikce namísto mozety.\n\n"}
{"id": "1146904", "url": "https://cs.wikipedia.org/wiki?curid=1146904", "title": "Garrett (Thief)", "text": "Garrett (Thief)\n\nGarrett je herní postava a protagonista herní série Thief. Postava se objevila poprvé ve hře , v roce 1998. Vyskytuje se v každé hře až do poslední – Thief z roku 2014. Thief je zloděj spolupracující se skupinou známou jako „Keepers“. Žije v 19. století v Londýně.\n\nPostava byla celkově přijata velmi kladně.\n"}
{"id": "1146905", "url": "https://cs.wikipedia.org/wiki?curid=1146905", "title": "Blažejský rybník", "text": "Blažejský rybník\n\nBlažejský rybník je přírodní památka evidenční číslo 6006 v okrese Karlovy Vary. Chráněné území s rozlohou 46,7 ha bylo vyhlášeno 20. května 2014. Nachází se jeden kilometr severovýchodně od Branišova v okolí Blažejského rybníka a je v péči Krajského úřadu Karlovarského kraje.\n\nPředmětem ochrany je evropsky významná lokalita s mozaikou vlhkých a podmáčených biotopů a v nich žijících vzácných druhů rostlin a živočichů.\n\nNa břehu rybníka stojí zřícenina kostela svatého Blažeje a okolo vede naučná stezka svatého Blažeje.\n\n"}
{"id": "1146906", "url": "https://cs.wikipedia.org/wiki?curid=1146906", "title": "Lomnický rybník", "text": "Lomnický rybník\n\nLomnický rybník je přírodní památka evidenční číslo 6007 v okrese Karlovy Vary. Chráněné území s rozlohou 112,1 ha bylo vyhlášeno 20. května 2014. Nachází západně od Dlouhé Lomnice podél Lomnického potoka a v okolí \"Velkého lesního rybníka\" a menších mokřadů severně od něj (v lokalitě s místním názvem \"U Hajnice\"). Chráněným územím prochází červeně značená turistická značka z Bochova do Karlových Varů.\n\nPředmětem ochrany je evropsky významná lokalita tvořená pestrou mozaikou biotopů, ke kterým patří letněné rybníky, podhorská vřesoviště, horské smilkové trávníky, střídavě vlhké bezkolencové louky a údolní jasanovo-olšové luhy. Vyskytuje se zde řada vzácných a druhů rostlin a živočichů, např. prha arnika, blatěnka vodní, bublinatka jižní nebo hnědásek chrastavcový.\n\n"}
{"id": "1146908", "url": "https://cs.wikipedia.org/wiki?curid=1146908", "title": "Týniště (přírodní památka)", "text": "Týniště (přírodní památka)\n\nTýniště je přírodní památka evidenční číslo 6008 v okrese Karlovy Vary. Chráněné území s rozlohou 6,01 ha bylo vyhlášeno 20. května 2014. Nachází se okolo bezejmenného rybníku asi jeden kilometr severovýchodně od vesnice Týniště u Verušiček. Předmětem ochrany je evropsky významná lokalita biotopu s populací kuňky ohnivé a čolka velkého.\n\n"}
{"id": "1146909", "url": "https://cs.wikipedia.org/wiki?curid=1146909", "title": "Za Údrčí", "text": "Za Údrčí\n\nZa Údrčí je přírodní památka evidenční číslo 6009 v okrese Karlovy Vary. Chráněné území s rozlohou 32,5 ha bylo vyhlášeno 20. května 2014. Nachází se přibližně jeden kilometr západně od Údrče mezi \"Velkým údrčským rybníkem\" a \"Kopinským rybníkem.\" Předmětem ochrany je evropsky významná lokalita střídavě vlhkých bezkolencových luk s výskytem hnědáska chrastavcového.\n\n"}
{"id": "1146914", "url": "https://cs.wikipedia.org/wiki?curid=1146914", "title": "Třída Bacolod City", "text": "Třída Bacolod City\n\nTřída Bacolod City je třída výsadkových a logistických podpůrných lodí filipínského námořnictva. Celkem byly postaveny dvě jednotky této třídy. Jedná se o modifikovanou verzi americkou armádou provozované třídy \"Gen. Frank S. Besson\", lišící se zejména instalací přistávací plochy pro vrtulník. Plavidla slouží zejména k přepravě nákladů a vojáků, přičemž jejich vlastnosti umožňují nasazení i v oblastech s nepříliš rozvinutou infrastrukturou. Sekundárně slouží také k výcviku, například pilotů vrtulníků.\n\nDvojice plavidel této třídy byla objednána roku 1992 v rámci americké vojenské pomoci. Plavidla byla postavena podle civilních standardů americkou loděnicí VT Halter Marine v Escatawpě ve státě Mississippi. Do služby byly přijaty v letech 1993–1994.\n\nJednotky třídy \"Bacolod City\":\nPlavidla jsou vybavena příďovou nákladovou rampou. Mohou převážet 1815 tun nákladu, 48 standardizovaných kontejnerů, nebo až 150 vojáků. Výzbroj dle serveru Globalsecurity.org tvoří dva 20mm kanóny a dva 12,7mm kulomety. Plavidla jsou vybavena přistávací plochou pro vrtulník. Nedisponují hangárem. Pohonný systém tvoří dva diesely EMD 16-645E2, každý o výkonu 1950 hp, pohánějící dva lodní šrouby. Nejvyšší rychlost dosahuje 12,5 uzlu. Dosah činí 3400 námořních mil při rychlosti 11 uzlů.\n"}
{"id": "1146926", "url": "https://cs.wikipedia.org/wiki?curid=1146926", "title": "Relační algebra", "text": "Relační algebra\n\nRelační algebra je v informatice formální systém pro manipulaci s relacemi, který se používá zejména na popis operací v relačních databázích. Operandy algebry jsou relace, operátory jsou množinové operátory (jelikož každá relace je současně i množinou) a speciální relační operátory, jak \"selekce\", \"projekce\" nebo \"join\" (v doslovném překladu \"spojení\").\n\nI když jisté obdoby relační algebry byly známy už dříve, do obecného povědomí se relační algebra dostala až v roce 1970, když Edgar Frank Codd přišel s tzv. Relačním modelem organizace údajů. Codd také dokázal tzv. Coddovu větu, podle které je relační algebra ekvivalentní (což se popisné síly týká) relačního kalkulu, a tedy i predikátová logika prvního řádu.\n\nNa základě relační algebry bylo později vytvořeno několik dotazovacích jazyků. Na jejím základě je postaven i dotazovací jazyk SQL, vyvinutý v roce 1974, který je v současnosti jedním z nejpoužívanějších jazyků na manipulaci s databázemi.\n\nOperátory relační algebry se v zásadě dělí na dvě kategorie: \"primitivní\" a \"odvozené\". Primitivní operátory jsou analogií konceptu úplného systému známého z matematické logiky, protože se z nich dají odvodit všechny odvozené operátory. Volba takové množiny operátorů není jednoznačná, Edgar Frank Codd za primitivní operátory zvolil \"selekci\", \"projekci\", \"kartézský součin\", \"sjednocení množin\", \"rozdíl množin\" a \"přejmenování\". Přesněji, Codd původně přejmenování mezi primitivní operátory nezařadil, ale nutnost tohoto kroku se ukázala při tvorbě dotazovacího jazyka ISBL.\n\nŠest primitivních operátorů tedy tvoří jakési jádro relační algebry. Ostatní operátory sice podstatně usnadňují práci, dají se však vynechat bez snížení popisné síly celého systému.\n\nMnožinové operátory fungují v podstatě stejně jako v teorii množin. V relační algebře se však na operandy některých množinových operaci kladou speciální požadavky. Především, operandy sjednocení a rozdílu (primitivních operací relační algebry) množin musí být \"kompatibilní\", tzn. musí mít stejnou n-tici atributů. Zjednodušeně řečeno, pokud si relaci představíme jako databázovou tabulku, není možné provést sjednocení dvou tabulek v případě, že mají různé hlavičky.\n\nKompatibilita operandů se požaduje i v případě průniku, jelikož průnik se, jako odvozený operátor, definuje na základě sjednocení a rozdílu:\n\nKartézský součin v relační algebře sice sleduje základní myšlenku z teorie množin, je však definován odlišně. Neformálně řečeno, klasický kartézský součin by z \"n\" a \"m\" relace vytvořil množinu dvojic, kde každá dvojice obsahuje jednu \"n-\"tici a jednu \"m-\"tici. Kartézský součin v relační algebře ale z těchto dvou relaci vytvoří odpovídající množinu \"n + m\"tuples. Formálně řečeno, kartézský součin se v relační algebře definována takto:\n\nProjekce je relační operace, která intuitivně odpovídá výběru sloupců z tabulky (tedy se omezíme pouze na některé atributy). Jde tedy o unární operaci formula_3, kde X je množina názvů atributů. Výsledkem je stejná relace omezena na atributy z X.\n\nSelekce je unární relační operace formula_4 odpovídající výběru řádků z tabulky na základě nějakého kritéria. Ať formula_5 je relace typu formula_6, ať formula_7 je predikátová formule hovořící o jednotlivých prvcích a jejich příslušnostech do relací, která kromě predikátů obsahuje pouze logické spojky formula_8. Pak:\n\nOperace přejmenování, která se značí formula_10, má víceméně jen formální význam a využívá se zejména v souvislosti s join. Operace formula_10 přejmenuje atribut \"a\" na \"b\".\n\nJoin (značí se formula_12) slouží ke spojování relací. Spojení relací lze uskutečnit i bez nového operátoru, jen pomocí kartézského součinu, ale jeho použití může být v mnoha případech paměťově neefektivní. Výsledkem je množina všech kombinací prvků relace \"R\" a \"S \", které se shodují na společných atributech. Například:\n\nTakto definovaný join se přesněji nazývá \"přirozený join\". Existuje několik variant operace join, jako např. \"Outer-join\", \"semijoin\" apod.\n\nRelační algebra podporuje pět agregačních funkcí, které jsou implementovány ve většině databázových systémů. Tyto jsou: \"sum\" (součet hodnot), \"count\" (počet prvků), \"average\" (průměr), \"maximum\" a \"minimum\". Samotná agregace se v relační algebře zapisuje pomocí agregačního operátora formula_13 následujícím způsobem:\n\nKde pro všechny formula_15 platí, že \"X\" je buď atribut (tzv. seskupovací atribut) nebo je tvaru \"AGG (Y)\" (agregovaný atribut), kde \"AGG\" je některá z pěti uvedených agregačních funkcí a \"Y\" je atribut. Operátor formula_13 nejprve rozdělí pořad \"R\" na skupiny tak, že všechny řádky v každé skupině mají stejné hodnoty grupovacích atributů. Následně pro každou ze skupin vypočítá hodnoty agregovaných atributů a výsledkem je tabulka, která pro každou takovou skupinu obsahuje právě jeden řádek obsahující grupovacie atributy a hodnoty daných agregačních funkcí.\n\nPřesto, že relační algebra poskytuje dostatečně silný aparát na většinu praktických aplikací databázových systémů, existují i operace na relacích, které se pomocí ní nelze vyjádřit. Jedním takovým příkladem je např. tranzitivní uzávěr relace.\n\n\n"}
{"id": "1146927", "url": "https://cs.wikipedia.org/wiki?curid=1146927", "title": "Sancha Portugalská", "text": "Sancha Portugalská\n\nSancha Portugalská může být:\n"}
{"id": "1146929", "url": "https://cs.wikipedia.org/wiki?curid=1146929", "title": "Årjäng", "text": "Årjäng\n\nÅrjäng je hlavní sídelní částí () stejnojmenné obce Årjäng (pro obec má švédština výraz \"kommun\"). Leží v provincii Värmland na jihozápadě Švédska, asi 30 km od hranice s Norskem na severním břehu jezera Västra Silen. Vzdálenost od hlavního města Stockholmu je 340 km, od nejbližšího velkého města Karlstad je Årjäng vzdálen 95 km. \n\nV roce 2010 žilo v Årjängu 3228 obyvatel.\n\nMísto je sídlem společnosti Lennartsfors AB, která vyrábí nástroje a zařízení pro práci v lese a mopedy. Jsou zde i podniky, které vyrábějí mobilní telefony a příslušenství pro automobily.\n"}
{"id": "1146933", "url": "https://cs.wikipedia.org/wiki?curid=1146933", "title": "Sloup Nejsvětější Trojice (Kadaň)", "text": "Sloup Nejsvětější Trojice (Kadaň)\n\nSloup Nejsvětější Trojice v Kadani je barokní sakrální památka postavená ke slávě Boží v letech 1753 až 1755. Jeho hlavním účelem byla okázalá oslava katolické církve a víry, částečně vyvolaná pocitem vděčnosti za ukončení moru. Morový sloup dominuje středu hlavního kadaňského náměstí – Mírovém náměstí – v Kadaňské památkové rezervaci.\n\nV rámci stavebního rozvoje města bylo v polovině 18. století rozhodnuto o vyzdvižení zhruba 25 m vysokého pískovcového sloupu s bohatou sochařskou výzdobou. Hlavní sochařská práce je připisována Josefovi Weitzmannovi, který také byl autorem sochy svatého Jana Nepomuckého z roku 1741 u nádraží, přemístěné do ulice Kpt. Jaroše u domu čp. 612.\n\nKromě sousoší Nejsvětější Trojice na vrcholu se zde nachází i socha Panny Marie Immaculty. Pod ní na římse se dále nachází socha svatého Rocha se psem a s bochníkem chleba v tlamě. Po ním je nápis chronogramem: Pod kartuší je zamřížovaná nika, zaklenutá odsazeným obloukem. Na sloupu jsou dále sochy svatého Isidora z Madridu, svatého Floriána, svaté Kateřiny, svaté Rozálie z Palerma s lebkou a s věncem růží, svaté Alžběty Durynské, svatého Františka Xaverského, svaté Barbory, svatého Františka Serafinského z Assisi, které jsou doplněny postavami andělíčků ve vysokém reliéfu. Na sloupu a kolem něj je patrná šestiboká balustráda se šesti dekorativními vázami a patnácti pískovcovými patníky propojených železnými kovanými řetězy.\n\nPrvní restaurátorské práce byly na sloupu proveden v roce 1959. V následujícím roce proběhl první průzkum v rámci přípravy pro vyhlášení památkové rezervace v Kadani. Na restaurátorských pracích v polovině minulého století se podíleli Qido Adamec, Jana Adamcová a Vladimír Bartuněk. Teprve v letech 1998 až 2000 došlo k dalšímu velkému zásahu na vzhledu sloupu zásluhou restaurátora Ivana Hamáčka.\n"}
{"id": "1146937", "url": "https://cs.wikipedia.org/wiki?curid=1146937", "title": "Jamie Vardy", "text": "Jamie Vardy\n\nJamie Richard Vardy (* 11. ledna 1987, Sheffield, Anglie, Spojené království) je anglický fotbalový útočník a reprezentant, který v současné době hraje za klub Leicester City.\n\nVardy hrál v mládežnických týmech anglického klubu Sheffield Wednesday FC, ale v jeho 15 letech s ním klub přestal počítat. Seniorskou kariéru zahájil v Stocksbridge Park Steels FC v osmé anglické lize. Trénoval jen dvakrát týdně večer, neboť měl ještě stálé zaměstnání, vyráběl lékařské dlahy z uhlíkových vláken.\nV létě 2010 přestoupil do FC Halifax Town ze šesté ligy, kde se mu dařilo. Po roce odešel do Fleetwood Town (5. liga) a vybojoval s mužstvem postup. Po dalším roce v létě 2012 přišla nabídka na přestup do druholigového Leicesteru City. S Leicesterem vybojoval v sezóně 2013/14 postup do Premier League a získal ocenění nejlepší hráč klubu dle spoluhráčů. 21. listopadu 2015 vyrovnal rekord Nizozemce Ruuda van Nistelrooye v počtu zápasů novodobé Premier League po sobě, v nichž skóroval (10). Překonal jej o týden později 28. listopadu, kdy skóroval v jedenáctém zápase Premier League v řadě, tentokrát proti Manchester United FC. V dalším ligovém utkání na hřišti Swansea City AFC (výhra 3:0) Vardy neskóroval, jeho fantastická série skončila. Nedosáhl tak na vyrovnání absolutního rekordu anglické nejvyšší ligy, který s 12 gólovými zápasy v řadě drží irský fotbalista Jimmy Dunne v dresu Sheffieldu United v sezóně 1931/32. V sezóně 2015/16 získal Vardy s Leicesterem City premiérový titul klubu v anglické nejvyšší lize, byl vyhlášen nejlepším hráčem sezóny dle novinářů a získal i ocenění Premier League Player of the Season (nejlepší hráč sezóny Premier League).\n\nVardy nehrál v anglických mládežnických výběrech.\n\nV A-mužstvu Anglie debutoval 7. 6. 2015 pod trenérem Royem Hodgsonem v přátelském zápase v Dublinu proti Irsku (remíza 0:0).\nPod vedením trenéra Roye Hodgsona se zúčastnil EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.. Trenér Gareth Southgate ho zařadil do závěrečné nominace pro MS 2018.\n\n"}
{"id": "1146939", "url": "https://cs.wikipedia.org/wiki?curid=1146939", "title": "Matěj Procházka", "text": "Matěj Procházka\n\nMatěj Procházka (4. února 1811, Brtnice – 26. listopadu 1889, Brno) byl moravský vlastenecký kněz z okruhu Františka Sušila, autor prací z oboru církevních dějin a sociální nauky církve.\n\nNarodil se 4. února 1811 v Brtnici u Jihlavy. Zpočátku chodil do české školy v rodné obci, ale když mu bylo osm let, přestěhoval se s rodiči do Jihlavy a od té doby navštěvoval už jen německé školy. V letech 1821-27 vystudoval jihlavské gymnázium a odebral se do Brna, kde absolvoval dvouletý filosofický kurs a roku 1829 vstoupil do kněžského semináře.\nÚspěšně jej zakončil roku 1833, ale na rozdíl od většiny spolužáků byl kvůli nízkému věku vysvěcen na kněze až v březnu 1834.\n\nPůsobil jako kaplan v Čejkovicích u Hodonína a jako kooperátor u sv. Tomáše v Brně, v Komárově a Zábrdovicích. Roku 1850 se stal katechetou na německém gymnáziu v Brně a v roce 1857 tam byl jmenován středoškolským profesorem. Projevoval se jako český vlastenec; mimo jiné prosadil, že čeští studenti mohli skládat zkoušky z náboženství v češtině a dvakrát týdně během bohoslužeb zpíval se studenty české písně. Mělo to velký význam pro národní uvědomění mladých lidí v době, kdy ještě na Moravě neexistovaly české střední školy.\n\nOd roku 1843 byl literárně činný. Po roce 1849 redigoval několik let časopis \"Hlas jednoty katolické\". Napsal řadu historických, teologických a pedagogických prací (viz sekci Dílo), přeložil první zpěv \"Odyssey\" a přispíval do řady českých a moravských časopisů.\n\nPočátkem 80. let odešel do penze a odstěhoval se do minoritského kláštera. Nadále se tam věnoval literární činnosti.\n\n25. listopadu 1889 o 5. hodině večer ho při přecházení ulice u německého divadla v Brně (dnes Mahenovo divadlo) porazila a přejela drožka, kterou řídil 32letý Josef Stečičín ze Žabovřesk. Poté, co mu odmítl pomoci neschopný strážník u divadla, ho odnesli do kláštera, kde následujícího dne v poledne zemřel, aniž by nabyl vědomí. Neopatrný kočí, který si na náraz nepamatoval, ale připustil, že jel velmi rychle, ve tmě těsně míjel staršího chodce a neuhnul mu, byl počátkem roku 1890 odsouzen za přečin proti bezpečnosti života ke dvěma měsícům tuhého vězení.\n\nProcházka byl oceňován jako vlastenec, nestor moravského spisovatelstva a zasloužilý kněz. Německé gymnázium mu u příležitosti 70. narozenin v únoru 1881 zorganizovalo slavnost, při které připomněli jeho pedagogické zásluhy. O něco později mu obdobnou oslavu uspořádalo 50 bývalých žáků, vesměs lékařů, kněží a úředníků. Když 9. března 1884 slavil padesáté výročí kněžského svěcení, věnoval brněnský deník \"Moravská orlice\" úvodník k ocenění jeho dlouholeté vlastenecké činnosti. Na německém gymnáziu vychovával moravskou inteligenci v národním duchu a přispěl tak k rozvoji českojazyčné kultury a vzdělanosti. Jan Nepomuk Soukop mu v témže vydání uveřejnil oslavnou báseň.\n\nK jeho žákům patřil i Tomáš Garrigue Masaryk; v Čapkových \"Hovorech s TGM\" na něj vzpomínal jako na dobrého, nábožného člověka, který ho seznámil s křesťanským socialismem.\n\nByl také čestným kanovníkem a čestným radou biskupa Strossmayera.\n\nVe své poslední vůli odkázal majetek (zejména státní dluhopisy ve výši 5100 zlatých) sourozencům s tím, aby jeden dluhopis ve výši 100 zlatých předali českému vyššímu gymnáziu a deset větších a několik menších knih z jeho knihovny německému gymnáziu.\n\n\n"}
{"id": "1146943", "url": "https://cs.wikipedia.org/wiki?curid=1146943", "title": "Třída PG 1", "text": "Třída PG 1\n\nTřída PG 01 byla třída křídlatých raketových člunů Japonských námořních sil sebeobrany. Jednalo se o vylepšenou licenční verzi italských raketových člunů třídy \"Sparviero\". Všechny tři postavené čluny již byly ze služby vyřazeny.\n\nLicenci na stavbu plavidel této třídy Japonsko získalo v dubnu 1991. Celkem byly postaveny tři jednotky této třídy. Do služby byly přijaty v letech 1993-1995. Stavba plánované druhé trojice nakonec nebyla realizována.\n\nJednotky třídy \"PG 01\":\nPlavidla nesla střelecký radar JRC OP-28-2 a dva odpalovače klamných cílů Mk 36 SRBOC. Výzbroj tvořil jeden 20mm kanón Sea Vulcan s dostřelem 4 km na přídi a čtyři protilodní střely SSM-1B s dosahem 180 km. Pohonný systém byl koncepce CODOG. Jeden diesel poháněl zasunovací lodní šroub při plavbě ekonomickou rychlostí. Při plavbě na křídlech plavidla poháněla jedna plynová turbína General Electric LM-500 o výkonu 3728 kW. Nejvyšší rychlost dosahovala 46 uzlů na křídlech a 8 uzlů s ponořeným trupem.\n\n"}
{"id": "1146944", "url": "https://cs.wikipedia.org/wiki?curid=1146944", "title": "Girolamo Riario", "text": "Girolamo Riario\n\nGirolamo Riario (1443 – 14. dubna 1488) byl vládcem měst Imola (od 1473) a Forlì (od 1480). Sloužil svému strýci, papeži Sixtu IV. a zúčastnil se spiknutí Pazziů proti rodině Medicejských ve Florencii. O deset let později byl zabit členy rodiny Orsi z Forlì.\n\n"}
{"id": "1146946", "url": "https://cs.wikipedia.org/wiki?curid=1146946", "title": "Barbakan Žatecké brány", "text": "Barbakan Žatecké brány\n\nBarbakan v Žatecké ulici (dříve Kovářské), je pozdně gotický prvek středověké městské hradební obrany, který byl dříve předsunutým ochranným prvkem dnes již neexistující Žatecké (také Kovářské nebo Pražské) brány v památkové rezervaci v Kadani.\n\nKadaňský barbakan je rondelového (kruhového) typu a patří k vůbec nejstarším ve střední Evropě. Stavba barbakanu byla ve své době převratnou fortifikační novinkou, jež v první řadě sloužila jako ochrana samotné brány před přímou dělostřelbou. Předsunuté umístění barbakanu navíc obráncům umožňovalo střelbu do stran a tudíž lepší obranu přiléhajících hradebních pásů. Ke kadaňskému městskému opevnění, jehož nejstarší prvky pocházejí z vrcholného středověku, byl barbakan doplněn po husitských válkách, tj. během modernizace městské fortifikace v prvním roce vlády Jiřího z Poděbrad (1458). Účinnost obranného komplexu okolo Žatecké brány byla podpořena také příhodným zalomením Žatecké ulice. Nad gotickým portálem barbakanu je umístěn pískovcový znak královského města Kadaně s latinským nápisem, který v překladu zní: „Hlavní brána města Kadaně; léta Páně 1458“. Současný znak je replikou původního, neboť v důsledku velmi špatného stavu byla v roce 1904 nutná jeho kompletní rekonstrukce. Po stranách nad branou barbakanu jsou pak ještě dva znaky, na nichž jsou čeští dvouocasí lvi.\n\nBarbakan se nacházel v popředí již zmíněné Žatecké brány, která plnila funkci hlavní městské brány a skrze niž vedla významná kupecká cesta na Žatec a Prahu. Brána byla zbořena roku 1832 během asanace městského opevnění. V roce 1995 se uskutečnily restaurační práce omítek a přilehlých zídek. Do současnosti se dochovaly fragmenty oblouku barbakanu v jeho východní a severní části. Do barbakanu je vestavěn dům s čp. 93 a před jeho jižním límcem je postaven dům čp. 92. V celém objektu jsou dochovány fragmenty střílen, chrliče a vnitřního ochozu. Dnes je barbakan společně s hradebním okruhem zpřístupněn a slouží jako jeden ze vstupů do procházkové trasy návštěvníků kadaňské památkové rezervace.\n\nRoku 1543 se v okolí Žatecké brány odehrála pozoruhodná událost. Do hradebního příkopu poblíž barbakanu spadl jelen. Strážný si jelena všiml, chopil se ho a odtáhl na hlavní náměstí, kde jej před zraky měšťanů zabil. Protože měl jelen mohutné paroží, nechali je kadaňští radní umístit na památku do hlavního sálu městské radnice.\n\n"}
{"id": "1146947", "url": "https://cs.wikipedia.org/wiki?curid=1146947", "title": "Radoje Domanović", "text": "Radoje Domanović\n\nRadoje Domanović (srb. \"Радоје Домановић\") byl srbský spisovatel, profesor a novinář. Nejznámější z jeho díla jsou satirické povídky.\n\nRadoje Domanović se narodil 16. února 1873 v šumadijské vsi Ovsište v kragujevackém okrese; brzy poté se jeho rodina natrvalo přestěhovala do nedaleké vsi Jarušice. Domanovićův otec vystudoval sice bohosloví, ale věnoval se povolání učitelskému a kromě toho vlastnil i větší hospodářství; jeho rod pocházel z Hercegoviny. Domanovićova matka byla vnučkou vojvody Pavleho Cukiće, jenž ve velkých srbských protitureckých povstáních.\n\nV roce 1883 začal Radoje studovat na gymnáziu v Kragujevci. Z literatury poznal do té doby hlavně lidové hrdinské písně a léta gymnáziu znamenala rozšíření jeho literárního horizontu. Domanovićova touha stát se malířem narazila na odpor konzervativně smýšlejícího otce, a tak se po absolvování gymnázia spíše na otcův nátlak než z vlastní vůle v roce 1890 zapsal na filologicko-historickou větev bělehradské Veliké školy. V letech 1892–1894 napsal Domanović své první realistické povídky s náměty ze současného života na srbském venkově, maloměstě i v Bělehradě; do konce jeho studií dvě z nich vyšly časopisecky.\n\nRok 1895, kdy byl Domanović jmenován profesorem gymnázia v Pirotu, otevřel novou etapu jeho života. V ovzduší srbských provinčních měst udávali tón maloměšťáčtí šosáci, kulturní život zde téměř neexistoval – na druhé straně však žilo srbské vnitrozemí intenzívním politickým ruchem. Domanović se připojil k radikálům, že v nich dlouho spatřoval jedinou organizovanou sílu proti režimu. Venkovská inteligence, hlavně profesoři a učitelé, byla důležitným činitelem v radikálním hnutí, čehož si byli představitelé režimu dobře vědomi. Pronásledování neunikl ani Radoje Domanović; v říjnu 1895, po devítiměsíčním působení v Pirotu, byl přemístěn na gymnázium ve Vranji a už v listopadu 1896 na nižší gymnázium v Leskovci, kde zůstal do léta 1898. V té době vyšel reakční zákon, na jehož podkladě byla zrušena četná gymnázia (mj. i leskovacké). Domanović zpečetil svůj osud odvážným protestem proti tomuto zákonu. Byl propuštěn a stejně tak i jeho žena Natalija, učitelka leskovacké obecné školy.\n\nPovzbuzován přáteli, rozhodl se Domanović, že se pokusí uživit psaním, a odstěhoval se do Bělehradu. Zdravotní stav Domanovićův se zhoršoval (v dochovaných dokumentech z té doby se mluví o intermitentní horečce, chudokrevnosti, nemocech zažívacího ústrojí a sleziny a neurasténii). Přestože usilovně psal a jeho povídky vycházely ve většině soudobých časopisů, stále zápolil s bídou.\n\nOd sklonku roku 1898 do konce roku 1902 Radoje Domanović napsal a uveřejnil své nejlepší literární práce, dvanáct politicko-satirických povídek. Významná byla i jeho novinářská aktivita v této době, zvláště spolupráce s listem samostatných radikálů Odjek, kde v letech 1902–1903 otiskoval útočné politicko-satirické črty, glosy a causerie. Byly to však především satirické prózy, pro něž se jméno Radojeho na přelomu století stalo v Srbsku symbolem vzdoru proti obrenovićovské tyranii. Obrenovićovské Srbsko se v zrcadle těchto satir jednou objevuje jako hnijící smrdutý močál, jehož stojatou kalnou hladinu nezčeří ani jediný závan svěžího vánku.\n\nAvšak rozčarování z vývoje událostí po atentátu na Aleksandra Obrenoviće jako by tvůrčí síly Radojeho ochromilo. Absolutistický útlak byl sice odstraněn, ale Srbsko bylo i nadále monarchií a politické i mravní neduhy společnosti kvetlý dál. V prosinci roku Domanović 1904 založil vlastní satirický časopis \"Strádie\" (vycházel do května 1905), jehož stránky povětšinou zaplňoval sám. Jeho satirické pero ale ztrácelo vzlet a pohotovost.\n\nJeště několikrát vystoupil Domanović ve veřejném životě, například na schůzi srbských spisovatelů a novinářů v roce 1905, kde vyzval shromážděné, aby zaslali protest ruské vládě proti zatčení Maxima Gorkého. Zemřel pětatřicetiletý 17. srpna 1908 a zanechal svou ženu a dvě děti bez penze a bez majetku.\n\n\n"}
{"id": "1146948", "url": "https://cs.wikipedia.org/wiki?curid=1146948", "title": "Captain America II: Death Too Soon", "text": "Captain America II: Death Too Soon\n\nCaptain America II: Death Too Soon je americký televizní akční film z roku 1979, který natočil Ivan Nagy podle komiksových příběhů o Captainu Amerikovi. Navazuje na předchozí film z téhož roku, který byl nazván jednoduše \"Captain America\".\n\nSteve Rogers, alias Captain America, se musí vypořádat s revolucionářským teroristou, tzv. generálem Miguelem, který pod pohrůžkou ohrožení obyvatel Portlandu požaduje po americké vládě výkupné. Unesl totiž profesora Ilsona, kterého donutil pokračovat v jeho výzkumu gerontologie natolik, že dokázal vyrobit látku, jež po vypuštění do vzduchu extrémně urychluje stárnutí zvířat i lidí.\n\n\n"}
{"id": "1146952", "url": "https://cs.wikipedia.org/wiki?curid=1146952", "title": "Ples ve vídeňské Opeře", "text": "Ples ve vídeňské Opeře\n\nPles ve vídeňské Opeře (\"Wiener Opernball\") je každoročním vyvrcholením vídeňské plesové sezóny. Koná se v budově Vídeňské státní opery na Ringstraße ve čtvrtek předcházející Popeleční středě. Z hlediště jsou vystěhována sedadla a na jejich místo je nainstalován taneční parket o ploše 850 m². Plesu se zúčastní okolo sedmi tisíc návštěvníků, výdělek činí 3,4 milionu eur. Hlavní organizátorkou akce (tzv. \"Ballmutter\") je novinářka Desirée Treichl-Stürgkhová.\n\nTradici vídeňských plesů založil Vídeňský kongres v letech 1814-1815, nazývaný pro bohatý společenský život \"Tančící kongres\". Předchůdcem operního plesu byla společenská soirée spojená s maškarním rejem, první se v budově Opery konalo 11. prosince 1877. Název \"Opernball\" se poprvé objevil 26. ledna 1935, kdy ho uspořádal rakouský kancléř Kurt Schuschnigg jako dobročinnou akci. Tradici přerušila druhá světová válka a byla obnovena v roce 1956, od té doby se ples koná každoročně (odvolán byl pouze v roce 1991 kvůli Válce v Zálivu).\n\nPles je otevřen veřejnosti: zúčastnit se může každý, kdo si zakoupí vstupenku (nejdražší místa přijdou až na více než 18 000 eur) a dostaví se ve společenském oblečení, tj. pro pány je povinný černý frak, pro dámy dlouhé večerní šaty. Je zahájen ve 22 hodin předtančením 180 párů debutantů (mládež mezi 17 a 24 lety), přivítáním prezidenta republiky a státní hymnou. Přímý přenos z akce vysílá stanice ORF eins. Občerstvení tradičně zajišťuje Café Gerstner. Ples moderují přední rakouští herci, mezi umělci, kteří v jeho průběhu vystupují, byli v minulosti Vídeňští filharmonikové, Anna Netrebko, José Cura nebo Aida Garifullinová. Přijíždějí sem turisté z celého světa i množství mezinárodních celebrit, pro svůj zvyk obklopovat se kontroverzními osobami je bulvárním tiskem nejvíce sledován podnikatel Richard Lugner.\n\nBěhem konání plesu dochází pravidelně k rozsáhlým pouličním protestům nazývaným \"Opernballdemo\". Účastní se jich převážně levicoví aktivisté, pro které je ples symbolem rozmařilosti privilegované vrstvy. První protest se uskutečnil v roce 1968, nejrozsáhlejší byly na přelomu osmdesátých a devadesátých let, kdy je organizovali Zelení – Zelená alternativa. Účastnily se jich až tři tisíce lidí a došlo ke střetům s policií, která demonstranty rozháněla. V roce 2000, kdy vstoupila Svobodná strana Rakouska do vlády, přijel na protest herec Hubert Kramar na ples v přestrojení za Adolfa Hitlera. V posledních letech ztrácejí nepokoje na intenzitě.\n\nJosef Haslinger vydal roku 1995 román \"Opernball\", který pojednává o hypotetickém teroristickém útoku na tomto plese. Knihu zfilmoval v roce 1998 režisér Urs Egger.\n\n"}
{"id": "1146953", "url": "https://cs.wikipedia.org/wiki?curid=1146953", "title": "Výraz (programování)", "text": "Výraz (programování)\n\nVýraz ( ) v programovacích jazycích je kombinací jedné nebo více explicitních literálů, konstant, proměnných, operátorů a funkcí, které programovací jazyk interpretuje (podle pravidel priority a asociativity) a vyhodnocuje (ve stavovém prostředí „vrací“). Tento proces se jako u matematických výrazů nazývá vyhodnocování. Vrácená hodnota může být různých typů, například numerická, řetězcová nebo logická.\n\nNapříklad codice_1 je aritmetický výraz, který lze v programu vyhodnotit již při překladu jako číslo 5. Jméno proměnné je výraz, protože označuje hodnotu v paměti, takže codice_2 je výraz. Příkladem relačního výrazu je codice_3, který se vyhodnotí jako nepravda.\n\nV jazyce C a většině jazyků z něj odvozených, volání funkce s návratovým typem void je povolený výraz typu void.\nHodnoty typu void nemohou být používány, takže hodnota takového výrazu je vždy zahozena.\n\nV mnoha programovacích jazycích může mít funkce a tedy i výraz obsahující volání funkce vedlejší účinky. Výraz s vedlejšími účinky normálně není referenčně transparentní. V mnoha jazycích (například C++) existuje příkaz tvořený výrazem zakončeným středníkem (codice_4). Implementace musí výraz vyhodnotit kvůli vedlejším účinkům, ale výsledek bude zahozen.\n\n\n"}
{"id": "1146956", "url": "https://cs.wikipedia.org/wiki?curid=1146956", "title": "Andrej Zima", "text": "Andrej Zima\n\nAndrej Zima (14. prosince 1910, Vislanka, Rakousko-Uhersko – 9. dubna 1984, Banská Bystrica, ČSSR) byl slovenský pedagog a řeckokatolický kněz.\n\nZima byl nejstarším v rodině šesti dětí. Když vystudoval, pracoval jako středoškolský učitel, kaplan a katecheta v Humenném a v Prešově. Politicky byl pronásledován, v roce 1950 dokonce vězněn. Poté se stal ředitelem Akčního výboru řeckokatolické církve (od 1. srpna 1968). Od roku 1962 pracoval jako údržbář ve Stavebním bytovém družstvu v Banské Bystrici. O rok později pracoval jako zaměstnanec Krajské hygienické stanice v Banské Bystrici. Důchod trávil v Banské Bystrici (od roku 1983).\n\n"}
{"id": "1146957", "url": "https://cs.wikipedia.org/wiki?curid=1146957", "title": "Sancha Leónská", "text": "Sancha Leónská\n\nSancha Leónská může být:\n"}
{"id": "1146958", "url": "https://cs.wikipedia.org/wiki?curid=1146958", "title": "Balkánská migrační trasa", "text": "Balkánská migrační trasa\n\nBalkánská migrační trasa je společně se Středomořskou trasou jedna ze dvou hlavních tras, po které se do Evropské unie (EU) v rámci Evropské migrační krize dostávají nelegálně imigranti – jak ekonomičtí migranti, tak uprchlíci – zejména ze Středního a Blízkého východu. Trasa vede z Turecka do Německa, příp. dále do západní a severní Evropy a v roce 2016 procházela přes Řecko, Makedonii, Srbsko, Chorvatsko, Slovinsko a Rakousko. Za celý rok 2015 se dle údajů Organizace spojených národů touto trasou dostalo nelegálně do EU přes 857 000 migrantů.\n\nPočátek existence Balkánské migrační trasy se datuje do období kolem roku 2010, kdy se začal zvyšovat počet osob ilegálně přicházejících do EU přes Balkánský poloostrov. Od tohoto roku až do roku 2014 každým rokem mírně stoupal počet migrantů, dostávajících se tímto způsobem do západní Evropy. V roce 2015 byl nárůst počtu migrantů oproti minulým rokům daleko výraznější, což mělo za následek nezvládání situace ze strany některých států, které se na této trase nacházejí a vznik Evropské imigrační krize. Za první pololetí roku 2015 se po této trase dostalo do Evropské unie asi 250 000 imigrantů. Jejich počet se rapidně zvýšil hlavně během léta a na podzim překračovalo vnější hranice Evropské unie přes 8 000 imigrantů každý den, což byl výrazně vyšší počet než na Středomořské migrační trase. V listopadu a prosinci 2015 se naopak začal jejich počet postupně snižovat. Ve druhém pololetí roku 2015 se počet migrantů zvýšil více než dvojnásobně na 600 000 lidí. V roce 2015 tak dohromady přišlo touto trasou do Evropské unie téměř 860 000 migrantů.\n\nJedná se většinou o lidi z Blízkého a Středního východu (zejm. Syřané, Iráčané, Afghánci a Pákistánci), ke kterým se po několika tragédiích ve Středozemním moři, kudy vede druhá hlavní migrační trasa, začali významněji přidávat i Afričané (Eritrejci, Nigerijci, Somálci a další). Zejména v prvním čtvrtletí roku 2015 využívali část této trasy i občané balkánských států, hlavně Kosované, Albánci a Srbové.\n\nPro většinu migrantů začíná Balkánská migrační trasa již v Turecku, odkud se většinou na gumových člunech dostávají přes Egejské moře do Řecka, a to jak na pevninu, tak i na některé řecké ostrovy (zejm. Lesbos, Kos a Chios). Odtud poté pokračují do Srbska, drtivá většina z nich volí cestu přes Makedonii, méně časté jsou pak průjezdy Bulharskem nebo Albánií. Ze Srbska vedla do září 2015 hlavní migrační trasa přes Maďarsko, které ale na obranu proti migrantům postavilo na hranici se Srbskem 175 km dlouhý hraniční plot, který migranty odklonil do Chorvatska. Jelikož ale běženci pohraniční plot přes Chorvatsko jen obcházeli a do Maďarska se posléze vrátili, rozhodla maďarská vláda v říjnu 2015 o stavbě hraniční bariéry i ve dvou župách podél části maďarsko-chorvatské hranice. Jelikož zbytek maďarsko-chorvatské hranice kopírují řeky Dráva a Mura, byl hlavní proud migrantů odkloněn přes Chorvatsko do Slovinska a dále do Rakouska. Na několika místech slovinsko-chorvatské hranice (celkem cca 80 km) a rakousko-slovinské hranice (celkem cca 4 km) byly v závěru roku 2015 postaveny kratší ploty, které ale slouží pouze pro usměrnění příchozích migrantů k určeným hraničním přechodům. Odtud pokračují migranti dále do západní Evropy, nejčastěji do Německa, příp. do Francie, Velké Británie nebo Švédska. Poté, co se imigranti dostanou na nafukovacích člunech nebo rybářských lodích do Evropy, se většina migrantů po Balkánské trase přepravuje převážně vlaky, v některých úsecích (zejména v blízkosti hranic) ale musí jít pěšky nebo jsou pro ně vypravovány autobusy.\n\nNejodmítavěji se k průchodu migrantů přes své územní staví maďarská vláda, která nechala na maďarsko-srbských a maďarsko-chorvatských hranicích, které jsou obě zároveň vnějšími hranicemi Schengenského prostoru, postavit pohraniční plot, čímž dostála svým závazkům o ochraně Schengenu. Vlivem toho se ale začalo s migrační vlnou potýkat sousední Chorvatsko; tamní vláda rozhodla o tom, že umožní migrantům průchod přes své území dále do Slovinska. Slovinský premiér Miroslav Cerar je znepokojen současnou situací ve Slovinsku a několikrát kritizoval přístup chorvatských úřadů, které v noci přesouvají migranty ke slovinské hranici. V listopadu byl na několika úsecích slovinsko-chorvatské postaven plot o celkové délce asi 80 km. Rakouští zástupci nevyjadřovali nad průchodem tisíců běženců, mířících většinou do Německa, výraznější znepokojení, na konci října 2015 ale byly zveřejněny plány na výstavbu čtyřkilometrového plotu na hranicích se Slovinskem, který rakouský kancléř Werner Faymann označil pouze za \"stavební úpravu pro lepší kontrolu hranice\". K realizaci tohoto opatření došlo v prosinci téhož roku.\n\nŘecko, které je v drtivé většině případů prvním státem, kde imigranti vstoupí do Schengenského prostoru, je ostře kritizováno za porušování Schengenských dohod. Tamní vláda totiž migranty, přestože se v Řecku nacházejí nelegálně, nezadržuje a naopak je nechává procházet zemí dál na sever do Severní Makedonie. Makedonská policie s pomocí armády krátkodobě uzavřela koncem srpna hranice s Řeckem; migranti ale po několika dnech příslušníky ozbrojených složek přetlačili a dostali se na makedonské území, přes které mohli po dobu tří dnů procházet i na podzim a začátkem roku 2016. Od listopadu 2015 do prvního čtvrtletí roku 2016 byl na dvou úsecích hranice s Řeckem vybudován pohraniční plot a ve druhé polovině února makedonské bezpečnostní složky zcela uzavřely makedonsko-řeckou hranici pro imigranty. Vlivem toho se v Řecku začaly hromadit desetitisíce migrantů, kteří se nemohli dostat dále na sever. Nejkritičtější situace panovala na hraničním přechodu Idomeni–Gevgelija, kde v nevyhovujících humanitárních podmínkách přebývalo přes 15 000 uprchlíků; celkem se v Řecku nahromadilo do poloviny března 2016 téměř 50 000 migrantů. V Srbsku, podobně jako v Rakousku, nevyjádřili tamní vrcholní představitelé znepokojení nad průchodem imigrantů, ale po uzavření maďarsko-srbské hranice a dalším zprávám o možném uzavření hranic ve Slovinsku a Rakousku oznámil srbský premiér Aleksandar Vučić, že Srbsko je připraveno na uzavření svých hranic. Srbsko i tak ale odmítlo vybudování jakéhokoliv plotu na hranicích se svými sousedy (především Republikou Makedonií, odkud přes hranici u měst Tabanovce a Miratovac přecházejí běženci), naopak se rozhodlo přijmout část uprchlíků z EU.\n\n"}
{"id": "1146959", "url": "https://cs.wikipedia.org/wiki?curid=1146959", "title": "Klimecký", "text": "Klimecký\n\nZnámí nositelé tohoto příjmení:\n\nženská podoba:\n"}
{"id": "1146962", "url": "https://cs.wikipedia.org/wiki?curid=1146962", "title": "Hnědásek černýšový", "text": "Hnědásek černýšový\n\nHnědásek černýšový (\"Melitaea aurelia\") je motýl z čeledi babočkovitých. Žije ve Střední Evropě. Jedná se o kriticky ohrožený (CR), vymírající druh.\n\nAreál rozšíření hnědáska černýšového se rozprostírá od východní Francie přes Belgii po jih střední Evropy a Balkánský poloostrov s výjimkou Řecka. Na východě dosahuje přes teplejší oblasti evropské části Ruska a Kavkaz až po západní Sibiř, severní Kazachstán a Ťan-šan. V severní polovině Německa vymizel.\n\nV České republice, kde byl v minulosti rozšířen v teplejších oblastech po celém území, již na většině známých míst vymizel. V současnosti se v Čechách vyskytuje jen v lounském Středohoří a na Mostecku. Na Moravě je znám z Prostějovska, Moravského krasu, Pálavy a z podhůří Ždánického lesa a Chřibů a z Bílých Karpat. Nově byl zjištěn i na teplých pastvinách na Vsetínsku.\n\nRozpětí křídel tohoto hnědáska je 28–32 mm. Létá v závislosti na stanovišti od června do srpna.\nDruh vyžaduje slunné skalní stepi, sprašové stepi a lesostepi, obvykle obrácené k jihu a porostlé nízkostébelnatou a řídkou křovinatou vegetací.\n\nHousenky se živí na listech jitrocelu kopinatého a jitrocelu prostředního, černýše lučního a kokrhelu menšího.\n\n\n"}
{"id": "1146963", "url": "https://cs.wikipedia.org/wiki?curid=1146963", "title": "Kaple Kalvárie (Velký Šenov)", "text": "Kaple Kalvárie (Velký Šenov)\n\nKaple Kalvárie stála uprostřed křížové cesty ve Velkém Šenově. Neoklasicistní kaple byla postavena roku 1869, zničena byla po druhé světové válce.\n\nRoku 1856 dal vybudovat velkošenovský rodák Ambrož Hille (1782–1863) křížovou cestu. Ta byla rozšířena roku 1862 o kapli Božího hrobu. Kapli Kalvárie již Hille za svého života postavit nestihl, učinil tak roku 1869 jeho syn, továrník Johann Hille, spolu s Emanuelem Fischerem. Kaple byla umístěna ve střední části křížové cesty, se kterou sdílela stejný osud. Průběžně byla udržována, poslední větší opravy přišly těsně před druhou světovou válkou. Po vysídlení původních obyvatel města kaple chátrala a stala se terčem zlodějů a vandalů. Po roce 1946 byl zvon z kaple přenesen do kostela svatého Bartoloměje; je tak jedinou částí inventáře, která se dochovala. Na neudržované kapli se nejpozději v 60. letech 20. století propadla střecha. Při celkové rekonstrukci křížové cesty v letech 1997–2000 bylo torzo kaple očištěno od náletů, stavba však obnovena nebyla. Do současnosti se tak zachovaly pouze zbytky obvodových zdí a schodiště. Kaple Kalvárie je, stejně jako křížová cesta, v majetku Římskokatolické farnosti Velký Šenov a není památkově chráněna.\n\nKaple Kalvárie byla obdélného půdorysu se segmentovým zakončením. Průčelí kaple zdobil portál zakončený římsou a jednoduchý štít s kulatým oknem. Dřevěné dveře byly dvoukřídlé, segmentově zakončené. V každé z bočních stěn bylo umístěno veliké, půlkruhově zakončené okno. Krom lizénových pásů byla omítka kaple hrubá. Na štít navazoval zděný čtverhranný sanktusník. Střecha byla krytá patrně břidlicí.\n\n\n"}
{"id": "1146964", "url": "https://cs.wikipedia.org/wiki?curid=1146964", "title": "Německá toponyma", "text": "Německá toponyma\n\nToponyma v německojazyčných oblastech mohou být klasifikována podle jazyka, ze kterého pochází nebo podle období jejich původu.\n\n\n\nPředpony mohou být použity k odlišení blízkých osad s jinak stejným názvem. Mohou být připojeny nebo stát samostatně. Obě osady, které mají být rozlišeny, mohou mít protichůdné prefixy (např.: Niederschönhausen and Hohenschönhausen), ale je také běžné připojení předpony pouze k jednomu z nich (např.: Stettin and Neustettin).\n\nPředpony mohou mít také popisný charakter. Důkazem jsou například Lichten– nebo Lichter– („tenký“, např.: Lichtenhagen), Schön– nebo Schöne– („krásný“; například Schönwalde, v překladu Krásný les), Grün– nebo Grüne– („zelený“; Grünwald, v překladu Zelený les).\n\nPředpony mohou být také použity k označení (dřívějšího) vlastníka daného místa. Příkladem mohou být například Kirch– („církevní majetek“, příklad: Kirch Jesar), Bischofs– („majetek biskupa“, příklad: Bischofswerda), Grafen– („majetek hraběte“, příklad: Grafenwöhr), Königs– („králův“, příklad: Königsberg (Králova hora, dnes Kaliningrad), Kron– (majetek koruny, příklady: Kronstadt, Rügenwalde (jednou patřil Rujánskému knížectví), Königstein (Králův týn), .\n\nPředpona „Bad“ značí, že město je oficiálně známé jako lázeňské. Příkladem jsou města Bad Kissingen nebo Bad Pyrmont. Některá města jako například Aachen tuto předponu nepoužívají, i když mohou.\n\nČasto jméno zakladatele obce nebo prvního osadníka tvoří první část názvu místa (příklady Oettingen (zakladatelem byl Otto), Gerolfingen (zakladatelem byl Gerolf), Rappoltsweiler (zakladatel byl Ratbald nebo Ratbert)). Na území bývalého Ostsiedlungu je někdy obsaženo jméno lokátora jako první část jména (příklady: Hanshagen, kde lokátorem byl Hans).\n"}
{"id": "1146965", "url": "https://cs.wikipedia.org/wiki?curid=1146965", "title": "Černohorská fotbalová reprezentace do 21 let", "text": "Černohorská fotbalová reprezentace do 21 let\n\nČernohorská fotbalová reprezentace do 21 let je černohorská mládežnická fotbalová reprezentace složená z hráčů do 21 let, která spadá pod Černohorský fotbalový svaz (Fudbalski savez Crne Gore – FSCG). Reprezentuje Černou Horu v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. Má přezdívku \"Hrabri Sokoli\" (stateční sokoli).\nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i poněkud starší.\n\nPředchůdkyní byla do roku 2006 fotbalová reprezentace Srbska a Černé Hory do 21 let, která ještě hrála na Mistrovství Evropy U21 v roce 2006.\n\nSamostatná černohorská reprezentace U21 se dosud ve své historii nepředstavila ve finále závěrečného turnaje Mistrovství Evropy hráčů do 21 let, poprvé se zúčastnila kvalifikace na ME U21 2009 ve Švédsku.\n\nZdroj:\n\nLegenda:\nZáp: odehrané zápasy, V: výhry, R: remízy, P: prohry, VG: vstřelené góly, OG: obdržené góly, červený rámeček znamená automatickou kvalifikaci (jakožto pořadatel)\n\n\n"}
{"id": "1146966", "url": "https://cs.wikipedia.org/wiki?curid=1146966", "title": "Invence (hudba)", "text": "Invence (hudba)\n\nInvence (z lat. \"inventio\", nález, objev, vynalézavost) znamená v hudbě nápaditost či důvtip, a obvykle označuje kratší skladbu založenou na nějakém neobvyklém nápadu.\n\nTento termín byl v průběhu času používán velmi volně pro skladby nejrůznějšího charakteru a obsazení. Poprvé se objevuje v roce 1555, kdy jej použil Clément Janequin v názvu své sbírky písní \"Premier livre des inventions musicales\" (První kniha hudebních nápadů/invencí). Jejím obsahem byla originální programní hudba napodobující například ptačí zpěv nebo hluk válečné vřavy. Dalším příkladem je \"Invention for Two to Play upon One Lute\" z roku 1597 od Johna Dowlanda - jde o duet pro dva hráče, kteří společně hrají na jednu loutnu.\n\nVelmi známé jsou Invence a sinfonie Johanna Sebastiana Bacha, které vznikly kolem roku 1720. Jsou určené pro klávesové nástroje a autor v nich ukazuje, jak vytvořit jednoduchý melodický motiv a následně jej kontrapunkticky rozvíjet. Právě díky této proslulé sbírce bývají někdy invence popisovány jako krátké polyfonní skladby, přestože byl tento pojem použit již mnohem dříve a v širším smyslu. \n\nInvence se objevují také v moderní hudbě, psali je například Alban Berg nebo Alexandr Čerepnin, z českých skladatelů lze jmenovat Bohuslava Martinů, jehož skladba \"Inventions\" je určena pro symfonický orchestr.\n"}
{"id": "1146971", "url": "https://cs.wikipedia.org/wiki?curid=1146971", "title": "Kaple Božího hrobu (Velký Šenov)", "text": "Kaple Božího hrobu (Velký Šenov)\n\nKaple Božího hrobu tvoří čtrnácté zastavení křížové cesty ve Velkém Šenově. Neoklasicistní kaple byla postavena roku 1862, zničena byla po druhé světové válce.\n\nAmbrož Hille (1782–1863) z Velkého Šenova dal ve svém rodném městě roku 1856 postavit křížovou cestu. Roku 1862 ji rozšířil o kapli Božího hrobu, která tvořila čtrnácté zastavení. Areál doplnila šest let po smrti zakladatele kaple Kalvárie. Křížová cesta spolu s kaplemi byla průběžně udržována až do druhé světové války, před jejím začátkem proběhla poslední velká oprava. Když byli po válce vysídleni původní obyvatelé města, o kapli se nikdo nestaral. K nezájmu se přidali zloději a vandalové, takže nejpozději v 60. letech 20. století byla kaple zničena. Při celkové rekonstrukci křížové cesty v letech 1997–2000 byly zbytky kaple (prakticky jen podlaha se sochou Ježíše Krista) očištěny, k obnově kaple však nedošlo. Kaple Božího hrobu je, stejně jako křížová cesta, v majetku Římskokatolické farnosti Velký Šenov. Stavba není zapsána v katastru nemovitostí a není památkově chráněna.\n\nObdélná kaple Božího hrobu nebyla příliš velká. Průčelí kaple dominoval výrazný trojúhelníkový štít zdobený římsami. Vstup byl pravděpodobně volný, bez dveří. Podobná byla zadní stěna kaple, která byla ovšem bez dveří a oken. Boční stěny byly jednoduché, bez oken. Sedlovou střechu pokrývala pravděpodobně břidlice. Podlaha kaple byla dlážděná. Interiér tvořila pískovcová socha ležícího Ježíše Krista, kterou zhotovil krásnolipský sochař Leopold Zimmer.\n\n\n"}
{"id": "1146973", "url": "https://cs.wikipedia.org/wiki?curid=1146973", "title": "Igor Kapišinský", "text": "Igor Kapišinský\n\nIgor Kapišinský (* 4. července 1947, Bratislava, Československo – 9. září 2014) byl slovenský astronom a překladatel.\n\nIgor Kapišinský se narodil v Bratislavě, kde navštěvoval základní školu. Později se s rodinou přestěhoval do Košic. \n\nStudoval na Přírodovědecké fakultě Univerzity Pavla Jozefa Šafárika v Košicích obor matematika-fyzika, zároveň se pokoušel studovat teologii, ale z politických důvodů byl nakonec nucen studium zanechat. Později studoval na Přírodovědecké fakultě Univerzity Komenského v Bratislavě obor fyzika se specializací astronomie. Jako student hrával soutěžně basketbal a reprezentoval ČSSR na Mistrovství Evropy juniorů a kadetů, se kterým získal v roce 1966 4. místo. \n\nOd roku 1973 nepřetržitě pracoval v Astronomickém ústavu SAV, věnoval se studiu meziplanetární hmoty. V roce 1975 získal v ústavě titul RNDr. V roce 1980 potom vědecký titul CSc. Na Slovensku založil tzv. Laboratorní astrofyziku (\"astronomie přes mikroskop\") za účelem dokonalejší analýzy chemických a fyzikálně-optických vlastností kosmických mikročástic, v úzké spolupráci s NASA (hlavně dodávky vzorků kosmického materiálu). Své převážně teoretické práce publikoval v řadě odborných časopisů. Téměř 30 let byl řádným členem 22. komise Mezinárodní astronomické unie a 10 let jediným členem 51. komise IAU (Bioastronomy; Search for Extraterrestrial Life) na Slovensku.\n\nVěnoval se popularizaci vědy a vědeckého myšlení. Je spoluzakladatelem a účastníkem v Společnosti pro podporování kritického myšlení (SPPKM). Je řádným členem teologického fóra, které sdružuje teologů i laiky liberálního myšlení. \n\nVedle své vědecké práci se věnoval i překladatelské činnosti, hlavně z angličtiny v oblasti fyziky a astrofyziky (speciální prací Stephena Hawkinga), za což získal dvě ceny Literárního fondu (1994 a 2002), jakož i cenu LF za nejlepší vědeckou esej (1993). V roce 2008 byl spoluautorem s největší kapitolou v knize - monografii \"Hmota-Život-Inteligencia\". Poslední dílo, které přeložil z angličtiny, byla Hawkingova kniha \"Vesmír v ořechové skořápce\".\n\n"}
{"id": "1146978", "url": "https://cs.wikipedia.org/wiki?curid=1146978", "title": "Příkaz (programování)", "text": "Příkaz (programování)\n\nPříkaz ( ) je nejmenší samostatný prvek programu v imperativních programovacích jazycích vyjadřující nějakou činnost, která má být provedena. Program v imperativním jazyce je obvykle sada podprogramů tvořených posloupností příkazů. Příkaz se může skládat z menších částí (např. výrazů).\n\nProgramovací jazyky obvykle rozlišují:\n\n\n\n\nVzhled příkazů vytváří vzhled programu. Programovací jazyky jsou charakterizovány příkazy, které používají (např. jazyky používající složené závorky pro bloku). Příkazy často začínají slovem, které určuje, o jaký příkaz se jedná, např. \"if\", \"while\" nebo \"repeat\". Tato slova jsou často vyhrazená (klíčová), což znamená, že je nelze používat jako identifikátory proměnných nebo funkcí. V imperativních jazycích obvykle má každý příkaz specifickou syntaxi odlišnou od volání funkce. Pro popis syntaxe příkazů se obvykle používá Backusova-Naurova forma nebo syntaktické diagramy.\n\nPo sémantické stránce se příkazy obvykle odlišují od volání podprogramů v tom, jak pracují s parametry. Parametry podprogramů se obvykle vyhodnocují jednou před voláním funkce. Naproti tomu parametry příkazu se vyhodnocují opakovaně (například podmínka while-cyklu nebo vůbec (např. tělo while-cyklu). Takovéto parametry příkazu jsou technicky parametry volané jménem. Tyto parametry se vyhodnocují, pouze pokud je to potřeba (lenivé vyhodnocování). Pokud jazyk poskytuje parametry volané jménem, je možné chování příkazů implementovat podprogramy (viz Lisp). Jinak je popis sémantiky příkazů mimo možnosti jazyka, proto popisy jazyka obvykle popisují sémantiku přirozeným jazykem.\n\nVe většině jazyků se příkazy odlišují od výrazů tím, že příkazy nevracejí hodnotu a jsou volány pouze pro své vedlejší efekty, zatímco výrazy vracejí hodnotu a často nemají žádné vedlejší efekty. Mezi imperativními jazyky je ALGOL 68 jedním z mála jazyků, kde i příkazy mohou vracet výsledek. V jazycích, které kombinují imperativní a funkcionální přístup, jako jsou jazyky skupiny Lispu, se výrazy a příkazy nerozlišují; dokonce i výrazy prováděné v sekvenčním kontextu pouze pro své vedlejší účinky a výrazy vracející hodnoty nejsou považovány za výrazy. Čistě funkcionální jazyky příkazy vůbec nemají, mají pouze výrazy.\n\nVětšina jazyků má pevný počet příkazů definovaných jazykem. Rozšiřitelné jazyky, které umožňují, aby si programátor definoval nové příkazy, jsou spíše experimentální.\n\n\n"}
{"id": "1146981", "url": "https://cs.wikipedia.org/wiki?curid=1146981", "title": "Dying Fetus", "text": "Dying Fetus\n\nDying Fetus (v překladu \"umírající plod\") je americká brutal death metalová kapela založená v roce 1991 v Marylandu. Mezi zakládající členy patřili John Gallagher (kytara, vokály), Nick Speleos (kytara), Brian Latta (kytara), Jason Netherton (baskytara) a Kevin Talley (bicí). Mezi témata kapely patří politika, společnost, nenávist, násilí.\n\nDebutní deska vyšla roku 1995 a nese název \"Infatuation with Malevolence\", šlo o kolekci skladeb z předchozích demonahrávek. \n\n\n\n\n\n"}
{"id": "1146985", "url": "https://cs.wikipedia.org/wiki?curid=1146985", "title": "Hodoš", "text": "Hodoš\n\nHodoš (maďarsky \"Őrihodos\", německy \"Hodosch\") je vesnice, rozkládající se na severovýchodě Slovinska, na hranici s Maďarskem. Je správním centrem stejnojmenné občiny. V roce 2002 zde žilo 251 obyvatel.\n\nObec leží na levém břehu Dolenského potoka, který je přítokem říčky Velika Krka. Nadmořská výška obce je zhruba od 232 do 305 m. Rozloha obce je 12,5 km. Obcí prochází hlavní železniční trať z Murské Soboty na hraniční přechod Hodoš - Bajánsenye.\n\nObyvatelstvo je zaměstnáno především v zemědělství, kde převažuje chov dobytka. \n\nObyvatelé obce jsou převážně maďarské národnosti. Vzhledem k nízké porodnosti a migraci se počet obyvatel snižuje. \n"}
{"id": "1146986", "url": "https://cs.wikipedia.org/wiki?curid=1146986", "title": "Chargeback", "text": "Chargeback\n\nChargeback je služba s jejíž pomocí lze žádat vrácení peněz na kartu, pokud někomu obchodník neposkytl službu (příklad zkrachovalých aerolinek SkyEurope), neposlal zboží nebo poslal jiné zboží a na reklamaci nereaguje. Lze tímto způsobem reklamovat i duplicitně nebo v chybné výši zaúčtované, nebo podvodné transakce.\n\nSlužba Chargeback je relativně nákladná, proto se banky snaží od jejího využití klienty spíše odradit (zejména administrativně) a přesvědčit ho, aby podal reklamaci přímo u obchodníka. V případě Chargebacku podává klient reklamaci přímo u své banky (což je rozdíl oproti klasické reklamaci u obchodníka).\n"}
{"id": "1146987", "url": "https://cs.wikipedia.org/wiki?curid=1146987", "title": "Tomáš Motl", "text": "Tomáš Motl\n\nTomáš Motl (* 9. října 1964 Olomouc) je výkonným ředitelem kulturního kanálu ČT art a ředitelem Mezinárodního televizního festivalu Zlatá Praha.\n\nTomáš Motl vystudoval Fakultu žurnalistiky UK a po krátkém působení v tištěných médiích spojil svůj profesní život především s televizním prostředím. Byl u zrodu týdeníku \"Reflex\", v němž dva roky působil jako redaktor kulturní rubriky, a poté nastoupil do nově vzniklé filmové a televizní společnosti Febio, kde deset let pracoval jako šéfdramaturg. Pod jeho dramaturgickým vedením zde postupně vznikly cykly \"GEN\", \"GENUS\", \"Jak se žije\", \"Slovenské okno\", \"Okno k sousedům\", \"Cestománie\" a \"Nová Cestománie\".\n\nNásledující dva roky žil a studoval v USA a po návratu několik let působil ve vzdělávací a komunikační agentuře. Podílel se na vzniku internetového portálu televize NOVA tn.cz, v němž vedl tým editorů oborových magazínů, a následně působil i ve zpravodajské televizi Z1, mj. v pozici vedoucího projektu a hlavního editora každodenní talk show \"Interview Z1\". Rovněž stál u zrodu internetové verze měsíčníku \"National Geographic\", kde zastával pozici šéfeditora portálu National Geographic Česko on-line.\n\nDo České televize nastoupil v roce 2012 jako manažer programu ČT. Výkonným ředitelem nového kulturního kanálu ČT art byl jmenován v dubnu 2013. O dva roky později se stal ředitelem Mezinárodního televizního festivalu Zlatá Praha, který pořádá Česká televize. Pro období 2017 až 2019 byl zvolen členem výboru IMZ (The International Music and Media Centre).\n\n"}
{"id": "1146990", "url": "https://cs.wikipedia.org/wiki?curid=1146990", "title": "Giovanni Battista Lampugnani", "text": "Giovanni Battista Lampugnani\n\nGiovanni Battista Lampugnani (okolo 1708 Milán – 2. června 1786 tamtéž) byl italský hudební skladatel.\n\nNarodil se okolo roku 1708 v Miláně. Přesné datum narození není známo. Studoval v Neapoli a jako operní skladatel debutoval 26. prosince 1732 v Miláně operou \"Candace\".\n\nV roce 1743 odešel do Londýna a převzal řízení divadla Her Majesty's Theatre po Baldassaru Galuppim. Neuspěl však v soutěži s rostoucí slávou oper Christopha Willibalda Glucka a záhy se vrátil do Milána. V roce 1779 byl jmenován \"maestrem al cembalo\" (koncertním mistrem, resp. dirigentem řídícím orchestr od cembala) v divadle Teatro alla Scala.\n\nZemřel v Miláně 2. června 1786.\n\n\nKromě oper komponoval chrámovou hudbu, symfonickou hudbu, koncerty pro dechové nástroje a orchestr a mnoho komorních skladeb pro různá obsazení.\n\n"}
{"id": "1146991", "url": "https://cs.wikipedia.org/wiki?curid=1146991", "title": "Agassiz", "text": "Agassiz\n\nAgassiz má několik významů:\n"}
{"id": "1146993", "url": "https://cs.wikipedia.org/wiki?curid=1146993", "title": "The Riff", "text": "The Riff\n\n„The Riff“ je první píseň z alba \"To Beast or Not to Beast\" finské heavymetalové kapely Lordi. K písni byl také natočen klip. Je to taky první píseň Lordů, která byla vydána také jako oficiální text k videu.\n\nKlip byl natáčen v České republice v supermarketu \"Albert\". Video bylo natáčeno Martinem Mullerem a v klipu účinkovala česká modelka Dominika Jandlová. Video bylo cenzurováno společností Sony Music, která nepřipustila, aby se Dominika Jandlová objevila na videu nahá.\n\nPíseň vypráví příběh chlapa, který potká smrťáka. Ten po něm žádá, aby se s ním projel. Smrťák chlapovi předvádí jeho píseň na kytaru a ptá se ho jaké to bylo. Muž odpoví, že se mu líbil jen „zabijácký“ riff. Příběh končí tím, že smrťák umírá.\n"}
{"id": "1146996", "url": "https://cs.wikipedia.org/wiki?curid=1146996", "title": "Kukačka východoaustralská", "text": "Kukačka východoaustralská\n\nKukačka východoaustralská (\"Cacomantis flabelliformis\") je druh kukačky z rodu \"Cacomantis\". Čeleď kukačkovitých je známá především kvůli hnízdnímu parazitismu, přičemž samotné kukačky na vejcích nesedí, jen je nakladou do cizích hnízd. Nejčastějšími „oběťmi“ kukačky východoaustralské jsou pak amady fidžijské a škraboškové. Zajímavostí kukačky východoaustralské ale je, že vejce hostitele z hnízd nevyhazují, naopak, jejich mláďata s nimi vyrůstají.\n\nKukačku východoaustralskou poprvé popsal Latham již v roce 1802. V současnosti tvoří několik poddruhů: \"Cacomantis flabelliformis excitus\", \"Cacomantis flabelliformis flabelliformis\", \"Cacomantis flabelliformis pyrrophanus\", \"Cacomantis flabelliformis schistaceigularis\" a \"Cacomantis flabelliformis simus\".\n\nDle IUCN se tento druh řadí jako málo dotčený, tedy nechráněný. Populace kukačky východoaustralské je rozsáhlá a protože nemá žádné přirozené nepřátele, pořád se zvětšuje.\n\nKukačku východoaustralskou bychom nalezli hlavně v Austrálii a přiléhajících souostrovích a ostrovech. Dále na Fidži, v Indonésii, Nové Kaledonii, Novém Zélandu, Papui-Nové Guineji, Šalamounových ostrovech nebo na Vanuatu.\n\nNejvíce kukačky východoaustralské vyhledávají lesy mírného pásu nebo subtropické a tropické mangrovové lesy. Ani tropické vlhké horské lesy jim nevadí. Nejvíce kukaček tohoto druhu bychom nalezli na pobřežích, přesto jsou výjimečně k vidění až 1 000 km do vnitrozemí.\n\nKukačka východoaustralská má hlavu břidlicově šedé barvy, v podobném odstínu jsou i záda a křídla. Dolní partie jsou lesklé do rezava. Okolo kulatých, černých očí je zářivě žlutý kruh, ten je jediným účinným prvkem v rozlišování tohoto druhu kukačky. Například kukačka pokřovní (\"Cacomantis variolosus\") je té východoaustralské velmi podobná a rozlišit je, je možné jen díky žlutému kruhu okolo očí kukačky východoaustralské. Dalším podobným druhem je třeba kukačka hnědobřichá (\"Cacomantis castaneiventris\").\n\nHlas kukačky východoaustralské je klesající trylkování, které může znít jako chirrip-chirrip.\n\nKukačky východoaustralské se živí nejrůznějšími druhy hmyzu a jeho larvami. Dále také ovocem a zeleninou a výjimečně i ptáčaty malých druhů ptáků. Taková ptáčata loví za letu a rovnou z hnízda. Kořist lokalizuje a poté se na ni vrhne a odnese, popřípadě na místě sežere.\n\nV Austrálii probíhá období hnízdění od července do ledna. Samice nakladou kropenatá nebo nafialovělá vejce do cizích hnízd, přičemž vejce hostitele nevyhazují, naopak je tam nechávají. Vhodné hnízdo by mělo být dostatečně velké, miskovitého tvaru a na vysokém stromě, vhodná hnízda nabízí právě některé druhy amad, modropláštníkovití nebo střízlíkovci.\n\n"}
{"id": "1147000", "url": "https://cs.wikipedia.org/wiki?curid=1147000", "title": "Giovanni Battista Debiasi", "text": "Giovanni Battista Debiasi\n\nGiovanni Battista Debiasi (16. srpna 1838 Ala – 8. prosince 1920 Trento) byl rakouský právník a politik italské národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nByl advokátem. Zabýval se také bádáním o regionální historii v Trentu. Přispíval do listů \"Tridentum\" a \"Pro Cultura\". Od roku 1883 do roku 1891 zasedal jako poslanec Tyrolského zemského sněmu za kurii měst, obvod Rovereto.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii městskou a obchodních a živnostenských komor v Tyrolsku, obvod Roveredo, Mori atd./Roveredo. Nastoupil 6. prosince 1889 místo Carlo Bertoliniho di Monte Planety. Mandát obhájil ve volbách roku 1891. Ve volebním období 1885–1891 se uvádí jako Dr. Johann Baptist Debiasi, dvorní a soudní advokát, bytem Ala.\n\nPatřil mezi italské národní liberály. V roce 1891 je řazen mezi národní italské kandidáty. Podle údajů z prosince 1893 byl na Říšské radě nezařazeným poslancem.\n"}
{"id": "1147001", "url": "https://cs.wikipedia.org/wiki?curid=1147001", "title": "Audhali", "text": "Audhali\n\nAudhali ( nebo ), oficiálně Sultanát Audhali (, ) byl jeden ze států na severu Západního Adenského protektorátu na jihu Arabského poloostrova, který existoval přibližně od roku 1750 do roku 1967. Jeho hlavním městem byl Zarah.\n\nOkolnosti vzniku sultanátu nejsou známé, nicméně první doložený sultán pochází z poloviny 18. století. V roce 1890 se sultanát stal součástí Adenského protektorátu. V roce 1959 se pak stal zakládajícím členem Federace jihoarabských emirátů a o čtyři roky později vstoupil do Jihoarabské federace\n\nV roce 1967 byl poslední sultán svržen komunisty a sultanát se 30. listopadu 1967 stal součástí Jižního Jemenu.\n\nV roce 1990 se Jižní a Severní Jemen sjednotili do Jemenské republiky.\n\nSultány v Audhali zachycuje tabulka:\n"}
{"id": "1147003", "url": "https://cs.wikipedia.org/wiki?curid=1147003", "title": "Slovanští duchové osudu", "text": "Slovanští duchové osudu\n\nPředkřesťanští Slované věřili v existenci duchů kteří bdí nad lidským osudem a můžou jej ovlivnit. Mezi takové bytosti lze zařadit především Roda, zmiňovaného již v raných v ruských pramenech, chápaného některými badateli jako démon osudu. S ním jsou zmiňovány i Rožanice, ženské bytosti, v lidové kultuře a pozdějších pramenech kdy už není Rod zmiňován, chápány jako dárkyně osudu. I mimo Rusko jsou známy podobné bytosti, například české sudičky, které jsou obdobou řeckých Moir a severských Norn. Dále se v lidové kultuře, sporadicky i v raných písemných pramenech, objevovali personifikace šťastného či nešťastného osudu, personifikovaný Osud, nemoci i Smrt.\n\nV ruské lidové kultuře je známa Dolja, personifikovaný osud, zajišťující štěstí v životě. Jejími dárci je především \"rožanice\", tedy matka a \"rod\" tedy předci, v žalozpěvech děti často naříkají že od matky Dolju nedostali.) Je popisována jako bílá žena v chatrném oděvu se schopností se proměnit v různé podoby. Bydlí za pecí nebo pod košem ve světnici a stará se o svého člověka od narození do smrti, dívky ji prosí aby je doprovodila do nového příbytku. Dolja pomáhá s dětmi, hospodářstvím i zdravím. Dolje je podobná srbská Sreća, zmiňovaná již v 10. století, zobrazována jako krásná dívka předoucí zlatou nit, která také zajišťuje šťastný osud.\n\nNa Rusi byla známa i Dolja negativní, nazývaná Nedolja či Licho, která naopak nic nedělá, přínáší smůlu a všechny pokusy zbavit se jí jsou marné. Na Rusi byla známa i Dolja negativní, nazývaná Nedolja či Licho, která naopak nic nedělá, přínáší smůlu a všechny pokusy zbavit se jí jsou marné. Slovo licho souvisí s ruským лишний \"lišnij\" „zbytečný, přebytečný“, polským \"lichy\" „nekvalitní“ a českým \"lichý\". Objevuje se v různých příslovích jako je ruské „Nebuďte licho, když je ticho.“ nebo polské „Ticho! Licho nespí.“. Dále se objevuje v pohádkách kde se hrdina snaží svého špatného osudu zbavit, často jej však licho přelstí. Podobají se mu další pozdní zosobnění špatného osudu jako Hoře, Bída nebo Nouze. Tyto bytosti se často objevují jako hudená dívka či jednooká žena. V Srbsku se objevuje v podobě šedé stařeny s krhavýma očima, zvané Nesreća. Ukrajinci znají bytost zvanou \"zlydni\" „zlé dny“, která se však neváže k člověku, ale k místu. Věřilo se také v personifikovaný osud, v Rusku v podobě stařeny zvané \"sudba\", která jej rozděluje podle toho zda žije v bohatství či chudobě. V Srbsku je její obdobou stařec zvaný \"sud\" či \"usud\", který ve svém paláci rozsypává zlato nebo střepy a podle toho se rodí boháči či chudáci.\n\nS démony osudu lze spojit i personifikace nemocí a smrti. Jedná se o zosobnění moru: ruskou \"čumu\", polskou \"dżumu\" a jihoslovanskou \"kugu\" nebo také horečky \"pristrit\", zimnice \"lichoradka\" a neštovic \"ospa matuška\". Smrt měla podobu bíle oděné dívky či ženy v jejímž podzemním sídle hořely svíčky vyměřujícím lidské životy. Zjevovala se především na křižovatkách a u postelí nemocných, pokud stála u hlavy zvěstovalo to úmrtí, pokud u nohou tak uzdravení. Na rozdíl od démonů špatného osudu a nemocí šla oklamat jen na krátkou dobu.\n"}
{"id": "1147005", "url": "https://cs.wikipedia.org/wiki?curid=1147005", "title": "Poto velký", "text": "Poto velký\n\nPoto velký (\"Perodicticus potto\"), známý také pod synonymy aposu, potto nebo poto krátkoocasý, je málo dotčená poloopice z čeledi outloňovití, jediný druh rodu \"Perodicticus\". Druh, jenž se dále dělí na čtyři poddruhy, popsal Philipp Ludwig Statius Müller roku 1766.\nPoto velký se vyskytuje v rovníkové Africe. K životu dává přednost tropickým lesům v různých stanovištích, od nížinných pralesů až po horské ve výšce téměř 2089 m n. m. Na stromech ho lze běžně potkat ve výškách od pěti do třiceti metrů.\n\nPoto velký měří 30−42 cm, hmotnost se odhaduje na 0,8−1,6 kg; jde o největší druh z čeledi outloňovití (Loridae). Srst je krátká, má červenohnědé až černé zbarvení. Končetiny jsou dlouhé a štíhlé, prsty mohou díky speciální adaptaci jejich cév vytvořit silný úchop. Hlava je kulatá, jsou na ní umístěny velké oči pomáhající potovi vidět i ve tmě. Poto se živí různorodou potravou, například ovocem nebo bezobratlými, někdy si troufne i na ještěrku. Březost trvá 180−205 dnů. Mláďata mají po narození světlé zbarvení a matky je nosí s sebou do čtyř až pěti měsíců věku. Pohlavní dospělosti dosáhnou kolem 9. až 18. měsíce věku, dožívají se ve volné přírodě zhruba 11 let, v zajetí i 26 let.\nV oblasti, kde žije, se vyskytuje poto velký celkem běžně a jeho populace je stabilní, přestože některé skupiny ubývají kvůli ničení přirozeného prostředí a lovu. Dle IUCN jde o málo dotčený druh.\nJsou známy celkem čtyři poddruhy:\n\n"}
{"id": "1147017", "url": "https://cs.wikipedia.org/wiki?curid=1147017", "title": "Vinzenz Gasser (politik)", "text": "Vinzenz Gasser (politik)\n\nVinzenz Gasser, též Vincenz Gasser (10. dubna 1853 Heiligkreuz – 28. července 1929 Heiligkreuz), byl rakouský politik německé národnosti z Tyrolska, v 2. polovině 19. století poslanec Říšské rady.\n\nByl synem hostinského. Jeho strýcem byl brixenský arcibiskup Vinzenz Gasser. Studoval národní školu, pak gymnázium a od roku 1873 práva na univerzitě v Innsbrucku. Během studií byl členem studentského spolku Austria. Po dokončení vysoké školy byl na soudní praxi a pak byl notářem, nejprve jako notářský čekatel, později jako notář v Hall in Tirol. Bydlel v rodném Heiligkreuzu, kde se angažoval v komunální politice a působil jako starosta.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1888 za kurii venkovských obcí v Tyrolsku, obvod Imst, Reutte atd. Nastoupil 24. října 1888 místo Josefa Greutera. Mandát obhájil ve volbách roku 1891. Ve volebním období 1885–1891 se uvádí jako Vincenz Gasser, statkář, bytem Hall in Tirol.\n\nNa Říšské radě se po volbách v roce 1885 uvádí jako člen konzervativního Hohenwartova klubu (tzv. Strana práva). Členem tohoto klubu byl i po volbách roku 1891. V listopadu 1895 odešel na Říšské radě z Hohewartova klubu do nové poslanecké frakce Katolické lidové strany.\n"}
{"id": "1147031", "url": "https://cs.wikipedia.org/wiki?curid=1147031", "title": "Jistebník (rybník)", "text": "Jistebník (rybník)\n\nJistebník (neboli Jistební rybník) je rybník nacházející se v katastru obce Horní Cerekev jihozápadně od vsi Těšenov. Jeho hráz tvoří silnice druhé třídy číslo 133. Je podlouhlého charakteru. Měří asi 690 m na délku a 245 m na šířku při hrázi. Na jeho hrázi se nachází autobusová zastávka \"Horní Cerekev, Brajnerov\" od níž vede cesta k vodní nádrži na jednu stranu a k Brajnerovu dvoru na druhé straně. Brajnerův dvůr se nachází u nátoku rybníka. Rybník je napájen vodou Hraničního potoka, který pramení nedaleko Sázavy v přírodní památce Čermákovy louky. Na své cestě protéká několika rybníky a po opuštění Jistebníku pokračuje směrem na jih.\n"}
{"id": "1147032", "url": "https://cs.wikipedia.org/wiki?curid=1147032", "title": "Born to Boogie", "text": "Born to Boogie\n\nBorn to Boogie je dokumentární film z roku 1972. Jedná se o záznam koncertu Ringo Starra, Marca Bolana a jeho skupiny T.Rex ve Wembley. Film režíroval Ringo Starr. DVD vyšlo v roce 2005. Premiéra se konala v kině Oscar na Brewer Street v Londýně dne 14. prosince 1972, kterého se zúčastnil Ringo Starr i Marc Bolan.\n\nObal DVD byl navržen a vyroben podle Bose Collinse.\n"}
{"id": "1147033", "url": "https://cs.wikipedia.org/wiki?curid=1147033", "title": "Metagenomika", "text": "Metagenomika\n\nMetagenomika studuje genetický materiál získán z různých prostředí. Zatímco mikrobiologie, sekvenování DNA a genomika používají ke studiu kultivované vzorky mikroorganismů, ukázalo se,  že izolace organismů silně podhodnocuje skutečnou mikrobiální diversitu. Současné metagenomické studie používají anonymní sekvenování DNA izolované ze studovaného prostředí. Protože metagenomika nachází nové sekvence DNA a jejich prostřednctvím dosud nepoznané druhy organismů, vytváří prostor pro nové objevy. S klesající cenou sekvenace DNA se metagenomické postupy aplikují na nové oblasti.\n\nVývoj metagenomiky podpořily doklady o tom, že dosud nekultivované mikroorganismy představují převládající organismy ve většině prostředí na Zemi. Důkazem jsou analýzy genových sekvencí ribozomální RNA přímo v prostředí. Jde o přístup, který není závislý na kultivaci a který vedl k objevu ohromujících nových vazeb mikrobního světa.\n"}
{"id": "1147038", "url": "https://cs.wikipedia.org/wiki?curid=1147038", "title": "Escuintla", "text": "Escuintla\n\nEscuintla je páté největší město v Guatemale a sídlo stejnojmenného departamentu na jihu země vzdálené 55 km od hlavního města Guatemala. V roce 2002 v něm žilo 119 897 obyvatel. Pochází odsud fotbalový klub Juventud Escuintleca.\n\nMěsto bývalo do roku 2007 důležitou železniční stanicí na cestě do Puerto San José. Dnes se zde kříží dálnice CA-2 a CA-9. Nachází se tu letiště La Aurora International Airport. Jedním z nejdůležitějších odvětví ve městě je zemědělství. Hlavním produktem je cukrová třtina, dále tabák, mořské plody a dobytek. Region produkuje asi 43 procent hrubého domácího produktu Guatemaly.\n"}
{"id": "1147041", "url": "https://cs.wikipedia.org/wiki?curid=1147041", "title": "Vzhůru na prázdniny", "text": "Vzhůru na prázdniny\n\nVzhůru na prázdniny (v anglickém originále Kamp Krusty) je 1. díl 4. řady amerického animovaného seriálu \"Simpsonovi\", který měl premiéru ve Spojených státech 24. září 1992. Speciálním hostem tohoto dílu je Marcia Wallaceová (dabérka Edny Krabappelové). Na tento díl navazuje po téměř 25 letech díl Vzhůru z prázdnin (16. díl 28. řady).\n\nBart a Líza odjíždějí do Krustyho letního tábora. Šáša Krusty však na to úplně zapomněl a děti se ocitají pod hrůznou nadvládou Jimba, Kearneyho a Dolpha, kteří převzali vedení tábora. Zatím si Homer a Marge doma bez dětí užívají nejromantičtější léto života. Děti se vracejí domů velmi traumatizované z Krustyho tábora.\n"}
{"id": "1147042", "url": "https://cs.wikipedia.org/wiki?curid=1147042", "title": "Vltavská akce", "text": "Vltavská akce\n\nVltavská akce byla úkolová akce vyhlášená na počátku 50. let Svazem československých výtvarných umělců, jejímž cílem bylo ztvárnit krajinářsky řečiště staré Vltavy ještě před zatopením jejích břehů a přilehlých vesnic vodami budoucích přehradních jezer Vltavské kaskády. Akce se účastnila řada českých výtvarníků, mj. Karel Štika, Ladislav Čepelák, Pavel Sukdolák, Alois Moravec a další. Výstavy jejich „povltavských“ děl se konaly mj. v roce 1957 v Alšově síni Umělecké Besedy nebo v galerii Hollara v Praze.\n\n"}
{"id": "1147043", "url": "https://cs.wikipedia.org/wiki?curid=1147043", "title": "Městská spořitelna pražská v Rytířské ulici", "text": "Městská spořitelna pražská v Rytířské ulici\n\nMěstská spořitelna pražská je novorenesanční bankovní palác čp. 536/I. na Starém Městě v Praze 1 v Rytířské ulici (Domovní blok Rytířská 29, Melantrichova 2, Havelská 22, Havelská ulička 2). Budova byla v letech 1892–1894 postavena podle společného návrhu významných českých architektů 19. století Antonína Wiehla a Osvalda Polívky z roku z roku 1891. Autory návrhů výzdoby soch v nikách fasády a v interiérech jsou Bernard Otto Seeling a absolventi Myslbekova ateliéru na AVU: Bohuslav Schnirch, Stanislav Sucharda, František Stránský, František Hošek, Gustav Zoula, František Hergesel, Antonín Procházka, Antonín Popp a Josef Mauder; štukové dekorace navrhoval profesor Uměleckoprůmyslové školy Celda Klouček a prováděli je jeho žáci.\nNa malířské výzdobě interiérů se podíleli malíři Mikoláš Aleš (návrhy), František Ženíšek, Karel Vítězslav Mašek, Jaroslav Věšín. Závěsné obrazy dodali další, například Julius Mařák nebo Adolf Liebscher. Městská spořitelna pražská vydala ke stavbě reprezentativní publikaci \"Nová budova Městské spořitelny pražské\". Dům je zapsán v Ústředním seznamu kulturních památek.\n\nMěstská spořitelna pražská jako stavebník vypsala na návrh budovy včetně výzdoby 2 soutěže. První veřejný konkurz byl vypsán v srpnu roku 1890 a dva významní architekti Antonín Wiehl a Josef Schulz byli vyzváni k honorované účasti. Soutěže se zúčastnilo 14 projektů a Antonín Wiehl se samostatným projektem \"Přímou cestou\" získal 1. cenu a odměnu 1000 zlatých. Dále byly oceněny projekty architektů Jana Vejrycha, Osvalda Polívky a B. Schachnera. Žádný z návrhů nebyl vybrán k realizaci. Proto byla v roce 1891 vypsána druhá soutěž a ve výzvě byly upřesněny dispozice stavby. Do soutěže se přihlásilo 25 projektů.Jako nejlepší komise ocenila projekt B. Schachnera \"Licht, viel licht\", který však nebyl shledán proveditelným. Proto komise pověřila provedením svých projektů a dozorem nad stavbou další umístěné architekty Wiehla (Ab ovo) a Polívku (Chi la dura, la vince). Antonín Wiehl architektonický návrh zpracoval jako jeden ze svých posledních projektů, Polívka na návrhu budovy ještě pracoval a je autorem nástavby 3. patra v roce 1931. Společně s architekty byly vybrány firmy pro stavební práce (například Quido Bělský, František Křižík). Jako staveniště byly vybrány pozemky, na kterých stály budovy pražských Kotců. V rámci demolice objektu Kotců a výkopů základů byla věnována péče možným archeologickým nálezům. V hloubce asi 50 cm byl nalezen \"poklad\" – dukáty z doby krále Zikmunda a Míšeňské groše. Z bourané budovy kotců byly uloženy v městském muzeu kování z dveří. Péče o nálezy při stavbě souvisela i s tím, že jeden z architektů – Antonín Wiehl pracoval jako náměstek předsedy v Komisi pro soupis památek Prahy a byl jednatelem Muzea hlavního města Prahy. Budova Městské spořitelny pražské byla stavěna v době, kdy se od roku 1893 v okolních ulicích Starého Města rozbíhala asanace, k jejímuž radikálnímu a živelnému průběhu se oba architekti stavby vyjadřovali kriticky. Polívkova odborná stanoviska oceňuje Vilém Mrštík jej ve svém manifestu Bestia triumphans a na jeho případě demonstruje na ignorování názorů odborníka – architekta na schůzi zastupitelstva.\n\nPodle projektu byla postavená dvoupatrová budova ve stylu italské renesance,která tvoří samostatný domovní blok v Rytířské ulici (Rytířská 29, Melantrichova 2, Havelská 22, Havelská ulička 2). Budova má 7×7 os. V přízemí krámy, vestibuly a kanceláře, v I. patře pokladna a dvorana spořitelny, v II. patře kanceláře a byty. Z průčelí vystupují nárožní rizality, ve kterých jsou vchody do budovy. Po stranách každého vchodu jsou dva sloupy, které zároveň v I. patře nesou balkon s balustrádovým zábradlím. Přízemí budovy je zdobeno rustikou a výkladci s půlkruhovými okny. Stejný tvar mají i okna prvého a druhého patra. Na fasádě (a v celé budově) byl použit hořický pískovec. Původně mělo být na fasádě omítnuté cihlové zdivo, ale stavebník v průběhu stavby rozhodl \"...by veskrz z kamene hořického, čímž monumentální ráz budovy nemálo získal...\". Návrhy sochařské výzdoby a maleb budovy tradičně zpracovali vynikající představitelé generace Národního divadla, se kterými Wiehl v sedmdesátých a osmdesátých letech spolupracoval na řadě projektů. Monumentalitě budovy odpovídá sochařská výzdoba jejího průčelí. V nikách mezi okny v 1. patře jsou sochy alegorie vlastností, hodnot a prací. Návrh každé z nich zpracoval jeden významný sochař:\nVýzdobu fasády průčelí tvoří cípkové náplně se 14 alegoriemi umění a uměleckého průmyslu a 14 alegoriemi průmyslu a živností v 1. patře.Autorem cípkových náplní v 1. patře do ulice Rytířské a Havelské je Bohuslav Schnirch. Cípkové náplně ve 2. patře provedli Fr. Hošek, St. Sucharda a G. Zoula, žáci c. a k. uměleckoprůmyslové školy za dozoru jejího ředitele Josefa Václava Myslbeka . Dvoranu zdobí karyatidy, jejichž autory jsou Antonín Popp, Fr. Hergesell a A. Procházka. Plastiky podle návrhu sochařů provedli v hořickém pískovci bratranci Ducháčkové, Č. Vosmík a L. Wurzel. Fr. Ženíšek je autorem obrazu v zasedací síni. Podle návrhů Mikoláše Aleše namaloval obrazy v lunetách J. Věšín. Větší monumentalita průčelí a vstupu do budovy se po této změně podle výboru měla projevit v interiérech a ve vestibulech, dvoraně a na schodištích byl použit pravý i umělý mramor. Nákladnějším plochám pak odpovídalo i výzdoba stěn \"al stucco\" na místě provedených...\", ozdobné zlacené mříže a masívní dubové vyřezávané dveře pobité 1424 bronzovými hřeby.Stavba probíhala v letech 1892–94 a budova byla slavnostně otevřena v neděli 24. června 1894 za účasti nejvýznamnějších osobností.Městská spořitelna pražská vydala ke stavbě reprezentativní publikaci \"Nová budova Městské spořitelny pražské\",ve které jsou uvedeny všechny firmy a živnostníci, kteří se na stavbě jakkoli podíleli. Opakovaně je zde zdůrazněno, že monumentální stavba postavená ve dvou letech, je výsledkem soutěže českého umění a českého průmyslu a že v ofertách bylo bráno na zřetel, aby práce byly provedeny domácími umělci a z domácího materiálu.V tomto duchu při slavnostním otevření stavbu a její význam zhodnotil předseda ředitelství Městské záložny pražské Gustav Adámek. V publikaci jsou uváděny v té době ještě neobvyklá technická řešení. Spolu s rozhodnutím o nákladnějších přírodních materiálech na fasádě a v interiérech bylo rozhodnuto i o elektrickém osvětlení namísto původního plynového,zařízení pro čištění a chlazení vzduchu v letním období, ústřední topení, ventilátory pro cirkulaci vzduchu, akumulátory jako náhradní zdroje elektřiny, a další.\n\nPo finančním krachu na vídeňské burze v květnu 1873 následovala hospodářská krize. Nedůvěra obyvatelstva k peněžním ústavům přinesla rozvoj spořitelen, protože veřejnost v nich spatřovala záruky jistoty. V Praze 1.5.1875 vzniká \"Městská spořitelna pražská\", jejíž kapitálová stabilita sílí a proto si buduje reprezentativní budovu v centru Prahy. Proto může být v letech 1892–1894 je podle Wiehlova a Polívkova návrhu postavena monumentální budova v Rytířské ulici. Stabilita spořitelny je též důvodem, proč mohlo být v průběhu stavby rozhodnuto o použití nákladnějších ušlechtilých materiálů a významném navýšení jejího rozpočtu. Český charakter banky se odráží ve zdůrazňování skutečnosti, že monumentální stavba spořitelny je výsledkem práce českého umění a českého průmyslu\n\nK dalšímu rozšiřování a úpravám budov dochází v roce 1926, ve kterém byly upraveny prostory pod budovou na dvě podzemní patra pro trezory.\nV roce 1931 byla podle projektu jednoho z původních autorů návrhu Osvalda Polívky provedena nástavba dalšího patra a vytvořeno přemostění do sousední budovy v Rytířské ulici 31.\n\nZásadní změna přichází po roce 1948. V roce 1953 byla budova spořitelny upravena podle projektu architekta Oldřicha Starého a bylo v ní umístěno Muzeum Klementa Gottwalda. Přitom byly částečně narušeny původní novorenesanční interiéry. Řada zásahů do konstrukcí je nevratná. Při rekonstrukci nebyl dokumentován původní stav. Muzeum Klementa Gottwalda v budově působilo až do svého zrušení v roce 1989.\n\nPo zrušení Muzea Klementa Gottwalda byla budova v rámci privatizace převedena na Českou spořitelnu, a.s. jako právní nástupkyni původní Městské spořitelny pražské. Návazně na tuto změnu majitele byly v letech 1990–1993 prostory znovu upraveny pro svůj původní účel.\n\nČeská spořitelna vychází z toho, že pro svou architektonickou hodnotu a význam v historii Prahy je dům zapsán v Ústředním seznamu kulturních památek. Proto byla v letech 2005–2008 provedena ve třech etapách generální rekonstrukce, jejímž cílem bylo i restaurování maleb a architektonických prvků interiérů. \"\"...Předmětem restaurátorských prací bylo zlacení, štuková výzdoba, malby celých stěn i lokální opravy (například lunety ve vstupním vestibulu, cvikly ve dvoraně atd.), původní kamenné mozaiky, keramické dlažby, kamenné prvky z přírodního i umělého kamene, sochařská výzdoba, původní zámečnické prvky, vybraná původní svítidla, skleněné prvky, vnitřní okna, dveře a parapety. Rozsah prací vycházel z restaurátorského průzkumu a v průběhu stavby byl doplněn o nové nálezy: kamennou mozaiku v prostoru samoobslužné zóny bankomatu, malbu lunety – portréty věrozvěstů Cyrila a Metoděje v přízemí od neznámého autora, dekorativní figurální malby v 1. NP z dílny Václava Maška, odkrytí původních lunet u recepční haly s žánrovými figurálními výjevy od stejného autora a přemístění novějších lunet Mikoláše Alše do prostor pokladen v přízemí...\"\"\n\nV budově kromě pobočky České spořitelny jsou umístěny dvě galerie: v podzemí budovy a ve výlohách v Melantrichově ulici. Galerie vystavují díla z depozitářů České spořitelny a jejích předchůdkyň, které dlouhodobě investovaly do nákupu uměleckých děl a podporují studenty a nadané zaměstnance spořitelny. Budova bývalé Městské spořitelny pražské je tak i zajímavou turistickou atraktivitou v historickém centru Prahy.\n\n\n\n"}
{"id": "1147049", "url": "https://cs.wikipedia.org/wiki?curid=1147049", "title": "Křesťanská policejní asociace", "text": "Křesťanská policejní asociace\n\nKřesťanská policejní asociace, z. s. (ve zkratce KPA) je zapsaný spolek sdružující křesťany především z řad příslušníků Policie České republiky. KPA vznikla v květnu 2011 na setkání v Kostelním Vydří. U jejího zrodu stál mimo jiné i plk. JUDr. Jiří Komorous a bývalý policejní prezident Stanislav Novotný, kpt.Mgr\nRostislav Kotrč, kněz CČSH a policejní vyšetřovatel UOKFK. \n\nPředsedou KPA je mjr. ThDr. Jiří Ignác Laňka, Ph.D., vedoucí výcvikového oddělení Útvaru rychlého nasazení a jáhen pražské arcidiecéze římskokatolické církve. Místopředsedou dvě funkční období byl kpt. Mgr. Rostislav Kotrč, po té co byl z KPA vyhozen, byl nahrazen plk. JUDr. Martin Lebduška, vedoucí územního odboru PČR Přerov, tajemníkem je Mgr. Tibor Brečka, MBA, kněz Církve československé husitské.\n\n\n"}
{"id": "1147051", "url": "https://cs.wikipedia.org/wiki?curid=1147051", "title": "Kniha Alma", "text": "Kniha Alma\n\nKniha Alma je devátá a nejdelší část (\"kniha\") v Knize Mormonově, americkém náboženském díle, které roku 1830 vydal Joseph Smith. Její děj se má odehrávat mezi lety 91.př.n.l. – 52. př.n.l. a má být dílem několika starověkých amerických proroků (například Alma mladší a jeho synové Helaman a Šiblon). \n\nKniha Alma je součástí Knihy Mormonovy – náboženské knihy mormonského náboženství, která byla sepsána (přeložena) Josephem Smithem na počátku 19.století. Panují pochyby o to, zda je kniha skutečným historickým dokumentem. \nKniha Alma pojednává o období soudcovské demokracie ve starověké Americe. Konkrétně zaznamenává historii a příběhy postav během prvních 39 let vlády soudců. Kniha obsáhle popisuje pokusy rozličných skupin nastolit znovu monarchický systém a misionářskou snahu několika nefitských postav ve znepřáteleném národě Lamanitů.\n\nNázev knihy může být chápán jako autorský podpis (většina knihy je vyprávěním Almy mladšího), ale je pravděpodobně spíše názvem tématu knihy.\n\nJméno Alma je odvozen z hebrejského souhlaskového kořene (alef)-L-M a je známé i v nemormonské kultuře. Znamená v překladu \"mladík\" nebo \"mládí\". Někteří badatelé poukazují také na podobnost s alama/alima, které znamená něco jako \"náčelník\" nebo \"vůdce\".\n\nNázev knihy (\"Alma\") tedy odkazuje na nově utvořený politický systém, který je ve svém \"mládí\" neustále ohrožován silnými vůdci, kteří by rádi znovu nastolili monarchický systém jednoho vladaře. \n\nNázev \"Alma\" – \"mladík\" byl možná také popisem hlavních postav – Almy mladšího a Mosiášových synů (Ammona a dalších), kteří všichni ve svém mládí spatřili anděla a stali se nástroji Božími. Jejich osud je spojen se zrušením královského úřadu a ustanovením demokracie ve starověké Americe.\n\nNázev může také odkazovat na jednu z nejvýznamnějších postav – vojevůdce Moroniho, který se stal vůdcem lidu a pomocí armády \"ochránil\" demokratický systém před skupinami, které se pokusily nastolit nový režim.\n\nTeorie o autorství většinou balancují mezi tím, zda je autorem knihy Joseph Smith\nnebo starověcí proroci. Kniha podle badatelů obsahuje jak \nstarověké motivy (jako vnitřní literární systém – chiasmus), tak \nnovodobé rysy (způsobené buďto moderním překladem nebo moderním \nautorstvím). Ve výsledku je otázka autenticity nejistá a pohledy \novlivněné náboženským pozadím. \n\nVětšina knihy, konkrétně kapitoly 1-44, jsou udány jako záznam Almy mladšího, syna jednoho z hrdinů Knihy Mosiáš, s jejímž příběhem je kniha Alma silně spojena.\n\nKapitoly 45-62 jsou nadepsány jako záznam Helamana, syna Almy mladšího. Tento Helaman se stal vojevůdcem a vypráví o válkách Nefitů v samém závěru knihy Alma.\n\nPoslední kapitoly knihy Alma (63) je údajně dílem Šiblona, syna Almy mladšího a bratra Helamana I. Text však není psán v 1.osobě a proto je pravděpodobné, že původní text Šiblonova záznamu byl mnohem delší než současná redigovaná verze (pravděpodobně zkrácená dějepiscem Mormonem).\n\nTradiční postoj o autorství knihy Alma zastává názor, že text proroků byl redigován (zpracován) dějepiscem Mormonem asi v 3.století \nn.l.\n\nKniha Alma obsahuje několik stěžejních literárních stylů jako například: historický popis, didaktické části, oslavné písně, modlitby, proroctví o zkáze, válečné epištoly a patriarchální napomínání.\n\nKniha Mormonova obsahuje několik symbolických prototypů mormonského obřadu Obdarování. Jeden z nich se nachází v Knize Alma, konkrétně v kapitolách 12 a 13. \nObdarování je podle mormonské teologie nejen naukou,ale také způsobem učení. Proto se údajně tento teologický styl objevuje nejen v Knize Mormonově, nýbrž také v Bibli.\n\n"}
{"id": "1147055", "url": "https://cs.wikipedia.org/wiki?curid=1147055", "title": "Ahron Daum", "text": "Ahron Daum\n\nAhron Daum (6. ledna 1951 Bnej Brak – 27. června 2018 Antverpy) byl moderně ortodoxní rabín, pedagog, spisovatel a bývalý vrchní rabín Frankfurtu nad Mohanem.\n\nAhron Daum se narodil 6. ledna 1951 v Bnej Brak ve zbožné aškenázské rodině. Jeho otec Šmuel Daum byl významný pedagog, spisovatel a veřejně činná osobnost. Pocházel z významné rabínské rodiny z Polska a Čech. Narodil se a žil v Mariánských Lázních, které byly před holokaustem významným letoviskem a rekreačním místem zbožných židů. S příchodem nacistů museli jeho rodiče uprchnout do mandátní Palestiny. Jeho matka Rivka Gina Daum pochází z rodiny prosperujícího obchodníka v Šoproni v Maďarsku.\n\nAhron Daum měl tři mladší bratry.\n\nSvoje intenzivní náboženské vzdělávání zahájil ve věku 13 let v litevsko-chasidské ješivě Ružin v Bnej Brak. Ve 14 letech odešel do Velké Británie, kde pokračoval ve studiích na ješivě ha-Rama a poté v sionistické ješivě Etz Haïm v Montreux ve Švýcarsku. V roce 1975 získal ve Švýcarsku titul bakaláře a odešel do Jews’ College, kde získal bakalářský titul v židovských studiích (s vyznamenáním). Od roku 1978 studoval v Teologickém semináři rabi Isaaca Elchanana (RIETS ' 82) na Yeshiva University v New Yorku, kde získal magisterský titul v biblických studiích (s vyznamenáním). Rabínskou ordinaci obdržel od prof. rabína Josepha Soloveitchika. Odmítl nabídku pokračovat ve studiu, které by mu umožnilo získat titul dajan, a vrátil se do Evropy, kde se oženil s Francine Frenkel, se kterou měl tři dcery. Hovoří hebrejsky, anglicky, německy, francouzsky, nizozemsky a jidiš a má pasivní znalost aramejštiny a latiny.\n\nRabín prof. Ahron Daum byl plodným autorem, který psal na různorodá témata z oblasti židovských studií. Během svého života ve Švýcarsku byl pravidelným pisatelem halachických článků pro švýcarsko-německý židovský týdeník „Jüdische Rundschau“. Během svého působení ve funkci vrchního zemského rabína ve Frankfurtu nad Mohanem psal pravidelně články pro „Die Jüdische Allgemeine“ a dvouměsíčník „Die Gemeinde“. Od roku 2010 píše měsíční sloupek pro časopis Joods Actueel, nejrozšířenější židovskou publikaci v Belgii. V těchto sloupcích postihuje celé spektrum židovských studií, oblíbený byl jeho seriál o historii judaismu od osvícenství. Je autorem dvou knih. Jeho první kniha „Halacha aktuell“ je dvousvazkové dílo, napsané v němčině, které řeší halachické problémy a problémy současného zájmu tak, jak se objevují v halachické literatuře a konkrétně Responsum. Tato práce je unikátní v tom, že to byla první kniha psaná v němčině v poválečném období, která se komplexně zabývala halachickými problémy v literatuře Responsa. Byla proto v halachickém světě přivítána s velkým nadšením a obdržela aprobace od mnoha význačných halachických úřadů. Některé články této knihy byly napsány v rabínské hebrejštině a později byly samostatně publikovány pod názvem „Ijunim be-halacha“. Jeho druhá kniha byla „“ (Židovské svátky z pohledu tradice). Je to dvouhlasá antologie kombinující halachické články, kázání, liturgické poznámky, homiletické myšlenky a folklorní a humorné příběhy spojené s židovskými svátky a šabatem. V současné době pracuje na několika knihách v nizozemštině, které zahrnují různá témata jako kabala, židovská historie, moderní židovský svět a jeho různé vztahy a další témata.\n\n\n"}
{"id": "1147060", "url": "https://cs.wikipedia.org/wiki?curid=1147060", "title": "Kanton Saint-Dizier-2", "text": "Kanton Saint-Dizier-2\n\nKanton Saint-Dizier-2 (fr. \"Canton de Saint-Dizier-2\") je francouzský kanton v departementu Haute-Marne v regionu Grand Est. Tvoří ho pouze část města Saint-Dizier. Zřízen byl v roce 2015.\n\n"}
{"id": "1147061", "url": "https://cs.wikipedia.org/wiki?curid=1147061", "title": "Obyvatelstvo Arménie", "text": "Obyvatelstvo Arménie\n\nTento článek se zabývá tématem obyvatelstva Arménie. V roce 2015 měla země 2 974 693 obyvatel.\n\nPo prudkém růstu počtu obyvatel během sovětské éry se populace Arménie snížila z počtu 3,604 milionu obyvatel v roce 1991 na 3,211 milionu v roce 2003. K 21. říjnu 2011 to bylo podle odhadů 2,872 milionu obyvatel. Zdá se však, že negativní trend se v posledních letech podařilo zbrzdit.\n\nArménie je jedinou zemí bývalého Sovětského svazu, která má téměř homogenní populaci. Vykazuje také z postsovětských zemí druhou nejvyšší hustotu zalidnění, po Moldavsku. Etnické menšiny představují Rusové, Asyřané, Ukrajinci, Jezídové, Kurdové, Peršané, Řekové, Gruzínci a Bělorusové. V Arménii rovněž žijí malé komunity Valachů, Mordvinců, Osetinců a původních kavkazských národů Udi a Tat. V zemi existují i menšiny Poláků a kavkazských Němců, ale jsou silně rusifikované.\n\nVětšina Arménců jsou křesťané a náleží hlavně ke starobylé konzervativní Arménská apoštolské církvi (přes 90 % Arménců). Arménie je považovaná za první zemi, která přijala křesťanství. V Arménii ho v prvním století kázali dva Ježíšovi apoštolové, Bartoloměj a Juda Tadeáš. Arménská apoštolská církev může klást svůj původ až do 3. a 4. století. Formálně země přijala křesťanství roku 301. V zemi existuje i Arménská katolická církev a žijí zde i evangeličtí protestanté.\n\n Počty narozených a zemřelých do roku 1959 jsou odvozeny z úrovní porodnosti a úmrtnosti\n\nStruktura populace (12.10.2011) (sčítání):\nPodle sčítání v roce 2011 je náboženské rozdělení v Arménii takového: křesťanství 2 862 366 (94,8 %), z toho 2 797 187 Arménská apoštolská církev (92,5 %), 29 280 evangelíci, 13 996 katolíci, 8 695 Svědkové Jehovovi, 8 587 pravoslavní křesťané (Rusové, Ukrajinci, Gruzínci, Řekové), 2 874 nepravoslavní Rusové, 1 733 Asyrská církev Východu, 733 protestanti, 241 mormoni, jezídi (0,8 %), pohanství (0,2 %), 812 muslimové, 5 299 jiné náboženství (0,2 %), 121 587 bez odpovědi (4 %).\n"}
{"id": "1147064", "url": "https://cs.wikipedia.org/wiki?curid=1147064", "title": "Rezidence Eliška", "text": "Rezidence Eliška\n\nRezidence Eliška je výšková budova v pražských Vysočanech. Budova stojí na křižovatce ulic Freyova a Ocelářská. Výstavba byla zahájena na podzim roku 2011 dokončena v zimě v roce 2013. Výška stavby je 93,6 metrů, jde o druhou nejvyšší bytovou stavbu a zároveň šestou nejvyšší budovu v zemi. Budovu postavila stavební společnost Metrostav a výstavba stála realitní agenturu Gaudí kolem 500 milionů Kč. Architekt budovy je Ivan Sládek a jeho ateliér ARX studio.\n\nOd roku postavení až do února 2018 se jednalo o nejvyšší bytový dům v Česku. Tento status od Elišky převzal na začátku roku 2018 mrakodrap V Tower stojící na pražském Pankráci, mající výšku 104 metrů.\n\nBudova má 25 nadzemních podlaží a 2 podzemní podlaží. V nejníže umístěných podlažích se nachází fitness centrum a kavárny. V budově je 355 bytů, které jsou převážně nízkometrážní. Od 16. podlaží se v budově nacházejí i větší byty s vyšším standardem a od 20. podlaží jen velkometrážní byty. V nejvyšším 25. podlaží je byt typu penthouse se 3 terasami. Budova byla inspirována svým okolím, Vysočany byly v minulosti průmyslová čtvrť a tak konstrukce Rezidence Elišky připomíná velká okna továren.\n\n"}
{"id": "1147066", "url": "https://cs.wikipedia.org/wiki?curid=1147066", "title": "Andreas Mogensen", "text": "Andreas Mogensen\n\nAndreas Enevold Mogensen, Ph.D. (* 2. listopadu 1976 Kodaň) je dánský inženýr a astronaut. Byl to první Dán, který letěl do vesmíru (v rámci programu \"Iriss\").\n\nNarodil se v Kodani. Je ženatý a má jedno dítě. V Dánsku pracoval jako inženýr v oddělení výzkumu a rozvoje ve Vestas Wind Systems. Pracoval v Německu pro HE Space Operations spojené s misí Swarm jako navigační a kontrolní inženýr. Než ho Evropská kosmická agentura (ESA) vybrala, pracoval jako letecký inženýr v Surrey Vesmírném Centru, Univerzita v Surrey. Nyní žije v Kolíně nad Rýnem v Německu.\n\nBěhem své kariéry strávil Mogensen také nějaký čas v Thajsku, Singapuru, Portugalsku, Kongu a USA. Mezi jeho volnočasové aktivity patří rugby, horolezectví a potápění.\n\nMogensen byl v květnu 2009 vybrán Evropskou kosmickou agenturou, aby se stal prvním dánským astronautem. Po dokončení zahajovacího výcviku se v listopadu 2010 stal členem sboru astronautů ESA.\n\nDne 10. června 2014 NASA oznámila, že bude Mogensen sloužit jako zahraniční aquanaut v podvodní laboratoří Aquarius během podmořské výzkumné mise NEEMO 19, která začala 7. září 2014 a trvala sedm dní.\n\nDne 2. září 2015 byl Mogensen vyslán se Sojuzem TMA-18M na Mezinárodní vesmírnou stanici (ISS) a přistál se Sojuzem TMA-16M o deset dní později. Cestoval ještě s dalším hostujícím letovým inženýrem, Ajdynem Aimbetovem. Jeho mise zahrnovala dálkové ovládání robota na Zemi a natáčení Red Sprites a Blue Jets blesky nad bouřkovými mraky řízenými ze Země. Mezi položkami, které si Andreas Mogensen vzal s sebou byly LEGO postavy a plakát na firmu Copenhagen Suborbitals. Sergej Volkov byl vzestupný pilot (TMA-18M) a Gennadij Padalka byl sestupný pilot (TMA-16M).\n\nMogensen při této misi provedl testování nových technologií a celé řady vědeckých experimentů.\n\nAndreas Mogensen, velitel kosmické lodi Sojuz Gennadij Padalka a kazašský specialista Ajdyn Aimbetov přistáli zpět na Zemi v sobotu 12. září v 0:51h GMT (2:51 středoevropského času). Úspěšné přistání ve stepích Kazachstánu znamenalo završení jejich mise na Mezinárodní kosmickou stanici.\n\nAndreas Mogensen obrdžel Dánskou královskou medaili odměnou za jeho úsilí.\n\n\n"}
{"id": "1147067", "url": "https://cs.wikipedia.org/wiki?curid=1147067", "title": "Atlético Tetuán", "text": "Atlético Tetuán\n\nClub Atlético Tetuán byl španělský fotbalový klub sídlící ve městě Tetuán ve Španělském protektorátu v Maroku. Klub byl založen v roce 1922 španělskou menšinou v Maroku.\n\nNejvětším úspěchem klubu je jednoroční účast v nejvyšší soutěži (v sezóně 1951/52). Své domácí zápasy hrál klub na stadionu Estadio de Varela s kapacitou 15 000 diváků.\n\nKlub byl založen v roce 1922 španělskou menšinou v Maroku, výraznějších úspěchů se klub dočkal ovšem až po občanské válce. V sezóně 1950/51 se klubu povedlo vyhrát svoji skupinu v Segunda División a postoupit do nejvyšší soutěže. V ní klub obsadil poslední šestnácté místo a sestoupil zpět do druhé nejvyšší soutěže.\n\nV roce 1956, kdy skončila španělská nadvláda nad severním územím Maroka, utíkají španělští hráči a funkcionáři do nedalekého španělského města Ceuta, které stále zůstalo pod španělskou nadvládou. Funkcionáři hned po útěků, sloučily Atlético s místním Sociedad Deportiva Ceuta, čímž vytvořily Club Atlético de Ceuta, které se později přejmenovalo na AD Ceuta FC a dodnes mu patří všechna práva na úspěchy dosažené Atléticem v letech 1922 až do jeho zániku v roce 1956. V samotném Tetuánu ovšem vzniká klub Moghreb Tetuán, kterému připadl všechen nechaný majetek Atlética na marocké půdě. Moghreb se považuje za přímého nástupce Atlética, protože vlastní jak jeho bývalý stadion - tak i všechny trofeje, které zůstaly v Tetuánu.\n"}
{"id": "1147070", "url": "https://cs.wikipedia.org/wiki?curid=1147070", "title": "UD España", "text": "UD España\n\nUnión Deportiva España, též používané názvy Unión Deportiva de España nebo España de Tánger, byl španělský fotbalový klub sídlící ve městě Tanger ve Španělském protektorátu v Maroku. Klub byl založen v roce 1936. V roce 1956, kdy skončila španělská nadvláda nad severním územím Maroka, byl klub funkcionáři sloučen do andaluského klubu Algeciras CF.\n\nNejvětším úspěchem klubu je tříletá účast ve druhé nejvyšší soutěži (v sezónách 1953/54 – 1955/56). Své domácí zápasy hrál klub na stadionu Estadio El Marchán s kapacitou 15 000 diváků.\n\n"}
{"id": "1147074", "url": "https://cs.wikipedia.org/wiki?curid=1147074", "title": "Jodid bismutitý", "text": "Jodid bismutitý\n\nJodid bismutitý (BiI) je anorganická sloučenina jódu a bizmutu. V minulosti se používal v kvalitativní anorganické analýze.\n\nMolekula jodidu bismutitého je v pevném skupenství tvořena osmistěn s bismutovým centrem obklopeným stejně dlouhými šesti vazbami na jodidové ligandy. U podobného jodidu antimonitého jsou tři jeho vazby blíže a zbylé tři vzdálenější.\n\nJodid bismutitý lze vyrobit dvěma způsoby; slučováním elementárního bizmutu s jódem:\n\nnebo reakcí oxidu bismutitý s kyselinou jodovodíkovou:\n\nVzhledem k tomu, že jodid bismutitý je téměř nerozpustný ve vodě, může být jeho vodný roztok použit pro testování přítomnosti iontů Bi přidáním zdroje jodidu, jako je jodid draselný. Černá sraženina jodidu bismutitého znamená pozitivní výsledek testu.\n\nJodid bismutitý tvoří při zahřívání s halogenidovým dárcem v kyselém prostředí rozpustný jodidobizmutitý aniont (komplex, sytě oranžový):\nnebo\n\nTento rozpustný jodidobizmutitý komplex je součástí Dragendorffova činidla (v kvalitativní analýze pro nespecifický důkaz přítomnosti organických dusíkatých bází, zejména alkaloidů)\n"}
{"id": "1147075", "url": "https://cs.wikipedia.org/wiki?curid=1147075", "title": "Giovanni Porta", "text": "Giovanni Porta\n\nGiovanni Porta (1675 Benátky – 21. června 1755 Mnichov) byl italský hudební skladatel.\n\nGiovanni Porta studoval v Benátkách u Francesca Gaspariniho. V letech 1706–1710 působil pravděpodobně u dvora kardinála Pietra Ottoboniho v Římě. V dubnu roku 1710 se oženil s Leonorou Zanchi, se kterou měl tři děti. V letech 1710–1711 byl kapelníkem v katedrále ve Vincenze a od roku 1714 do roku 1716 zastával stejnou pozici v katedrále ve Veroně. Vrátil se do Benátek a v několika příštích letech pracoval především jako operní skladatel. V letech 1726–1737 byl také sbormistrem v klášteře a sirotčinci \"Ospedale della Pietà\". V této funkci zkomponoval mnoho chrámových skladeb pro ženský sbor a orchestr.\n\nNeúspěšně se pokoušel získat místo učitele skladby v \"Ospedale dei Derelitti\" a kapelníka v bazilice svatého Marka. Proto v roce 1737 odešel do Mnichova ke dvoru kurfiřta Karla VII. Albrechta, kde zůstal až do své smrti. Jeho manželka zemřela pravděpodobně v únoru 1742. O sedm let později seznovu oženil s vdovou se dvěma dětmi. Po jeho smrti v roce 1755 převzal místo u kurfiřtského dvora Andrea Bernasconi.\n\nV letech 1716 až 1738 Porta zkomponoval pro divadla v Benátkách, Římě, Londýně, Miláně, Neapoli, Florencii, Bologni, Mantově a Mnichově na 30 oper, včetně několika dalších ve spolupráci s jinými skladateli, jako byli např. Francesco Gasparini a Tomaso Albinoni. Mezi jeho libretisty byli mimo jiné Apostolo Zeno (7 oper), Pietro Metastasio (4) a Domenico Lalli (4). V úplnosti se dochovaly pouze čtyři opery:\n\nZe 13 dalších oper jsou známé alespoň jednotlivé árie, z ostatních pouze libreta. Autorství opery \"Artaserse\" (Mnichov, 1739) není jisté.\n\nKromě oper zkomponoval minimálně šest jiných jevištních děl, včetně tří kantát a oratoria. Portovy chrámové skladby zahrnují nejméně 103 žalmů, 19 mší, 18 Magnificat, osm motet, pět Credo, čtyři pašije, tři Miserere, dvě Tantum ergo, Te Deum a další jednotlivá díla.\n\n\n"}
{"id": "1147077", "url": "https://cs.wikipedia.org/wiki?curid=1147077", "title": "Synoda o rodině (1980)", "text": "Synoda o rodině (1980)\n\nV. řádné valné shromáždění biskupského sněmu (Synoda o rodině 1980) se konalo 26. září – 25. října 1980 v Římě. Tematem zasedání delegátů římskokatolických biskupů z celého světa byla \"Křesťanská rodina\".\n\nVýsledným dokumentem, který vyšel z tohoto zasedání biskupského sněmu, byla postsynodální apoštolská exhortace \"Familiaris consortio\" napsaná papežem Jan Pavlem II. (promulgovaná 22. listopadu 1981), která pojednává o úkolech křesťanské rodiny v současném světě. V ní Jan Pavel II. představuje veliký zájem církve o rodinu a nastiňuje důležitost manželství, rodiny a výchovy ve společnosti.\n\n\n"}
{"id": "1147079", "url": "https://cs.wikipedia.org/wiki?curid=1147079", "title": "Ludvík I. Bourbonský", "text": "Ludvík I. Bourbonský\n\nLudvík I. Bourbonský, zvaný též \"Velký\" či \"Chromý\" ( \"Louis I. de Bourbon\", 1279, Clermont-en-Beauvaisis – 22. ledna 1341, Paříž) byl hrabě z Clermont-en-Beauvaisis a z La Marche a první vévoda bourbonský.\n\nNarodil se jako syn Roberta z Clermontu a vnuk francouzského krále Ludvíka IX. Jeho matkou byla Beatrix Burgundská, dědička původního rodu Bourbonů a vnučka vévody Huga IV. Burgundského. V roce 1302 bojoval na francouzské straně v bitvě u Courtrai a v roce 1304 v bitvě u Mons-en-Pévèle. Roku 1327 ho Karel IV. Francouzský přesvědčil k výměně hrabství Clermont za La Marche a udělil mu dědičně titul vévody, ale král Filip VI. v roce 1331 panství Clermont Ludvíkovi vrátil. Patřil do malého kruhu důvěrných poradců Filipa VI., zastával funkci nejvyššího komořího.\n\nPředpokládá se, že vévoda Ludvík byl psychický labilní, zvláště od svého nervového zhroucení. Tyto příznaky byly pravděpodobně dědičné, protože se projevily i u jeho vnučky Johany Bourbonské, pravnuka Karla VI. Francouzského a Karlova vnuka Jindřicha VI. Anglického\n\nZemřel v lednu 1341 a byl pohřben po boku svých předků v pařížském klášteře jakobínů, který nepřečkal Francouzskou revoluci.\n\nRoku 1310 se oženil s Marií z Avesnes, dcerou Jana II. z Avesnes a Filipy Lucemburské. Měli osm dětí:\n\nZe vztahu s Janou Bourbon-Lancy, paní z Clessy, měl několik nemanželských dětí:\n"}
{"id": "1147080", "url": "https://cs.wikipedia.org/wiki?curid=1147080", "title": "Taras Bulba (opera)", "text": "Taras Bulba (opera)\n\nTaras Bulba (v ukrajinském originále ) je velká historická opera o pěti jednáních ukrajinského skladatele Mykoly Lysenka z let 1880–1890. Libreto k ní napsal Mychajlo Staryckyj podle stejnojmenné novely N. V. Gogola ze sbírky \"Mirgorod\". Opera byla poprvé uvedena až po smrti skladatele v roce 1924. Je považována za klasické dílo ukrajinské opery. V současnosti je uváděna v přepravované verzi, jejíž text upravil Maksym Rylskyj, hudbu doplnil Levko Revuckyj a celou operu orchestroval Borys Ljatošynskyj.\n\nÚmysl napsat velkou historickou operu z ukrajinských dějin na námět Gogolovy novely pojal Mykola Lysenko již v době svých studií v Petrohradě roku 1874. Po skladatelově návratu do Kyjeva o této myšlence diskutoval se svým švagrem a libretistou všech svých raných oper, dramatikem a divadelním organizátorem Mychajlem Staryckým. Podle Staryckého vzpomínek Lysenko zprvu váhal mezi dvěma gogolovskými náměty a klonil se spíše ke \"Strašné pomstě\" ze sbírky \"Večery na samotě u Dikaňky\" s \"Tarasem Bulbou\" v záloze, ale zákaz provozování ukrajinských divadelních inscenací jej od konkrétní práce odrazoval. Když se roku 1880 začala situace zlepšovat, vrátil se Lysenko ke Staryckému se starou myšlenkou a novým elánem, tentokrát se však definitivně rozhodl pro \"Tarase Bulbu\".\n\nStaryckyj na veršovaném libretu velké historické opery pracoval od léta 1880 na statku své ženy ve vsi Karpyvka v Podolské gubernii, tam je i dokončil 1. listopadu téhož roku a Lysenko vzápětí začal pracovat na hudbě, často přímo u Staryckého. Měla se stát jeho životním dílem; s tím, jak se rýsovala či mizela možnost dílo uvést, se skladatel k dílu vracel až do své smrti. V klavírním výtahu dopsal operu po deseti letech, roku 1891 – však mezitím vedle mnoha dalších aktivit dokončil definitivní verzi své opery \"Vánoční noc\", operu \"Utonulá\", operetu \"Natalka Poltavka\" a dětskou operu \"Drzá koza\". Na veřejnosti však představil některé úryvky poprvé již 15. března 1886 na koncertě v Kyjevském městském divadle, později i na mnoha dalších koncertech a opera tak pronikla do povědomí veřejnosti mnohem dříve, aniž byla fakticky uvedena; některé melodie dosáhly dokonce značné obliby. Skladatel rád přehrával své dílo návštěvníkům a řad pamětníků zaznamenala, že v prosinci roku 1891 přehrál celého \"Tarase Bulbu\" P. I. Čajkovskému, který jím prý byl nadšen a hodlal se zasadit o uvedení \"Tarase Bulby\" v carském divadle v Petrohradě. Lysenko však váhal, opera nebyla v partituře dokončena a roku 1893 Čajkovskij zemřel. V roce 1895 seznámil Lysenko se svou operou i N. A. Rimského-Korsakova při jeho pobytu v Kyjevě. Rimskij-Korsakov projevil méně nadšení – ve svých pamětech komentoval návštěvu u Lysenků lakonicky: „Hostili mne \"Tarasem\" a vareniky, to druhé chutnalo lépe.“ Přesto však i on zval Lysenka do Petrohradu, aby tam operu uvedl, ale Lysenko opět váhal. Později dostal Lysenko i nabídku od šéfdirigenta Velkého divadla v Moskvě Ippolita Altaniho a tamního pěvce a režiséra Antonína Balcara, ale i ji oddaloval, stejně jako se zdráhal předložit \"Tarase Bulbu\" kyjevskému opernímu divadlo. Podle M. S. Druskina „skromný a sebekritický skladatel nespěchal s jeho provedením“. Lysenko však zejména nesouhlasil s požadovaným překladem libreta do ruštiny, které bylo podmínkou pro uvedení v ruskojazyčném divadle (ukrajinskojazyčné divadlo, které by zvládlo uvést tak náročné dílo, za Lysenkova života neexistovalo). Podle libretisty Staryckého „[m]ožná jej lekala myšlenka, že jeho drahé dítě bude veřejnosti představeno nikoli v rodném jazyce.“ Ke sklonku života však Lysenko začal přece jen usilovat o provedení: dokončoval instrumentaci, dal pořídil ruský překlad libreta (zhotovila ho Staryckého dcera o Ljudmyla Starycka-Černjachivska), roku 1911 jednal o uvedení v Moskvě (rozhovory opět uvízly na otázce jazyka), poté se v Petrohradě se domluvil s ředitelstvím carských divadel, že jim kompletní operu předloží k posouzení, a v roce 1912 připravil k publikaci u německého (lipského) nakladatelství K. H. Redera klavírní výtah \"Tarase Bulby\". Když však v prosinci 1912 tento klavírní výtah (obsahující vedle sebe text v ukrajinštině a v ruštině) vyšel, byl již Lysenko po smrti a nadějím na uvedení opery (o němž z pietních důvodů uvažovalo i vedení Kyjevského městského divadla) učinila konec první světová válka.\n\nPo Stalinově smrti bezprostřední politické tlaky na umělecká díla citelně polevily. Rylskyj, Revuckyj a Ljatošynskyj v této době dokončili třetí, konečnou verzi své redakce \"Tarase Bulby\". Zejména po dramaturgické stránce znamená částečný návrat k Lysenkovu originálu, „polské“ scény byly navráceny, i když v redukované formě, a s nimi posílena milostná a lyrická stránka příběhu, i když zdaleka ne na úroveň odpovídající autorskému záměru. Tato podoba se stala základem pro většinu budoucích inscenací, i když v ní byly z provozních i uměleckých důvodů činěny různé škrty (je například běžně uváděna ve čtyřech aktech místo pěti). Poprvé byla uvedena 29. března 1955 v kyjevském operním divadle. Příslušný klavírní výtah pak byl publikován roku 1964, roku 1967 orchestrální partitura předehry a roku 1989 celá partitura.\n\nNová inscenace, kterou kyjevské divadlo nastudovalo a premiérovalo 24. února 1981, byla umělecky zřejmě dosud nejúspěšnější. Svou činnost ve funkci hlavního dirigenta kyjevské opery jí zahájil dirigent Stefan Turčak a propagoval ji i na zájezdech. V roce 1982 tak velmi úspěšně představil \"Tarase Bulbu\" na Mezinárodním operním festivalu v západoněmeckém Wiesbadenu a v roce 1987 s ní hostoval v Drážďanech a v Záhřebu, také v Nizozemsku a Francii. Jednalo se o první a dosud jediné seznámení evropského publika s tímto emblematickým dílem. Inscenace z roku 1992 dirigenta Volodymyra Kožuchara a režiséra Dmytra Hnatjuka byla připravena ke 150. výročí Lysenkova narození a hrála se déle, byla však hodnocena jako méně zdařilá; včetně obnovené scénografie A. Petryckého z let 1937/55 oživovala monumentální estetiku stalinského období. Charkovské divadlo uvedlo v poválečném období nové inscenace \"Tarase Bulby\" v letech 1956 a 1971. Jeho poslední inscenace z roku 2007 byla zajímavá tím, že se zakládala na původní, umělecky konzistentnější Revuckého a Ljatošynského revizi z roku 1937, i když ta je nejvíce vzdálena Lysenkovu originálu. Naopak dosud nebyl \"Taras Bulba\" uveden v původní autorské verzi Lysenka a Staryckého, i když by to současné poznatky umožňovaly a odborná veřejnost se o to zasazovala.\n\nZatímco \"Taras Bulba\" zaujímal prominentní místo v hostujícím repertoáru kyjevského divadla opery a baletu, inscenace mimo ukrajinské území byly zcela výjimečné. Roku 1968 uvedlo tuto operu divadlo v burjatském hlavním městě Ulan-Ude, v roce 1972 pak operní divadlo v gruzínském Tbilisi (kde se poprvé hrála již roku 1932). Mimo území (bývalého) Sovětského svazu \"Taras Bulba\" nepronikl.\n\nNa námět Gogolovy povídky vznikla řada hudebních děl, mimo jiné:\n\n\n\"(Postavy uvedené kurzívou se vyskytují v Lysenkově originále, ale ne v běžně provozované verzi; postavy uvedené tučně se vyskytují v běžně provozované verzi, ale ne Lysenkově originále.)\"\n\n(1. obraz – Kyjev, náměstí před Bratrským klášterem) Na náměstí zvon svolává pravoslavné věřící do kostela, tu a tam se procházejí oddíly polského vojska. Objeví se lidový pěvec – kobzar – a lidem, kteří se kolem něho shromáždí, zpívá píseň o neradostném osudu vlasti: pánové prý chystají jakousi unii, kterou chtějí zbavit lid pravé víry a slávy (duma kobzara: \"Oj krjače voron syzokrylyj ščo popavsja v puta / Ой кряче ворон сизокрилий що попався в пута\"). Lid přizvukuje, ale Ostap varuje: blíží se polští komisaři. Jejich náčelník se oboří na kobzara, ale ten hbitě zanotuje žertovnou, ke které se shromážděný dav přidává (píseň kobzara se sborem \"A mij baťko orendar, čebotar / А мій батько орендар, чеботар\").\n\nDav se rozejde, na náměstí nabízejí své zboží trhovci, procházejí se studenti, měšťané i polská šlechta. Kozácký plukovník Taras Bulba se syny Andrijem a Ostapem vychází z kláštera a klášternímu klíčníku svěřuje své syny do péče, aby se v klášteře něčemu naučili – i kozák si musí osvítit rozum a zušlechtit srdce, proto ať nich nešetří rákoskou (zpěv Tarase \"Nahjladajte ž za synamy, ne žalijte na nych rizok / Наглядайте ж за синами, не жалійте на них різок\"). Sám, až mu v boji poklese ruka, hodlá svá stará léta zakončit v klášteře (árie \"Koly ž, podužanyj litamy / Коли ж, подужаний літами\"). Loučí se se syny a přikazuje jim učit se, ale nezapomínat na rodné Záporoží.\n\nKdyž Taras s klíčníkem odejdou, uhodí Ostap na Andrije: kde se toulal, proč nebyl při bohoslužbě v cerkvi? Andrij se přiznává, že byl v (katolickém) kostele, ale nikoli snad kvůli víře, jak se zděšený Ostap domnívá, ale kvůli jisté polské krasavici, do níž se onehda zamiloval, když ji potkal na ulici (Andrejovo vyprávění \"Ja jšov nedavno povz majdan / Я йшов недавно повз майдан\"). Zatímco Andrej opěvuje dívčin zjev, Ostap to považuje za šílenství a bojí se, že Polka připraví bratra o rozum (duet \"Ščo ty verzeš, šalenyj! Cyť! / Що ти верзеш, шалений! Цить!\"). Tu prochází po náměstí skupina polských šlechticů a šlechtičen a mezi nimi vojvoda s dcerou, v níž Andrij poznává obdivovanou krásku. Rozběhne se za nimi a Ostap jej marně volá zpět.\n\nOstap se obrací na kobzara, aby znovu zazpíval, a to takovou píseň, která by povzbudila kozáky. Kobzar mu vyhoví a zanotuje buřičský popěvek vyzývající k povstání proti polským pánům (\"Oj či dovho šče nam korytysja panam … Stohnuť sela i lany / Ой чи довго ще нам коритися панам… Стогнуть села і лани\"). Ke zpěvu se přidávají i posluchači včetně Ostapa, a již jsou tu opět komisaři. Kobzar opět změní nápěv na žertovnou píseň (píseň \"Oh prodala divčyna salo / Ой продала дівчина сало\"). Tentokrát chtějí polští žoldnéři kobzara zatknout a uvěznit, ale lid pěvce brání. Ostap volá na pomoc spolužáky seminaristy a s nimi v obraně ustoupí do bran Bratrského kláštera.\n\n(2. obraz – Přepychová komnata vojevodovy dcery) V Marilicině komnatě sedí několik ukrajinských děvčat a zabývají se výšivkami; stýskají si nad tím, že musí sloužit pánům daleko od svého rodiště (ženský sbor \"Och i chylyť, chylyť bujnyj viter / Ох і хилить, хилить буйний вітер\"). Vchází Marilica a všechny je posílá pryč. Je zachmuřena – nudí se a k čemu je jí všechno bohatství, když jí z mysli ne a ne sejít švarný seminarista (recitativ a árie v tempu mazurky \"Och, nudno jak! … Ja rodylas u palatach / Ох, нудно як! … Я родилась у палатах\").\n\nJejí služebná, Tatarka, přináší zprávu, že se na Marylici zlobí její otec, protože si nechce vzít za manžela starého knížete. Služebnice však za sebe dává své paní za pravdu a lichotí její kráse. Zatímco ji strojí, vleze do komnaty komínem Andrij. Obě ženy se vylekají, pak se ale Marilica začne umouněnému a z rozechvění slova neschopnému Andrijovi smát a koketovat s ním, zatímco Tatarku posílá pryč a ta jen s reptáním odchází a nechává svou paní o samotě s Andrijem, kterého nazývá „chámem“ (scéna \"A! Hvalt! Rjatujte! … Ot my pannu z ňoho zrobym / А! Гвальт! Рятуйте! … От ми панну з нього зробим\"). Brzy ale vběhne zpět a varuje – blíží se vojvoda. Andrij se schová nejprve za zástěnu. Vojvoda vchází, aby dceru pokáral za to, že opět odmítnula ženicha, ale Marilica otce jako vždy obměkčí. Andrij za jeho zády mezitím vyskočí z okna. Je slyšet ze dvora, jak se ho vojevodovi sluhové marně snaží chytit. Vojevoda se s podezřením obrací na dceru, koho to u sebe měla, ale Tatarka se dušuje, že v pokoji nikdo nebyl a že musel být zloděj. Ať je to tak nebo tak, vojevoda slibuje nezvaného návštěvníka chytit a potrestat.\n\n(Světnice vesnické chalupy Tarase Bulby) V chalupě sedí smutná Tarasova žena Nasťa. Její život nebyl radostný, muž byl vždy v bojích, takže ho skoro neviděla, a jediným darem, který jí dal, byli dva synové. I ti však odešli, když vyrostli z dětských střevíců, a nyní Nasťa s obavami a netrpělivostí očekává jejich návrat (árie Nasti \"Duša tremiť… Povernuťsja spodivani, kochanni orljata / Душа тремить… Повернуться сподівані, коханні орлята\").\n\nTehdy vstupují Taras a jeho synové, kteří právě přijeli, vcházejí i další hosté – důstojnící z Tarasova kozáckého oddílu a sousedé. Matka se se syny nimi vítá. Taras si dobírá Ostapa pro jeho vous a utká se s ním v přátelské potyčce; Andrije naopak kárá, že se příliš drží matky. Volá po kořalce a děvčata připravují stoly, brzy začíná pitka. Taras a jeho synové pronášejí přípitek slibující boj proti Tatarům a Turkům, hosté odpovídají chválou hostitele a jeho statných, pro boj připravených synů (\"Blahoslovy počyn Bože … Slava našym hospodarjam, slava! / Благослови почин Боже … Слава нашим господярам, слава!\").\n\nNa vyzvání hostí zpívá Taras nejprve dumu o kozáckém životě a slávě (\"Hej, lyta orel, hel, lytaje syzyj / Гей, лита орел, гей, литає сизий\") a pak veselou milostnou píseň (Taras se sborem: \"Oj divčyna horlyca do kozaka horneťsja / Ой дівчина горлиця до козака горнеться\"). Hosté se ke zpěvu přidávají a vzápětí rozveselená společnost tančí kozáček.\n\nKe konci tance přichází setník z Tarasova oddílu Tovkač. Taras jej hned zve ke stolu a dává mu nalít kořalku. Tovkač se obrací na Ostapa a vybízí ho, aby povyprávěl, jak to vypadá v Kyjevě. Ostap líčí chmurný obraz – v Kyjevě i všude po Ukrajině se objevují polští pánové se svými žoldáky a okrádají a ujařmují lid. Je třeba, aby se kozáci ujali národní věci, zvedli vojsko ze Záporoží a udeřili na nepřítele (arioso Ostapa \"Pravda, baťku! … Hore, hore na Vkrajini! Правда, батьку! … Горе, горе на Вкраїні!\"). Taras chválí synovo smýšlení a rozhoduje se shromáždit své bojovníky a vydat se se syny na Síč, aby tam vyburcoval kozáky k boji proti Polákům (monolog Tarase \"Garazd! Ljublju kozacke slovo! / Гаразд! Люблю козацьке слово!\").\n\nZvenčí je slyšet zpěv lidu (sbor \"Kolo mlynu, kolo brodu / Коло млину, коло броду\"). Nasťa se hořce loučí se svými syny, kteří ji opouštějí, sotva se vrátili – zvláště žalostně s Andrijem (finále – scéna loučení Nasti se syny \"Sokoly moji! Ja bez vas zahynu! / Соколи мої! Я без вас загину!\").\n\n(Majdan v Záporožské Siči) Záporožští kozáci nečinně lelkují na prostranství. Přitom lají polské šlechtě, která uvrhla Ukrajinu do poroby (sbor \"Hej, ne dyvujte, dobri ljudy, ščo na Vkrajini povstalo / Гей, не дивуйте, добрі люди, що на Вкраїні повстало!\"). Objevuje se Taras a vyzývá v boji, do něhož hodlá nasadit své dva syny, a k sesazení dosavadního nečinného koševého hejtmana. Na jeho popud kozáci žádají svolání mimořádné rady.\n\nNadšení se zmocňuje i Andrije, který chce alespoň bojem utišit zkormoucené srdce – ale kdo ví, zda mu osud přinese vojenskou čest a slávu, nebo časný hrob (árie \"V pochid! V pochid! Jak serce zanjalos! … Skažy meni, tajemna dole / В похід! В похід! Як серце зайнялось! … Скажи мені, таємна доле\"). Se svými strastmi se svěřuje i Ostapovi, ale ten to považuje jen za nedostatek zmužilosti; oba bratři si slibují věrnost a odvahu v boji za svou slávu a za vlast (duet \"Polynem my na benket novyj / Полинем ми на бенкет новий\").\n\nKozáci se scházejí na radu, slavnostně vstupují esaul a staršina, sudí a písař. Vchází i košový hejtman. Část kozáků jej obviňuje ze zbabělosti a vyzývá k odstoupení. Jiná část jej hájí, ale košový skládá hejtmanské klenoty a probíhá nová volba. Několik frakcí předkládá své kandidáty, kteří se setkávají s odporem, až Taras navrhne Kyrďagu a ten je zvolen aklamací. Sičoví starci přivádějí Kyrďagu. Ten se nejprve zdráhá, pak však z rukou Bunčužného přebírá odznaky košového hejtmana. Sičoví starci mu přednášejí volební napomenutí, Kyrďag přísahá na bratrství, Sič i Ukrajinu a kozáci mu provolávají slávu (scéna volby, zakončená sborem \"Chaj, jak sonce, vona sjaje / Хай, як сонце, вона сяє\").\n\nV té chvíli přijíždí posel se zprávami o polské šlechtě, která zabíjí, plení a vypaluje, a o popravě kyjevského hejtmana ve Varšavě. Volá záporožské kozáky na pomoc (árie \"Bratove! Bida! / Братове! Біда!\"). Kozáci volají do zbraně a Kyrďaga se ujímá velení. Všichni vyrážejí s nadšením z tábora do boje proti nepřátelům vlasti (sbor \"Rušajmo vsi! / Рушаймо всі!\", tanec a sbor \"Zasvystaly kozačeňky / Засвистали козаченьки\").\n\n(1. obraz – Noc, kozácký tábor pod Dubnem) Kozáci obléhají město Dubno s polskou posádkou. Andrij leží o samotě na voze. Nemůže spát, pozoruje hvězdnou oblohu a vzpomíná na Kyjev a na Marilicu, kterou už dva roky neviděl (árie \"Ne spyťsja ščos… Nemov v tumani, ja baču Kyjiv / Не спиться щось… Немов в тумані, я бачу Київ\"). Mezi vozy se přikrade Tatarka, Marilicina služebná. Sděluje Andrijovi, že Marilica je v Dubně, protože její otec byl mezitím jmenován dubenským vojevodou. Marilica prý stejně jako v ostatní obležení trpí hladem, už tři dny nic nejedla, a je blízka smrti (árie Tatarky \"Jak pyšna kvitka rannim morozom / Як пишна квітка раннім морозом\"). Andrej neváhá, sesbírá z vozů potravin, kolik unese, a vydává se s Tatarkou, jež zná tajnou podzemní chodbu dovnitř města.\n\n(2. obraz – Kaple v paláci dubenského vojevody) Hladovějící Poláci se modlí za svou záchranu a za záhubu kacířů (sbor \"Myloserdja nam otverzy dveri / Милосердя нам отверзи двері\"). Marilica pláče nad svým osudem, trpí na těle i na duchu, a modlí se za záchranu (árie \"Lyjtes, sljozy, lyjtes revne! … Ty, bože mylyj / Лийтесь, сльози, лийтесь ревне! … Ти, боже милий\"). Když vyjde z kaple, narazí na Tatarku a Andrije. Ten pod dojmem její krásy zapomíná na všechno ostatní. Zesláblá Marilica neví, jak poděkovat, a radostí se rozpláče (arioso Marilici \"Kozače, rycarju, ne syla meni / Козаче, рицарю, не сила мені\"). Zamilovaný Andrij jí slibuje učinit cokoliv pro její záchranu (arioso Andrije \"Zore moje večirnjaja, čoho tobi treba / Зоре моя вечірняя, чого тобі треба?\"). Marilica se cítí být v rukou osudu: tolik velmožů odmítla, a nyní se zamilovala do nepřítele; v rozpolcení si přeje smrt (arioso \"Dole moja ty zla / Доле моя ти зла\"). Ale Andrij ji nehodlá opustit na tomto ani na onom světě (arioso \"Ne može byť, ne može statys / Не може бить, не може статись\"). Marilica mu připomíná jeho vojenskou přísahu, ale Anrij j ochoten pro ni zapomenout na otce, matku i celé kozáctvo, jeho vlastí je nyní ona. Oba si vyznávají lásku (duet \"Ni, rycarju vidvažnyj mij … Ty odna moja vitčyzna / Ні, рицарю відважний мій… Ти одна моя вітчизна\").\n\nVchází vojevoda v doprovodu polských pánů a děkuje Andrijovi za pomoc. Andrij jej žádá o ruku jeho dcery. Vojevoda se přes dceřiny prosby zdráhá vydat ji neurozenému člověku a navíc kacíři, ale jezuita z jeho doprovodu mu radí, aby dal své svolení, pokud Andrij pomůže Polákům prorazit kozácké obklíčení. Vojevoda souhlasí a jmenuje Andrije plukovníkem polského vojska.\n\n(Tábor záporožského vojska pod Dubnem) Kozáci se scházejí na válečnou poradu k Tarasovi. Situace je neradostná, nepříteli se je podařilo obejít a navíc v jejich nepřítomnosti Tataři dobyli kozácké centrum Záporožskou Síč. I v oslabení však hodlají zápasit s nepřítelem – alespoň k tomu druhy vybízejí Taras a Ostap. Taras se dovolává nejsvětějšího bratrství mezi kozák a lásky k Ukrajině (arioso \"Ščo u sviti je svjatiše ponad naše pobratymstvo / Що у світі є святіше понад наше побратимство\"). Rozdává úkoly a je překvapen, že nenachází syna Andrije.\n\nKozák Zadorožnyj, který unikl z polského zajetí, přináší Tarasovi zprávu, že se nepřátelé zázrakem dostali z obležení. Zatímco kozáci jsou v boji zabíjeni, polské vojsko prý vede Andrij (vyprávění Zadorožného \"Byv v vorožomu poloni / Бив в ворожому полониі\"). Rozzuřený Taras tomu nechce věřit a málem posla zabije. O samotě pak e v jeho myšlenkách střídá nevíra v tuto novinu s prudkým hněvem na zrádného syna (árie \"Och, jaku tjažennu kamenjuku vin na méně skynuv! / Ох, яку тяженну каменюку він на мене скинув!\").\n\nPolská jízda vyrazila města Dubna proti kozákům a v jejich čele odvážně bojuje Andrij. Taras zařídí, aby byl nápor veden jeho směrem, a když se Andrij přiblíží na dostřel, sám ho zastřelí. Přibíhá Ostap, ptá se, kdo bratra zabil, a pláče nad jeho mrtvolou, vyčtá mu., že zradil pro ženu své bratrstvo (árie \"Chto vbyv joho? … Ščo ty včynyv / Хто вбив його? … Що ти вчинив?\"). Chce Andrije pochovat, aby nezůstal na pospas vranám, ale Taras míní, že jej má oplakat a pochovat někdo z druhé strany.\n\nJeden z kozáků přináší zvěst, že se podařilo Poláky zastavit a zahnat zpět do pevnosti. Taras velí neotálet, zaútočit na Dubno a bojovat do jeho pádu. Kozáckým útokem na Dubno opera končí.\n\n\n\n\n"}
{"id": "1147082", "url": "https://cs.wikipedia.org/wiki?curid=1147082", "title": "M61", "text": "M61\n\nSpojení M61 může mít různé významy:\n\n"}
{"id": "1147092", "url": "https://cs.wikipedia.org/wiki?curid=1147092", "title": "Little San Bernardino Mountains", "text": "Little San Bernardino Mountains\n\nLittle San Bernardino Mountains je pohoří na jihu Kalifornie, ve Spojených státech amerických. Leží v krajích San Bernardino County a Riverside County.\nJe součástí pásma Transverse Ranges. Nejvyšší horou je Quail Mountain s 1 772 m.\n\nRozkládá se ze severozápadu na jihovýchod v délce okolo 60 km. Z východu na západ je délka pohoří 50 km, ze severu k jihu je šířka okolo 45 km. Zaujímá plochu 1 486 km². Little San Bernardino Mountains leží jihovýchodně od San Bernardino Mountains. Severně od pohoří se rozkládá Mohavská poušť, východně leží Národní park Joshua Tree, jihovýchodně slané jezero Salton Sea, jižně \"Koloradská poušť\" a západně údolí \"Coachella Valley\". Nadmořská výška pohoří se pohybuje mezi 1 200 a 1 650 m. \n\nPohoří se nachází v přechodné oblasti mezi Mohavskou a Koloradskou pouští. Z tohoto důvodu je zde značná biodiverzita. Rostou zde například topoly (\"Populus fremontii\") nebo vrby (\"Salix laevig\") náležící k největším v Kalifornii. Rovněž zde roste jediná původní kalifornská palma \"Washingtonia filifera\".\n"}
{"id": "1147097", "url": "https://cs.wikipedia.org/wiki?curid=1147097", "title": "Teselace", "text": "Teselace\n\nTeselace povrchu (z angl. \"tesellation\", mozaikování, parketování) je vyplnění roviny pomocí jednoho nebo více geometrických útvarů, bez překrývání a bez mezer. V matematice lze pojem teselace zobecnit i na vyšší rozměry (např. teselace prostoru).\n\nTeselace, která má opakující se vzor, se nazývá pravidelná. Někdy se takto nazývají pouze teselace s pravidelnými mnohoúhelníky všechny stejného tvaru a tzv. polopravidelné teselace s pravidelnými mnohoúhelníky více než jednoho tvaru. V tom případě musí být útvary u každého vrcholu stejně uspořádané. Teselace, která není tvořena opakujícím se vzorem, ​​se nazývá nepravidelná.\n\nSkutečně využívanými teselacemi jsou různé obklady vytvořené pomocí desek z různých materiálů (například keramické obklady). Takové teselace mohou být pouze dekorativní vzory, nebo mohou mít jiné funkce, jako je poskytování odolnosti či vodotěsnosti podlahové dlažbě nebo tapetám. V historii byly používány již ve starověkém Římě a v islámském umění, jako například dekorativní obklady paláce Alhambra. Ve dvacátém století pak často využíval teselace ve svých dílech nizozemský umělec M. C. Escher. Teselace se někdy používají jako dekorativní efekt při vyšívání. Často se také nacházejí v přírodě, například jako hexagonální teselace ve včelích plástvích.\n\n"}
{"id": "1147101", "url": "https://cs.wikipedia.org/wiki?curid=1147101", "title": "Vlčnovjan", "text": "Vlčnovjan\n\nVlčnovjan je folklórní soubor z Vlčnova na Slovácku. Byl založen v roce 1972 a věnuje se folklóru Dolňácka. Zpočátku jej doprovázela dechovková kapela, později získal vlastní cimbálovou muziku. Pravidelně se účastní folklórních festivalů a také Slováckých slavností vína a otevřených památek.\n\n\n"}
{"id": "1147103", "url": "https://cs.wikipedia.org/wiki?curid=1147103", "title": "187 (číslo)", "text": "187 (číslo)\n\nSto osmdesát sedm je přirozené číslo, které následuje po čísle sto osmdedesát šest a předchází číslu sto osmdesát osm. Římskými číslicemi se zapisuje CLXXXVII.\n\n\n\n\nSilnice II/187 je česká silnice II. třídy vedoucí na trase Nepomuk – Plánice – Kolinec – Sušice\n\n\n"}
{"id": "1147104", "url": "https://cs.wikipedia.org/wiki?curid=1147104", "title": "Paul Van Doren", "text": "Paul Van Doren\n\nPaul Van Doren (* v Bostonu) je americký podnikatel. Je zakladatelem značky Vans, sídlící v Kalifornii ve Spojených státech.\n\nPaul Van Doren se narodil jako jeden z pěti dětí Johnsona a Reny Van Dorenových. Jeho matka byla švadlena, otec vynálezce. Ve čtrnácti letech poněkolikáté propadl ve škole a proto z ní odstoupil. V té době se věnoval hlavně ježdění na koních, na závodní dráhy chodil každý den. Jeho matka ale trvala na tom, aby si našel práci v továrně na boty.\n\nV továrně pro výrobu bot pracovat Van Doren až do roku 1966, kdy s bratrem Jamesem začali vyrábět vlastní značku obuvi zvanou Vans. V budování firmy jim pomáhali i jejich přátelé Gordon, Ryan Emmert a Serge D’Elia. O čtyři roky později, roku 1970, měla již značka Vans více než 70 obchodů jen v Kalifornii. Roku 1976 ale Paul předal firmu bratrovi Jamesovi a sám se začal věnovat svým koníčkům.\n"}
{"id": "1147116", "url": "https://cs.wikipedia.org/wiki?curid=1147116", "title": "Blanka Portugalská", "text": "Blanka Portugalská\n\nBlanka Portugalská může být:\n\n"}
{"id": "1147123", "url": "https://cs.wikipedia.org/wiki?curid=1147123", "title": "Martin Povejšil", "text": "Martin Povejšil\n\nMartin Povejšil (* 13. ledna 1961 Praha) je český diplomat, v letech 1994 až 1998 velvyslanec ČR v Chile, v letech 2000 až 2004 velvyslanec ČR ve Španělsku a Andoře a v letech 2009 až 2012 velvyslanec ČR při NATO. Od září 2012 zastával pozici stálého představitele (velvyslance) ČR při EU, od října 2018 je náměstkem ministra zahraničních věcí ČR pro řízení sekce bezpečnostní a multilaterální.\n\nV letech 1976 až 1980 vystudoval Gymnázium Budějovická v Praze, následně pracoval mezi lety 1980 a 1981 jako knihovník ve Státní knihovně Praha. Vysokoškolské vzdělání si doplnil v letech 1981 až 1987 studiem moderní filologie (angličtina, španělština) na Filozofické fakultě Univerzity Palackého v Olomouci. Do roku 1989 se pak živil jako překladatel a tlumočník.\n\nV roce 1990, krátce po pádu komunistického režimu, vstoupil do služeb tehdejší československé diplomacie. Jeho odborné zaměření se postupně rozšiřovalo z rozvojových otázek a bilaterálních vztahů k evropským a bezpečnostním záležitostem a multilaterální diplomacii. Začínal na Odboru Latinské Ameriky Federálního ministerstva zahraničních věcí ČSFR (v letech 1991 až 1992 tento odbor řídil). Zároveň byl v téže době generálním ředitelem sekce zemí Asie, Afriky a Latinské Ameriky. Na nově ustaveném Ministerstvu zahraničních věcí ČR pracoval v letech 1993 a 1994 jako vrchní ředitel sekce zemí Asie, Afriky a Latinské Ameriky. V roce 1993 navíc zastával pozici velvyslance se zvláštním posláním ve volební kampani za zvolení ČR nestálým členem Rady bezpečnosti OSN.\n\nV letech 1994 až 1998 byl mimořádným a zplnomocněným velvyslancem ČR v Chile. Po svém návratu působil mezi roky 1998 a 2000 jako vrchní ředitel sekce evropských zemí na Ministerstvu zahraničních věcí ČR. V roce 2000 byl poradcem státního tajemníka MZV ČR pro evropské záležitosti a hlavního vyjednavače pro vstup ČR do EU. Druhou diplomatickou misi vykonal mezi lety 2000 a 2004, když zastával post mimořádného a zplnomocněného velvyslance ČR ve Španělsku a v Andoře.\n\nTaké po svém druhém návratu z mise pracoval v rámci struktur Ministerstva zahraničních věcí ČR, konkrétně byl v letech 2004 až 2005 vrchním ředitelem teritoriální sekce I (Evropa) a v letech 2005 až 2009 politickým ředitelem (vrchním ředitelem sekce bezpečnostně–multilaterální).\n\nV srpnu 2009 se stal velvyslancem ČR při NATO. Tento post zastával tři roky, od září 2012 byl stálým představitelem (velvyslancem) ČR při EU v Bruselu. Na konci října 2018 se stal náměstkem ministra zahraničních věcí ČR pro řízení sekce bezpečnostní a multilaterální; na postu stálého představitele při EU skončil.\n\nMartin Povejšil je ženatý, má tři dcery a jednoho syna. Hovoří anglicky, španělsky, německy, rusky a francouzsky.\n"}
{"id": "1147128", "url": "https://cs.wikipedia.org/wiki?curid=1147128", "title": "Agloe", "text": "Agloe\n\nAgloe je fiktivní místo v Delaware County v New Yorku, sloužící jako orientační bod kartografů, kteří vymysleli toto město jako past proti kopírování map.\n\nVe 30. letech zakladatel General Drafting Company Otto G. Lindberg a jeho asistent Ernest Alpers přidělili každý anagram jejich iniciál na křižovatku polních cest v Catskill Mountains na adrese NY 206 a Morton Hill Road severně od Roscoe v New Yorku. Město bylo navrženo jako past proti kopírování, aby bylo možné najít ty, kteří jejich mapy skutečně kopírují.\n\nV 50. letech byl u křižovatky na mapě postaven obchod se smíšeným zbožím pod jménem \"Agloe General Store\", jelikož toto jméno bylo v mapách Esso. Potom, co kartografové dostali jméno „města“ od správy Delaware County (New York), se Agloe obejvilo na mapách Rand McNally. Když Esso hrozili žalobou na Rand McNaly pro předpokládané kopírování mapy, které tato „past“ odhalila, dopis zdůraznil, že Agloe se nyní stalo skutečným místem a proto nebylo možné učinit žádné porušení.\n\nAgloe se dále objevovalo na mapách i v 90. letech. Nyní je město z map odstraněno, ale je možné ho najít v mapách Google. Agentura United States Geological Survey v únoru roku 2014 přidala Agloe do Informačního systému geografických názvů.\n\nAgloe je ztvárněno v románu \"Papírová města\" od Johna Greena a také ve filmové podobě. Během děje ve filmu a knížce jedna z hlavních postav, Margo Roth Spiegelmanová, uteče z domova a nechává stopy svému kamarádovi Quentinovi, aby přišel a našel ji. On pak zjistí, že Margo se skrývá právě v jednom z nejznámějších papírových měst v USA. Název knížky je založen na několika papírových městech, které Margo nachází, zatímco utíká pryč.\n"}
{"id": "1147129", "url": "https://cs.wikipedia.org/wiki?curid=1147129", "title": "Charles Thomas Bolton", "text": "Charles Thomas Bolton\n\nCharles Thomas Bolton (* 1943) je americký astronom, který byl jedním z prvních astronomů, kteří předložili pádné důkazy o existenci černé díry.\n\nBolton získal bakalářský titul v roce 1966 na Illinoiské Univerzitě, poté roku 1968 dostal magisterský a roku 1970 i doktorský titul na Michiganské Univerzitě. Bolton následně pracoval jako postgraduální výzkumný pracovník Davidské Dunlapské observatoři, učil zde až do roku 1972. Učil na Scarboroughské vysoké škole od roku 1971 do roku 1972, a na Erindaleské vysoké škole od roku 1972 do roku 1973, ale od roku 1973, byl spojen s Torontskou Univerzitou astronomického oddělení, kde je nyní emeritním profesorem.\nV roce 1971, jako post-doktorský odborný asistent na částečný úvazek, studuje binární systémy na Dunlapské observatoře. Bolton pozoroval kolísavý pohyb hvězdy HDE 226868, jako by obíhala kolem neviditelného, ale masivního tělesa o ohromné hmotnosti vyzařující rentgenové záření. Pozorování prováděl nezávisle výzkumu Louise Webstera a Paula Murdina, u královské Greenwichské observatoři. Další analýza poskytla odhad o množství hmoty potřebné na vyvinutí gravitace, která působila na hvězdu HDE 226868. Odhadnuté množství hmoty bylo mnohem vyšší než u neutronových hvězd. Další pozorování potvrdily výsledky a v roce 1973 astronomická komunita nazvala neviditelné ohromně hmotné těleso černou dírou Cygnus X-1, ležící v rovině galaxie Mléčné dráhy v galaktické šíři cca 3 stupňů.\n\nBolton je členem Královské společnosti Kanady.\n\n"}
{"id": "1147130", "url": "https://cs.wikipedia.org/wiki?curid=1147130", "title": "Jan II. z Brienne", "text": "Jan II. z Brienne\n\nJan II. z Brienne ( \"Jean II de Brienne\", † 12. června 1294, Clermont-en-Beauvaisis) byl hrabě z Eu.\n\nNarodil se jako syn Alfonse z Brienne a Marie, dcery a jediné dědičky Radulfa z Lusignanu. Byl pojmenován po svém dědovi, bývalém jeruzalémském králi Janovi. Po otcově smrti v Tunisu roku 1270 převzal hrabství Eu. Zemřel v létě 1294 a byl pohřben po boku svých předků v cisterciáckém klášteře Foucarmont, nekropoli hrabat z Eu.\n"}
{"id": "1147135", "url": "https://cs.wikipedia.org/wiki?curid=1147135", "title": "Jan III. z Brienne", "text": "Jan III. z Brienne\n\nJan III. z Brienne ( \"Jean III de Brienne\", † 11. července 1302, Courtrai) byl hrabě z Eu a Guînes.\n\nNarodil se jako syn Jana z Brienne a Beatrix, dcery Víta ze Saint-Pol. Po otcově smrti roku 1294 převzal hrabství Eu a o rok později se mu podařilo na francouzském králi vysoudit hrabství Guînes. Společně s řadou francouzských rytířů padl v bitvě u Courtrai a byl pohřben po boku svých předků v cisterciáckém klášteře Foucarmont, nekropoli hrabat z Eu.\n"}
{"id": "1147144", "url": "https://cs.wikipedia.org/wiki?curid=1147144", "title": "Mistrovství Evropy v basketbalu mužů 1961", "text": "Mistrovství Evropy v basketbalu mužů 1961\n\n12. mistrovství Evropy v basketbale proběhlo v dnech 21. dubna – 8. května v Bělehradě v Jugoslávii.\n\nTurnaje se zúčastnilo 19 týmů, rozdělených do šesti skupin. První dva týmy postoupily do čtvrtfinálových skupin z nichž první dva postoupili do play off o medaile, družstva na třetím a čtvrtém místě hrála o 5. - 8. místo. Pátý a šestý tým hrál o 9 - 12 místo. Týmy, které v základních skupinách skončily třetím až čtvrtém místě hrály o 13. - 19. místo. Mistrem Evropy se stalo družstvo Sovětského svazu.\n\n\n\n1. SSSR\n\n\n2. Jugoslávie\n\n\n3. Bulharsko\n\n\n4. Francie\n\n\n5. Československo\n\n\n6. Maďarsko \n\n\n7. Rumunsko \n\n\n8. Belgie\n\n\n9. Polsko\n\n\n10. Turecko \n11. Izrael\n12. NDR\n13. Španělsko \n\n\n14. Finsko\n\n\n15. Nizozemsko \n\n\n16. SRN\n\n\n17. Řecko\n\n\n18. Švédsko\n\n\n19. Anglie\n\n\n"}
{"id": "1147149", "url": "https://cs.wikipedia.org/wiki?curid=1147149", "title": "Šťovík", "text": "Šťovík\n\nŠťovík (\"Rumex\") je rod jednoletých nebo vytrvalých, dvouděložných rostlin, rozšířených asi ve 200 druzích v mírných pásmech všech světadílů. Jsou to převážně rostliny s bylinnými lodyhami které obsadily rozličné biotopy. Některé druhy požadují vlhké půdy, jiné suché a obvykle všem prospívá dostatek slunce, některé snášející i zasolenou půdu.\n\nJednoleté nebo vytrvalé rostliny s listovou růžici a s přímou, vystoupavou či poléhavou, obvykle větvenou lodyhou která vyrůstá z delšího kořene nebo článkovitého oddenku. Lysé nebo pýřité listy jsou jednoduché, masité a často se listy bazální liší od listů lodyžních, někdy mívají řapíky, bývají různě veliké, po obvodě bývají celokrajné nebo zvlněné a mají blanité botky.\n\nRostliny bývají jednodomé, někdy mnohomanželné a jejich drobné květy mohou být oboupohlavné nebo jsou funkčně pouze jednopohlavné. Květy vyrůstající v přeslenech a tvoří jednoduchá či rozvětvená květenství, terminální nebo úžlabní laty či klasy, bývají zbarveny zeleně nebo společně se stopkami jsou narůžovělé až cihlově červené. Květ má okvětí složeno ze šesti plátku rostoucích ve dvou kruzích, vnější jsou drobné a opadavé, vnitřní vytvářejí kolem rostoucího plodu ochranné krovky. V oboupohlavném květu je šest tyčinek se žlutými až nahnědlými prašníky, ze tří plodolistů složený semeník s jediným vajíčkem a tři čnělky se štětičkovitými bliznami, opylovány jsou nejčastěji větrem. Plody jsou tříhranné, eliptické nebo vejčité nažky obalené v krovkách.\n\nEkonomický význam šťovíků není velký. Některé druhy, např. šťovík kyselý, bývají pěstovány pro velký obsah vitamínů A i C a jako přísady do salátů a zeleninových polévek. Rostliny však obsahují hodně kyseliny šťavelové odbourávající z těla vápník a při konzumaci většího množství škodící. Některé druhy šťovíku se zkrmují dobytkem nebo se zkoušejí jako energetické plodiny ke spalování či výrobě bioplynu, např. Rumex OK 2. Listy šťovíků slouží někdy jako žírné rostliny housenkám motýlů.\n\nMnohé druhy šťovíků, např. šťovík tupolistý, šťovík kadeřavý, šťovík alpský, bývají považovány za obtížné plevele či invazní druhy které se rychle šíří po krajině a jsou na obhospodařovaných půdách ničeny. Květy šťovíků mají velká množství drobného pylu zanášeného větrem na velké vzdálenosti a u citlivých lidí mohou vyvolat alergické reakce.\n\nRod šťovík je tvořen asi 200 druhy, mnohé z nich jsou variabilní a navzájem se podobají, jejich určování je proto nelehké. Jen v české přírodě vyrůstá, trvale nebo přechodně, těchto 23 druhů rodu šťovík:\n\nV rodu šťovík dochází často k hybridizaci, jejím výsledkem je vznik mnoha kříženců a jen někteří z nich jsou dále plodní. V české přírodě se objevuje stabilně nebo jen příležitostně téměř 30 kříženců. Mezi ně patří i\n\n\n \n"}
{"id": "1147150", "url": "https://cs.wikipedia.org/wiki?curid=1147150", "title": "Polomaska", "text": "Polomaska\n\nPolomaska (někdy též respirátor) je zařízení určené k ochraně před vdechováním nebezpečných látek (zejména plynů) nebo prachových částic rozptýlených v ovzduší. V závislosti na druhu látek, před kterými má polomaska chránit rozeznáváme několik druhů a velikostí polomasek. Stejně rozsáhlé jsou oblasti jeho použití, od běžné ochrany osob při práci, přes medicínské nebo průmyslové polomasky, až po využití jako součást vojenské výstroje. Polomaska pouze zakrývá ústa a nos, při ochraně očí se musí nosit speciální brýle. \n\nExistují dvě hlavní kategorie polomasek: \n"}
{"id": "1147153", "url": "https://cs.wikipedia.org/wiki?curid=1147153", "title": "Jan I. Bourbonský", "text": "Jan I. Bourbonský\n\nJan I. Bourbonský (1381–1434) byl vévoda bourbonský a vévoda z Auvergne, hrabě z Forezu, Clermontu, Isle-Jourdain a Montpensieru.\n\nNarodil se jako nejstarší syn Ludvíka II. Bourbonského a Anny z Auvergne. Skrze svou matku Jan zdědil hrabství Forez. Roku 1400 si v Paříži vzal svou neteř Marii, která byla dcerou Jana, vévody z Berry, po němž zdědil titul vévody z Auvergne.\n\nBěhem občanské války mezi Burgunďany a Armagnaky v letech 1407–1435 se postavil proti Burgunďanům. Byl zajat v bitvě u Azincourtu a zemřel uvězněný v Londýně navzdory tomu, že zaplatil několikrát výkupné a slíbil podpořit anglického krále jako krále Francie.\n"}
{"id": "1147154", "url": "https://cs.wikipedia.org/wiki?curid=1147154", "title": "Italský vodní pes", "text": "Italský vodní pes\n\nItalský vodní pes, neboli romaňský vodní pes či lagotto romagnolo, je poměrně oblíbené a známé psí plemeno původem z Itálie. Mezinárodní kynologická federace (FCI) toto plemeno plně uznává a řadí do skupiny slídiči, retrívři a vodní psi, do sekce vodní psi. Číslo oficiální standardu je 298 a oficiální používaná zkratka je LGR.\n\nRomaňský vodní pes byl vyšlechtěn v Itálii již v dávných dobách, dokonce je považován za nejstarší vodní psí plemeno. První zmínky o něm nacházíme roku 1360 na fresce v Itálii. Původní typ italského vodního psa byl vyšlechtěn pro ryze vodní práce, nejčastěji se jednalo o přinášení zastřelených kachen nebo jiných vodních ptáků z vody. Po krátké době se ale v Itálii začalo rozvíjet zemědělství a veškeré vodní plochy byly předělávány na pole. Před vyhynutím italského vodního psa jej zachránila jedna speciální vlastnost: dokázal vyhledávat lanýže. To vedlo k masovému nárůstu populace těchto psů. Od té doby se populaci plemene poměrně dařilo a úpadek nezažívalo ani za světových válek.\nPrvní jedinci plemene se do Česka dostali v lednu roku 2003. Jednalo se o fenu zbarvení hnědý bělouš jménem Medusa dei Silvanbull a jejího bratr Febo dei Silvanbull. Chovatelská stanice, ze které sourozenci pocházeli, cvičila romaňské vodní psy pro vyhledávání lanýžů. Psi z této chovatelské stanice jsou základy chovu i v jiných státech, například Holandsku nebo USA. Oba tito psi se později stali úspěšnými výstavními jedinci, ale protože byli do České republiky pouze zapůjčen, v roce 2005 se museli vrátit domů. Avšak vrátil se pouze Febo, jeho sestra zde zůstala a toho samého roku byla nakryta. Z tohoto spojení vzešlo šest štěňat.\n\nPřestože má toto psí plemeno i český název, dokonce dva, nejčastěji je využíván originální název, pod kterým je plemeno uznáno i FCI: Lagotto Romagnolo. Co se týče českých názvů, pak se můžeme setkat s označením italský vodní pes, romaňský vodní pes nebo romagnolský vodní pes, lidově je pak nazýván lagoťáček.\n\nItalský název Lagotto Romagnolo má kořeny ve dvou slovech: „Lago“, tedy jezero, a Romagnolo, severní oblast Itálie, kde se tito psi využívali k vyhledávání lanýžů. Krom italského vodního psa bylo v této oblasti vyšlechtěno třeba plemeno skotu nazývané romagnola.\n\nItalský vodní pes je středně velké psí plemeno menšího středního rámce s vyváženými proporcemi a spíše těžkou stavbou těla. Srst, která pokrývá celé tělo, je hustá, kudrnatá a svojí strukturou připomíná vlnu. Srst chrání přes vodou a chladem podsada a pesíky. Péče o ni není náročná, stačí ji jednou ročně ostříhat. Zbarvení může být čistě bílé, bílé s oranžovými nebo hnědými znaky, hnědý bělouš, čistě hnědá nebo oranžová. Povolená je i hnědá maska na obličeji. Kohoutková výška psů je 43 – 48 cm, u fen je to 41 – 46 cm. Hmotnost se pohybuje od 11 kg do 16 kg.\n\nHlava je poměrně lehká, ale při pohledu seshora mohutná. Mozkovna široká, klenutá, její poměr vůči čenichu je 2:1. Stop je nevýrazný, už kvůli srsti. Uši jsou středně velké, trojúhelníkovité, se zaoblenými konci. V klidu jsou svěšené podle hlavy, když je pes pozorný, jsou mírně nadzvednuté. Oči jsou spíše větší, kulaté. Barva duhovky může být okrová, oříšková až tmavě hnědá, to záleží na barvě srsti. Výraz je energický a bystrý. Nosní houba velká, široce otevřená a bývá masové nebo černé barvy, opět v závislosti na zbarvení srsti. Pysky přiléhavé, skus nůžkový nebo klešťový. Toleruje se i lehký předkus. Krk je silný, svalnatý, suchý, bez laloku. Hřbet přiměřeně dlouhý, spíše úzký a s dobře klenutými žebry. Na něj je harmonicky nasazený středně dlouhý ocas. Ten bývá nošen nad hřbetní linií. Nohy velmi dlouhé, svalnaté a štíhlé, stavěné tak, aby se pes dobře pohyboval i v bahně.\nRomaňský vodní pes je pracovitý, inteligentní plemeno s vytříbenými smysly, především dobrým zrakem a čichem. Vůči majiteli nebo rodině jsou velmi loajální a oddaní, což z nich činí dobré společníky. Snadno se cvičí a většinou nemají problém vycházet s jinými zvířaty nebo psy, pokud jsou ve štěněcím věku socializovaní. Jsou to velmi energičtí psi, kteří potřebují hodně zaměstnat a bez výcviku mohou svůj mozek využívat i k vymýšlení neplech. Důležité je i to, že velmi rádi hrabou. Někteří majitelé dokonce svým psům vybudují speciální pískoviště, kde psi hrabou, pokud na to zrovna mají chuť. Mají vyvinutý lovecký pud a neunikne jim jediná příležitost pronásledovat utíkající divoké zvíře nebo se jít pustit po jeho stopě. Mnohem větším lákadlem pro ně ale je voda nebo aportování z ní. Nejedná se o příliš dobré hlídače, naopak, vůči cizím jsou přátelští a milí. Nikdy se první nepustí do boje a většinou se jen brání. Na druhou stranu, tito psi ani neštěkají, pokud to skutečně není nutné. V současnosti se italští vodní psi cvičí stále pro vyhledávání lanýžů, ale také jako aktivní společníci.\n"}
{"id": "1147155", "url": "https://cs.wikipedia.org/wiki?curid=1147155", "title": "Ludwig Müller", "text": "Ludwig Müller\n\nLudwig Müller (17. března 1890, Kadaň – 4. července 1918, Jaderské moře) byl velitel ponorek SM U-11, SM U-15 a SM U-20 v rakousko-uherském námořnictvu během první světové války.\n\nLudwig Müller se narodil se 17. března 1890 na Sedleckém předměstí v Kadani, v dnes již zbořeném domě čp. 323, tedy v tzv. Weiskopfově mlýně, kde byl tehdy mlynářem jeho otec. Se svým otcem Ludwigem, matkou Josephou Theresií a mnohými sourozenci vyrůstal Ludwig Müller přímo na břehu řeky Ohře, čímž si k vodě vytvořil pozitivní vztah. Když ukončil měšťanskou školu v Kadani, nastoupil Ludwig na Námořní akademii v Rijece. Po jejím úspěšném absolvování v roce 1909 se stal důstojníkem rakousko-uherského námořnictva. Svou kariéru se rozhodl začít u tehdy nejmodernějších a nejobávanějších námořních zbraní, ponorek. \n\nV hodnosti lodního poručíka velel postupně na ponorkách SM U-11, 15 a 20. S posledně jmenovanou ponorkou se zapojil do bojů první světové války a mnohokráte prokázal značnou osobní statečnost. Jeho ponorka SM U-20, byla spuštěna na vodu 18. září 1916. Dne 17. prosince 1916 informovalo královské britské námořnictvo o potopení Müllerovy SM U-20 nedaleko italského města Otranto. Jednalo se však o mylnou informaci, protože ponorka sice byla zasažena, přesto však vyvázla se zanedbatelným poškozením. Naopak 15. března 1917 se nebezpečně srazila s rakousko-uherským křižníkem „Admiral Spaun“. Opět měla štěstí. Osudným se jí však stal 4. červenec 1918, kdy se při ústí řeky Tagliamento do Jaderského moře střetla s italskou ponorku typu F12, byla torpédována a potopena. Velitel Ludwig Müller, tehdy osmadvacetiletý, a dalších jedenáct členů posádky různých národností zahynuli. \n\nPo takřka půl století byla ponorka náhodou objevena rybáři a 21. června 1962 vyjmuta z moře. Pozůstatky mrtvých námořníků byly pohřbeny v parku Vojenské akademie ve Vídeňském Novém Městě. Některé části ponorky pak byly konzervovány a jsou vystaveny ve Vojenském historickém muzeu ve Vídni.\n\nTorzo ponorky SM U-20, torpédované 4. červenec 1918, na které zahynul Ludwig Müller, vystavené ve Vojenském historickém muzeu ve Vídni.\n\n\n"}
{"id": "1147157", "url": "https://cs.wikipedia.org/wiki?curid=1147157", "title": "Marie Filippovová", "text": "Marie Filippovová\n\nMarie Filippovová (* 26. července 1938 Brno-Židenice) je česká akademická malířka a grafička.\n\nVystudovala volnou a užitou grafiku, design a knižní kulturu na Vysoké škole uměleckoprůmyslové v Praze, v ateliéru Antonína Strnadela. Jako pedagožka působila více než dvacet let na Střední uměleckoprůmyslové škole v Brně. Je členkou SČUG Hollar a Umělecké besedy, deset let vedla výtvarný obor brněnského sdružení Q. \n\nVe svých grafických pracích ze 60. let Filippovová pracovala s odkazem Skupiny 42. Její první velká výstava v Domě pánů z Kunštátu byla uvedena mottem ze sbírky \"Melancholické procházky\" od tehdy zakázaného autora Ivana Blatného; velkým výtvarým tématem se jí už tehdy staly rodné Židenice. Později se v jejích grafikách objevuje písmo, zabývala se rovněž malbou rostlinnými extrakty. Od přelomu 80. a 90. let se soustřeďuje především na témata člověka, jeho postavení ve společnosti a jeho traumata. Tak vznikl i její \"Otevřený projekt\", v němž technikou perforování s nepravidelným rastrem zobrazila 360 000 obětí holocaustu, které zahynuly v koncentračním táboře Majdanek. Rozvinutím tohoto tématu pak byla práce \"Jedna třetina\", kterou vystavovala v roce 2013 v Topičově salonu v Praze: zde dva miliony vrypů na papíru formátu A1 opět symbolizují množství obětí holocaustu. Její prozatím poslední práce v první dekádě 21. století pracují s tématem prostoru a vznikaly po její návštěvě New Yorku. V roce 2014 vystavovala v Nové síni v Praze velkoformátové tušové kresby ze svého aktuálního cyklu \"BODY DOBY\".\n\nV roce 2008 získala Cenu města Brna za životní dílo. V roce 2015 žije ve svém rodišti.\n\n\n"}
{"id": "1147158", "url": "https://cs.wikipedia.org/wiki?curid=1147158", "title": "Dúbrava (okres Liptovský Mikuláš)", "text": "Dúbrava (okres Liptovský Mikuláš)\n\nDúbrava je obec na Slovensku v okrese Liptovský Mikuláš. V roce 2016 zde žilo 1 229 obyvatel. První písemná zmínka o obci pochází z roku 1372.\n\nLeží na západ od Liptovského Mikuláše, na horním toku potoka Dúbravky se středem obce v nadmořské výšce 636 m. Katastr Dúbravy se rozkládá mezi Podtatranskou kotlinou na severu (602  m n. m.) a hlavním hřebenem Nízkých Tater na jihu (Chabenec, 1955  m n. m.).\n\nObec byla založena v 13. století bez názvu a v roce 1372 je poprvé zmíněna jako \"Dúbrava\". Patřila zemanům z Ráztoky. Od poloviny 18. století do roku 1908 zde byly doly na antimon, které pak byly znovu otevřeny před druhou světovou válkou. Definitivní konec těžby souvisel s útlumem hornické činnosti na Slovensku po roce 1989.\n\nRaně gotický kostel svatého Ondřeje z konce 13. století, byl v 17. století opevněn a v letech 1751 až 1752 opraven. V interiéru se zachovala gotická žebra a do sakristie vede pozdně gotický portál. Vnitřní zařízení je barokní se zbytky gotických maleb.\n\n"}
{"id": "1147160", "url": "https://cs.wikipedia.org/wiki?curid=1147160", "title": "Invence a sinfonie", "text": "Invence a sinfonie\n\nInvence a sinfonie nebo také dvouhlasé a tříhlasé invence (BWV 772-801) jsou sbírkou krátkých polyfonních skladeb pro klávesové nástroje od Johanna Sebastiana Bacha.\n\nInvence a sinfonie byly původně vytvořeny pro výukové účely. Poprvé se objevují v Klavírní knížce pro Wilhelma Friedemanna, Bachova nejstaršího syna. Knížka začala vznikat v roce 1720 a Bach do ní postupně zapisoval drobné skladby, prostřednictvím kterých učil Friedemanna hře na klávesové nástroje i komponování. Dvouhlasé skladby jsou v této knížce označeny jako \"praeambulum\", tříhlasé \"fantasia\".\n\nV roce 1723 Bach uspořádal tyto skladby do samostatné sbírky, kterou pak používal při výuce svých dalších žáků, od kterých se dochovalo několik opisů. Ve skladbách provedl jen drobné úpravy a změnil názvy dvouhlasých na \"inventio\" a tříhlasých na \"sinfonia\". Připsal také krátký úvodní text, ve kterém sbírku věnuje studentům, kteří se chtějí naučit hrát čistě, jasně a zejména zpěvně jak dvouhlasé, tak tříhlasé skladby, a zároveň se naučit základy kompozice a zpracování hudebního nápadu do plnohodnotné skladby.\n\nSbírka obsahuje 15 dvouhlasých a 15 tříhlasých skladeb v tehdy běžně používaných tóninách, tj. takových, které mají v předznamenání maximálně 4 posuvky (použití ostatních tónin bylo před prosazením temperovaného ladění problematické kvůli vzniku velmi disonantních intervalů).\n\nV Knížce pro Wilhelma Friedemanna byly skladby v obou částech uspořádané tak, že nejprve byly vzestupně uvedeny ty, jejichž tónický kvintakord je obsažen ve stupnici C dur, a pak sestupně ostatní:\n\nC dur - d moll - e moll - F dur - G dur - a moll - h moll - B dur - A dur - g moll - f moll - E dur - Es dur - D dur - c moll.\n\nVe verzi z roku 1723 jsou již skladby sestaveny vzestupně chromaticky: C dur - c moll - D dur - d moll atd., tedy podle stejného systému, jakým je uspořádán Dobře temperovaný klavír, který vznikl ve stejné době.\n\nVšechny skladby jsou zpracovány kontrapunkticky.\n\nDvouhlasé invence začínají expozicí, ve které uveden hlavní motiv. Ten bývá krátký a melodicky jednoduchý. V některých případech je motiv ihned zopakován v druhém hlase, obvykle posunutý o celou oktávu. Mnohdy je již první uvedení motivu doprovázeno druhým hlasem. Po dokončení expozice následuje modulace do příbuzné tóniny (většinou dominantní), ve které je opět prezentován hlavní motiv. Poté může následovat modulace do třetí tóniny, anebo se motiv již vrací zpět do základní tóniny a skladba se uzavírá.\nTříhlasé sinfonie mají stavbu velmi podobnou fugám.\n\n"}
{"id": "1147174", "url": "https://cs.wikipedia.org/wiki?curid=1147174", "title": "Tehachapi Mountains", "text": "Tehachapi Mountains\n\nTehachapi Mountains je menší pohoří ve středojižní části Kalifornie ve Spojených státech amerických. Je součástí horského pásma Transverse Ranges. Leží severně od Los Angeles, v krajích Kern County a Los Angeles County.\nNejvyšší vrchol \"Double Mountain\" má 2 433 m.\n\nPohoří má z východu na západ největší délku téměř 100 km, ze severu k jihu má největší šířku okolo 70 km. Zaujímá plochu 3 304 km². Tehachapi Mountains rozdělují údolí San Joaquin Valley, to je jižní část Velkého kalifornského údolí a Mohavskou poušť. Na severovýchodě zasahují k nejjižnější části pohoří Sierra Nevada. Vrcholky hor se pohybují v nadmořské výšce 1 200 až 2 400 m, Pohoří, zvláště ve svých méně osídlených částech, slouží jako přírodní koridor mezi pobřežními horskými pásmy Kalifornského pobřežního pásma a pohořím Sierra Nevada.\n"}
{"id": "1147176", "url": "https://cs.wikipedia.org/wiki?curid=1147176", "title": "Schweigt stille, plaudert nicht", "text": "Schweigt stille, plaudert nicht\n\nSchweigt stille, plaudert nicht (BWV 211) je světská kantáta Johanna Sebastiana Bacha, známá také jako Kantáta o kávě nebo Kávová kantáta. Žánrově se blíží komické opeře a někdy bývá uváděna scénicky.\n\nKantáta byla složena pravděpodobně v roce 1734. Jako libreto Bach použil Picanderův satirický text \"Über den Caffe\" (O kávě), který byl vydán již v roce 1732 a kromě Bacha jej zhudebnili nejméně tři další skladatelé. Text byl reakcí na tehdejší velikou popularitu pití kávy v německých městech. V Lipsku, kde Bach žil, bylo v době vzniku kantáty jedenáct veřejných kaváren a kromě nich se káva podávala také v salonech. Hodně se debatovalo o zdravotních i společenských důsledcích pití kávy.\n\nNení zcela přesně doloženo, kde byla kantáta poprvé uvedena, ale je pravděpodobné, že to bylo v lipské Zimmermanově kavárně, kde Bach každý týden koncertoval se souborem \"Collegium musicum\".\n\n\nNa začátku kantáty vypravěč uvede pana Šlendriána, který si stěžuje na svou neposlušnou dceru Lieschen a žádá ji, aby přestala pít kávu. Ta odmítá s tím, že bez každodenního šálku kávy by se z ní stal \"kus vysušeného skopového\" a v následující árii vychvaluje kávu, která je \"sladší než tisíc polibků\". Otec jí začne vyhrožovat, že pokud s pitím kávy nepřestane, zakáže jí vycházky a nebude jí kupovat módní šaty a stuhy na klobouky. Lieschen odpovídá, že toho všeho se klidně vzdá, jen když jí zůstane káva. Nakonec otec přijde s tím, že jí nepovolí vdavky. Lieschen změní názor, slibuje, že se už kávy ani nedotkne, a prosí otce, aby jí šel ještě tentýž den domluvit nápadníka.\n\n\"V tomto místě původní Picanderovo libreto končí. Bach však přidal ještě další dvě části (autor textu je neznámý), ve kterých dojde k obratu:\"\n\nVypravěč popisuje, že zatímco se otec vydal do města hledat dceři nápadníka, Lieschen nechala tajně vyhlásit, že přijme jen takového, který jí slíbí, a také to zanese do manželské smlouvy, že si bude moci připravovat kávu kdykoliv se jí zachce. V závěru všichni společně zpívají, že \"stejně jako kočka nepřestane chytat myši, mladé dívky nepřestanou pít kávu\", tak jako to ostatně dělají i jejich matky a babičky.\n\n"}
{"id": "1147187", "url": "https://cs.wikipedia.org/wiki?curid=1147187", "title": "Mrdujská regata", "text": "Mrdujská regata\n\nMrdujská regata () se koná každoročně v chorvatském Splitu a je pojmenována podle ostrůvku Mrduja ve Splitských vratech. Závodí se na trati dlouhé .\n\nPoprvé se plachtilo v roce 1927, v důsledku druhé světové války se závod v letech 1941 až 1945 nekonal. V roce 2006, kdy se konal 75. ročník soutěže, se závodu zúčastnilo 312 plachetnic.\n\n"}
{"id": "1147240", "url": "https://cs.wikipedia.org/wiki?curid=1147240", "title": "The Weeknd", "text": "The Weeknd\n\nAbel Makkonen Tesfaye (* 16. února 1990, Scarborough, Ontario, Kanada), známý spíše pod svým pseudonymem The Weeknd, je kanadský zpěvák žánrů současného R&B a indie R&B. Svou kariéru započal v roce 2010 na YouTube. V roce 2011 vydal tři devítistopé mixtapes (\"House of Balloons\", \"Thursday\" a \"Echoes of Silence\"), které byly vřele přijaty u kritiků. Následujícího roku je vydal jako komplet pod názvem \"Trilogy\". V roce 2013 vydal debutové album \"Kiss Land\".\n\nNarodil se v roce 1990 v Scarborough, Ontario, Kanada. Jeho rodiče v osmdesátých letech emigrovali z Etiopie. Vychovávali ho prarodiče, jelikož jeho otec žil odděleně od rodiny a matka neustále pracovala. Díky tomu ovládá jazyk amharštinu. V mládí poslouchal celou řadu žánrů: soul, quiet storm, hip hop, funk, indie rock a post-punk.\n\nPseudonym The Weeknd přijal poté, co ho v sedmnácti vyhodili ze střední školy a odešel z domova (\"left one weekend and never came home\"). Z pseudonymu vynechal jedno \"e\" kvůli názvu jiné kanadské skupiny The Weekend.\n\nV Torontu se setkal s producentem Jeremym Rosem, který měl námět na dark R&B projekt, který nejdříve nabízel zpěvákovi jménem Curtis Santiago. Rose a The Weeknd spolu nahráli první tři písně \"What You Need\", \"Loft Music\" a \"The Morning\", které na konci roku 2010 nahráli na YouTube. Ty se postupně začaly šířit internetem. Zpropagoval je i kanadský zpěvák Drake.\n\nV březnu 2011 vydal The Weeknd mixtape s názvem \"House of Balloons\". Mixtape uspěla u kritiků. Na Metacritic obdržela skóre 87 bodů ze 100, jež bylo založeno na šestnácti recenzích. V červenci se vydal na své první klubové turné po Torontu. Na konci července také vystoupil na Drakeově festivalu Annual OVO Fest.\n\nV srpnu 2011 vydal druhou mixtape s názvem \"Thursday\". Ta na Metacritic zaznamenala 80 bodů ze 100, založeno na sedmnácti recenzích.\n\nV prosinci 2011 vydal třetí mixtape s názvem \"Echoes of Silence\". Ta na Metacritic zaznamenala 82 bodů ze 100, založeno na sedmnácti recenzích. Mixtapes prosluly jako \"Balloons Trilogy\".\n\nV dubnu 2012 započal své první turné po USA, kde zahrál i na festivalu Coachella. Vrchol tour byly dva vyprodané koncerty v New Yorku. Následně vystupoval i na evropských festivalech Primavera Sound (Španělsko) nebo Wireless Festival (Anglie). Také nahrál cover verzi k písni \"Dirty Diana\" od Michaela Jacksona. V červnu 2012 bylo zveřejněno, že mixtapes z \"Balloons Trilogy\" byly staženy osm milionkrát a budou vydány na CD.\n\nV září 2012 podepsal smlouvu s nahrávací společností Republic Records a joint venture dohodu s jeho imprint labelem XO. V listopadu 2012 poté vydal kompilační album \"Trilogy\", které se skládalo z remasterovaných písní z jeho mixtapes. Album debutovalo na 5. příčce žebříčku Canadian Albums Chart a na 4. příčce US žebříčku Billboard 200, s prodejem 86 000 ks v první týden prodeje. \"Trilogy\" na Metacritic obdrželo skóre 79 ze 100. V roce 2013 bylo album certifikováno jako platinové v USA a 2x platinové v Kanadě. Jako kompilace tří disků se ovšem prodeje pro zisk certifikace násobily třikrát.\n\nV květnu 2013 vydal první singl \"Kiss Land\" ze svého debutového alba \"Kiss Land\". Dalšími singly byly \"Belong to the World\" a \"Live For\" (ft. Drake). V září se také vydal na turné k propagaci alba. Album bylo vydáno 10. září 2013 a dočkalo se vřelého přijetí. Na Metacritic obdrželo skóre 65 ze 100. Debutovalo na druhé příčce žebříčku Billboard 200 s 96 000 prodanými kusy o první týden. The Weeknd se také objevil na soundtracku k filmu \"\", na písních \"Devil May Cry\" a \"Elastic Heart\" od Siy.\n\nV prosinci 2014 vydal singl \"Earned It\" ze soundtracku k filmu \"Padesát odstínů šedi\". Píseň se vyšplhala na třetí příčku žebříčku Billboard Hot 100 a v USA se stala 4x platinovou.\n\nV květnu 2015 vydal videoklip k nové písni \"The Hills\". Singl debutoval v Top 20 písních US žebříčku Billboard Hot 100 a později se vyšplhal až na první příčku. V červnu vydal další singl \"Can't Feel My Face\", který se opět vyšplhal na první příčku žebříčku. Oba zmíněné singly získaly v listopadu 2015 v USA 2x platinovou certifikaci. Celkem se singl \"The Hills\" stal 7x platinovým, zatímco \"Can't Feel My Face\" 5x platinovým. V červenci 2015 se jeho tři písně \"The Hills\", \"Can't Feel My Face\" a \"Earned It\" umístily na prvních třech příčkách v US žebříčku Hot R&B Songs. Tím byl prvním umělcem, který toho dosáhl.\n\nV roce 2015 se také stal jedním z umělcům, kteří přešli k nové streamovací službě Apple Music, které poskytli exkluzivitu.\n\nV srpnu 2015 vydal album \"Beauty Behind the Madness\". Alba se v USA prodalo v první týden 326 000 kusů (422 000 ks po započítání streamů). Tím debutovalo na první příčce žebříčku Billboard 200. Na první příčce se udrželo po tři týdny. Stejně úspěšné bylo i v Kanadě a ve Spojeném království. Na Metacritic obdrželo skóre 74 ze 100. Do konce ledna 2016 se v USA prodalo 902 000 kusů alba. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo certifikaci 2x platinová deska. Na 58. předávání cen Grammy konaném v únoru 2016 vyhrál dvě ceny ze sedmi nominací. V květnu 2016 album překonalo hranici milionu prodaných kusů. Album tak již, i díky streamingu, od RIAA získalo ocenění 3x platinová deska.\n\nV roce 2016 se objevil na písních \"FML\" od Kanyeho Westa a \"6 Inch\" od Beyoncé.\n\nV září 2016 oznámil název svého třetího alba \"Starboy\". V téže době vydal první singl \"Starboy\" (ft. Daft Punk), singl obsadil 1. příčku US žebříčku Billboard Hot 100, 2. příčku v Kanadě a uspěl také v mezinárodních hitparádách. V říjnu vystoupil v pořadu Saturday Night Live, kde představil další singl \"False Alarm\" (63. příčka v USA, 34. příčka v Kanadě). Album bylo vydáno 25. listopadu 2016 u společností XO a Republic Records. K propagaci alba vytvořil dvanáctiminutový snímek, ve kterém jsou propojeny ukázky písní z alba; krátkometrážní snímek nese název \"MANIA\".\n\nPo vydání se album rychle umístilo na první příčce iTunes žebříčků v 80 zemích světa. Den po vydání zlomil rekord v počtu streamů na hudební službě Spotify v první den vydání; překonal tak rekord Justina Biebera z roku 2015, který činil 36 milionů streamů během prvního dne. Během prvního týdne prodeje bylo odhadováno, že se album umístí na první příčce žebříčku Billboard 200 s prodejem mezi 350 000 a 400 000 ks (přičemž tradiční prodej se odhadoval na 250 000 ks, zbytek tvořil přepočet streamů). V první týden prodeje se v USA nakonec tradiční cestou prodalo 209 000 ks alba (se započítáním 175 milionů streamů 348 000 ks alba), album tím debutovalo na první příčce žebříčku Billboard 200. Po vydání alba se všech 18 písní umístilo v žebříčku Billboard Hot 100 (většina čistě díky streamům).\n\nV únoru 2018 byl hostujícím zpěvákem na singlu \"Pray for Me\" od Kendricka Lamara ze soundtracku \"Black Panther: The Album\". Singl se umístil na 7. příčce žebříčku Billboard Hot 100.\n\nV březnu 2018 vydal EP \"My Dear Melancholy,\". EP se skládá ze šesti písní. Prvním singlem byla zvolen píseň \"Call Out My Name\" (4. příčka). EP debutovalo na první příčce žebříčku Billboard 200.\n\nV listopadu 2018 mu na japonském trhu vyšel speciální výběr z hitů s názvem \"The Weeknd in Japan\".\n\nNa začátku roku 2019 spolupracoval s francouzským DJ Gesaffelsteinem na singlu \"Lost in the Fire\" (27. příčka), ten se objevil na Gesaffelsteinovu albu \"Hyperion\". V roce 2019 hostoval také na úspěšné písni \"Wake Up\" (21. příčka) od Travise Scotta z jeho alba \"Astroworld\".\n\nV listopadu 2019 vydal nový sólo singl \"Heartless\", jako první singl z tehdy plánovaného čtvrtého alba. Píseň se v USA umístila na první příčce žebříčku Billboard Hot 100, jako jeho již čtvrtá; v Kanadě se vyšplhala na 3. příčku. Brzy poté následoval singl \"Blinding Lights\" (11. příčka v USA, 2. příčka v Kanadě). \n\nV roce 2017 byl ve vztahu se zpěvačkou Selenou Gomez a vztah se rozhodli ukončit v říjnu téhož roku.\n\n\n\n"}
{"id": "1147250", "url": "https://cs.wikipedia.org/wiki?curid=1147250", "title": "Kaple Božího Těla (Olomouc)", "text": "Kaple Božího Těla (Olomouc)\n\nKaple Božího Těla je barokní kaple v prostoru bývalého jezuitského konviktu v Olomouci, ve kterém sídlí Umělecké centrum Univerzity Palackého. Hlavní vstup do kaple je z ulice Univerzitní. Je využívána jako koncertní síň, konferenční prostor, slouží také k autorským čtením či svatebním obřadům a poskytuje zázemí i festivalům, které se v Uměleckém centru konají každoročně (např. Academia Film Olomouc). Kaple je spolu s konviktem chráněná jako kulturní památka.\n\nPůvodní kaple Božího Těla byla postavena v 15. století na místě bývalé synagogy. V roce 1566 se v Olomouci usídlil jezuitský řád, který zde v roce 1573 založil univerzitu a kaple přešla do jejich majetku. Sloužila původnímu jezuitskému konviktu, který byl v 17. století přestavěn do barokní podoby. Kaple byla přestavěna v letech 1721–1724 pod vedením olomouckého stavitele Jana Jakuba Kniebandla (1670–1730). Architektonickým vzorem se stal římský jezuitský kostel Sant'Andrea al Quirinale. Kaple sloužila k bohoslužbám až do roku 1778, kdy byla univerzita přeložena do Brna. Konvikt poté využívala až do roku 1994 armáda. V 19. století kaple sloužila evangelické církvi. V roce 2002 byla kaple restaurována v rámci rekonstrukce celého komplexu pro potřeby Univerzity Palackého.\n\nŠtukovou a sochařskou výzdobu provedl Filip Sattler (1695–1738), který je autorem alegorií \"Lásky\", \"Naděje\" a \"Víry\". Strop kaple pokrývá freska zachycující údajné vítězství Jaroslava ze Šternberka nad Tatary v roce 1241. Jaroslav je zde zobrazen před bitvou, při svatém přijímání a jeho slib, že po vítězné bitvě založí kostel na Předhradí. Jejím autorem je olomoucký malíř Jan Kryštof Handke (1694–1774).\n\nKaple slouží jako koncertní síň a výukový prostor Katedry muzikologie FF UP a také se zde konají svatební obřady. Kaple Božího Těla je odsvěcená a veřejnosti přístupná po předchozí domluvě s manažerkou Uměleckého centra Univerzity Palackého.\n\n"}
{"id": "1147255", "url": "https://cs.wikipedia.org/wiki?curid=1147255", "title": "Olymp Jindřichův Hradec", "text": "Olymp Jindřichův Hradec\n\nOlymp Jindřichův Hradec je jindřichohradecký hokejbalový klub, který je účastníkem 1. národní hokejbalové ligy, který byl založen v roce 1994. V té době Olymp vsadil na výchovu mládeže a společně s přidruženými kluby nohejbalu a dalšími sportovními oddíly vychovával mládež ke sportu.\n\nKlub hokejbalistů začínal na provizorním hřišti v sídlišti Vajgar. Později se předseda Roman Pišný a František Uhlíř rozhodli hrát organizovaně. Výsledkem bylo uspořádání 1. ročníku Městské ligy, podle jejichž výsledků se týmy rozdělily do výkonnostních soutěží. Olymp v té době měl týmy v okresním přeboru i okresní soutěži. Prvním postupem klubu byla krajská liga, ve které se klub díky dospívajícímu dorostu stále zlepšoval. V sezóně 2004/2005 klub s vynikajícími výsledky, získal druhé místo, před klubem Vltava České Budějovice. Tento klub sestoupil z hokejbalové extraligy, baráž do 1. národní ligy odmítl a tak ji Olymp přijal.\n\nV 1. národní hokejbalové lize se v první sezóně klub umístil v první čtyřce. Po rozpadu hokejbalového klubu Nová Včelnice přešli kvalitní hráči do týmu Olympu, který mohl začít budovat sestavu, která nakonec ukázala své kvality v sezóně 2010/2011. V předešlé sezóně klub skončil na třetím místě, když porazil tým Alfa Pardubice (dnes H.A.K. Pardubice) a poté v 5 zápasech prohrál s klubem Ježci Heřmanův Městec. Postupová sezóna začala příchodem trenéra Jana Donauschachtla. A-tým s přehledem zvítězil v základní části, ve čtvrtfinále se podařilo vyřadit klub CSKA Karlovy Vary a v semifinále klub SK Ďáblové Praha. Po finálové porážce týmu Kova postoupil do baráže. V baráži A-tým porazil tým z moravských Sudoměřic a postoupil společně s Karvinou do extraligy.\n\nV extralize se v průběhu sezóny dařilo vzájemnou výměnou hráčů spolupracovat s klubem v Suchdole nad Lužnicí. V závěru sezóny byla naděje na účast v play off, ale špatné výsledky potvrdili to, že A-tým byl bez play off. Hráči pomohli B-týmu vyhrát nejnižší soutěž a následující rok nastoupit v 2. lize.\n\nV druhém ročníku se klubu nedařilo a z extraligy sestoupil, odešel trenér Donauschachtl a s ním i část hráčů. Došlo ke zrušení B-týmu, který svou kvalitou na ligu nedosahoval.\n\nOd sezóny 2013/2014 klub usiluje o efektivnější fungování. V první poextraligové sezóně klub skončil v semifinále s Kovem Praha. V dalším zaznamenal 4. účast v semifinále v řadě, ale skončil po prohře s CSKA Karlovy Vary, které soutěž vyhrály. Do dalšího ročníku klub nastoupil znovu s trenérem Janem Donauschachtlem.\n"}
{"id": "1147257", "url": "https://cs.wikipedia.org/wiki?curid=1147257", "title": "188 (číslo)", "text": "188 (číslo)\n\nSto osmdesát osm je přirozené číslo, které následuje po čísle sto osmdedesát sedm a předchází číslu sto osmdesát devět. Římskými číslicemi se zapisuje CLXXXVIII.\n\n\n\n\nSilnice II/188 je česká silnice II. třídy vedoucí na trase I/20 – Defurovy Lažany – Horažďovice\n\n\n"}
{"id": "1147260", "url": "https://cs.wikipedia.org/wiki?curid=1147260", "title": "Łukasz Garguła", "text": "Łukasz Garguła\n\nŁukasz Garguła (* 25. února 1981, Żagań, Polsko) je polský fotbalový záložník a reprezentant, od roku 2015 hráč klubu Miedź Legnica.\nGarguła hrál za polské mládežnické reprezentační výběry od kategorie U15.\n\nV polském národním A-mužstvu debutoval 2. 9. 2006 v kvalifikačním utkání v Bydhošti proti týmu Finska. V zápase vstřelil jediný gól domácích, Polsko podlehlo soupeři 1:3.\n\nNizozemský trenér polské reprezentace Leo Beenhakker jej zařadil do nominace na EURO 2008 v Rakousku a Švýcarsku, na turnaji ale nezasáhl do žádného zápasu.\n\n"}
{"id": "1147261", "url": "https://cs.wikipedia.org/wiki?curid=1147261", "title": "Františka Slavatová z Meggau", "text": "Františka Slavatová z Meggau\n\nFrantiška Slavatová, hraběnka z Meggau (28. října 1609, Vídeň – 22. září 1676, Jindřichův Hradec) byla česká šlechtična z původem srbskolužického rodu pánů z Meggau a vychovatelka budoucího císaře Leopolda I.\n\nFrantiška se narodila 28. října 1609 jako nejmladší z pěti dcer hraběte Linharta z Meggau a jeho manželky Anny Khuen-Belasi. O jejich výchovu se starala jejich matka, která je vychovávala ke skromnosti a počestnosti. Velice také dbala na zbožnost, kterou nejvíce vštípila právě nejmladší Františce. Jelikož v mládí byla často nemocná, krátila si dlouhý čas modlením.\n\nV roce 1626 se Františka seznámila s Jáchymem Oldřichem Slavatou z Chlumu a Košumberka, jenž byl synem nejvyššího kancléře a českého místodržícího Viléma Slavaty. Dne 16. března 1627 Františka a Jáchym podepsali svatební smlouvu. Vlastní obřad proběhl ve vídeňském kostele sv. Michala a poté se novomanželé odebrali do Jindřichova Hradce. Už rok po svatbě se jim narodil první potomek, syn Ferdinand Vilém. Na dalšího potomka si pár musel počkat do rok 1637, následně se jim přibližně v ročních intervalech narodili 4 synové a 3 dcery. Na začátku května 1645 však Jáchym Oldřich v městečku Bruck an der Mur nečekaně zemřel. Krátce předtím se zotavoval po těžké nemoci, když se k němu donesli zprávy, že Vídeň obléhají Švédové. Vydal se proto na pomoc, ale přecenil své síly, znovu onemocněl a po dvou týdnech zemřel.\n\nPo manželově smrti se s dětmi na rok uchýlila do Pasova ke svému švagrovi Adamu Pavlu Slavatovi. Ten se jí po nějaké době začal dvořit, což Františku překvapilo. Jelikož chtěla dožít ve zbožnosti a nikdy se již neprovdat, Adamovy nabídky odmítla, pro což Adam neměl pochopení. Jeho pokračující dvoření ukončilo až jeho převelení do Vídně. Nedlouho poté obdržela nabídku z císařského dvora, neboť si ji Ferdinand III. vybral jako hofmistryni a vychovatelku svého mladšího syna Leopolda. Na císaře zapůsobila jak její zbožnost a pečlivost, ale také vážnost, kterou k ní choval její tchán Vilém Slavata. Na tuto nabídku Františka nejprve odpověděla odmítavě, když císaři napsala deset důvodů, proč se této funkce nemůže ujmout. Na první místo postavila povinnost, kterou měla vůči svým dětem:\n\nKromě toho nechtěla opustit Telč, kterou si zvolila za své vdovské sídlo. Nakonec však nabízený úřad přece jen přijala a vykonávala jej v letech 1648 – 1657. O její svědomitosti a odhodlání svědčí její další dochované zápisky:\n\nS sebou ke dvoru si vzala svého nejmladšího syna Karla Jáchyma, jenž byl jen o několik měsíců mladší než Leopold, takže oba mohli vyrůstat spolu. O její oblíbenosti u Leopolda i u dvora svědčí skutečnost, že ve své funkci zůstala i po roce 1654, když zemřel císařův starší syn Ferdinand a Leopold se stal následníkem trůnu.\n\n"}
{"id": "1147263", "url": "https://cs.wikipedia.org/wiki?curid=1147263", "title": "Conor McGregor", "text": "Conor McGregor\n\nConor Anthony McGregor (irsky: \"Conchúr Antóin Mac Gréagóir)\" (* 14. července 1988, Dublin) je irský bojovník smíšených bojových umění (MMA), bývalý šampion UFC v lehké a pérové váze a také bývalý šampion pérové a lehké váhy v Cage Warriors (CWFC).\n\nMcGregor začal s profesionálním MMA v roce 2008, poté co opustil své dosavadní zaměstnání jako instalatér. V roce 2009 se zúčastnil turnaje \"UFC 93\" a byl tak inspirován zkušeností, že začal žít svůj sen, že jednoho dne si udělá kariéru v Ultimate Fighting Championship. McGregor trénuje pod vedením Johna Kavanagha, který je prvním Irem, co získal hnědý pás v brazilském jiu jitsu v jeho týmu SBG Ireland. Conor byl vždy zapálený do bojování a bojové sporty mu nebyly cizí, když už trénoval box. Se základním boxem také cvičil taekwondo, karate, capoeiru a kickbox před soutěžemi v profesionálním MMA. Po zápase s Dustinem Poirierem byl Kavanaghem povýšen na hnědý pás. V týmu SBG trénuje po boku bojovníků z UFC jako jsou Cathal Pendred nebo Gunnar Nelson.\n\nSvůj debut v profesionálním MMA měl Conor McGregor 9. března 2009 na Cage of Truth 2, kdy porazil v druhém kole Garyho Morrise na TKO.\n\nRoku 2011 McGregor zahájil nepřerušenou řadu 13 výher. Během tohoto období vyhrál jeden z nejrychlejších zaznamenaných knockoutů v MMA, boj skončil za 4 sekundy na Immortal Fighting Championship v irském Letterkenny. V roce 2012 McGregor vyhrál titul mistra pérové a lehké váhy v CWFC a stal se tak prvním Irem, který držel tituly ve dvou divizích zároveň. Tento fakt vedl ke značné pozornosti na fórech MMA a McGregor vzrostl v evropských žebříčcích, což pak vedlo k zájmu UFC.\n\nV únoru 2013 UFC oznámila, že s McGregorem podepsala smlouvu. Tím se Conor McGregor stal po kolegovi z SBG Tomu Eganovi teprve druhým bojovníkem z Irska, který zápasí v UFC.\n\n6. dubna 2013 McGregor debutoval v UFC proti Marcusovi Brimageovi na předběžném zápase \"UFC on Fuel TV: Mousasi vs. Latifi\". Zápas vyhrál na TKO na začátku druhé minuty prvního kola a získal cenu \"Nejlepší knockout večera\".\n\nNa \"UFC Fight Night 26\" 17. srpna 2013 se měl McGregor setkat v oktagonu s Andym Oglem. Nicméně Ogle ze zápasu odstoupil kvůli zranění a byl nahrazen Maxem Hollowayem. McGregor zápas vyhrál na body, ale během souboje si poranil přední křížové vazy na koleni a potřeboval chirurgický zákrok, který ho indisponoval na dalších 10 měsíců.\n\nDne 19. července 2014 na \"UFC Fight Night 46\" se měl Mcgregor utkat s Cole Millerem, ale kvůli zraněnému palci Miller ze zápasu odstoupil a za něj nastoupil Diego Brandão. McGregor zvítězil v prvním kole na TKO. Vítězství mu také přineslo ocenění \"Performance of the Night\" (Výkon večera).\n\nNa zápase v rámci akce\" UFC 178\" dne 27. září 2014 čelil McGregor Američanovi Dustinu Poirierovi. McGregor zvítězil v prvním kole na TKO a stal se tak prvním mužem, který porazil Dustina Poirera na KO/TKO. Vítězstvím se také zasloužil o druhé ocenění \"Performance of the Night\".\n\nDne 18. ledna 2015 se odehrál zápas mezi McGregorem a Dennisem Siverem. McGregor zvítězil v druhém kole na TKO a získal své třetí ocenění \"Performance of the Night\". Po zápase McGregor vyskočil z klece a vyzval šampiona UFC v pérové váze Josého Alda. Zápas se měl udát na akci \"UFC 189\", kdy se však krátce před zápasem Aldo zranil a i přesto, že podle doktorů byl schopný bojovat, ze zápasu odstoupil a na jeho místo nastoupil 1. muž v řebříčku pérové váhy americký zápasník Chad Mendes. I přes zranění kolene zápas vyhrál McGregor v druhém kole na technické K.O. a vysloužil si tak dočasný titul UFC šampiona, což vedlo k jeho zápasu o opravdový titul proti Jose Aldovi 12. prosince 2015 na akci \"UFC 194\". Tam 10 let neporaženého šampiona knockoutoval za pouhých 13 sekund a ustavil tak nejrychlejší titulový zápas v historii UFC.\n\nPoté vyzval o titul i šampiona lehké váhy Rafaela Dos Anjos, který však taktéž odstoupil ze zápasu kvůli zranění nohy. Na jeho místo nastoupil veterán ultimátních zápasů Nate Diaz. Kvůli Diazovi neschopnosti zhubnout na potřebnou váhu se zápas odehrál ve welterové váze, tudíž o dvě váhové kategorie výš, než byl McGregoruv poslední zápas. McGregor zápas jednostranně vyhrával, dokud se neunavil a zápas prohrál ve druhém kole na \"rear-naked-choke\" (škrcení).\n\nJediné, co poté chtěl, byl ještě jeden zápas s Nate Diazem v té samé váze, který dostal na akci \"UFC 202\" 20. srpna 2016. McGregor v zápase dominoval a vyhrál na body. Zápas získal ocenění Nejlepší zápas v UFC historii.\n\nPo tomto významném vítězství McGregor nastoupil proti novému šampionovi lehké váhy Eddiemu Alvarezovi na akci \"UFC 205\" 12. listopadu 2016. Nového šampiona víckrát položil úderem na zem a dominantním výkonem zápas vyhrál na TKO v druhém kole, čímž se stal tak nejen prvním bojovníkem, který držel v UFC tituly ve dvou divizích najednou ale taky jediným bojovníkem v UFC historii, který vyhrál zápasy ve třech váhových divizích během pouhého roku.\n\nPoté, o dva roky později, byl zbaven titulu pro neobhajování a blokování divize. Titul byl předán Chabibu Nurmagomedovi když porazil Ala Iaquintu. \n\n6. října 2018 proběhl McGregoruv návrat do klece. Jeho soupeřem na akci \"UFC 229\" byl dosud neporažený šampion lehké váhy Chabib Nurmagomedov (27 vítězství). Ten byl v zápase aktivnější, několikrát strhl McGregora k zemi a tam uplatňoval svůj lepší grappling. Ve třetím kole McGregor dokázal to co nikdo jiný. Vyhrál třetí kolo. Chabib nikdy v životě neprohrál jediné kolo. Nakonec ale ve 4. kole nasadil škrcení na bradu zvané neck-crank a McGregor musel odklepat a vzdát. Zápas měl ale nepříjemnou dohru, když Chabib vběhl mezi fanoušky a strhla se bitka. Navíc McGregor byl napaden jedním z členů Nurmagomedova týmu. Až později se zjistilo že McGregor udeřil jako první protože chtěl bránit svůj tým. \n\n26. března Conor ohlásil svůj odchod do důchodu. \n\nDne 26. srpna 2017 se utkal v Las Vegas v boxerském klání s americkým neporaženým boxerem Floydem Mayweatherem. V zápase začal aktivně, ale postupně se unavil a Maywether převzal iniciativu. Nakonec McGregor prohrál v desátém kole technickým K.O. Sám to okomentoval v tom smyslu, že sice byl unavený, ale rozhodčí zápas ukončil předčasně – kdyby ho počítal, mohl si odpočinout a pokračovat.\n\nConor se vrátil do klece 18. ledna 2020 na akci UFC 246. Jeho soupeřem se stal Donald \"Cowboy\" Cerrone, zápasník s nejvíce výhrami v historii UFC, zápas proběhl ve welterové váze. Šlo o úspěšný comeback. Hned po zaznění gongu se McGregor rozběhl a chtěl zasadit první úder. To se však nepodařilo a \"Cowboy\" ho chtěl dostat na zem. To se také nepodařilo, nicméně pomocí úderu ramenem zlomil McGregor Cerronovi nos a následně kopem na hlavu a pár údery na zemi souboj vyhrál. Zápas celkově trval 40 sekund. Později Conor McGregor vyzval i několik hvězd světového formátu, samotného Conora pak vyzval i samotný Floyd Mayweather, Jr..\n"}
{"id": "1147266", "url": "https://cs.wikipedia.org/wiki?curid=1147266", "title": "Albert Pike", "text": "Albert Pike\n\nAlbert Pike (29. prosince 1809, Boston – 2. dubna 1891, Washington, D.C.) byl americký právník, spisovatel a voják. Byl Svobodným zednářem a jediným příslušníkem armády Konfederovaných států amerických, kterému byla ve Washingtonu, D.C. postavena socha.\n\nAlber Pike se narodil v Bostonu do rodiny Benjamina a Sarah Pikeových. Dětství strávil v Byfieldu a Newburyportu v Massachusetts. Jeho předkem byl osadník a newjerseyský soudce John Pike (1613 – 1688/89). Do svých patnácti let navštěvoval školy v Newburyportu a Framinghamu. V šestnácti letech složil přijímací zkoušky na Harvardovu univerzitu, avšak studium z finančních důvodů nedokončil. Začal se věnovat samostudiu a později se stal učitelem. V roce 1831 odešel na jih do Saint Louis a dále do města Independence v Missouri, kde se přidal k lovecké a obchodní výpravě, směřující do Nového Mexika. Během výpravy přišel o koně a ztratil se ostatním členům. Většinu cesty zpět ušel pěšky a své poslední peníze utratil za lístek na loď z Oklahomy do Fort Smith v Arkansasu.\n\nRoku 1833 se Pike usadil v Arkansasu, kde působil jako učitel a jako hostující novinář psal pro \"Arkansas Advocate\" v Little Rocku. Díky popularitě jeho článků se později stal stálým členem redakce. Po roce 1834, kdy se oženil s Mary Ann Hamiltonovou, si za část Maryina věna koupil v těchto novinách podíl a od roku 1835 byl jejich jediným majitelem. Pod vedením Alberta Pikea prosazoval \"Advocate\" politiku Strany Whigů.\n\nV té době začal Pike studovat práva a od roku 1837 se jako právník také živil. Ve stejném roce prodal svůj podíl v novinách. Stal se prvním reportérem Arkansaského nejvyššího soudu a anonymně publikoval příručku pro právníky (\"The Arkansas Form Book\") Mimo vědeckou práci se věnoval také svému koníčku z mládí – poezii. Ve své době jej Edgar Allan Poe považoval za talentovaného básníka, avšak v současnosti je tvorba Alberta Pikea ceněná velmi málo. Některá z jeho děl byla posmrtně vydána jeho dcerou. Roku 1859 mu Harvardova univerzita udělila titul čestného magistra umění.\n\nNa začátku Mexicko-americké války se Pike přidal k arkansaskému jezdeckému dobrovolnickému regimentu a byl pověřen velením jednotky. Se svým regimentem se později zúčastnil bitvy u Buena Visty. Albert Pike se ve svých názorech na vedení regimentu rozcházel se svým velitelem a pozdějším arkansaským guvernérem plukovníkem Johnem S. Roanem. Celá situace se vyhrotila a 29. července 1847 skončila soubojem na pistole, při kterém nebyl ani jeden z účastníků zraněn.\n\nPo konci války odešel Pike do New Orleans, kde se věnoval právní praxi a pracoval na stavbě železnice. Roku 1857 se vrátil do Arkansasu a stal se právníkem několika indiánských kmenů.\n\nRoku 1847 byl Pike stranou Whigů zklamán, když tato odmítla zaujmout stanovisko ohledně otrokářství. Jeho antikatolické postoje jej vedly k tomu, že se připojil k hnutí \"Know Nothing\", v němž se ovšem také zklamal, když se odmítlo jasně vyjádřit pro podporu otrokářství. Zaujímal také postoj, že státní právo je nadřazeno právu národnímu a podporoval odtržení jihu od zbytku federace. Tyto názory popsal ve svém pamfletu z roku 1861 – \"Stát nebo provincie, spoutaný nebo svobodný?\" (\"State or Province, Bond or Free?\").\n\nPo vypuknutí občanské války roku 1861 se přidal na stranu Konfederace. Na americkém obchodnickém shromáždění v roce 1854 prohlásil, že by Jih měl zůstat součástí Unie a budovat rovnoprávný vztah se Severem, ale kdyby byl Jih tlačen do podřízeného postavení, bylo by mu lépe mimo Unii.\n\nAlbert Pike také navázal kontakty s místními indiánskými kmeny. Mimo jiné vyjednal vyrovnání v hodnotě 800 000 dolarů mezi Kríky a federální vládou. Tyto vztahy ovlivnily průběh jeho služby během občanské války. Hned na jejím začátku byl jmenován konfederačním velvyslancem pro původní Američany. Z této pozice poté vyjednal několik smluv. Mezi nejvýznamnější patří dohoda s náčelníkem Čerokézů Johnem Rossem, podepsaná roku 1861.\n\nAlbert Pike byl povýšen na hodnost brigádního generála a 22. listopadu 1861 mu byla svěřena správa \"Indiánského teritoria\" (zhruba území dnešních států Oklahoma, Kansas, Nebraska, Missouri, Colorado, Severní a Jižní Dakota, Montana a Wyoming). Spolu s generálem McCullochem vycvičil tři konfederační indiánské jízdní oddíly. Většina z těchto bojovníků pařila k takzvaným pěti civilizovaným kmenům, jejichž loajalita vůči Konfederaci byla sporná. Pikeovy jednotky zvítězily v bitvě u Pea Ridge, ovšem v následném protiútoku byly (kvůli nastalému zmatku) poraženy. Stejně jako v americko-mexické válce, i v americké občanské válce se Pike dostával do konfliktů se svými nadřízenými.\n\nPo bitvě u Pea Ridge čelil obvinění z toho, že příslušníci jeho jednotek skalpovali vojáky v poli. Generálmajor Thomas Hindman Pikea také obvinil z plýtvání materiálem a penězi a požadoval jeho uvěznění. Kvůli nedostatku důkazů nebyla tato obvinění vyšetřována, Pike však přesto před hrozbou vězení uprchl do arkansaských hor a 12. července 1862 z konfederační armády odešel. Nakonec byl 3. listopadu 1862 na základě obvinění z porušení služební podřízenosti a zrady zatčen a uvězněn ve městě Warren v Texasu. 11. listopadu však byla přijata jeho rezignace a bylo mu dovoleno vrátit se do Arkansasu.\n\nRoku 1840 vstoupil Albert Pike poprvé do \"Nezávislého řádu Podivných bratří\", poté byl přechodně členem \"Zednářské lóže\", kde se ve velké míře zapojoval do záležitostí organizace. V roce 1859 byl zvolen \"Svrchovaným nejvyšším představitelem\" (\"Sovereign Grand Commander\") jižní jurisdikce \"Skotského ritu\". V této funkci vydržel až do konce svého života. Po celou dobu věnoval velké množství času rozvoji řádových rituálů. Roku 1871 vydal filosofickou knihu \"Morálka a dogma starověku a Skotského ritu zednářského\" (\"Morals and Dogma of the Ancient and Accepted Scottish Rite of Freemasonry\").\n\nAlbert Pike je do současné doby považován za vlivného a významného Svobodného zednáře.\n\nPike zemřel roku 1891 ve Washingtonu a jeho ostatky jsou uloženy na místním hřbitově \"Oak Hill Cemetery\". Podle Pikeových pokynů mělo být jeho tělo zpopelněno, ovšem toto přání nebylo respektováno ostatky byly pohřbeny do země. Roku 1944 byly ostatky přemístěny do budovy ústředí jižní jurisdikce \"Skotského ritu\" – zednářského chrámu \"House of the Temple\" ve Washingtonu.\n\nAlbert Pike začal psát básně již ve svém mládí a pokračoval v tom až do konce svého života. První báseň s názvem \"Chvalozpěvy bohů\" (\"Hymns of the Gods\") vydal ve svých třiadvaceti letech. Tato práce byla později vytištěna v \"Edinburgh Magazine\". První sbírka básní – \"Náčrty prózy a poezie napsané na Západě\" (\"Prose Sketches and Poems Written in the Western Country\") – pochází z roku 1834. V roce 1872 vydal mnoho svých básní v jedné sbírce pod názvem \"Chvalozpěvy bohů a jiné básně\" (\"Hymns of the Gods and other Poems\"). Po jeho smrti byly tyto básně vydány ve sbírkách \"Básně generála Alberta Pikea\" (\"Gen. Albert Pike’s Poems\", 1900) a \"Lyrika a písně lásky\" (\"Lyrics and Love Songs\", 1916).\n\n"}
{"id": "1147267", "url": "https://cs.wikipedia.org/wiki?curid=1147267", "title": "Josef Neuner (politik)", "text": "Josef Neuner (politik)\n\nJosef Neuner (4. února 1827 Bolzano – 25. dubna 1892 Innsbruck) byl rakouský soudce a politik německé národnosti z Tyrolska (respektive z dnešníhoJižního Tyrolska), v 2. polovině 19. století poslanec Říšské rady.\n\nUvádí se jako rada vrchního zemského soudu v Innsbrucku. Vystudoval gymnázium v Bolzanu a v letech 1846–1848 filozofii v Innsbrucku. Během revolučního roku 1848 bojoval ve studentské legii na císařské straně na jižních hranicích Tyrolska. Za to byl vyznamenán. Následně studoval práva na Univerzitě v Innsbrucku, kde byl promován 1. února 1853. Nastoupil na soudní praxi v Innsbrucku a ještě téhož roku povolán jako auskultant do Sedmihradska. V březnu 1881 se stal radou vrchního zemského soudu v Innsbrucku. Byl rovněž prvním viceprezidentem tyrolského zemského pomocného spolku Červeného kříže.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou v Tyrolsku, obvod Brixen, Sterzing atd. Ve volebním období 1885–1891 se uvádí jako Dr. Josef Neuner, c. k. rada vrchního soudu, bytem Innsbruck.\n\nNa Říšské radě se po volbách v roce 1885 uvádí jako člen konzervativního Hohenwartova klubu (tzv. Strana práva).\n\nZemřel po dlouhé nemoci v dubnu 1892.\n"}
{"id": "1147274", "url": "https://cs.wikipedia.org/wiki?curid=1147274", "title": "Michał Pazdan", "text": "Michał Pazdan\n\nMichał Pazdan [michau pazdan] (* 21. září 1987, Krakov, Polsko) je polský fotbalový obránce a reprezentant, od roku 2015 hráč klubu Legia Warszawa.\n\nV polském národním A-mužstvu debutoval 15. 12. 2007 v přátelském utkání v turecké Antalyi proti týmu Bosny a Hercegoviny (výhra 1:0).\n\nNizozemský trenér polské reprezentace Leo Beenhakker jej zařadil do nominace na EURO 2008 v Rakousku a Švýcarsku, na turnaji ale nezasáhl do žádného zápasu.\n\nS polskou reprezentací se na podzim 2015 radoval z postupu na EURO 2016 ve Francii. Trenér Adam Nawałka jej zařadil do závěrečné 23členné nominace na evropský šampionát.\n\n"}
{"id": "1147275", "url": "https://cs.wikipedia.org/wiki?curid=1147275", "title": "Peru (Illinois)", "text": "Peru (Illinois)\n\nPeru je městečko v okrese LaSalle County v americkém státě Illinois. V roce 2000 mělo 9835 obyvatel. První osadník John Hays se tu objevil v roce 1830. V roce 1838 tu vznkla čtvrť a jako město bylo uznáno 13. března 1851.\n"}
{"id": "1147276", "url": "https://cs.wikipedia.org/wiki?curid=1147276", "title": "William Standish Knowles", "text": "William Standish Knowles\n\nWilliam Standish Knowles (1. června 1917 Taunton ve státě Massachusetts – 13. června 2012 Chesterfield ve státě Missouri) byl americký chemik. Absolvoval bakalářské studium na Harvardu a návazné studium na Kolumbijské univerzitě. Pracoval v laboratořích firmy Monsanto. kde v roce 1968 objevil způsob, jak pomocí chirálních katalyzátorů získat sloučeninu, u které převažují molekuly jednoho typu chirality. V roce 2001 spolu s Rjódžim Nojorim získal Nobelovu cenu za chemii za práci na chirálně katalyzovaných hydrogenačních reakcích. Kromě nich byl ve stejném roce za jiné objevy oceněn ještě Karl Barry Sharpless.\n\n"}
{"id": "1147278", "url": "https://cs.wikipedia.org/wiki?curid=1147278", "title": "De halvt dolda", "text": "De halvt dolda\n\nDe halvt dolda je švédská seriálová tetralogie z roku 2009. Minisérie pojednává o vztazích ve čtyřech různých rodinách ovlivněných jevy jako konzervativní protestantismus, homosexualita nebo alkoholismus. V seriálu se průběžně prolínají dvě časové roviny odehrávající se v roce 1970 a na stejném místě roku 2009.\n\nV roce 1970 ve švédském maloměstě žije Berit se syny Henrikem, Lennartem a Ragnarem. Její manžel Erik je misionář a má se zanedlouho vrátit z Afriky. Ještě před jeho návratem se však Berit utopí, když učí nejmladšího Ragnana bruslit na jezeře. Po návratu se zkroušený otec ponoří do studia bible a do modliteb, k čemuž nutí i své syny. 18letý Henrik a 16letý Lennart však po neshodách s otcem opouštějí domov. Henrik navíc tají, že je gay, což je v tamním nábožensky konzervativním prostředí nepřípustné. Ve stejném městečku žijí i manželé Abbe a Eva. Eva při prvním těhotenství potratila a nyní čeká další dítě.\n\nV roce 2009 ve městě žije 15letý David, velmi introvertní a bez přátel. Jeho rodiče poznají z chování, že jejich syn je gay a snaží se mu situaci ulehčit, což on odmítá. Jediné, k čemu se upíná, je jeho platonický vztah s Birkem, se kterým komunikuje přes chat a telefon. Do stejné třídy jako David chodí i Linus. Ten žije s mladšími bratry Lijamem a Jojjem. Jejich matka Anette je alkoholička a výchovu synů vůbec nezvládá. Linus je neonacista a příslušnost k hnutí dává najevo svým zjevem i chováním. Davida spolu se svými kamarády Stoffem a Trissem permanentně uráží a šikanuje, jeho nenávist vzroste ještě více poté, co náhodou zjistí, že David je gay. Ragnar žije s manželkou a dětmi stále ve městě, náhodou však v sex shopu dostává infarkt a náhle umírá. Jeho bratři jdou zprávu sdělit svému otci, který je však už vzhledem ke svému věku nevnímá. Lennart se svou ženou opět koupí jejich rodný dům, který rodina kdysi prodala. Henrik žije se svým partnerem, kterého poznal po odchodu z otcova domu.\n\n"}
{"id": "1147279", "url": "https://cs.wikipedia.org/wiki?curid=1147279", "title": "Mistrovství světa v ledním hokeji do 18 let 2016", "text": "Mistrovství světa v ledním hokeji do 18 let 2016\n\n18. Mistrovství světa v ledním hokeji do 18 let 2016 se konalo od 14. do 24. dubna 2016 v americkém městě Grand Forks. Juniorské mistrovství světa se na území USA uskutečnilo podruhé (předchozí MS se zde konalo v roce 2009).\n\nTurnaje se účastnilo celkem 10 týmů (9 nejlepších z minulého mistrovství a 1 postupující z minulého ročníku skupiny A divize 1 - Dánsko.\n\nHrací formát byl stejný jako v předchozím roce. Ve dvou základních skupinách hrálo vždy pět týmů systémem každý s každým. Vítězství se počítalo za tři body. V případě nerozhodného výsledku si oba týmy připsaly bod a následovalo 5minutové prodloužení a v případě nerozhodného výsledku samostatné nájezdy. Tato kritéria rozhodovala o držiteli bonusového bodu.\n\nČtyři nejlepší týmy z každé skupiny postoupily do čtvrtfinále, zatímco poslední týmy obou skupin hrály o udržení v elitní skupině (hrálo se na dva vítězné zápasy), kdy ten horší ze dvou týmů sestoupil do divize.\n\nAni v playoff se nic nezměnilo, v případě vyrovnaného stavu i po šedesáti minutách se prodlužoval zápas o deset minut, případně proběhla trestná střílení. Vítěz zápasu postoupil dále.\n\nMezinárodní federace ledního hokeje nominovala na Mistrovství světa do 18 let 12 hlavních rozhodčích a 10 čárových sudích ze 14 různých zemí.\n\nNecelý týden před startem šampionátu se ruští hokejisté do 18 let dozvěděli, že na mistrovství světa pojede úplně jiný tým. Ruská hokejová federace vyměnila kompletní výběr z obavy, že neprojdou dopingovou kontrolou na zakázanou látku meldonium. Látku podle prohlášení federace brali na předpis lékařů do podzimu 2015 kvůli ochraně srdečního svalu při vysoké zátěži. Celý výběr bývalého hokejisty Vitalije Prochorovova nahradilo mužstvo o rok mladších hokejistů, vedené trenérem Sergejem Golubovičem.\n\nToto je seznam vysvětlivek použitých v souhrnech odehraných zápasů.\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2). Série se hrála na dva vítězné zápasy.\"\n\n\"Všechny časy zápasů jsou uvedeny ve středoevropském letním čase (UTC +2).\"\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nPrůběžné pořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40% hrací doby za svůj tým.\n\n\"Záp. = Odchytané zápasy; Čas = Čas na ledě (minuty); OG = Obdržené góly; PZ = Počet zásahů; ČK = Čistá konta; Úsp% = Procento úspěšných zásahů; POG = Průměr obdržených gólů na zápas\"\n\n\n\n\n\n\n\n"}
{"id": "1147281", "url": "https://cs.wikipedia.org/wiki?curid=1147281", "title": "EHA Tánger", "text": "EHA Tánger\n\nEscuela Hispano Árabe de Tánger, též používané názvy Escuelas Hispano Árabes de Tánger nebo Escuela Hispano Marroquí de Tánger, byl španělský fotbalový klub sídlící ve městě Tanger ve Španělském protektorátu v Maroku. Klub byl založen v roce 1939.\n\nNejvětším úspěchem klubu je jednoroční účast ve druhé nejvyšší soutěži (v sezóně 1939/40). Své domácí zápasy hrál klub na stadionu Estadio El Marchán s kapacitou 15 000 diváků.\n\nSportovní klub El Hogar Español de Tánger (známý též jako Centro Español) měl dva fotbalové oddíly, španělský a arabský, který v roce 1939 sloučil do jednoho pod názvem Escuela Hispano Árabe de Tánger. Hned první sezónu byl klub zařazen do druhé nejvyšší soutěže, jako vděk frankistického režimu za výraznou pomoc města Frankistům v občanské válce. Ve své skupině ovšem obsazuje poslední místo a sestupuje do Tercera División. Klub poté třetí nejvyšší soutěž odmítá a nastupuje pouze v regionálních soutěžích. Klub zaniká v roce 1943 poté co se město dostalo pod mezinárodní správu.\n"}
{"id": "1147285", "url": "https://cs.wikipedia.org/wiki?curid=1147285", "title": "Das Flüstern des Mondes", "text": "Das Flüstern des Mondes\n\nDas Flüstern des Mondes (tj. \"Šepot Měsíce\") je rakouský hraný film z roku 2006, který režíroval Michael Satzinger podle vlastního scénáře. Film popisuje pátrání dvou mladíků po tajemném vrahovi, který zabíjí politiky žabím jedem. Film v sobě vrší několik úrovní fikce a konspirace.\n\nJannis je vyslýchán tajnou službou, aby vypověděl, jakým způsobem byl on a jeho milenec Patrick zapleteni do aféry s úmrtím regionálních politiků. Ve Štýrském Hradci došlo v krátké době k nevyjasněným úmrtím několika komunálních politiků. Všichni zemřeli na otravu jedem pralesničky strašné. Patrick se rozhodl, že záhadě přijde na kloub. Jeho matka byla novinářka, která také po vrahovi pátrala, a on ji chtěl předběhnout. Zjistil, že v cirkusu, který právě do města přijel, chovají takovéto jedovaté žáby. Spolu s Jannisem proto rozmístili v okolí kamery a Patrick se nechal najmout jako brigádník do cirkusu. Byli však odhaleni a Patrik zahynul při kontaktu s jedovatou žábou. Jannis se rozhodne získaný filmový materiál využít.\n"}
{"id": "1147287", "url": "https://cs.wikipedia.org/wiki?curid=1147287", "title": "Rudolf Schneeburg", "text": "Rudolf Schneeburg\n\nRudolf von Schneeburg (6. října 1828 – 1. května 1904 Hall in Tirol) byl rakouský voják a politik německé národnosti z Tyrolska, v 2. polovině 19. století poslanec Říšské rady.\n\nUvádí se jako major v Hall in Tirol.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii velkostatkářskou v Tyrolsku, II. voličský sbor. Slib složil 3. prosince 1889. Ve volebním období 1885–1891 se uvádí jako svobodný pán Rudolf von Schneeburg, c. k. komoří a major, bytem Hall in Tirol.\n\nV parlamentu nahradil zesnulého poslance Ignaze Giovanelliho. Na Říšské radě se uvádí jako kandidát konzervativců. V roce 1890 se uvádí jako člen parlamentního konzervativního a federalistického Hohenwartova klubu.\n"}
{"id": "1147288", "url": "https://cs.wikipedia.org/wiki?curid=1147288", "title": "Rjódži Nojori", "text": "Rjódži Nojori\n\nRjódži Nojori (野依 良治, narozen 3. září 1938) je japonský chemik.\n\nVystudoval na Kjótské univerzitě a učil na Nagojské univerzitě. V roce 2001 spolu s Williamem Knowlesem získal Nobelovu cenu za chemii za práci na chirálně katalyzovaných hydrogenačních reakcích. Kromě nich byl ve stejném roce za jiné objevy oceněn ještě Karl Barry Sharpless.\n\n"}
{"id": "1147289", "url": "https://cs.wikipedia.org/wiki?curid=1147289", "title": "Explicitnost", "text": "Explicitnost\n\nExplicitnost (latinsky) nebo také výslovnost je slovní vyjádření výslovného, přímého, jasného či zřetelného, popřípadě zobrazeného dopodrobna. Podobný je výraz (vyjádřenost) \"expressis verbis\", který znamená vyjádření slovy, výslovně, explicitně. Opakem je implicitně nebo samozřejmost. \n\nTermíny explicitně a implicitně, jsou často používány jako technické termíny v oblasti matematiky a příbuzných oborech.\n"}
{"id": "1147290", "url": "https://cs.wikipedia.org/wiki?curid=1147290", "title": "Larache CF", "text": "Larache CF\n\nLarache Club de Fútbol byl španělský fotbalový klub sídlící ve městě Larache ve Španělském protektorátu v Maroku. Klub byl založen v roce 1940 pod názvem Sociedad Deportiva Larache. V roce 1956, kdy skončila španělská nadvláda nad severním územím Maroka, klub zaniká. Na jeho místě byl založen arabský klub Club Chabab Larache.\n\nNejvětším úspěchem klubu je desetiletá účast ve třetí nejvyšší soutěži (v sezónách 1945/46 – 1951/52 a 1953/54 – 1955/56). Své domácí zápasy hrál klub na stadionu Estadio Santa Bárbara s kapacitou 4 900 diváků.\n\n"}
{"id": "1147292", "url": "https://cs.wikipedia.org/wiki?curid=1147292", "title": "Julius Spaur", "text": "Julius Spaur\n\nJulius Spaur, italsky Giulio Spaur (12. března 1829 Trento nebo Vàlor ve Val di Non – 12. nebo 13. prosince 1907 Trento), byl rakouský šlechtic a politik německé národnosti z Tyrolska (respektive z Jižního Tyrolska), v 2. polovině 19. století poslanec Říšské rady.\n\nUvádí se jako statkář na zámku Valer v Tyrolsku, uváděno též jako panství Valor (Bälor) v regionu Val di Non. Od roku 1860 měl titul komořího. Zasedal jako poslanec Tyrolského zemského sněmu, kde zastupoval kurii venkovských obcí, obvod Cles, Fondo, Mezzolombardo. Byl orientován jako konzervativec. Zemským poslancem byl od roku 1877 do roku 1889.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Tyrolsku, II. voličský sbor. Slib složil 4. února 1886. Ve volebním období 1885–1891 se uvádí jako hrabě Julius Spaur, c. k. komoří a statkář, bytem Trento.\n\nDo parlamentu byl zvolen coby kompromisní kandidát poté, co došlo k uzavření dohody mezi konzervativci a Italy. Na Říšské radě se po volbách v roce 1885 uvádí jako člen konzervativního Hohenwartova klubu (tzv. Strana práva).\n"}
{"id": "1147294", "url": "https://cs.wikipedia.org/wiki?curid=1147294", "title": "Štěpán de Castellione Dumbarum", "text": "Štěpán de Castellione Dumbarum\n\nSvatý Štěpán de Castellione Dumbarum (též \"Štěpán de Châtillon\", 1149, Châtillon-des-Dombes, Francie – 1208, Die, Francie) byl francouzský kartuziánský mnich, později biskup v Die. Katolickou církví je uctíván jako světec a jeho liturgická památka připadá na 7. září.\n\nPocházel z Châtillon-des-Dombes ve Francii a v mládí se stal členem kartuziánského řádu v kartouze Portes-en-Bugey. Zde se stal převorem. Tehdy se projevil jeho dar uzdravování. Přijal úřad biskupa v Die, ale nadále si uchoval strohý kartuziánský způsob života, byť již mimo kartouzu. Zemřel v roce 1208. Jelikož se šířily zvěsti, že zázraky na jeho přímluvu pokračují i po jeho smrti, stal se jeho hrob záhy cílem poutí. Ještě ve 13. století bylo jednáno o uznání jeho kultu.\n\nRoku 1557 byl jeho hrob otevřen a tělo shledáno neporušené. Již v roce 1561 však byly jeho ostatky znesvěceny hugenoty.\n\n\n"}
{"id": "1147295", "url": "https://cs.wikipedia.org/wiki?curid=1147295", "title": "Karol Linetty", "text": "Karol Linetty\n\nKarol Linetty (* 2. února 1995, Żnin, Polsko) je polský fotbalový záložník a reprezentant, odchovanec klubu Lech Poznań, od léta 2016 hráč klubu Sampdoria Janov.\n\n\nKarol Linetty nastupoval za polské mládežnické reprezentační výběry U15, U16, U17, U19 a U21.\n\nV polském národním A-mužstvu debutoval 18. 1. 2014 v přátelském utkání v Abú Zabí (Spojené arabské emiráty) proti týmu Norska. V zápase vstřelil gól na konečných 3:0 pro Polsko.\nS polskou reprezentací slavil na podzim 2015 postup na EURO 2016 ve Francii. Trenér Adam Nawałka jej zařadil do závěrečné 23členné nominace na evropský šampionát.\n\n"}
{"id": "1147298", "url": "https://cs.wikipedia.org/wiki?curid=1147298", "title": "Karl Barry Sharpless", "text": "Karl Barry Sharpless\n\nKarl Barry Sharpless (* 28. dubna 1941 Filadelfie) je americký chemik, nositel Nobelovy ceny za chemii za rok 2001. Obdržel ji za objev oxidačních reakcí vytvářejících asymetrické chirální sloučeniny. Spolu s ním byli oceněni William Standish Knowles a Rjódži Nojori.\n\nKarl Barry Sharpless získal vysokoškolské vzdělání a doktorát (1968) na Stanfordově univerzitě, později působil také na Harvardu a na Massachusettském technologickém institutu, od roku 1990 působí v kalifornském výzkumném ústavu Scripps Research Institute. V roce 1965 se jeho manželkou stala Jan Dueserová, mají spolu tři děti. \n"}
{"id": "1147302", "url": "https://cs.wikipedia.org/wiki?curid=1147302", "title": "Karl Kaser", "text": "Karl Kaser\n\nKarl Kaser (5. května 1861 Tišnov - 19. června 1942 Vídeň) byl rakouský právník a fotograf.\n\nByl synem notáře Johanna Kasera a jeho maželky Henrietty. Vystudoval práva na univerzitě ve Vídni a brzy potom si založil vlastní advokátní kancelář. V roce 1896 se oženil s Almou Rink. Krom provozování advokacie byl rovněž nadšeným fotografem. Jeho životní dílo obsahuje více než dvanáct tisíc fotografií, hlavně rakouských motivů, ve formě skleněných negativů.\nKaserova fotografická činnost je rozložena do let 1898-1939, s vrcholem kolem přelomu století. V této době působil jako polo-profesionální fotograf. Jeho fotografie byly zveřejňovány v různých dobových časopisech. Kaser se věnoval jak krajině, tak i portrétní fotografii. Po Kaserově smrti, jeho archiv putoval do podkroví, kde zůstal až do roku 2002.\n\n"}
{"id": "1147304", "url": "https://cs.wikipedia.org/wiki?curid=1147304", "title": "Kamil Grosicki", "text": "Kamil Grosicki\n\nKamil Grosicki [kamil grošicki] (* 8. června 1988, Štětín, Polsko) je polský fotbalový záložník a reprezentant, od února 2017 hráč klubu Hull City AFC.\nMimo Polsko působil na klubové úrovni ve Švýcarsku, Turecku, Francii a Anglii.\n\nGrosicki hrál za polské mládežnické reprezentační výběry U19 a U21.\n\nV polském národním A-mužstvu debutoval 2. 2. 2008 na kyperském turnaji Cyprus International Tournament proti týmu Finska (výhra 1:0).\n\nTrenér polské reprezentace Franciszek Smuda jej zařadil do nominace na domácí EURO 2012 (konané v Polsku a na Ukrajině). Na turnaji zasáhl do zápasu proti České republice (porážka 0:1), který rozhodl o umístění jeho týmu na posledním místě základní skupiny A.\n\nS polskou reprezentací se na podzim 2015 radoval po úspěšné kvalifikaci z postupu na EURO 2016 ve Francii. Polsko obsadilo druhé postupové místo v kvalifikační skupině D.\nTrenér Adam Nawałka jej zařadil do závěrečné 23členné nominace na evropský šampionát.\n\n"}
{"id": "1147308", "url": "https://cs.wikipedia.org/wiki?curid=1147308", "title": "Garçon stupide", "text": "Garçon stupide\n\nGarçon stupide (tj. \"Hloupý chlapec\") je francouzsko-švýcarský hraný film z roku 2004, který režíroval Lionel Baier podle vlastního scénáře. Film popisuje osudy nepříliš vzdělaného mladíka. Snímek byl v ČR uveden v roce 2005 na filmovém festivalu Febiofest pod českým názvem \"Hloupý chlapec\" a v roce 2006 na festivalu Mezipatra pod názvem \"Hloupý kluk\".\n\nLoïc je 20letý mladík, který bydlí ve městě Bulle a pracuje v továrně na čokoládu. Svůj volný čas tráví na na internetu, kde se seznamuje s muži kvůli sexu, za který si nechává občas i platit. V nedalekém Lausanne občas přespává u své kamarádky Marie, která pracuje v muzeu. Loïc se seznámí s Lionellem, který se ho stále ptá na jeho život. Loïc je fascinován portugalským fotbalistou Ruim, který kraje za místní fotbalový klub. Když se Marie seznámí s přítelem, Loïc začne žárlit a pohádá se s ní. Loïc se chce stát fotografem, takže si za naspořené peníze koupí videokameru a odjede z města začít nový život.\n"}
{"id": "1147310", "url": "https://cs.wikipedia.org/wiki?curid=1147310", "title": "Remigius Weißsteiner", "text": "Remigius Weißsteiner\n\nRemigius Weißsteiner (30. března 1843 Pfunders – 27. dubna 1913 Rankweil) byl rakouský římskokatolický duchovní a politik německé národnosti z Tyrolska (respektive z dnešního Jižního Tyrolska), v 2. polovině 19. století poslanec Říšské rady.\n\nByl synem zemědělce. Vystudoval c. k. klášterní gymnázium v Brixenu. Roku 1868 vstoupil do kláštera Neustift. 6. října 1872 byl vysvěcen na kněze. Do roku 1875 pak byl kooperátorem ve Welschnofenu a v letech 1875–1879 klášterním viceekonomem. Od roku 1911 působil jako probošt augustiniánského kláštera Neustift u Brixenu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Tyrolsku, I. voličský sbor. Ve volebním období 1885–1891 se uvádí jako Remigius Weißsteiner, probošt kláštera, bytem Neustift.\n\nNa Říšské radě se po volbách v roce 1885 uvádí jako člen katolického Liechtensteinova klubu. Roku 1887 je řazen do konzervativního Hohenwartova klubu (tzv. Strana práva).\n\nZemřel v dubnu 1913.\n"}
{"id": "1147311", "url": "https://cs.wikipedia.org/wiki?curid=1147311", "title": "Sebastian Boenisch", "text": "Sebastian Boenisch\n\nSebastian Boenisch (původně Sebastian Pniowski; * 1. února 1987, Gliwice, Polsko) je polsko-německý fotbalový obránce, od roku 2012 hráč klubu Bayer 04 Leverkusen. V mládežnických kategoriích reprezentoval Německo, na seniorské úrovni oblékal dres polské reprezentace.\n\nBoenisch hrál za německé mládežnické reprezentační výběry U20 a U21.\nTrenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde mladí Němci získali svůj premiérový titul v této kategorii. \n\nV polském národním A-mužstvu debutoval 4. 9. 2010 v přátelském utkání v Łódźi proti týmu Ukrajiny (remíza 1:1).\n\nTrenér polské reprezentace Franciszek Smuda jej zařadil do nominace na domácí EURO 2012 (konané v Polsku a na Ukrajině). Na turnaji odehrál všechny tři zápasy základní skupiny A, postupně proti Řecku, Rusku a České republice. Poláci obsadili na turnaji se dvěma body poslední čtvrté místo ve skupině.\n\n"}
{"id": "1147316", "url": "https://cs.wikipedia.org/wiki?curid=1147316", "title": "Nippon TV", "text": "Nippon TV\n\nNippon TV je japonská televizní společnost. Byla založena v roce 1952. Vysílání zahájila 28. září 1953. V 80. letech finančně podporovala restaurování Sixtinské kaple ve Vatikánu.\n"}
{"id": "1147317", "url": "https://cs.wikipedia.org/wiki?curid=1147317", "title": "Analýza sentimentu", "text": "Analýza sentimentu\n\nAnalýza sentimentu taktéž Dolování názorů je použití zpracování přirozeného jazyka, dolování z textu a počítačové lingvistiky pro identifikaci a extrakci subjektivních informací ze zdrojových materiálů, nejčastěji textů. Analýza sentimentu se široce používá při review a v sociálních médiích ve spoustě různých aplikací, počínaje marketingem až do služeb zákazníkům.\n\nObecně řečeno, analýza sentimentu si klade za cíl zjistit postoj řečníka či autora k nějakému tématu nebo celkovou kontextovou polaritu dokumentu. Postoj může být jeho nebo její mínění nebo zhodnocení (viz appraisal theory), afektivní stav (to znamená, emoční stav autora při psaní), nebo zamýšlená emocionální komunikace (to znamená, emocionální efekt, jaký si autor přeje mít na čtenáře).\n"}
{"id": "1147320", "url": "https://cs.wikipedia.org/wiki?curid=1147320", "title": "Wojciech Golla", "text": "Wojciech Golla\n\nWojciech Golla (* 12. ledna 1992, Złotów, Polsko) je polský fotbalový obránce a reprezentant, hráč klubu Śląsk Wrocław.\n\n\nWojciech Golla nastupoval za polské mládežnické reprezentační výběry U16, U17, U18, U19, U20 a U21.\n\nV polském národním A-mužstvu debutoval 20. 1. 2014 v přátelském utkání v Abú Zabí (Spojené arabské emiráty) proti týmu Moldavska (výhra 1:0).\n\n"}
{"id": "1147321", "url": "https://cs.wikipedia.org/wiki?curid=1147321", "title": "Lodovico Rizzi", "text": "Lodovico Rizzi\n\nLodovico Rizzi (20. února 1859 Pula – 1. března 1945 Pula) byl rakouský právník a politik italské národnosti z Istrie, na přelomu 19. a 20. století poslanec Říšské rady, počátkem 20. století zemský hejtman Istrie a dvojnásobný starosta rodné Puly.\n\nJeho otec Nicolò Rizzi (1818–1898) býval starostou Puly. Lodovico navštěvoval v letech 1869–1877 gymnázium v Koperu, kde vynikal jako nadaný student. Pak studoval práva na Vídeňské univerzitě, kde získal titul doktora práv. Byl veřejně a politicky aktivní. V období let 1889–1904 zastával úřad starosty Puly. Za jeho úřadování došlo k zřízení telefonní ústředny, kanalizace, veřejného osvětlení a zavedení tramvajové dopravy. Byl členem mnoha spolků. Od 21. září 1904 až do 3. března 1916 působil ve funkci zemského hejtmana Istrie, tedy předsedy sněmu a nejvyššího představitele zemské samosprávy. Poslancem Istrijského zemského sněmu byl od roku 1894 nepřetržitě až do jeho rozpuštění roku 1916. Za své veřejné zásluhy mu byl udělen rytířský titul.\n\nDo politických úřadů se vrátil i po zániku Rakouska-Uherska. V letech 1923–1926 byl opět starostou Puly (oficiálně prefekturní komisař). Pak se stáhl z politiky a působil jako prezident místní spořitelny, na jejímž založení se podílel. Zbytek života strávil na odpočinku ve vile Maria na předměstí Puly. Zde zemřel koncem druhé světové války.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii městskou a obchodních a živnostenských komor v Istrii, obvod Poreč, Koper atd./Rovinj. Nastoupil 4. května 1889 místo zesnulého Francesca Viduliche. Mandát obhájil v řádných volbách roku 1891. Složil slib 13. dubna 1891. Opětovně uspěl i ve volbách roku 1897 za městskou kurii, obvod Poreč, Koper atd. Ve volbách roku 1901 byl zvolen za kurii venkovských obcí, obvod Poreč, Koper, Dignano atd. Mandát získal i ve volbách roku 1907, konaných poprvé podle všeobecného a rovného volebního práva, nyní za obvod Istrie 03. Znovu zde byl zvolen i ve volbách roku 1911. Ve volebním období 1885–1891 se uvádí jako Dr. Ludwig Rizzi, statkář, bytem Pula.\n\nNa Říšské radě se po volbách v roce 1891 uvádí jako člen centristického Coroniniho klubu. Ve volbách roku 1897 se zmiňuje jako italský liberální kandidát. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě. Po volbách roku 1907 a 1911 zasedal v poslaneckém Klubu liberálních Italů.\n"}
{"id": "1147324", "url": "https://cs.wikipedia.org/wiki?curid=1147324", "title": "Monika Žigová", "text": "Monika Žigová\n\nMonika Žigová (23. srpna 1963, Prešov, Československo) je slovenská herečka.\n\nPro film ji objevil v roce 1983 režisér Dušan Klein. V roce 1984 hrála Ilonu v televizním filmu režiséra Marcela Děkanovského \"Právem lásky\". Po roce 1984 již ve filmu nehrála.\n\n\n"}
{"id": "1147326", "url": "https://cs.wikipedia.org/wiki?curid=1147326", "title": "Vnoření slov", "text": "Vnoření slov\n\nVnoření slov (anglicky word embedding) je způsob číselné reprezentace slov používaný v počítačovém zpracování přirozeného jazyka. Spočívá v převedení slov na vektory (nebo ekvivalentně body) v mnoharozměrném prostoru tak, aby se slova s podobnými vlastnostmi nacházela blízko sebe. Přístup je možné zobecnit i pro slovní spojení či celé věty a dokumenty.\n\nObraz i zvuk je při počítačovém zpracování možné přirozeným způsobem zobrazit do spojitého prostoru (prostoru nad reálnými čísly) – v případě zvuku jde o jednorozměrný popis průběhu signálu (viz digitální audio), v případě obrazu o dvourozměrný popis barev jednotlivých pixelů (viz rastrová grafika).\n\nPro reprezentaci slov se však ve zpracování přirozeného jazyka tradičně užívá kód 1 z n (prakticky přiřazení náhodných identifikačních čísel), který z principu vytváří velmi řídce obsazené prostory s vysokým počtem dimenzí. To je z mnoha důvodů nepraktické – data jsou prostorově náročná (velikost je lineární vzhledem k velikosti slovníku) a reprezentace nijak nezachycuje vztahy mezi slovy (synonymie, nadřazené a podřazené pojmy a podobně).\n\nJe tedy žádoucí převést všechna slova do spojitého prostoru pevně dané dimenze, která nebude závislá na velikosti slovníku. Jinak řečeno, cílem je převést slova na vektory reálných čísel o pevné délce.\n\nNásledující příklad pouze ilustruje způsob, jakým mohou být slova převedena na posloupnosti čísel. U skutečně používaných vnoření není zjistitelné, co jednotlivé rozměry znamenají.\n\nHodnoty jsou upraveny do rozmezí 0–1, kde 1 představuje 100 %.\n\nVšechny dopravní prostředky jsou nyní reprezentované vektorem z prostoru formula_1, například čtyřkolku popisuje vektor formula_2.\n\nTabulka euklidovských vzdáleností objektů:\n\nNejbližšími dvojicemi v tomto modelu jsou \"motorový člun – plachetnice\", \"horské kolo – motorový člun\" a \"čtyřkolka – horské kolo\". Naopak nejvzdálenější dvojicí je \"motorový člun – osobní automobil\".\n\nV praxi se používají vektory nad reálnými čísly o desítkách až stovkách rozměrů. Vnoření jsou vytvářena automaticky, často s použitím strojového učení, a význam jednotlivých rozměrů není interpretovatelný. Vektory mají význam jen ve vztahu k ostatním vektorům, samostatně ne.\n\nTyto metody vycházejí z frekvencí kovýskytů slov (současného výskytu dvou slov v jednom kontextu). Frekvence jsou zaneseny do matice, jejíž dimenze je následně redukována. Příkladem takových redukcí jsou latentní sémantická analýza (LSA), analýza hlavních komponent (PCA) nebo nástroj GloVe.\n\nTyto metody pracují iterativně. Každému slovu je obvykle na počátku přiřazen náhodný vektor a poté jsou reprezentace postupně upravovány tak, aby dosáhly požadovaných vlastností. V každém kroku se porovnává upravované vnoření s vnořeními slov v konkrétním kontextu.\n\nNástroj Word2vec vyvinutý pod vedením Tomáše Mikolova přinesl významné zefektivnění učení a přispěl k rozšíření techniky vnořování. Reprezentace získané tímto nástrojem umožňují používat vektorovou aritmetiku, tedy provádět s reprezentacemi slov matematické operace. Například výsledek operace formula_3 se nachází blízko vektoru formula_4. Tyto vztahy jsou jazykově nezávislé.\n\nWord2vec nabízí dva algoritmy. Algoritmus CBOW (\"continuous bag-of-words\") iterativně prochází slova na vstupu pomocí pohyblivého okénka a snaží se odhadnout aktuální slovo na základě slov okolních. Pořadí slov v kontextu není zohledňováno, odtud také název odkazující k tradičnímu \"balíku slov\".\n\nPokud bychom například měli větu \"„když jsem já sloužil to první léto“\" a okénko velikosti pět slov, budou se postupně učit tyto vztahy:\n\nDruhým podporovaným algoritmem je skip-gram. Ten stejně jako CBOW využívá pohyblivé okénko, odhad ale probíhá v opačném směru – algoritmus se učí předvídat kontext na základě aktuálního slova.\n\nImplementaci obou algoritmů obsahují také nástroje Deeplearning4j a Gensim.\n\nPoužití vnoření slov namísto slov samotných, případně společně s nimi, zlepšuje výsledky dalších navazujících úloh, jako jsou analýza sentimentu, syntaktická analýza nebo strojový překlad.\n\n"}
{"id": "1147328", "url": "https://cs.wikipedia.org/wiki?curid=1147328", "title": "Josephine Butlerová", "text": "Josephine Butlerová\n\nJosephine Elizabeth Butlerová rozená Greyová, (nepřechýleně \"Butler\", \"Grey\"; 13. dubna 1828, Glendale, Northumberland, – 30. prosince 1906, Wooler, Northumberland) byla britská anglikánská aktivistka, feministka, sociální reformátorka a bojovnice proti vykořisťování žen. Soustředila se na pomoc chudým ženám a prostitutkám a boj proti dvojímu metru viktoriánské sexuální morálky. Byla iniciátorkou a hlavní vůdkyní kampaní, které vedly ke zrušení \"„Contagious Diseases Acts“\" a (v rámci boje proti zneužívání dětí a dětské prostituci) ke zvýšení věku způsobilosti k pohlavnímu styku z 13 na 16 let.\n\n"}
{"id": "1147329", "url": "https://cs.wikipedia.org/wiki?curid=1147329", "title": "Horší než smrt", "text": "Horší než smrt\n\nHorší než smrt (\"Death at a Funeral\", tj. \"Smrt na pohřbu\") je britský hraný film z roku 2007, který režíroval Frank Oz. Film popisuje pohřeb, na který se sjede široká rodina, a který pozvolna upadá do chaosu. Snímek měl světovou premiéru na Mezinárodním filmovém festivalu Berlinale 10. února 2007. Film byl v roce 2010 přepracován pod stejným názvem v americké produkci a v roce 2009 v Bollywoodu pod názvem \"Daddy Cool\".\n\nDaniel zařizuje otcův pohřeb v domě svých rodičů. Danielova žena navíc chce, aby zajistil půjčku v bance kvůli jejich novému bydlení. Do rodinného sídla se sjíždějí příbuzní. Z New Yorku přijíždí druhý syn Robert, úspěšný spisovatel, který se ale s Danielem nechce dělit o náklady na pohřeb. Dalším je jejich strýc se synem Troyem, který studuje farmacii a dcerou Marthou, která s sebou přivezla přítele Simona. Martha dá Simonovi na uklidnění diazepam, ovšem jedná se směs drog, kterou vyrábí Troy. Dále přijíždí Danielův kamarád Howard a s ním Justin, který chce získat Marthu. Přivážejí s sebou Danielova strýce Alfieho, který je na vozíku. Na pohřbu se objeví též liliput, kterého ale nikdo nezná. Když začne Daniel hovořit nad rakví, Simon dostane halucinace, převrhne rakev a vyklopí tělo pod nohy vdovy. Poté uteče na toaletu, kde se svlékne a nahý běhá po střeše domu. Liliput se v nastalém zmatku představí Danielovi jako milenec jeho zesnulého otce a žádá 15 000 liber za to, že neukáže pozůstalým kompromitující snímky. Daniel se radí s bratrem Robertem. Robert navrhuje liliputa svázat a zneškodnit. V pracovně dojde k zápasu, liliput se udeří při pádu hlavou o stůl a nejeví známky života. Robert navrhuje umístit ho do rakve k otci. Zatímco se celá sešlost shromáždí na trávníku, kde pozoruje nahého Simona na střeše, oba bratři za pomoci Howarda umístí tělo do rakve. Pohřeb pokračuje a Daniel opět mluví nad rakví. Z ní se ale náhle ozve bušení a vyleze z ní liliput. Přitom vytrousí fotografie, které se dostanou do ruky vdově.\n\n"}
{"id": "1147332", "url": "https://cs.wikipedia.org/wiki?curid=1147332", "title": "Anna Kozáková", "text": "Anna Kozáková\n\nAnna Kozáková (rozená Krpčiarová; 2. ledna 1943, Ábelová, Slovensko – 24. prosince 2000, Dolný Kubín, Slovensko) byla slovenská dramaturgyně, režisérka (ochotnice) a pedagožka.\n\nV roce 1958 studovala na střední škole ve Zvolenu, v letech 1964-1965 externě na Vysoké škole pedagogické v Trnavě a 1965-1969 v Banské Bystrici, kde v letech 1973-1975 absolvovala postgraduální studium. Později ukončila i čtyřletý režisérský kurz pro děti a dospělé v osvětovém ústavu v Bratislavě. Byla učitelkou na základní škole v Cerové, ředitelka ve Zliechově, od roku 1971 dramaturgyně a režisérka ochotnického souboru Paprsek v Martině, který založila. Se souborem absolvovala krajské a celoslovenské prohlídky, na kterých získala několik ocenění. Za plnění programu aktivity zájmové činnosti byla oceněna různými cenami.\n"}
{"id": "1147336", "url": "https://cs.wikipedia.org/wiki?curid=1147336", "title": "Community Shield 2008", "text": "Community Shield 2008\n\nFA Community Shield 2008 byl 86. ročník anglického fotbalového superpoháru zvaného Community Shield, pořádaného anglickou fotbalovou asociací (FA). Zápas se odehrál 10. srpna 2008 na londýnském stadionu Wembley. Účastníky byli vítěz Premier League sezóny 2007/08 Manchester United FC a vítěz anglického poháru ve stejném roce Portsmouth FC.\n"}
{"id": "1147337", "url": "https://cs.wikipedia.org/wiki?curid=1147337", "title": "Egon Hohenlohe-Waldenburg-Schillingsfürst", "text": "Egon Hohenlohe-Waldenburg-Schillingsfürst\n\nEgon Karl Hohenlohe-Waldenburg-Schillingsfürst (3. února 1853 Benátky – 10. září 1896 Gorizia) byl rakouský šlechtic z rodu Hohenlohů a politik z Gorice a Gradišky,v 2. polovině 19. století poslanec Říšské rady.\n\nJeho otcem byl princ Egon Hohenlohe, který zemřel roku 1865. Byl nadporučíkem v záloze. V mládí se věnoval vojenské kariéře. Byl rytmistrem u 13. dragounského regimentu. Pak z armády odešel. 8. ledna 1877 se v Praze oženil. Jeho manželkou se stala hraběnka Marie Kaunicová. Žil zčásti v Gorici, zčásti na svém zámku v Sagradu. Od roku 1879 měl titul komořího. Byl prezidentem zemského vlasteneckého pomocného spolku v Gorici. Od roku 1893 zastával též funkci prezidenta správní rady společnosti Jižní dráhy.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Gorici a Gradišce. Do parlamentu se vrátil v doplňovacích volbách roku 1895 za kurii městskou a obchodních a živnostenských komor v Gorici a Gradišce, obvod Gorice, Gradiška atd./Gorice. Nastoupil 22. října 1895 místo Franze Coroniniho-Cronberga. Poslancem byl do své smrti roku 1896, pak ho nahradil Francesco Marani. Ve volebním období 1885–1891 se uvádí jako princ Egon Hohenlohe-Waldenburg-Schillingsfürst, statkář, bytem Gorizia.\n\nNa Říšské radě se po volbách v roce 1885 uváděl jako člen Klubu sjednocené levice, do kterého se spojilo několik ústavověrných proudů. V roce 1890 je ale uváděno, že v parlamentu zastupoval centristický Coroniniho klub. V roce 1895 při návratu na Říšskou radu byl opětovně pozván ke vstupu do Klubu liberálního středu (tzv. Coroniniho klub), ale dobový tisk uváděl, že na žádost svých voličů tento krok neučinil a zavázal se, že bude pracovat na ustavení samostatného italského poslaneckého klubu.\n\nZemřel v září 1896. Krátce před smrtí trávil čas na ozdravném pobytu v Benátkách. Pak odjel do Gorice, aby se zde setkal se svým známým, šlechticem a politikem Kazimírem Felixem Badenim. Na Badeniho, se kterým ho pojilo osobní přátelství, čekal v místním hotelu. 10. září ráno mu ještě do pokoje přinesli kávu, ale pak náhle zemřel.\n"}
{"id": "1147341", "url": "https://cs.wikipedia.org/wiki?curid=1147341", "title": "Sean Saves the World", "text": "Sean Saves the World\n\nSean Saves the World je americký komediální televizní seriál, který v letech 2013–2014 vysílal televizní kanál NBC. Ústřední roli ztvárnil Sean Hayes. Poslední dva díly nebyly v televizi odvysílány, později však byly vydány na iTunes.\n\nSean je rozvedený gay, který se náhle musí postarat o svou 14letou dceru Ellie. Jeho život mu komplikuje jednak nový majitel firmy, kde Sean dělá manažera, a kde nový majitel nutí zaměstnance ke stále vyšším výkonům. A dále ironická matka Lorna, která mu neustále mluví do výchovy dcery i do jeho vlastního osobního života.\n"}
{"id": "1147342", "url": "https://cs.wikipedia.org/wiki?curid=1147342", "title": "New Shepard", "text": "New Shepard\n\nNew Shepard je znovupoužitelná suborbitální raketa, vyvíjená společností Blue Origin miliardáře Jeffa Bezose. Jedná se o komerční projekt vesmírného turismu. New Shepard je pojmenován podle prvního amerického astronauta, Alana Sheparda. \n\nPrvní krokem bylo zařízení pojmenované Goddard, které sloužilo k prvním zkouškám vertikálních startů a přistání v malých výškách. Jednalo se o malou raketu, která se svým tvarem podobala spíše kosmické lodi. Goddard byl smontován v továrně Blue Origin u Seattlu. K první testům došlo 13. listopadu 2006.\nV témže roce společnost začala přípravu stavby vesmírného testovacího centra v texaské poušti. Projektový manažer společnosti Rob Meyerson uvedl, že Texas si vybral kvůli jeho spojitosti s vesmírným výzkumem. \n12. října 2012 společnost uskutečnila první úspěšný start na svém kosmodromu, oddělením prvního bloku motorů a vypuštěním makety kabiny na padáku.\n\nV dubnu roku 2015 Blue Origin uvedl, že úspěšně vyrobili raketový motor BE-3, jež má pohánět právě loď New Shepard. Společnost také uvedla, že mají v úmyslu začít s testovacími lety ještě tento rok, lety by měly mít z počátku měsíční cyklus. \nPrvní let této vesmírné lodi byl proveden 29. dubna 2015, přičemž byla dosažena výška 93,5 kilometrů nad zemí. Test samotný byl považován za úspěch, kabina byla úspěšně zachráněna přistávacím padákem, až na posilovací fázi, kdy selhala hydraulika.\n\nVesmírné zařízení New Shepard je plně znovupoužitelné, disponující technologií VTVL (Vertical takeoff, vertical landing – vertikální vzlet, vertikální přistání). Skládá se ze dvou stěžejních částí: z tlakové kabiny pro posádku a rakety, neboli pohonného modulu. New Shepard je plně ovládáno palubními počítači, není třeba dálkového řízení ze Země.\n"}
{"id": "1147343", "url": "https://cs.wikipedia.org/wiki?curid=1147343", "title": "Braclavská gubernie", "text": "Braclavská gubernie\n\nBraclavská gubernie ( ) byla jednou z gubernií carské Ruska, která vznikla v roce 1793. Administrativně se dělila na 13 okresů. Rozkládala se v okolí města Braclav na Ukrajině v regionu Podolí.\n\nZnak gubernie byl přijat 22. ledna 1796. Tvořil ho zlatý štít, na kterém byl vyobrazen dvouhlavý orel, na hrudi mající historický znak města Braclav - hradní zeď s třemi věžemi, z nichž střední byla zničena.\n\n\n"}
{"id": "1147345", "url": "https://cs.wikipedia.org/wiki?curid=1147345", "title": "Kurt Wüthrich", "text": "Kurt Wüthrich\n\nKurt Wüthrich (* 4. října 1938 Aarberg, kanton Bern) je švýcarský chemik. Zabývá se oblastí strukturní biologie a strukturální genomiky a zasloužil se o rozvoj metod nukleární magnetické rezonance. Za to byl oceněn Nobelovou cenou za chemii za rok 2002, již spolu s ním získali ještě John B. Fenn a Kóiči Tanaka. \n\nKurt Wüthrich vystudoval Univerzitu v Bernu a doktorát získal na Univerzitě v Basileji roku 1964. V současnosti působí ve výzkumném institutu Scripps Research Institute v Kalifornii a na Spolkové vysoké technické škole v Curychu.\n"}
{"id": "1147346", "url": "https://cs.wikipedia.org/wiki?curid=1147346", "title": "Andreas Jordan (poslanec Říšské rady)", "text": "Andreas Jordan (poslanec Říšské rady)\n\nAndreas Jordan, slovinsky Andrej Jordan (29. listopadu 1845 Gorizia – 4. října 1905 Gorizia), byl rakouský římskokatolický duchovní z Gorice a Gradišky (arcibiskup Gorice) a politik, v 2. polovině 19. století poslanec Říšské rady.\n\nByl synem gymnaziálního učitele fyziky Filipa Jordana. Národní školu a bohoslovectví vystudoval v Gorici. Na kněze byl vysvěcen 6. června 1868. Působil jako katecheta na místních národních školách, ale kvůli špatnému zdravotnímu stavu se musel vzdát učitelské profese. Když se zotavil, jmenoval ho arcibiskup Andreas Gollmayr svým tajemníkem, v prosinci 1877 se stal tajemníkem arcibiskupské kurie. Po smrti Gollmayra byl jmenován v květnu 1883 spirituálem ústředního katolického semináře v Gorici. Zde vyučoval církevní právo a církevní dějiny. Poté, co se Eugenio Carlo Valussi stal tridentským biskupem, nastoupil Jordan v srpnu 1886 na post probošta metropolitní kapituly v Gorici. V srpnu 1887 ho arcibiskup Alojzij Matija Zorn jmenoval prosynodálním examinátorem a předsedou církevního soudu. V této funkci setrval i za následujícího arcibiskupa Jakob Missii. V červenci 1897 se navíc po smrti Zorna stal dočasně biskupským kapitulním vikářem.\n\nJeho církevní dráha vyvrcholila počátkem 20. století, kdy působil jako arcibiskup Gorice a metropolita ilyrské církevní provincie. Arcibiskupem byl jmenován 2. června 1902. Zasadil se o zřízení chlapeckého arcibiskupského semináře v Gorici, jehož otevření se ovšem již nedožil.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1887 za kurii venkovských obcí v Gorici a Gradišce, obvod Gradiška, Cormòns atd. Nastoupil 28. ledna 1887 místo Eugenia Carla Valussiho. Mandát obhájil ve volbách roku 1891. Ve volebním období 1885–1891 se uvádí jako Andreas Jordan, probošt, bytem Gorizia.\n\nNa Říšské radě se v roce 1890 uvádí jako poslanec bez klubové příslušnosti. Po volbách v roce 1891 je uváděn jako člen konzervativního Hohenwartova klubu (tzv. Strana práva). Podle jiného zdroje byl nezařazeným (\"divokým\") poslancem. Po otci byl rodem Slovinec, ale kulturně se přikláněl k Italům. V národnostních otázkách byl ovšem smířlivý. Sám ovládal italštinu, slovinštinu, furlanštinu, němčinu a latinu. Coby církevní hodnostář podporoval zavádění slovinštiny do úředního jednání.\n\nZ titulu své funkce zasedal jako virilista mezi poslanci Zemského sněmu Gorice a Gradišky a rovněž byl členem Panské sněmovny (nevolená horní komora Říšské rady).\n\nZemřel v říjnu 1905. Příčinou úmrtí byla \"srdeční mrtvice\". Delší dobu trpěl rakovinou žaludku.\n"}
{"id": "1147347", "url": "https://cs.wikipedia.org/wiki?curid=1147347", "title": "Captain America (film, 1990)", "text": "Captain America (film, 1990)\n\nCaptain America je americký akční film z roku 1990, který natočil Albert Pyun podle komiksových příběhů o Captainu Amerikovi. Titulní postavu ztvárnil Matt Salinger. Do britských kin byl film, jehož rozpočet činil 10 milionů dolarů, uveden 14. prosince 1990. Plánovaná distribuce do amerických kin nebyla uskutečněna a v USA byl snímek vydán na VHS a LD 22. července 1992.\n\nV roce 1943 se do tajného programu na vytvoření supervojáka dobrovolně přihlásí Steve Rogers, mladík postižený obrnou. Díky séru vyvinutému doktorkou Marií Vaselli, italskou emigrantkou, jež pracovala na obdobném projektu před sedmi lety ve fašistické Itálii, z něhož vzešel ďábelský Red Skull, se jím skutečně stane. V převleku a s označením Captain America se Rogers vydá zabránit Red Skullovi ve vypuštění rakety na Bílý dům. Střelu se mu podaří odvrátit, ale dostane se do Arktidy, kde zamrzne v ledu. Probere se v roce 1993, kdy opět musí zamířit do Itálie, aby ze spárů Red Skulla zachránil amerického prezidenta, který k nelibosti mafiánů prosazuje ekologické zákony.\n\n\n"}
{"id": "1147349", "url": "https://cs.wikipedia.org/wiki?curid=1147349", "title": "Inyo Mountains", "text": "Inyo Mountains\n\nInyo Mountains je pohoří na východě Kalifornie, v Inyo County, ve Spojených státech amerických.\nPohoří tvoří západní okraj Velké pánve. Náleží do fyzicko-geografické provincie Basin and Range Province. Nejvyšší horou je Waucoba Mountain (3 391 m).\n\nPohoří se rozkládá od severu k jihu v délce okolo 90 km. Šířku má pouze okolo 15 km. Západně leží údolí Owens Valley a jižní část pohoří Sierra Nevada (v dané oblasti se nachází Národní park Kings Canyon, Národní park Sequoia a Mount Whitney), severně leží pohoří White Mountains, jihovýchodně pak pohoří Panamint Range a za ním Death Valley.\n\nInyo Mountains je z období pozdního proterozoika až kambria a je z tohoto období považováno za jedno z nejznámějších a nejcennějších ve Spojených státech. Vegetaci v nižších polohách tvoří porosty larey a pelyňky, ve vyšších polohách roste borovice Balfourova.\n"}
{"id": "1147352", "url": "https://cs.wikipedia.org/wiki?curid=1147352", "title": "Panamint Range", "text": "Panamint Range\n\nPanamint Range, také Panamint Mountains je pohoří na východě Kalifornie, v Inyo County, ve Spojených státech amerických. Leží západně od údolí Death Valley\na tvoří západní okraj Velké pánve. Nejvyšší horou pohoří je Telescope Peak (3 367 m).\nZ některých míst pohoří je možné současně vidět nejvyšší horu Kalifornie a Spojených států států bez Aljašky Mount Whitney (4 421 m) a zároveň nejnižší bod Spojených států a Severní Ameriky Badwater Basin (-86 m).\n\nPohoří se rozkládá od severu k jihu v délce okolo 90 km. Jižně od pohoří leží Mohavská poušť, západně se nachází údolí \"Panamint Valley\" a severozápadně pohoří Inyo Mountains.\nPanamint Range náleží do fyzicko-geografické provincie Spojených států Oblast pánví a hřbetů.\n"}
{"id": "1147353", "url": "https://cs.wikipedia.org/wiki?curid=1147353", "title": "Jakub I. Bourbonský", "text": "Jakub I. Bourbonský\n\nJakub I. Bourbonský ( \"Jacques I. de Bourbon-La Marche\", 1319 – 6. dubna 1362) byl hrabě z Ponthieu a La Marche a také předek všech francouzských králů od Jindřicha IV., který získal trůn v roce 1589. Jeho otcem byl Ludvík I. Bourbonský, matka Marie z Avesnes. Od roku 1351 do roku 1360 vlastnil titul hraběte z Ponthieu a od roku 1356 do své smrti titul hraběte z La Marche.\n\nZúčastnil se několika tažení ve stoleté válce. Společně s maršálem Robertem z Waurin velel armádě na hranicích s Vlámskem. Směřovali k Béthune, hlavnímu městu severovýchodního Artois, které ještě bylo ve francouzských rukou, přestože Vlámové již již oblast obsazovali. Shromáždili zde většinu francouzských pohraničních sil včetně posádky z města Béthune, vedené Karlem z Montmorency z oblasti kolem Lille a Karlem de la Cerda s většinou mužů z Aire a Saint-Omer. V noci 13. června 1347 napadli vlámský tábor. Nicméně Vlámům se podařilo přeskupit a zahájit protiútok dříve než překročili hranice.\n\nRoku 1349 se stal velitelem v Languedocu. Po pádu Calais v roce 1347 bylo uzavřeno příměří, avšak roku 1349 vypukla znovu otevřená válka. Nejvýraznější událostí roku byl nájezd Jindřicha Grosmonta, I. vévody z Lancasteru, hluboko do oblasti Languedocu až k hradbám Toulouse. Na začátku roku 1350 bylo Jakubovi I. předáno velení armády shromažďující se v Moissacu. Velení převzal 22. února. Tam téměř okamžitě začal jednat s Lancastery za zprostředkování dvou papežských legátů. Výsledkem bylo příměří, jenž se zprvu omezovalo na oblast Languedocu a provincie, kde velel Jakub, ale v dubnu toho roku bylo rozšířeno i na zbytek Francie.\n\nV roce 1354 byl jmenován konstáblem Francie. V lednu a únoru 1355 se podílel na plánování obnovení války s Anglií. Válka se brzy stala nedůležitou záležitostí, neboť francouzská vláda se zapletla do intrik Karla II.. V květnu 1355 vyšlo najevo, že začne otevřená válka mezi králem Francie a králem Navarry, který byl spojencem Anglie. Jakub patřil na stranu, která stála proti královnám vdovám Janě a Blance, a přimlouval se u Jana II. Karlovým jménem. Ten nakonec ustoupil a souhlasil s odpuštěním Karlovi.\n\nNicméně v době, kdy dopisy Jana II. dosáhly Pamplony, pochodovali Karel a jeho armáda na poloostrov Cotentin v Normandii. Když zprávy dorazily 4. června do Paříže, bylo nezbytné připravit obranu Normandie. Zformovaly se dvě armády. Větší armáda, které velel konstábl, byla umístěna v Caen. Jakub byl také jmenován jedním ze tří smírčích zástupců, kteří se měli setkat s Karlem Navarrským, aby mohl vysvětlit novou situaci. Karel Navarrský dorazil do Cherbourg 5. července a brzy na to začal jednání. Výsledkem byla smlouva z Valognes uzavřená dne 10. září. Mezi ustanovením smlouvy bylo, že se Karel má vzdát sedmi zděných měst, hradů a zámků v Normandii ve prospěch konstábla Francie.\n\nNa podzim 1355 byl konstábl Jakub na jihu, kde se společně s Janem z Armagnaku, který velel armádě místních vojáků a maršálem Jan z Clermontu chystal obranu proti očekávané invazi Eduarda, prince z Walesu. Vojska prince udeřila jižněji než se očekávalo a tak francouzští velitelé spěchali na jih do Toulouse, kde se připravili na obléhání. Dne 28. října princ přešel řeku Garonnu a Ariège v místech, kde nikdy předtím nikdo s koňmi nepřebrodil a pochodoval na sever. Očekávalo se, že napadne Toulouse, ale místo toho pokračoval směrem na východ na území dosud nedotčené válkou a do značné míry bezbranné. Dne 8. listopadu obsadil Narbonne. Jakub a Jan z Armagnaku postupovali a založili tábor u města Homps na řece Aude, tím mu odřízli ústup a donutili ho bojovat podle jejich podmínek, přesto se bitva nekonala, protože francouzští velitelé se rozhodli ustoupit na západ směrem k Toulouse. Poslední příležitost k zastavení Angličanů bylo zničení mostu přes řeky Janem V., přesto se Eduardovi podařilo vrátit do Anglie. Přestože konstábl Jakub nesouhlasil se strategií Jana z Armagnaku a podal králi jeho vlastní svědectví nemohl uniknout vině a kritice namířené proti všem třem velitelům.\n\nV květnu 1356 unavený politickými intrikami odstoupil z úřadu konstábla, ale účastnil se bitvy u Poitiers, kde byl zajat Angličany, propuštěn byl smlouvou z Brétigny.\n\nBrzy po jeho návratu ze zajetí, král Jan II. Francouzský pověřil Jakuba a Jana z Tancarville postavit armádu k vojenským akcím v Burgundsku. Jakub a Tancarville shromáždili svou armádu v Brignais. Ráno dne 6. dubna 1362 byli napadeni. V bitvě, která následovala byl Jakub a jeho nejstarší syn smrtelně zraněn. Z bojiště byli převezeni do Lyonu. Jakub zemřel a Petr jej přežil o pár dní. Byli pohřbeni v místním kostele jakobínů a poté byly jejich ostatky převezeny do rodové nekropole v kostele sv. Jiří ve Vendôme.\n"}
{"id": "1147354", "url": "https://cs.wikipedia.org/wiki?curid=1147354", "title": "Let Kogalymavia 9268", "text": "Let Kogalymavia 9268\n\nLet Metrojet 9268 ruské letecké společnosti Metrojet (do roku 2011 známé pod názvem Kogalymavia) se po startu z mezinárodního letiště v Šarm aš-Šajchu zřítil na Sinaji. Na palubě Airbusu A321 letělo 217 cestujících a sedm členů posádky. Příčinou havárie byl výbuch bomby na palubě letadla.\n\nPříčina pádu letadla nebyla na počátku jasná. Diskutovány byly 4 možné teorie: chyba posádky, technická závada letadla, sestřelení raketou nebo výbuch na palubě. Přestože egyptské úřady odmítaly možnost sestřelení letadla, letecké společnosti Air France-KLM, Lufthansa a Emirates odklonily své lety mimo Sinajský poloostrov. \n\nAmerická televizní stanice CNN s odvoláním na zdroje z amerických tajných služeb uvedla, že příčinou katastrofy mohla být bomba, která mohla být umístěna do letadla někým z egyptského letištního personálu. Americké úřady podle CNN hodnotí tamní bezpečnost jako velmi nedbalou. Britský premiér David Cameron následně uvedl, že považuje verzi o teroristickém útoku za stále pravděpodobnější. \n\nSpojené království a Irsko zastavily ve středu 4. listopadu odlety svých letadel z letiště Šarm aš-Šajch a Británie na letiště vyslala vlastní expertní tým.\n\nDne 17. listopadu potvrdil šéf ruské zpravodajské služby FSB Alexandr Bortnikov, že se jednalo o teroristický útok s tím, že v troskách letadla byly nalezeny stopy výbušniny.\nRuské laboratoře našly stopy výbušniny i na osobních věcech obětí. Explozi podle nich způsobila podomácku vyrobená nálož dosahující síly asi kilogramu trhaviny TNT.\n\n14. prosince egyptští vyšetřovatelé oznámili, že dosud nenašli žádný důkaz, že šlo o teroristický čin nebo důsledek nezákonné činnosti. Nicméně sinajská skupina napojená na IS dříve oznámila, že šlo o její útok a v časopisu Islámského státu vyšla fotografie, na níž je údajně bomba i roznětka v podobě plechovky Schweppes Gold, která měla letadlo vyhodit do vzduchu.\n\n\n\nFrancouzský satirický časopis Charlie Hebdo uveřejnil 6. listopadu karikatury, které jsou vnímány jako výsměch obětem tragédie. Na jedné z nich jsou kusy letadla padající na bojovníka Islámského státu doprovozeny textem: „Ruské letectvo zesiluje bombardování“. Mluvčí Vladimira Putina nazval karikaturu svatokrádeží a poslanci Státní dumy chtěli zákaz časopisu jako extrémistické literatury a žádali omluvu Francie.\n\nDalší kreslený vtip se objevil na obálce 12. prosince a připodobnil pád letadla k pohlavnímu styku. Opatřili jej popiskem: „Hukot nad Sinajem: konečně amatérský sex.“ Vtip opět vzbudil v Rusku značné pohoršení. V odpověď uveřejnilo ruské ministerstvo obrany na svém televizním kanále a jeho webové stránce kresbu, na které redaktor Gérard Biard řve smíchy nad výtiskem časopisu. Průvodní text: „Smích prodlužuje život“ komentuje smrtka: „Tobě ne, Gérarde, tobě ne.“\n\nPád letadla byl v řadě další ranou pro egyptský cestovní průmysl, který již několik let klesá v důsledku různých nepokojů.\n\nV reakci na pád letadla a na následující útoky v Paříži Rusko zintenzivnilo útoky na syrské povstalce.\n\nTéto havárii byl věnován 4. díl 17. série pořadu Letecké katastrofy nazvaný „Výbuch nad Egyptem“.\n"}
{"id": "1147355", "url": "https://cs.wikipedia.org/wiki?curid=1147355", "title": "Raffaele Luzzatto", "text": "Raffaele Luzzatto\n\nRaffaele Luzzatto (25. srpna 1832 Terst – 9. března 1917 Terst) byl rakouský podnikatel a politik z Terstu, v 2. polovině 19. století poslanec Říšské rady.\n\nPocházel z židovské rodiny. Patřil mezi přední kupce a bankéře v Terstu. Do roku 1860 pracoval v bankovním ústavu svého otce. V roce 1873 byl zvolen do terstské městské rady (fungovala zároveň jako Terstský zemský sněm) a byl pak trvale jejím členem. Zasedal i v zemském výboru. Byl rovněž viceprezidentem terstské spořitelny. V roce 1882 mu byl udělen Řád Františka Josefa.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za městskou kurii v Terstu, I. voličský sbor. Mandát obhájil ve volbách roku 1891. Ve volebním období 1885–1891 se uvádí jako Raphael Luzzatto, obecní radní a majitel domu, bytem Terst.\n\nNa Říšské radě se po volbách v roce 1885 uvádí jako člen centristického Coroniniho klubu. Ve stejném klubu zasedal i po volbách roku 1891.\n\nZemřel v březnu 1917.\n"}
{"id": "1147358", "url": "https://cs.wikipedia.org/wiki?curid=1147358", "title": "Paweł Olkowski", "text": "Paweł Olkowski\n\nPaweł Olkowski [paveu olkovski] (* 13. února 1990, Ozimek, Polsko) je polský fotbalový obránce a reprezentant, od roku 2014 hráč klubu 1. FC Köln.\nMimo Polsko si vyzkoušel klubové angažmá v Německu.\nOlkowski nastupoval za polský mládežnický reprezentační výběr U21.\n\nV polském národním A-mužstvu debutoval 15. 11. 2013 v přátelském utkání ve Wrocławi proti týmu Slovenska (prohra 0:2).\nS polskou reprezentací se na podzim 2015 radoval z postupu na EURO 2016 ve Francii.\n\n"}
{"id": "1147360", "url": "https://cs.wikipedia.org/wiki?curid=1147360", "title": "Paul Modrich", "text": "Paul Modrich\n\nPaul Lawrence Modrich (* 13. června 1946 Raton ve státě Nové Mexiko) je americký chemik chorvatského původu, který v roce 2015 získal Nobelovu cenu za chemii společně s Tomasem Lindahlem a Azizem Sancarem za výzkum v oblasti oprav deoxyribonukleové kyseliny (DNA). Paul Modrich popsal mechanismus, kterým buňky ověřují, že „písmena“ DNA nejsou při kopírování či úpravě přeházena či špatně zapsána.\n\nPaul Modrich studoval na Stanfordově univerzitě a na Massachusettském technologickém institutu, kde roku 1973 získal doktorát. Dnes působí jako profesor biochemie na Dukeově univerzitě a jako výzkumník v ústavu Howard Hughes Medical Institute. \n"}
{"id": "1147361", "url": "https://cs.wikipedia.org/wiki?curid=1147361", "title": "Albertina Anežka Oranžská", "text": "Albertina Anežka Oranžská\n\nAlbertina Anežka Oranžská (9. dubna 1634, Haag – 26. května 1696, Leeuwarden) byla pátá dcera Frederika Hendrika, prince oranžského, a Amálie zu Solms-Braunfels. Také místodržitelka Fríska, Drentska a Groningenu.\n\nAlbertina Anežka se narodila v Haagu a byla šestá z devíti dětí narozených Frederikovi a Amálii. Někteří z jejích sourozenců ale zemřeli již v dětství a ze sedmi dcer se dožily dospělosti pouze čtyři: Luisa Henrietta, Henrietta Kateřina a Marie. Dvě její sestry zemřely ještě jako novorozeňata, Alžběta Šarlota se dožila deseti let. Měla také dva bratry: Viléma a Jindřicha Ludvíka, který zemřel jako novorozeně.\n\nAlbertininými prarodiči z otcovy strany byli Vilém I. Oranžský a jeho čtvrtá manželka Luisa de Coligny. Henriettin děd Vilém byl zavražděn na příkaz Filipa II. Španělského, zastánce katolického Španělska, který věřil, že Vilém zradil španělského krále a všechny katolíky. Jejími prarodiči z matčiny strany byli Jan Albrecht I. zu Solms-Braunfels (dědeček) a jeho manželka Anežka ze Sayn-Wittgensteinu.\n\nRoku 1652 se jako osmnáctiletá provdala za svého bratránka Viléma Fridricha Nasavsko-Dietzského. Spolu měli tři děti:\n\nPo smrti svého manžela v roce 1664 se stala regentkou ve Frísku, Groningenu a Drentsku. V roce 1665 Anglie a biskupství Münster vyhlásilo válku Nizozemsku. Většina peněz, které byly v tu dobu k dispozici, tak byla využita k nákupu loďstva. Když byla provincie Groningen v obležení, Albertina Anežka spěchala do města, aby zdejší obyvatele morálně podpořila. Tlak krále Ludvíka XIV. Francouzského nakonec obležení rozbil a provincie byla zachráněna. O šest let později ale Angličané opět začali Nizozemsko obléhat, tentokrát z jihu. Ludvík XIV. se svojí armádou nemohl včas přijet na pomoc, a proto Albertina organizovala obranu sama.\n\nV roce 1676 si koupila sídlo v Oranjewoud a nazval ho Oranjewoud Palace. Zde roku 1696, ve svých 62 letech, zemřela.\n"}
{"id": "1147362", "url": "https://cs.wikipedia.org/wiki?curid=1147362", "title": "Černigovská gubernie", "text": "Černigovská gubernie\n\nČernigovská gubernie ( ) byla gubernie v carském Rusku vytvořená v roce 1802 při rozdělení maloruské gubernie na černigovskou a poltavskou gubernii. Nacházela se na území levobřežní Ukrajiny. Její rozloha byla 52 396 km², údaj o počtu obyvatel z roku 1897 je 2 298 000 a administrativním sídlem byl Černigov.\n\n"}
{"id": "1147367", "url": "https://cs.wikipedia.org/wiki?curid=1147367", "title": "Pancho se žení", "text": "Pancho se žení\n\nPancho se žení je satirická veselohra – parodie na motivy dobrodružných filmů, režisérů Rudolfa Hrušínského a Františka Salzera z  přelomu let 1944 a 1945, která se však dostala do kin až v roce 1946.\n\nJevištní předlohou filmu byla groteska o třech dějstvích s názvem „Hledá se Alfonso Danielo“. Hrušínský pracoval na scénáři se svým otcem Rudolfem Böhmem-Hrušínským a k režii přizval divadelního režiséra Františka Salzera, aby se neopakoval předchozí Hrušínského nezdar při jeho režijním debutu u filmu „Jarní píseň“. Jedním ze záměrů Hrušínského a producenta Havla bylo zaměstnat co nejvíce herců, aby unikli totálnímu nasazení.\n\nPůvodní název filmu byl \"Pedro se žení\". Až v průběhu natáčení se název změnil na \"Pancho se žení\". \n\nFilm se ve své době nesetkal s příznivou kritikou.\n\n\nDěj se odehrává v Mexiku. Rodiny Rosity a Pedra zasnoubily oba již jako děti. Nyní se otec Rosity, Francisco Ferdinando Rodriquez, bydlící v městečku Pantalegro, rozhodl, že přišel čas na svatbu. A Rosita má dostat navíc věno 60.000 pesos. Napsal tedy dopis otci Pedra s tím, že se Pedro má k nim dostavit a prokázat se dopisem, protože Pedra viděli naposledy před 15 léty. Pedro je poněkud mdlého rozumu. Otec jej vybavil na cestu, dopis roztrhl na dvě části, aby jej Pedro neztratil a Pedro si jej schoval do kapsy a do ponožky.\n\nMezitím se Pancho v městečku Curacao popral v hospodě „U pavouka“ při hře v karty s falešným hráčem a v nastalé bitce praštil do hlavy starostu. Utíká z hospody a v horních hostinských pokojích narazil na Rositu, která utekla z domova, protože se nechce vdát za Pedra. Pancho přespal na parapetu Rositina pokoje a ráno se společně vydali na cestu. Rosita se do Pancha zamilovala, aniž by znala jeho jméno.\n\nZatímco Rosita jede k tetičce, Pancho u rozcestníku potká náhodou Pedra, který jede za Rositou do Pantalegra. Když vyslechne jeho příběh, že jede na svoji svatbu a nevěsta dostane velké věno, opije jej a vezme mu doklady i obě části dopisu. Vydal se do Pantalegra, aby se vydával za Pedra.\n\nPo cestě náhodou potká starostu, který jej pozná a nechá uvěznit. Ve vězení v Curacao sedí v cele s lupičem Manuelem. Tomu vypoví svůj příběh, jak jede na svatbu a pro věno. Ten mu namluví, že má být druhý den propuštěn, avšak že přišel o milenku Juanitu, takže už mu o nic nejde a je ochoten si vyměnit s Panchem identitu. V noci mu vezme i jednu část dopisu. Druhý den je Manuel propuštěn a vydá se jako Pedro k rodičům Rosity. Pancho se ráno dozví, že byl podveden a Manuel je lupič odsouzený na 10 let za 28 loupeží a mnoho sňatkových podvodů a součástí trestu je také uříznutí ucha. Panchovi se však podaří z vězení uprchnout.\n\nManuel přijel k rodičům Rosity a předložil doklady Pedra, které dostal od Pancha a také část dopisu. Od rodičů Rosity si hned vypůjčil několik tisíc pesos.\n\nRosita s tetičkou se vydávají hledat jejího milého „blázna“, Pancha.\nPancho mezitím dorazil k rodičům Rosity a hlásil se jako Pedro. Doložil to druhou částí dopisu. Když se to dozvěděl Manuel, ukradl Rositině matce ještě šperky a uprchl z domu. Vydal se k lupičům do hostince „U pavouka“, aby se domluvili, jak vykradou dům Rositiných rodičů. Toto se však dozvěděla Rosita, která s tetičkou našla v tomto hostinci také ubytování. Sdělila to starostovi a spolu se vydali k domu Rosity.\n\nTam mezitím dorazil skutečný Pedro. Rodiče tudíž nevědí, kdo je pravý Pedro. V tu chvíli lupiči přepadnou dům.\nDorazil však také starosta s Rositou a tetičkou a Manuel s lupiči utíká.\nRosita poznává svého „blázna“, ale otec se sňatkem nesouhlasí. Teprve, když starosta oznámí Panchovi, že při bitce „U pavouka“ odhalil falešného hráče a lupiče Roberta, na kterého byla vypsána odměna 100.000 pesos, souhlasí se sňatkem.\n\nPedro se vrací na oslu k rodičům domů a po cestě najde u rozcestníku dva pytle s mincemi. Rodině se to hodí, protože očekávala věno, za který chtěla postavit nový dům, neboť po odjezdu Pedra za nevěstou hned starý zbourali.\n\n\n"}
{"id": "1147368", "url": "https://cs.wikipedia.org/wiki?curid=1147368", "title": "Lovro Borčić", "text": "Lovro Borčić\n\nLovro Borčić, též Lovre Borčić (12. ledna 1845 Split – 7. září 1911 Terst), byl rakouský politik chorvatské národnosti z Dalmácie, v 2. polovině 19. století poslanec Říšské rady.\n\nNárodní a střední školu vystudoval ve Splitu. Pak studoval fyziku a matematiku na Vídeňské univerzitě. Od roku 1864 byl suplentem a od roku 1867 řádným učitelem na reálné škole ve Splitu. V letech 1873–1875 byl profesorem na nižší reálce v Šibeniku a prozatímním ředitelem ženského učitelského ústavu v Dubrovníku. V roce 1877 byl jmenován prozatímním ředitelem reálné školy ve Splitu, kde pak od roku 1878 až do odchodu na penzi roku 1899 zastával funkci řádného ředitele. V letech 1880–1899 působil coby místopředseda okresní školské rady. V období let 1880–1893 byl předsedou zkušební komise pro strojvůdce a v letech 1883–1887 místopředsedou místní školské rady.\n\nByl aktivní i veřejně a politicky. V roce 1868 jako člen čtenářského spolku navrhl se skupinou chorvatských vlastenců založení chorvatské banky (vznikla ve Splitu roku 1871). Podporoval rozvoj chorvatského školství. V roce 1882, kdy chorvatská strana poprvé ovládla městskou samosprávu ve Splitu a ukončila převahu proitalských autonomašů, se stal městským radním. Patřil mezi blízké spolupracovníky Gajo Bulata. Od roku 1887 zasedal jako poslanec Dalmatského zemského sněmu, na kterém zastupoval město Split. Od studentských let byl členem chorvatské Národní strany. Poslancem Dalmatského zemského sněmu byl až do své smrti.\n\nPůsobil také jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou a obchodních a živnostenských komor v Dalmácii, obvod Split. Mandát obhájil ve volbách roku 1891, volbách roku 1897 a volbách roku 1901. Nastoupil 5. února 1901. Ve volebním období 1885–1891 se uvádí jako Lorenz Borčić, ředitel vyšší reálné školy, bytem Split.\n\nNa Říšské radě se po volbách v roce 1885 uvádí jako člen konzervativního a federalistického Hohenwartova klubu. Ve stejném klubu zasedal i po volbách roku 1891. Po dvou letech z Hohenwartova klubu odešel a přešel do samostatného Chorvatsko-slovinského klubu. Po volbách roku 1897 je zmiňován jako umírněný chorvatský kandidát.\n\nZemřel v září 1911 v Terstu. Přijel do tohoto města se svou manželkou, ubytoval se v místním hotelu Adris. Okolo poledne začal být pohřešován. Jeho tělo pak bylo vyloveno z moře. Trpěl dlouhodobou chorobou a tisk spekuloval, že mohl spáchat sebevraždu.\n"}
{"id": "1147370", "url": "https://cs.wikipedia.org/wiki?curid=1147370", "title": "Aziz Sancar", "text": "Aziz Sancar\n\nAziz Sancar (* 8. září 1946 Savur) je turecko-americký biochemik, který v roce 2015 získal Nobelovu cenu za chemii společně s Tomasem Lindahlem a Paulem Modrichem za výzkum v oblasti oprav deoxyribonukleové kyseliny (DNA). Aziz Sancar popsal, jak se buňky zbavují genetického materiálu poškozeného například ultrafialovým zářením nebo karcinogeny v tabákovém kouři, a to nejprve u bakterií a pak u savčích buněk.\n\nAziz Sancar se narodil v jihovýchodním Turecku jako sedmé z osmi dětí v arabsky mluvící rodině, patřící k nižší střední třídě. Sám však je tureckým nacionalistou. Jeho rodiče sice byli negramotní, uvědomovali si však význam vzdělání. Aziz Sancar vystudoval Instanbulskou univerzitu a doktorát získal na Texaské univerzitě v Dallasu. Působí jako profesor biochemie na Severokarolínské univerzitě v Chapel Hill. \n"}
{"id": "1147376", "url": "https://cs.wikipedia.org/wiki?curid=1147376", "title": "Adrian Mierzejewski", "text": "Adrian Mierzejewski\n\nAdrian Mierzejewski (* 6. listopadu 1986, Olsztyn, Polsko) je polský fotbalový záložník a bývalý reprezentant, od roku 2018 hráč klubu Changchun Yatai.\n\nMimo Polsko okusil klubová angažmá v Turecku, Saúdské Arábii a Spojených arabských emirátech.\nMierzejewski hrál za polské mládežnické reprezentační výběry U20 a U21.\n\nV polském národním A-mužstvu debutoval 29. 5. 2010 v přátelském utkání ve městě Kielce proti týmu Finska (remíza 0:0).\n\nTrenér polské reprezentace Franciszek Smuda jej zařadil do nominace na domácí EURO 2012 (konané v Polsku a na Ukrajině). Na turnaji zasáhl do dvou zápasů – proti Rusku (1:1) a poté proti České republice (porážka 0:1), Polsko skončilo na posledním místě základní skupiny A.\n\n"}
{"id": "1147379", "url": "https://cs.wikipedia.org/wiki?curid=1147379", "title": "Swiss Indoors 2015", "text": "Swiss Indoors 2015\n\nSwiss Indoors 2015 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem arény St. Jakobshalle. Konal se mezi 26. říjnem až 1. listopadu 2015 ve švýcarské Basileji jako 46. ročník turnaje.\n\nTurnaj s celkovým rozpočtem 2 022 300 eur patřil do kategorie ATP World Tour 500. Posledním přímým účastníkem singlové soutěže se stal 58. ruský hráč žebříčku ATP Teimuraz Gabašvili. Nejvýše nasazeným hráčem ve dvouhře byl třetí tenista světa, basilejský rodák a obhájce titulu Roger Federer, který dvanáctou finálovou účastí na jediném turnaji navýšil rekord otevřené éry tenisu. Ze Swiss Indoors si odvezl rekordní sedmou trofej. Čtyřhru ovládla nenasazená rakousko-brazilská dvojice Alexander Peya a Bruno Soares.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupili z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupili z kvalifikace jako tzv. šťastný poražený:\n\n\n\n"}
{"id": "1147381", "url": "https://cs.wikipedia.org/wiki?curid=1147381", "title": "HZS-1", "text": "HZS-1\n\nHorizontální značkovač silnic HZS-1 je speciální vozidlo určené k nanášení vodorovného dopravního značení. Bylo vyráběno národním podnikem Silniční stroje a zařízení v Nové Pace. Základem vozidla je svařovaný rám, k pohonu slouží za zadní nápravou umístěný motor z vozu Škoda 1000 MB, spojený s převodovkou a redukcí. Vlastní pracovní částí je značkovač, jehož komponenty jsou kompresor, zásobníky vzduchu, zásobníky barev a ředidla, rozvody vzduchu a barvy, automatické a ruční pistole, stírací talíře, dělič, ovládací panel značkovače a naváděcí rám. Vpředu se nacházejí dvě místa k sezení pro řidiče a obsluhu.\n\n"}
{"id": "1147382", "url": "https://cs.wikipedia.org/wiki?curid=1147382", "title": "Kniha Helaman", "text": "Kniha Helaman\n\nKniha Helaman je desátou částí v Knize Mormonově, americkém náboženském díle, které roku 1830 vydal Joseph Smith. Její děj se má odehrávat mezi lety 52 př.n.l. – 1 př.n.l. a má být dílem několika starověkých amerických proroků (jako je například Helaman II. a Nefi II.).\n\nKniha Helaman je součástí Knihy Mormonovy – náboženské knihy mormonského náboženství, která byla sepsána (přeložena) Josephem Smithem na počátku 19.století. Panují pochyby o to, zda je kniha skutečným historickým dokumentem.\n\nDěj Knihy Helaman se odehrává během období vlády soudců a volených zástupců lidu. Jednou ze stěžejních dějových linek tvoří duchovní pád nefitského národa a vznik tajných spolčení.\n\nKladné postavy:\nZáporné postavy:\n\nKniha Helaman začíná příběhem soudce Pahorana I., který zemřel a zanechal po sobě prázdné křeslo vrchního soudce lidu. Jeho 3 synové soupeřili o přízeň lidu a demokratickou volbou byl určen Pahoran II. Spiknutí jeho bratra Paankiho, pokus o mocenský převrat a zdařený atentát způsobil naprostou politickou nestabilitu lidu natolik, že se nefitský národ stal snadným terčem znepřátelených kmenů.\n\nOd počátku děje Knihy Mosiáš až po první kapitoly Knihy Helaman najdeme kontinuální vládu nefitských území z hlavního města Zarahemla. Toto město je však během politické nestablity napadeno lamanitským vojskem, které jej vyplení a zabije hlavního soudce Pakumeniho. Tato náhlá zkáza je předobrazem budoucí katastrofy, jež se odehrává v 3.Nefim a postihne celý americký kontinent.\n\nVůdcem lamanitským vojsk, který dosáhl takto význačného vojenského úspěchu, byl podle textu jakýsi Koriantumr, který byl údajně \"potomkem Zarahemlovým\". Je pravděpodobné, že roli v celém válečném konfliktu měla Koriantumrova rétorika, založená na zasévání rozkolu mezi Nefity a Mulekity, tedy 2 hlavními národy (etniky) v nefitské říši a městě Zarahemla. Něco podobného můžeme najít v politických bojích v Knize Alma.\n\nTeorie o autorství většinou balancují mezi tím, zda je autorem knihy Joseph Smith\nnebo starověcí proroci. Kniha podle badatelů obsahuje jak\nstarověké motivy (jako vnitřní literární systém – chiasmus), tak\nnovodobé rysy (způsobené buďto moderním překladem nebo moderním\nautorstvím). Ve výsledku je otázka autenticity nejistá a pohledy\novlivněné náboženským pozadím.\n\nKapitoly 1-3 jsou záznamem Helamana II., který usedl na křeslo vrchního soudce. Někteří badatelé tvrdí, že právě po Helamanu II. je celá kniha nazvaná.\n\nVe 4.kapitole začíná záznam Helamanova syna, Nefiho. Kapitoly 4-6 podávají jeho vyprávění a kapitoly 7-11 jeho proroctví. Je možné, že byl spoluautorem nebo editorem kapitoly 13-15.\n\nKapitoly 13-15 obsahují slova lamanitského proroka Samuela. Není zcela jasné, zda je zapsal (nebo dal zapsat) samotný Samuel, někdo z posluchačů, někdo z kněží nebo prorok Nefi II. Pří svém příchodu napomenul Ježíš Kristus Nefity, aby připojili Samuelova slova ke svatým záznamům svých otců, ale není jasné, kde se do té doby nacházela.\n\nTradiční postoj o autorství knihy Helaman zastává názor, že text proroků\nbyl redigován (zpracován) dějepiscem Mormonem asi v 3. století n.l. V případě Knihy Helaman napsal prorok Mormon také kapitolu 12.\n\n"}
{"id": "1147383", "url": "https://cs.wikipedia.org/wiki?curid=1147383", "title": "Google TV", "text": "Google TV\n\nGoogle TV je smart tv platforma od společnosti Google. Na platformě se podílejí i další firmy jako Intel, Sony nebo Logitech. Google Tv vyšla poprvé v říjnu 2010. Google TV má v sobě integrovaný operační systém Android, který spolupracuje s webovým prohlížečem Chrome a vytvářejí tak interaktivní televizní prostředí. Google TV uspěla v červnu 2014 jako Android TV.\n"}
{"id": "1147388", "url": "https://cs.wikipedia.org/wiki?curid=1147388", "title": "Jsem už dospělý", "text": "Jsem už dospělý\n\nJsem už dospělý (\"Consenting Adult\") je americký hraný film z roku 1985, který režíroval Gilbert Cates podle románu Laury Z. Hobson. Film popisuje osudy americké středostavovské rodiny, která se vyrovnává s faktem, že jejich syn je gay.\n\nKen se právě zotavil po srdeční příhodě a jeho manželka Tess mu připravila malou oslavu. Dostavili se všichni přátelé a známí, kromě syna Jeffa, který studuje v Seattlu. Jeff krátce poté zavolá matce, že s ní potřebuje soukromě hovořit. Oznámí jí, že je gay, ale nechce přiostřit vztahy s otcem. Tess je zdrcená a snaží se Jeffovi pomoci. Zajistí mu sezení o psychologa, aby ho z homosexuality vyléčil. Před manželem chce synovu orientaci z ohledu na jeho zdraví zatajit. Ken se o ní přesto dozví, takže jeho vztah k synovi velmi ochladne. Jeff se s rodiči nepohodne, přestane docházet na terapii a začne žít s partnerem Stuartem. Setkává se pouze se svou starší sestrou Claire a jejím manželem Natem. Až po smrti svého otce se dozví, že ten se s ním chtěl usmířit, ale dopis již synovi nestihl odeslat. Postupně se usmíří s matkou, která plně akceptuje jeho osobní život.\n\n"}
{"id": "1147389", "url": "https://cs.wikipedia.org/wiki?curid=1147389", "title": "Jakub Kosecki", "text": "Jakub Kosecki\n\nJakub Kosecki (* 29. srpna 1990, Varšava, Polsko) je polský fotbalový záložník a reprezentant, hráč klubu Legia Warszawa, od roku 2015 na hostování v SV Sandhausen.\n\nJeho otcem je bývalý polský fotbalista a reprezentant Roman Kosecki.\n\nKosecki hrál za polské mládežnické reprezentační výběry U19 a U21.\n\nV polském národním A-mužstvu debutoval 14. 12. 2012 v přátelském utkání v Aksu proti týmu Makedonie (výhra 4:1).\n\n"}
{"id": "1147390", "url": "https://cs.wikipedia.org/wiki?curid=1147390", "title": "Valencia Open 2015", "text": "Valencia Open 2015\n\nValencia Open 2015 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v hale Ágora komplexu Města umění a věd. Konal se mezi 26. říjnem až 1. listopadu 20155 ve španělské Valencii jako 21. ročník turnaje.\n\nTurnaj s rozpočtem 604 155 eur patřil poprvé do kategorie ATP World Tour 250, kam sestoupil z vyšší úrovně ATP 500. Posledním přímým účastníkem singlové soutěže se stal 60. španělský hráč žebříčku ATP Pablo Carreño Busta. Nejvýše nasazeným hráčem ve dvouhře měl být osmý tenista světa David Ferrer ze Španělska, jenž se ovšem před rozehráním odhlásil pro poranění pravého ramene. Druhou kariérní trofej si odvezl portugalec João Sousa. Deblovou část opanovala americká dvojice Eric Butorac a Scott Lipsky.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\n\n"}
{"id": "1147391", "url": "https://cs.wikipedia.org/wiki?curid=1147391", "title": "Eric Betzig", "text": "Eric Betzig\n\nRobert Eric Betzig (* 13. ledna 1960 Ann Arbor ve státě Michigan) je americký fyzik, který v roce 2014 získal za rozvoj mikroskopie s velmi vysokým rozlišením Nobelovu cenu za chemii společně se Stefanem Hellem a Williamem E. Moernerem.\n\nEric Betzig vytudoval Kalifornský technologický institut roku 1983, doktorát v oboru aplikované fyziky získal na Cornellově univerzitě v roce 1988. V letech 1988 až 1994 působil ve výzkumných laboratořích firmy Bell v oblasti mikroskopie v blízkém poli. Několik let pak působil na volné noze.\nOd prosince 2005 vede výzkumnou skupinu Janelia Group při Lékařském institutu Howarda Hughese v Marylandu. V roce 1993 obdržel cenu americké Národní akademie věd za iniciativu ve výzkumu. Je držitelem více než 20 patentů.\n"}
{"id": "1147392", "url": "https://cs.wikipedia.org/wiki?curid=1147392", "title": "Stefan Hell", "text": "Stefan Hell\n\nStefan Walter Hell (* 23. prosince 1962, Arad) je německý fyzik, který v roce 2014 získal za rozvoj mikroskopie s velmi vysokým rozlišením Nobelovu cenu za chemii společně s Ericem Betzigem a Williamem Moernerem.\n\nNarodil se v Rumunsku v rodině patřící k tamní německé menšině. Doktorát z fyziky získal na univerzitě v Heidelbergu roku 1990. V letech 1991 až 1993 pracoval v molekulární laboratoři v Heidelbergu, kde realizoval principy 4Pi mikroskopie. Prokázal tím, že je možné výrazně zlepšit rozlišovací schopnosti fluorescenčního mikroskopu. Spolu s vědci z Institutu Maxe Plancka vyvinul mikroskop, který dokáže získat a zaznamenat obrázky z mozku živých zvířat s dříve nedosažitelným rozlišením méně než 70 nanometrů. V letech 1993 až 1996 působil na univerzitě v Turku. Od října 2002 je jedním z ředitelů Institutu Maxe Plancka v německém Göttingenu. V roce 2006 dostal Německou cenu budoucnosti.\n"}
{"id": "1147393", "url": "https://cs.wikipedia.org/wiki?curid=1147393", "title": "Alex Iwobi", "text": "Alex Iwobi\n\nAlex Iwobi (* 3. května 1996, Lagos) je anglicko-nigerijský fotbalový útočník, hráč klubu Everton FC. Na mládežnické úrovni reprezentoval Anglii, v seniorské kategorii obléká reprezentační dres Nigérie.\n\nJe synovcem bývalého nigerijského reprezentanta Jay-Jaye Okochi.\n\n"}
{"id": "1147394", "url": "https://cs.wikipedia.org/wiki?curid=1147394", "title": "William E. Moerner", "text": "William E. Moerner\n\nWilliam Esco Moerner (* 24. června 1953 Pleasanton ve státě Kalifornie) je americký fyzikální chemik, který v roce 2014 získal za rozvoj mikroskopie s velmi vysokým rozlišením Nobelovu cenu za chemii společně s Ericem Betzigem a Stefanem Hellem.\n\nWilliam E. Moerner vystudoval fyziku a matematiku na Washingtonské univerzitě. Doktorát získal v roce 1982 na Cornellově univerzitě. V letech 1981 až 1995 byl výzkumníkem firmy IBM v San José v Kalifornii. Poté působil tři roky jako profesor na Kalifornské univerzitě. Od roku 1998 je profesorem Stanfordovy univerzity.\n"}
{"id": "1147398", "url": "https://cs.wikipedia.org/wiki?curid=1147398", "title": "Valencia Open 2015 – mužská dvouhra", "text": "Valencia Open 2015 – mužská dvouhra\n\nDo soutěže mužské dvouhry na tenisovém turnaji Valencia Open 2015 nastoupilo dvacet osm hráčů. Obhájcem titulu byl druhý tenista světa Andy Murray, který do turnaje nezasáhl.\n\nVítězem dvouhry se stal nenasazený portugalský hráč João Sousa, jenž ve finále zdolal španělskou turnajovou sedmičku Roberta Bautistu Aguta po dvousetovém průběhu 3–6, 6–3 a 6–4. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour.\nČtyři nejvýše nasazení hráči měli volný los do druhého kola.\n\n"}
{"id": "1147401", "url": "https://cs.wikipedia.org/wiki?curid=1147401", "title": "Swiss Indoors 2015 – mužská dvouhra", "text": "Swiss Indoors 2015 – mužská dvouhra\n\nDo soutěže mužské dvouhry na tenisovém turnaji Swiss Indoors 2015 nastoupilo třicet dva hráčů. Obhájcem titulu byl třetí tenista světa a basilejský rodák Roger Federer.\n\nVítězem dvouhry se stal 34letý nejvýše nasazený hráč Roger Federer, jenž ve finále zdolal turnajovou trojku Rafaela Nadala ze Španělska po velké bitvě výsledkem 6–3, 5–7 a 6–3. Švýcar odehrál desáté basilejské finále v řadě a celkově dvanácté na tomto turnaji, čímž vytvořil nový mužský rekord otevřené éry tenisu jako hráč, který se probojoval do nejvíce finále konkrétní události. Ještě tak vylepšil svůj vlastní rekord, který zde vytvořil v roce 2014.\n\nV probíhající sezóně si tak připsal šesté turnajové vítězství, které představovalo osmdesátý osmý titul na okruhu ATP Tour. Na Swiss Indoors dobyl Federer sedmou trofej.\n\nŠvýcar Španěla porazil poprvé od března 2012 (na Indian Wells uspěl v semifinále) a sérii pěti porážek.\nVzájemnou bilanci si tak vylepšil na 11 výher a 23 proher. Již dříve si stejný počet titulů zajistil ve Wimbledonu, na Cincinnati Masters a Dubai Tennis Championships, ještě o jeden titul více získal už jen na travnatém pažitu Halle Open. Během slavnostního ceremoniálu sdělil: „\"Tohle byl jeden z mých nejlepších týdnů v Basileji, s ohledem na to, čeho jsem tady během kariéry dosáhl. Sebevědomí mám teď dobré, o tom není pochyb. Je příjemné se dostat do vítězné nálady po Šanghaji\".“\n\n"}
{"id": "1147402", "url": "https://cs.wikipedia.org/wiki?curid=1147402", "title": "Swiss Indoors 2015 – mužská čtyřhra", "text": "Swiss Indoors 2015 – mužská čtyřhra\n\nDo soutěže mužské čtyřhry na tenisovém turnaji Swiss Indoors 2015 nastoupilo šestnáct dvojic. Obhájcem titulu byl kanadsko-srbský pár Vasek Pospisil a Nenad Zimonjić, jehož členové nestartovali společně. Pospisil se rozhodl turnaje nezúčastnit. Spoluhráčem Zimonjiće se stal polský deblista Marcin Matkowski, s nímž skončil ve čtvrtfinále na raketách dvojice Alexander Peya a Bruno Soares.\n\nVítězem čtyřhry se stal nenasazený rakousko-brazilský pár Alexander Peya a Bruno Soares, který ve finále zdolal britsko-australské turnajové trojky Jamieho Murrayho a Johna Peerse výsledkem 7–5 a 7–5. Oba šampioni si do žebříčku ATP připsali 500 bodů.\n"}
{"id": "1147403", "url": "https://cs.wikipedia.org/wiki?curid=1147403", "title": "Valencia Open 2015 – mužská čtyřhra", "text": "Valencia Open 2015 – mužská čtyřhra\n\nDo soutěže mužské čtyřhry na tenisovém turnaji Valencia Open 2015 nastoupilo šestnáct dvojic. Obhájcem titulu byl nizozemsko-rumunský pár Jean-Julien Rojer a Horia Tecău, jehož členové se rozhodli pro start na paralelně probíhajícím Swiss Indoors 2015 v Basileji.\n\nVítězem čtyřhry se stal nenasazený americký pár Eric Butorac a Scott Lipsky, který ve finále zdolal španělsko-běloruské turnajové čtyřky Feliciana Lópeze a Maxe Mirného ve dvou setech 7–6 a, 6–3. Oba šampioni si do žebříčku ATP připsali 250 bodů.\nAmeričané získali po Estoril Open 2009 druhý spolčný titul. Pro Butorace to byla sedmnáctá deblová trofej na okruhu ATP Tour a Lipsky si odvezl čtrnácté turnajové vítězství ze čtyřhry.\n\n"}
{"id": "1147408", "url": "https://cs.wikipedia.org/wiki?curid=1147408", "title": "Roman Kosecki", "text": "Roman Kosecki\n\nRoman Jacek „Kosa“ Kosecki (* 15. února 1966, Piaseczno, Polsko) je bývalý polský fotbalový záložník a reprezentant. Za rok 1994 získal v Polsku ocenění \"fotbalista roku\".\n\nJeho synem je polský fotbalista a reprezentant Jakub Kosecki.\n\nNa klubové úrovni hrál v Polsku v mužstvech Gwardia Warszawa, Legia Warszawa, poté odešel v roce 1990 do zahraničí. Zkusil si angažmá v Galatasaray SK (Turecko), CA Osasuna, Atlético Madrid (oba Španělsko), FC Nantes, Montpellier HSC (oba Francie). V sezóně 1997/98 se vrátil do Legie Warszawa, poté hrál v klubu Chicago Fire (USA), kde ukončil v roce 1999 kariéru.\nV polském národním A-mužstvu debutoval 14. 12. 2012 v Haifě na turnaji v Izraeli proti týmu Rumunska (remíza 2:2). Celkem odehrál v letech 1988–1995 za polský národní tým 69 zápasů a vstřelil 19 gólů.\n\n"}
{"id": "1147411", "url": "https://cs.wikipedia.org/wiki?curid=1147411", "title": "Boršičanka", "text": "Boršičanka\n\nBoršičanka může být:\n\n"}
{"id": "1147413", "url": "https://cs.wikipedia.org/wiki?curid=1147413", "title": "NGC 1316", "text": "NGC 1316\n\nNGC 1316 (také Fornax A) je obří eliptická nebo čočková interagující galaxie ve vzdálenosti 58 až 80\nmiliónů světelných roků od Země. Při pohledu ze Země je viditelná v souhvězdí Pece (Fornax) a je nejjasnějším členem kupy galaxií v Peci. Nachází se zde čtvrtý nejsilnější rádiový zdroj na obloze. Astronomové se domnívají, že galaxie v minulosti prodělala srážku s jinou, spirální galaxií. Galaxie byla objevena 2. září 1826 australským astronomem Jamesem Dunlopem.\n\nVelikostí i tvarem připomíná běžnou eliptickou galaxii, ale vyskytují se u ní \"prachové pásy a disk\", které se častěji nacházejí ve spirálních galaxiích. Tyto atributy by mohly být způsobeny interakcemi s další galaxií během poslední miliardy let. Je pravděpodobné, že vznikla sloučením několika menších galaxií. V souhvězdí Pece se nachází i její menší souputník NGC 1317 (malá spirální galaxie na severní straně).\n\nGalaxie má nadměrný výskyt supernov, během 26 let zde došlo ke čtyřem případům této hvězdné exploze.\nNGC 1316 je také silným radiovým zdrojem, jehož původcem by mohla být černá díra v centru galaxie. Padají do ní plynné zbytky pohlcené galaxie, které se zahřívají a září mimo jiné i v tomto oboru elektromagnetického spektra.\n\n\n"}
{"id": "1147415", "url": "https://cs.wikipedia.org/wiki?curid=1147415", "title": "Ovčí kaple", "text": "Ovčí kaple\n\nOvčí kaple ve Velkém Šenově byla hřbitovní kaple na starém hřbitově u kostela svatého Bartoloměje. Po založení nového hřbitova přestala být využívána a roku 1923 byla zbořena.\n\nVelký Šenov měl již od svých počátků hřbitov umístěný u kostela. Zde byla v 2. polovině 18. století postavena klasicistní hřbitovní kaple, mezi lidmi nazývaná \"Ovčí kaple\". V roce 1873 byl postaven nový hřbitov a od následujícího roku přestal být ten starý využíván. Pro hřbitovní kapli se nenašlo nové využití, proto postupně chátrala, až bylo roku 1923 rozhodnuto o jejím stržení. Na místě starého kostelního hřbitova se dnes nachází skromný park, který je v majetku Římskokatolické farnosti Velký Šenov.\n\nOvčí kaple měla obdélný půdorys. Průčelí zdobila na každé straně dvojice pilastrů doplněných o kamenné desky. Pilastry zakončovala římsa, která přecházela i na boční stěny. Ve výrazném trojúhelníkovém štítu byl umístěn nedochovaný znak. Veliké dvojkřídlé dveře byly zakončeny obloukem. V každé z bočních stěn bylo umístěno půlkruhové okno. Boční stěny dále zdobila římsa, nárožní pilastry a kamenné náhrobní kameny. Sedlová střecha neměla věž, zdobil ji jen malý kovový kříž.\n\n\n"}
{"id": "1147418", "url": "https://cs.wikipedia.org/wiki?curid=1147418", "title": "Łukasz Teodorczyk", "text": "Łukasz Teodorczyk\n\nŁukasz Teodorczyk (* 3. června 1991, Żuromin, Polsko) je polský fotbalový útočník a reprezentant, od roku 2014 hráč klubu FK Dynamo Kyjev. Od léta 2016 je na hostování v RSC Anderlecht.\n\nTeodorczyk nastupoval za polské mládežnické reprezentační výběry U20 a U21.\n\nV polském národním A-mužstvu debutoval 2. 2. 2013 v přátelském utkání ve španělské Málaze proti týmu Rumunska. V zápase vstřelil dva góly a Polsko zvítězilo 4:1.\n\n"}
{"id": "1147423", "url": "https://cs.wikipedia.org/wiki?curid=1147423", "title": "Seznam dílů seriálu Expozitura", "text": "Seznam dílů seriálu Expozitura\n\nToto je seznam dílů seriálu \"Expozitura\". V roce 2011 odvysílala TV Nova první řadu. Volně navazující druhou řadu s názvem \"Atentát\" odvysílala v letech 2015 a 2016. Celkově čítá 34 dílů.\n\n<onlyinclude></onlyinclude>\n"}
{"id": "1147424", "url": "https://cs.wikipedia.org/wiki?curid=1147424", "title": "Blasio Park", "text": "Blasio Park\n\nBlasio Park, OSB (3. února 1970, Ullung-do) je jihokorejský římskokatolický duchovní, od roku 2013 opat waegwanského opatství a apoštolský administrátor tŏkwonského územního opatství.\n\n"}
{"id": "1147426", "url": "https://cs.wikipedia.org/wiki?curid=1147426", "title": "Hans Hesse", "text": "Hans Hesse\n\nHans Hesse (* kolem 1470, činný v letech 1497 – 1539) byl německý malíř pozdní gotiky a rané renesance.\nO místě narození a školení Hanse Hesse není nic známo, ze stylu malby však lze předpokládat, že získal malířské vzdělání v Norimberku (Michael Wolgemut ?). Od roku 1497 je doložena jeho práce v Sasku (Dittmannsdorf) a kolem roku 1500 už patrně pobýval ve Zwickau, kde si roku 1506 zřídil dílnu a spolupracoval s řezbářem Peterem Breuerem na oltáři pro Chemnitz. Roku 1506 se mohl zdržovat v Annabergu, kde byl muž stejného jména odsouzen za zabití. Nelze s jistotou potvrdit že se jedná o tutéž osobu.\n\nKrátce nato se Hesse usadil v blízkém městě Annaberg, zbohatl koupí a prodejem domů a stal se váženým občanem města. Jeho dílna získala množství zakázek na oltáře v Annabergu a okolí. Po roce 1524 pracoval hlavně pro zákazníky v Čechách (Želina, Vintířov, Horní Mokropsy, Teplice). Naposled je zmíněn v dokumentech roku 1539 a předpokládá se, že toho roku zemřel.\n\nPrvním doloženým dílem Hanse Hesse je oltářní triptych pro kostel v Dittmannsdorfu, který byl postaven v letech 1150-1250 jako poutní kostel na česko-saské stezce. Na centrálním panelu je \"Svatá Trojice\", na levém křídle \"Panna Maria\" a \"sv. Jeroným\", na pravém \"sv. Anna Samotřetí\" a \"sv. Jan z Patmosu\".\nRoku 1505 byl vysvěcen hlavní oltář kostela Johanniskirche v Saské Kamenici, na kterém Hesse spolupracoval s Peterem Breuerem. Oltář je nyní umístěn v hlavním městském kostele Jakobikirche (St. Jakobi) v Saské Kamenici.\n\nNejznámějším dílem Hanse Hesse je zadní strana tzv. Horního oltáře (Bergaltar) v Annabergu, kde je na několika panelech velmi realisticky znázorněna těžba rud, jejich zpracování a výroba mincí. Obrazy mají reálnou perspektivu a barevnou diferenciaci prostorových plánů od hnědí v popředí po modré hory v dálce. Na přední straně gotického oltáře jsou vyřezávané scény Umučení Krista a malované výjevy ze života Panny Marie.\n\n\n"}
{"id": "1147427", "url": "https://cs.wikipedia.org/wiki?curid=1147427", "title": "Mathilda Nostitzová", "text": "Mathilda Nostitzová\n\nMathilda Nostitzová (celým jménem \"Mathidla Maria Anna Collette Carolina Margareta Maxmiliana\"; rozená \"komtesa Nostitzová-Rieneck\"; provdaná \"Quagliotti\"; * 12. června 1936 Zámek Planá) je zakladatelkou Nadačního fondu \"Mathilda\", jehož smyslem je zlepšení kvality života slabozrakých a nevidomých lidí. Angažuje se také v organizaci výcviku vodicích psů. \n\nPochází ze šlechtického rodu Nosticů.\n\nNarodila se jako nejstarší z pěti dětí hraběte Karla Nostitze. Její matka byla německá koncertní pianistka, hraběnka Marie Sophie Brühl. Když bylo Mathildě 12 let, byla její rodina v roce 1948 vyhnána z Československa.\n\nVystudovala hotelovou školu. Od 18 let začala pracovat, nejdříve ve francouzském hotelu, poté ve společnosti Lufthansa. Psala pro týdeník Der Spiegel, byla módní redaktorkou v časopise Constance. Ve 34 letech se provdala za italského diplomata Mario Quagliotti (v letech 2006 až 2015 velvyslanec Maltézského řádu v Praze). Žili proto v řadě evropských měst (Moskva, Vídeň, Londýn, Oslo), ale např. i v Japonsku nebo Ománu.\n\nV roce 1992 se do Plané poprvé po letech vrátila a rodinný zámek našla ve zdevastovaném stavu. Požádala o něj v restituci, zámek jí však nebyl vydán. Noví vlastníci ho neopravili a nechali ho zchátrat. V listopadu 2017 zámek zachvátil požár, který zničil střechu.\n\nV ČR se začala věnovat pomoci nevidomým a zavedení efektivního modelu výcviku vodicích psů ve výcvikovém středisku v pražských Jinonicích.\n\n\n"}
{"id": "1147429", "url": "https://cs.wikipedia.org/wiki?curid=1147429", "title": "Terry Venables", "text": "Terry Venables\n\nTerence Frederick \"Terry\" Venables (* 6. ledna 1943, Londýn, Anglie) je bývalý anglický fotbalový záložník. Po skončení aktivní hráčské kariéry trénoval vedle několika předních anglických klubů a španělské Barcelony také anglickou reprezentaci, kterou dovedl do semifinále Mistrovství Evropy 1996. V současnosti působí jako technický poradce týmu Wembley FC.\n\nDo Chelsea FC přišel jako patnáctiletý a svou první profesionální smlouvu zde podepsal v roce 1960 poté, co nebyl nominován do britské reprezentace na Olympijské hry. Byl jedním z klíčových hráčů \"Blues\" v šedesátých letech, kdy s klubem vyhrál ligový pohár. O rok později ale porušil spolu se sedmi dalšími spoluhráči předzápasovou večerku, což vedlo k jeho prodeji do Tottenhamu, se kterým hned v první sezóně vyhrál FA Cup. Následně hrál za Queens Park Rangers FC a Crystal Palace FC a hráčskou kariéru zakončil v irském St Patrick's Athletic FC za který však odehrál jen dva zápasy.\n\nPřestože byl Terry Venables prvním anglickým fotbalistou, který prošel všemi mládežnickými reprezentacemi, za A-tým odehrál pouze dvě mezistátní utkání.\n\nS trénováním začal bezprostředně po ukončení kariéry ve svém bývalém působišti Crystal Palace, se kterým během tří let postoupil ze třetí ligy do nejvyšší soutěže. Na začátku druhé sezóny mezi elitou však mužstvo opustil a dal přednost angažmá u Queens Park Rangers, s nimiž také postoupil do první ligy, kde následně obsadili pátou příčku a kvalifikovali se do Poháru UEFA.\nEvropské poháry si však vyzkoušel až s FC Barcelona, kam po sezóně odešel. V premiérové sezóně dovedl klub k prvnímu mistrovskému titulu po jedenácti letech. V Poháru mistrů vyřadila Barca postupně pražskou Spartu, FC Porto, Juventus FC a švédský IFK Göteborg. Ve finále proti FC Steaua București gól nepadl, v následném penaltovém rozstřelu neuspěl ani jeden z barcelonských střelců a pohár tak putoval do Rumunska. Barca si spravila chuť alespoň ve finále španělského ligového poháru. V příští sezóně nezískal s týmem žádnou trofej a na začátku té další byl z funkce odvolán.\nPo dvou měsících bez angažmá se ujal kormidla dalšího z týmů, kde působil jako hráč, Tottenhamu Hotspur. Nejvýraznějších úspěchů dosáhl na začátku devadesátých let, když nejprve dovedl \"Spurs\" ke třetí příčce v lize a o rok později získal anglický pohár. Po skončení sezóny na lavičku usedl Peter Shreeves a Venables byl jmenován generálním ředitelem klubu.\nV lednu roku 1994 nahradil na lavičce anglické reprezentace\nGrahama Taylora, který s národním týmem selhal v kvalifikaci na světový šampionát. Ještě před startem EURO 96, které Anglie pořádala Venables ohlásil, že po šampionátu již nebude u týmu pokračovat. Do turnaje vstoupil \"Albion\" remízou se Švýcarskem. Následovaly výhry nad Skotskem a výběrem Nizozemska. Ve čtvrtfinále přešli svěřenci Terryho Venablese přes Španělsko po pokutových kopech. Do finále ve Wembley je ale nepustili Němci, když v šesté sérii penaltového rozstřelu selhal Gareth Southgate.\nV listopadu 1996 převzal reprezentaci Austrálie, s níž došel až do finále Konfederačního poháru, kde nestačili na Brazilce. Kvalifikací na světový šampionát prošli Venablesovi svěřenci bez ztráty bodu s celkovým skóre 31:2. V následné baráži s Íránem však po remíze 1:1 v Teheránu nezvládli australané domácí odvetu a navzdory vedení 2:0 na šampionát nepostoupili.\n\n"}
{"id": "1147432", "url": "https://cs.wikipedia.org/wiki?curid=1147432", "title": "Band-a-SKA", "text": "Band-a-SKA\n\nBand-a-SKA je česká hudební skupina hrající ve stylu ska. Aktivně funguje od roku 2011, jejím domovským městem je Týniště nad Orlicí.\n\nK roku 2017 hraje kapela v tomto složení:\n\nSkupině vyšly tyto desky:\n"}
{"id": "1147433", "url": "https://cs.wikipedia.org/wiki?curid=1147433", "title": "Julia Holter", "text": "Julia Holter\n\nJulia Holter (* 18. prosince 1984) je americká zpěvačka, skladatelka a hudební producentka.\n\nHolter vyrůstala v Los Angeles a docházela na . Po úspěšném dokončení školy odešla na CalArts, kde studovala kompozici. V roce 2008 přispěla svými písněmi na několik kompilačních alb. V roce 2010 hrála ve skupině zpěvačky Lindy Perhacs. Téhož roku vydala album \".\n\nSvé první řadové album \" vydala v srpnu roku 2011 prostřednictvím vydavatelství Leaving Records. Bylo inspirováno Eurípidovou hrou \"Hippolytus\". Album bylo kritiky přijato. Svou další nahrávku, album \"Ekstasis\", vydala v březnu 2012 na značce RVNG. Album bylo přirovnáváno k dílům umělců, jako byli Laurie Anderson, Julianna Barwick, Kate Bush, Joanna Newsom, Grouper a Stereolab, a získalo pozitivní odezvu od kritiků.\n\nDalší album, tentokrát s názvem ', vyšlo v srpnu 2013 ve spolupráci s vydavatelstvím Domino Records. Na rozdíl od jejích prvních dvou alb, které nahrála sama ve své ložnici, na tomto albu využila služeb dalších hudebníků. V září 2015 zpěvačka vydala své čtvrté album ', které bylo v hitparádách ze všech do té doby vydaných nejúspěšnější.\n\n\n"}
{"id": "1147440", "url": "https://cs.wikipedia.org/wiki?curid=1147440", "title": "Paměť zlaté rybky", "text": "Paměť zlaté rybky\n\nPaměť zlaté rybky (\"Goldfish Memory\") je irský hraný film z roku 2003, který režírovala Elizabeth Gill podle vlastního scénáře. Film popisuje heterosexuální, homosexuální a bisexuální vztahy mezi lidmi v současném Dublinu. Snímek byl v ČR uveden v roce 2004 na filmovém festivalu Febiofest a o rok později na festivalu Mezipatra.\n\nTom přednáší německou literaturu na Dublinské univerzitě. Jeho oblíbenou kratochvílí je svádět a posléze opouštět studentky. Opustí tak Claru kvůli Isoldě. Clara mu prorokuje, že jednou také skončí opuštěný a podvedený. Tom se do Isoldy zamiluje, ale ta považuje jejich vztah jen za krátkodobý flirt a odmítá se s ním již vidět. Tom je zoufalý. David je barman a žije s Rosie, které se neodvažuje přiznat, že je gay. Jednoho dne se seznámí s Redem, který se do Davida zamiluje. A to přesto, že si Red rozhodně nepotrpí na dlouhodobé vztahy. Jeho kamarádka Angie, která je lesba, se při oslavách Dne svatého Patrika seznámí s Clarou a začnou spolu chodit. Jejich vztah však ztroskotá na tom, že Angie by chtěla dítě. David řekne Rosie, že má milence a ta jej vyhodí z bytu. Red i Angie jsou zoufalí ze svých vztahů a v opilosti mají spolu sex. Tom se seznamuje s kolegyní Renee, se kterou začne chodit, ovšem ta dostane nabídku od Bostonské univerzity a Toma opustí. Přestěhuje se tedy k Redovi. Clara se seznámí s Isoldou a začnou spolu chodit. Angie se seznámí s Kate. Mezitím ale zjistí, že je s Redem těhotná.\n"}
{"id": "1147444", "url": "https://cs.wikipedia.org/wiki?curid=1147444", "title": "2MS", "text": "2MS\n\n2MS je hudební uskupení tvořené dvěma pelhřimovskými umělci, a to Jakubem Markem a Hanou Kumžákovou (dívčím příjmením Minářů). Vzniklo v roce 2010. Během roku 2013 se účastnili hudebního festivalu Porta. Následující rok vydali své první CD nazvané \"Demo\", jehož křest se konal 28. března 2014 v pelhřimovské čajovně Utopia. Dále se uskupení účastnilo též hlasování posluchačů v hitparádě Rozjezd. Vedle toho vystupuje též na festivalech či na společenských akcích, a to jak v Pelhřimově, tak také v Praze. Během roku 2015 skupina vydala píseň „Mazací“ věnovanou mazací tramvaji, která jezdí v Praze a na koleje nanáší vrstvu speciálního maziva, jež snižuje opotřebení kolejnic a hlučnost následně projíždějících tramvají.\n"}
{"id": "1147459", "url": "https://cs.wikipedia.org/wiki?curid=1147459", "title": "Dům Dr. Löwyho", "text": "Dům Dr. Löwyho\n\nDům Dr. Löwyho je obytný dům v Třešti. Dům je pojmenován po tamějším doktoru Siegfriedovi Löwym, strýci Franze Kafky, který sem jako mladý hoch jezdil na prázdniny – prvně roku 1907. Dům se nachází na rohu ulice Rooseveltovy a Malého náměstí. Adresa domu je Malé náměstí 131/9. Siegfried Löwy zde pobýval v letech 1899–1932 poté, co vystudoval medicínu a věnoval se zde lékařské praxi. Dům stojí v bývalé židovské čtvrti.\n"}
{"id": "1147460", "url": "https://cs.wikipedia.org/wiki?curid=1147460", "title": "Frane Bulić", "text": "Frane Bulić\n\nFrane Bulić (4. října 1846 Vranjic – 29. července 1934 Záhřeb) byl rakouský římskokatolický duchovní, historik, archeolog a politik chorvatské národnosti z Dalmácie, v 2. polovině 19. století poslanec Říšské rady.\n\nVystudoval gymnázium ve Splitu v letech 1861–1865. Pak studoval teologii v Zadaru v letech 1865–1868 a v roce 1869 byl vysvěcen na kněze. Od roku 1869 studoval klasickou filologii a slavistiku na Vídeňské univerzitě, ale od roku 1873 změnil obod a studoval klasickou archeologii. Po dokončení školy byl středoškolským učitelem ve Splitu (v roce 1873) a v Dubrovníku (v období let 1874–1877). V letech 1877–1878 pobýval ve Vídni, kde studoval epigrafiku u Otto Benndorfa a Otto Hirschfelda. Zabýval se též studiem dalmatské a istrijské lidové hudby. Později byl ustanoven školským inspektorem v okrese Zadar a Benkovac. V této funkci podpořil zavádění chorvatštiny do školství. V roce 1883 se přestěhoval ze Zadaru do Splitu, kde byl ředitelem klasického gymnázia a ředitelem archeologického muzea. V letech 1912–1915 byl zemským konzervátorem v Dalmácii. Z funkce ředitele gymnázia ve Splitu odešel v roce 1896 na zásah státních úřadů po politických vystoupeních místních studentů.\nVe své archeologické činnosti se zasloužil o výzkum Dalmácie. Šlo zejména o areál Diokleciánova paláce ve Splitu a o antické památky v nedalekém Solinu (Salona). Podnikl i výzkumy v Řecku, Malé Asii, Sýrii, Palestině a Egyptu. Byl členem mnoha odborných společnosti.\n\nByl aktivní i veřejně a politicky. Když zemřel Mihovil Pavlinović, stal se Bulić poslancem Dalmatského zemského sněmu, na kterém zastupoval Split. Zemským poslancem byl v období let 1887–1889 a 1907–1910. V politické činnosti podporoval sjednocení Dalmácie a Království chorvatsko-slavonského.\n\nPůsobil také jako poslanec Říšské rady (celostátního parlamentu Předlitavska), kam usedl v doplňovacích volbách roku 1887 za kurii venkovských obcí v Dalmácii, obvod Sinj, Imotski atd. Nastoupil 11. října 1887 místo Mihovila Pavlinoviće, rezignace byla oznámena na schůzi 3. prosince 1889. Do vídeňského parlamentu se ještě vrátil počátkem 20. století. Uspěl ve volbách roku 1907, konaných poprvé podle všeobecného a rovného volebního práva. Mandát získal za obvod Dalmácie 06. Rezignoval 24. února 1910. Ve volebním období 1885–1891 se uvádí jako Franz Bulić, ředitel gymnázia, bytem Split. V roce 1907 byl uváděn coby papežský komoří a ředitel muzea. Poslanecké diety ukládal do nadace na podporu studentů archeologie. V roce 1929 založil nadaci Frane Buliće.\n\nV 80. letech 19. století byl členem chorvatské Národní strany, ale jeho rezignace na mandát v Říšské radě i na zemském sněmu roku 1889 měla být motivována nespokojeností s údajně oportunistickou politikou této strany. V roce 1907 se uvádí, že na Říšskou radu byl zvolen coby kompromisní kandidát Chorvatů a chorvatské Strany práva, přičemž porazil kandidáta Chorvatské demokratické strany Josipa Smodlaku.\n\nVeřejně aktivní byl i po zániku Rakouska-Uherska. Byl pozván Ante Trumbićem na mírová jednání v Paříži, kde působil jako expert na otázky Dalmácie. Aktivní politickou dráhu už v té době nevykonával, ale o politiku se nadále zajímal. Po zavraždění Stjepan Radić a následnému zavedení královské diktatury v Jugoslávii byl zklamán poměry. V roce 1923 odešel na penzi z postu ředitele splitského archeologického muzea. Ve 20. letech také po desítkách let ukončil svou činnost ve vedení časopisu \"Vjesnik za arheologiju i historiju dalmatinsku\".\n\nZemřel v červenci 1934 v Záhřebu.\n"}
{"id": "1147465", "url": "https://cs.wikipedia.org/wiki?curid=1147465", "title": "Deset dnů, které otřásly světem (opera)", "text": "Deset dnů, které otřásly světem (opera)\n\nDeset dnů, které otřásly světem (v ruském originále , v ukrajinštině ) s podtitulem \"Fresky o revoluci\" je opera o deseti obrazech s prologem ukrajinského skladatele Marka Veniaminovyče Karminského (rusky Mark Veniaminovič Karminskij). Libreto napsal ruský teatrolog Viktor Jakovlevič Dubrovskij (1929–2003) na námět známé reportážní knihy Johna Reeda: \"Deset dnů, které otřásly světem\". Opera popisuje události Říjnové revoluce. Opera měla premiéru v divadle opery a baletu v Doněcku 30. října 1970.\n\nI když v centru Karminského opery stojí postava Vladimíra Iljiče Lenina, nejedná se o konvenční historicko-hrdinskou operu ve stylu socialistického realismu, jaké napsali například Vano Muradeli (\"Říjen\", 1961) nebo Julij Mejtus (\"Bratři Uljanovovi\", 1967). Skladatel i libretista si vzali inspiraci z avantgardních dramat a oper z bezprostředně porevolučních 20. let 20. století, ale také z brechtovského epického divadla, a výchozí podoba \"Deseti dnů\" není příliš odlišná od soudobého levicově angažovaného divadla na Západě.\n\nDeset obrazů opery sleduje deset dnů z jejího názvu, nepředstavuje však dramaticky rozvíjený děj, ale spíše publicistické či kronikářské zachycení událostí. Libreto je koláží citací z Reedovy knihy, ale i z jiných dobových textů od Leninových řečí a článků po novinové titulky a telegramy; charakterizuje ho útržkovitost, lapidárnost a plakátovost promluv. Podobně jako jejich vzory z 20. let používají Karminskyj a Dubrovskyj metody příbuzné filmové montáži. (Filmové záběry z doby ruské revoluce byly ostatně zapojeny i do inscenačního řešení.) Hudba je založena na deklamaci kombinované s úryvky připomínajícími dobové revoluční masové písně, ale přímo citována je jen \"Vy žertvoju pali\" (\"Pochod padlých revolucionářů\").\n\nV opeře vystupuje na 200 samostatných postav, všechny se však objeví jen jednorázově. Vícekrát se objevuje jen hlavní postava – V. I. Lenin (baryton). Jeho zpěv, pojednaný jako metricky volná melodická deklamace, sestává z autentických výroků revolučního vůdce. Celá opera začíná jeho monologem citujícím „Dopis členům ÚV“ z 6. listopadu 1917, předvečeru revoluce. Dějem procházejí také dvě postavy komentátorů, Rudogvardějec (Námořník, baryton) a Voják (bas). Spolu se sborem se na scéně v první inscenaci vystřídalo přes 300 účinkujících. Díky velkému zapojení sboru a symbolicky, nepsychologicky pojatým postavám má Karminského opera blíže ke scénickému oratoriu, rozměrné kantátě či vokální symfonii než k tradiční opeře.\n\nDoněcká inscenace byla připravena k běžnému výročí 7. listopadu a v roce 100. jubilea narození V. I. Lenina. Inscenaci připravili režisér Igor Vasiljevič Lacanič, dirigent Jevgenij Ivanovič Kušakov a scénograf B. Kupenko. Lenina zpíval I. Pokora, vojáka I. Dikov a rudogvardějce A. Galenkin. Divadlo ji dlouhodobě udržovalo na repertoáru a získalo s ní 2. cenu na všesvazovém konkursu hudebních představení vytvořených k leninskému jubileu.\n\nOperu \"Deset dnů, které otřásly světem\", uvedlo roku 1972 k výročí 55. výročí VŘSR a 50. výročí vzniku Sovětského svazu Národní divadlo v Praze. Z doněckého divadla se na inscenaci podíleli režisér Je. I. Kušakov a I. V. Lacanič, scénografii navrhl Oldřich Šimánek, kostýmy navrhl ukrajinský rodák působící v Československu Michael Romberg. Hlavní role obsadili Jindřich Jindrák jako V. I. Lenin, Přemysl Kočí jako Námořník (Rudogvardějec) a Jaroslav Horáček jako Voják. Premiéra se konala 2. listopadu 1970 a opera se hrála celkem třináctkrát. Spolu s Mejtusovou \"Mladou gardou\" je to jediná ukrajinská opera profesionálně provedená v českém divadle.\n\nVedle Doněcka a Prahy se Karminského \"Deset dnů\" hrálo jen ve Lvově. Klavírní výtah opery s ruským a ukrajinským textem vydalo roku 1973 nakladatelství Muzyčna Ukrajina.\n"}
{"id": "1147466", "url": "https://cs.wikipedia.org/wiki?curid=1147466", "title": "Augustin Masovčić", "text": "Augustin Masovčić\n\nAugustin Masovčić (1829 – 1899) byl rakouský právník a politik chorvatské národnosti z Dalmácie, v 2. polovině 19. století poslanec Říšské rady.\n\nPůsobil jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Dalmácii, obvod Šibenik, Knin atd. Mandát obhájil ve volbách roku 1891. Rezignace byla oznámena na schůzi 3. prosince 1891. Ve volebním období 1885–1891 se uvádí jako Dr. Augustin Masovčić, advokát, bytem Sinj.\n\nNa Říšské radě se po volbách v roce 1885 uvádí jako člen konzervativního a federalistického Hohenwartova klubu. Ve stejném klubu zasedal i po volbách roku 1891.\n\nByl rovněž v letech 1876–1889 poslancem Dalmatského zemského sněmu.\n"}
{"id": "1147470", "url": "https://cs.wikipedia.org/wiki?curid=1147470", "title": "Capital Games", "text": "Capital Games\n\nCapital Games je americký hraný film z roku 2013, který režíroval Ilo Orleans. Film popisuje vztah dvou ambiciózních mužů v jedné firmě.\n\nSteve Miller je bývalý policista, který již několik let pracuje v reklamní kanceláři v Los Angeles. Po rozchodu s přítelkyní žije sám. Do firmy nastoupí nový kolega Mark Richfield, kterého si oblíbí šéf i spolupracovníci. Steve na něj žárlí a nechce, aby získal významného klienta. Na jeden víkend je naplánované teembuildingové školení v Santa Fe. Zde se na výpravě do pouště Steve a Mark ztratí a musejí zůstat přes noc venku. Tehdy zjistí, že jsou k sobě fyziky přitahováni. Avšak Mark má snoubenku a bude se brzy ženit.\n"}
{"id": "1147471", "url": "https://cs.wikipedia.org/wiki?curid=1147471", "title": "Josip Vergilij Perić", "text": "Josip Vergilij Perić\n\nJosip Vergilij Perić (16. dubna 1845 Podbablje Gornje – 2. ledna 1919 Zadar) byl rakouský historik a politik chorvatské národnosti z Dalmácie, na přelomu 19. a 20. století poslanec Říšské rady.\n\nStudoval teologii v Šibeniku a Makarské. V roce 1877 absolvoval studia klasické filologie a slavistiky na Univerzitě ve Štýrském Hradci. Působil jako pedagog v Kotoru a Zadaru. Překládal z řečtiny a latiny. Napsal i několik knih: \"Kula od uzdaha: historički događaj iz prve polovice XVII. vieka\" (1900), \"Srpsko-hrvatski spor/Der serbo-kroatische Streit\" (1903), \"Pjesme i poslanice\" (1906), O \"sveopćoj pučkoj prosvjeti\" (1912).\n\nByl aktivní veřejně i politicky. Zasedal coby poslanec Dalmatského zemského sněmu. Zemským poslancem byl v letech 1889–1908.\n\nPůsobil také jako poslanec Říšské rady (celostátního parlamentu Předlitavska), kam usedl v doplňovacích volbách roku 1890 za kurii venkovských obcí v Dalmácii, obvod Sinj, Imotski atd. Nastoupil 3. února 1890 místo Frane Buliće. Mandát obhájil ve volbách roku 1891, volbách roku 1897 i volbách roku 1901. Uspěl i ve volbách roku 1907, konaných poprvé podle všeobecného a rovného volebního práva. Mandát získal za obvod Dalmácie 07. Obhájil ho i ve volbách roku 1911. Ve volebním období 1885–1891 se uvádí jako Josef Virgil Perić, gymnáziální profesor, bytem Zadar.\n\nByl členem chorvatské Národní strany, později chorvatské Strany práva. Na Říšské radě se v roce 1890 i po volbách v roce 1891 uvádí jako člen konzervativního a federalistického Hohenwartova klubu. Po volbách roku 1897 je zmiňován coby radikální chorvatský kandidát. Patřil tehdy do chorvatské Strany práva. Po volbách roku 1907 usedl do parlamentního Slovinského a chorvatského klubu. Po volbách roku 1911 byl členem Chorvatsko-slovinského klubu.\n"}
{"id": "1147474", "url": "https://cs.wikipedia.org/wiki?curid=1147474", "title": "FC Kuřim", "text": "FC Kuřim\n\nFC Kuřim (celým názvem: Football Club Kuřim) je český fotbalový klub, který sídlí v Kuřimi v Jihomoravském kraji. Založen byl roku 1931. Od sezony 2018/19 hraje Přebor Jihomoravského kraje (5. nejvyšší soutěž).\n\nNejvětším úspěchem klubu je účast ve druhé nejvyšší soutěži – Moravsko-Slezské divizi – v prvním poválečném ročníku 1945/46. Druhé nejvyšší soutěže se účastnil i v ročnících 1951 a 1952. V 60. letech se kuřimský dorost probojoval do celostátní ligy. V novodobé historii je největším úspěchem účast v divizi (1993/94–1995/96), zejména pak 2. příčka v sezoně 1994/95.\n\nOd konce července 2019 je hráčem Kuřimi bývalý profesionální fotbalista a reprezentant Mario Holek.\n\nZdroje: \n\n\nPočátky kuřimské kopané sahají do poloviny 20. let 20. století, kdy nadšenci vybudovali malé hřiště v místech dnešní sokolovny. Klub \"SK Kuřim\" byl zaregistrován roku 1931 a začal hrát soutěže BZMŽF (Bradova Západomoravská župa footballová). Prvním předsedou klubu byl Eduard Orátor. Bylo pronajato nové malé hřiště (v místech, kde dnes stojí ZŠ Tyršova), které však mělo poněkud šikmou hrací plochu. Na otevření tohoto hřiště byl pozván i tehdejší starosta obce Eduard Vitula, který provedl čestný výkop. Fotbalový klub měl v této době tři mužstva: dvě mužstva dospělých a jedno dorostenecké.\n\nKlub se ke konci 30. let probojoval až do župní I. B třídy a posléze i do nejvyšší župní soutěže (3. nejvyšší celkově) – I. A třídy, kde se střetával např. s Královým Polem, Horáckou Slavií Třebíč, Ratíškovicemi, Tišnovem, Spartou Brno či Lanžhotem. V této době klub zaznamenal i cenná vítězství v Česko-Moravském poháru, kde dokázal porazit mj. Adamov, Znojmo, Spartu Brno či Moravskou Slaviu Brno.\n\nV sezoně 1943/44 kuřimští I. A třídu vyhráli a postoupili tak do 2. nejvyšší soutěže. Jelikož se v ročníku 1944/45 fotbalové soutěže nehrály, dočkala se Kuřim druhé ligy v prvním poválečném ročníku 1945/46. Vstup do divizní sezony se kuřimským vydařil, v prvním utkání deklasovali na domácí půdě ČSS Olomouc 9:0 a ve druhém kole zvítězili na půdě Boroviny Třebíč 3:1. Po krásných počátečních úspěších byl však závěr podzimu slabý a Kuřim skončila po podzimní části na třináctém místě ze šestnácti oddílů. Jarní sezona potvrdila nepříznivý výsledkový trend a 13. místo znamenalo – vzhledem k zeštíhlení soutěže na 14 účastníků od ročníku 1946/47 – sestup do I. A třídy. Na jaře 1946 bylo v Kuřimi sehráno první mezinárodní utkání s polským ligovým mužstem Ruch Chorzów s výsledkem 2:5.\n\nV roce 1951 slavil klub dvacetileté výročí svého založení. V té době byla hrána řada významných utkání: s ATK Praha 2:3 (později s Duklou 2:5), Baníkem Ostrava 1:4 či Duklou Pardubice 4:0.\n\nV neděli 5. července 1959 bylo v Kuřimi sehráno mezinárodní přátelské utkání, v němž domácí podlehli vybrané jedenáctce polského Krakova 2:4 (0:2).\n\nRoku 1961 byli kuřimští vybráni za partnera pro přípravné utkání reprezentačního mužstva, které se chystalo na přátelský zápas s Argentinou v Brně. Kuřim překvapila nejen vysokou návštěvou 5 000 diváků, ale i dobrou hrou, kterou přinutila reprezentanty k plnému vypětí. Utkání, které se hrálo ve čtvrtek 15. června 1961 v Kuřimi, skončilo hubeným vítězstvím reprezentantů 3:2 (poločas skončil nerozhodně 2:2), když všech branek národního mužstva docílil Josef Kadraba, za Kuřim skórovali Raňanský a Mizera. Reprezentanti nastoupili v sestavě Jindra (Schrojf) – Bomba (Šafránek), Popluhár (Tichý), Novák – Pluskal, Masopust – Pospíchal, Kadraba, Kvašňák, Adamec, Valošek. Mužstvo vedl Rudolf Vytlačil.\n\nPočátkem 70. let nastal výkonnostní propad, pět let po sestupu ze župního přeboru v sezoně 1970/71 přišel pád až do Okresního přeboru Brno-venkov. Krize kuřimské kopané v těchto letech vrcholila, k obratu došlo až začátkem 80. let. Sezona 1985/86 znamenala postup do I. A třídy (z 2. místa za vítězným Kunštátem), v ročníku 1989/90 přišel po 19 letech návrat do nejvyšší krajské soutěže.\n\nNa jaře 1993 vstoupil do kuřimského fotbalového dění majitel firmy Elektrobock pan Mojmír Boček (jako nájemce stadionu a zároveň mecenáš fotbalového klubu). Fotbalový klub se stal samostatným právním subjektem a přejmenoval se na \"FC Boček Kuřim\". Vítězstvím v Jihomoravském župním přeboru v sezoně 1992/93 se klub probojoval do Divize D. Po sestupu z divize přešel stadion znovu do správy města, Mojmír Boček přestal klub sponzorovat a oddíl se přejmenoval na \"FC Kuřim\".\n\nV roce 1934 se začalo budovat nové hřiště u nádraží, otevřeno bylo zápasem s týmem SK Židenice, který se představil s řadou ligových hřáčů. Po válce se klub musel znovu stěhovat, jeho stávající hřiště bylo zrušeno z důvodu výstavby kuřimského vlakového nádraží. Nové hřiště se budovalo na loukách u sokolovny. Historie městského stadionu se píše od roku 1956, kdy tělovýchovná jednota Spartak začala s jeho budováním u národního podniku Továrny obráběcích strojů Kuřim – bylo to už páté hřiště v tehdy dvacetipětileté existenci klubu. Stadion byl postaven s kapacitou 10 000 diváků, travnatou plochou, lehkoatletickou drahou a dalším cvičným hřištěm. V současné době se v areálu nachází 2 travnatá hřiště pro kopanou, škvárový atletický ovál a nově zrekonstruované multifunkční hřiště používané především házenkáři a kuřimskou ligou malé kopané. V roce 2001 byla v areálu hlavní tribuny otevřena sauna, která je přístupná široké veřejnosti.\n\n\nZdroj: \n\n\n\nZdroj: \n\nPoznámky:\n\nFC Kuřim „B“ byl rezervním mužstvem Kuřimi, které se pohybovalo v okresních soutěžích. Bylo obnoveno před sezonou 2012/13. Od sezony 2013/14 hrálo Okresní soutěž Brno-venkov – sk. B (9. nejvyšší soutěž). Před začátkem ročníku 2016/17 bylo zrušeno.\n\n\nZdroj: \n\n\n\nZdroj: \n\n\n"}
{"id": "1147475", "url": "https://cs.wikipedia.org/wiki?curid=1147475", "title": "Monster Pies", "text": "Monster Pies\n\nMonster Pies je australský hraný film z roku 2013, který režíroval Lee Galea podle vlastního scénáře. Film popisuje vztah dvou adolescentů. \n\nStředoškolák Mike je introvert a ve škole se s nikým nekamarádí. Když do třídy nastoupí nový student William, začne se mezi nimi pozvolna vytvářet náklonnost.\n"}
{"id": "1147481", "url": "https://cs.wikipedia.org/wiki?curid=1147481", "title": "Drown (film)", "text": "Drown (film)\n\nDrown (tj. \"Utonutí\") je australský hraný film z roku 2015, který režíroval Dean Francis podle vlastního scénáře. Film popisuje vztahy ve skupině záchranářů na pláži. \n\nLen pracuje, stejně jako kdysi jeho otec, jako záchranář na pláži. Len je nejlepší v týmu a dává to každému s oblibou najevo. Když nastoupí nový záchranář Phil, rozpozná v něm hrozící konkurenci. Přesto pociťuje k Philovi určitou citovou náklonnost, které se však vzpíná. Phil je gay, a když to Len zjistí, surově ho napadne. Posléze dostane plán, jak Phila zabít a tím v sobě potlačit jakékoliv případné homosexuální sklony.\n"}
{"id": "1147482", "url": "https://cs.wikipedia.org/wiki?curid=1147482", "title": "Artur Jędrzejczyk", "text": "Artur Jędrzejczyk\n\nArtur Jędrzejczyk [artur jendřejčik] (* 4. listopadu 1987, Dębica, Polsko) je polský fotbalový obránce a reprezentant, od roku 2016 hráč klubu Legia Warszawa.\n\n\nJędrzejczyk byl členem polských mládežnických reprezentačních výběrů U20 a U21.\n\nV polském národním A-mužstvu debutoval 12. 10. 2010 v přátelském utkání v kanadském Montrealu proti týmu Ekvádoru (remíza 2:2).\n\nS polskou reprezentací se zúčastnil úspěšné kvalifikace na EURO 2016 ve Francii. Polsko obsadilo druhé postupové místo v kvalifikační skupině D. Trenér Adam Nawałka jej zařadil do závěrečné 23členné nominace na evropský šampionát.\n\n"}
{"id": "1147484", "url": "https://cs.wikipedia.org/wiki?curid=1147484", "title": "GKS Jastrzębie", "text": "GKS Jastrzębie\n\nGKS Jastrzębie je název těchto polských sportovních klubů:\n\n"}
{"id": "1147485", "url": "https://cs.wikipedia.org/wiki?curid=1147485", "title": "Dr. Strange (film)", "text": "Dr. Strange (film)\n\nDr. Strange je americký televizní fantasy film z roku 1978, který natočil Philip DeGuere podle komiksových příběhů o Doctoru Strangeovi. Vznikl jako pilotní snímek pro zamýšlený televizní seriál, který však nebyl stanicí CBS objednán.\n\nMorgan le Fay dostane za úkol napravit svůj neúspěch z doby před 500 lety, kdy nedokázala přemoci mocného čaroděje, čímž by démoni získali přístup do lidského světa. Nyní je tento muž, Thomas Lindmer, starý a slabý a chystá se předat svoje místo a svoji moc nástupci. Le Fay má pouze tři dny na to, aby čaroděje porazila, nebo aby zabila jeho následovníka. Tím je newyorský psychiatr Stephen Strange, jenž se musí vypořádat s podivnými událostmi kolem sebe, včetně zjevující se Morgan, která posedla mladou dívku Cleu.\n\n\n"}
{"id": "1147495", "url": "https://cs.wikipedia.org/wiki?curid=1147495", "title": "Mistrovství světa v házené žen 2015", "text": "Mistrovství světa v házené žen 2015\n\n22. mistrovství světa v házené žen probíhalo od 5. do 20. prosince v Dánsku. Mistrovství se účastnilo 24 družstev, rozdělených do čtyř šestičlenných skupin. První čtyři týmy postoupily do play off (osmifinále). Titul mistra světa nedokázalo obhájit družstvo Brazílie.\n\n"}
{"id": "1147500", "url": "https://cs.wikipedia.org/wiki?curid=1147500", "title": "Orbis OS", "text": "Orbis OS\n\nOrbis OS je operační systém konzole PlayStation 4, který je postavený na systému FreeBSD verze 9.0. Je jádrem celého updatovatelného softwarového vybavení herní konzole, jež nese oficiální název PlayStation 4 system software. Firma Sony zvolila FreeBSD místo Linuxu kvůli svobodnější licenci.\n"}
{"id": "1147517", "url": "https://cs.wikipedia.org/wiki?curid=1147517", "title": "Boys Like Us", "text": "Boys Like Us\n\nBoys Like Us (tj. \"Kluci jako my\") je francouzsko-rakouský hraný film z roku 2014, který režíroval Patric Chiha podle vlastního scénáře. Film popisuje osudy tří přátel, kteří se vypraví z Paříže do rodné rakouské vesnice jednoho z nich. Uprostřed Alp mají dost času přemýšlet o svých životech, láskách a přátelství.\n\nRakušan Rudolf žije již 14 let v Paříži. Právě se s ním rozešel jeho přítel Pierre a tak se Rudolf rozhodne opustit město a přestěhovat se zpět do rodného městečka Ramsau v rakouských Alpách. Spolu s ním se na cestu vydají i jeho nejlepší kamarádi Nicolas a Gabriel. Ubytují se v penzionu Rudolfovy rodinné známé Johanny a Rudolf si musí najít stálou práci, aby si mohl pronajmout byt. Chtěl by se věnovat psaní románu, což se mu v Paříži nedařilo. Pařížané Nicolas a Gabriel narážejí na rakouském venkově na kulturní odlišnosti od francouzského velkoměsta, což vede k roztržkám s místními obyvateli i s Rudolfem. Jejich přátelství je vystaveno nejedné zkoušce, ale obstojí.\n"}
{"id": "1147518", "url": "https://cs.wikipedia.org/wiki?curid=1147518", "title": "Arcadie Ciupercovici", "text": "Arcadie Ciupercovici\n\nArcadie Ciupercovici, též Arkadius Czuperkowicz, ukrajinsky Arkadij Čuperkovyč, cyrilicí Аркадій Чуперкович (14. dubna 1823 Câmpulung – 18. března 1902 Černovice), byl rakouský pravoslavný duchovní a politik z Bukoviny, na přelomu 19. a 20. století arcibiskup černovický a metropolita Bukoviny a Dalmácie, koncem 19. století poslanec Říšské rady.\n\nNarodil se v roce 1823 v Câmpulungu. Pocházel z rodiny kněze. Teologii vystudoval v Černovicích, 19. října 1847 se stal diakonem a 26. října téhož roku presbyterem. Byl pak přidělen k duchovní službě do obce Toporivci. Od roku 1848 byl farářem v obci Čornivka, od roku 1853 v Milișăuți. V roce 1866 se stal igumenem kláštera v Putně. Od roku 1874 měl funkci archimandrity a od 23. června 1878 konzistorního rady. 23. května 1880 byl jmenován diecézním archimandritou a arcibiskupským vikářem. Jeho církevní dráha vyvrcholila na přelomu století. 16. února 1896 byl jmenován arcibiskupem černovickým a metropolitou Bukoviny a Dalmácie. 7. dubna 1896 jmenování potvrdil synod. 19. května téhož roku byl uveden do funkce, kterou zastával až do své smrti.\n\nByl aktivní veřejně i politicky. Od roku 1870 zastával post náměstka okresního starosty v Rădăuți. Od roku 1878 do roku 1879 byl poslancem Bukovinského zemského sněmu, kde zastupoval I. voličský sbor velkostatkářské kurie.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Bukovině, I. voličský sbor. Slib složil 28. září 1885. Ve volebním období 1885–1891 se uvádí jako Arkadius Czuperkowicz, konzistorní archimandrita, bytem Černovice. Na Říšské radě se po volbách v roce 1885 uvádí jako člen konzervativního a federalistického Hohenwartova klubu.\n\nZ titulu své arcibiskupské funkce zasedal coby virilista i mezi poslanci Bukovinského zemského sněmu a byl také členem Panské sněmovny (nevolená horní komora Říšské rady). Kvůli chatrnému zdraví a vysokému věku ale v těchto politických tělesech nevyvíjel větší aktivitu.\n\nPocházel z převážně rumunského prostředí na jihu Bukoviny. V národnostních otázkách se ale snažil o neutralitu. V dubnu 1899 čelil při odjezdu do Vídně na černovickém nádraží protestům proti své osobě z řad rumunských studentů.\n\nByl mu udělen Řád Františka Josefa. Města Černovice, Câmpulung a Rădăuți mu udělila čestné občanství. Zemřel po dlouhé nemoci v březnu 1902.\n\nJeho strýcem byl politik Miron Ciupercovici, který během revolučního roku 1848 zasedal coby poslanec Říšského sněmu.\n"}
{"id": "1147530", "url": "https://cs.wikipedia.org/wiki?curid=1147530", "title": "Samsung E1200", "text": "Samsung E1200\n\nSamsung E1200 je low-end mobilní telefon vyrobený korejskou firmou Samsung. Má klasickou konstrukci a nedotykový displej.\n\nObal Samsungu GT-E1200 je vyroben z dvou kusů plastu. Plastová záda telefonu mají speciální povrchovou úpravu. Tlačítka jsou pogumovaná a prachuvzdorná. Na přední straně nalezneme TFT LCD displej schopný zobrazit 65 536 barev a klávesnici které dominuje pěti-směrné ovládací tlačítko. Přístroj má kompaktní rozměry 108 x 45 x 13,5 mm a váží pouhých 65 gramů. Telefon se zapíná a vypíná pomocí stejného tlačítka. Tímto tlačítkem také přerušíte hovor.\nTelefon podporuje mobilní sítě GSM na frekvencích 900 MHz a 1800 MHz a vyžaduje miniSIM. Přístroj má speciální S20 konektor, který se používá jak k nabíjení, tak k připojení redukce na 3,5mm jack.\nLi-ion baterie v telefonu má kapacitu 800 mAh a napětí 3,7 V. Výrobce udává výdrž baterie až 720 hodin (30 dní) v pohotovostním režimu a 7 hodin (420 minut) při volání.\n\nOperační systém Samsungu GT-E1200 se nazývá SGP, což je operační systém od firmy Samsung. Na telefonu nalezneme pouze ty nejzákladnější funkce, přístroj nepodporuje ani internetové připojení.\n\n\nV Samsungu GT-E1200 najdeme kalendář, Sudoku, převodník, kalkulačku, stopky, časovač, světové hodiny a budík. Telefon podporuje audio formát MP3. Lze nastavit vlastní MP3 melodii vyzvánění.\n"}
{"id": "1147531", "url": "https://cs.wikipedia.org/wiki?curid=1147531", "title": "Kamil Glik", "text": "Kamil Glik\n\nKamil Jacek Glik (* 3. února 1988, Jastrzębie-Zdrój, Polsko) je polský fotbalový obránce a reprezentant, od léta 2016 hráč klubu AS Monaco.\n\n\nGlik byl členem polské reprezentace U21.\n\nV polském národním A-mužstvu debutoval 20. 1. 2010 na thajském turnaji King's Cupu proti domácímu týmu Thajska. K výhře 3:1 přispěl jedním gólem.\nS polskou reprezentací se zúčastnil úspěšné kvalifikace na EURO 2016 ve Francii. Polsko obsadilo druhé postupové místo v kvalifikační skupině D. Trenér Adam Nawałka jej zařadil do závěrečné 23členné nominace na EURO 2016 ve Francii.\n\n"}
{"id": "1147534", "url": "https://cs.wikipedia.org/wiki?curid=1147534", "title": "Ivan Sashov", "text": "Ivan Sashov\n\nIvan Sashov Savov (bulharsky \"Иван Сашов Савов\", * 23. dubna 1987 Mokresh, Bulharsko) je bulharský herec a kaskadér.\nIdolem se pro něj stal Russell Crowe a Jean-Claude van Damme, kvůli kterým se dal na cestu bojových umění. Během pár let se stal špičkovým zápasníkem a díky tomu ho oslovili filmaři.\n\n"}
{"id": "1147537", "url": "https://cs.wikipedia.org/wiki?curid=1147537", "title": "Stanislav Filko", "text": "Stanislav Filko\n\nStanislav Filko (15. června 1937 – 23. října 2015) byl slovenský malíř. Narodil se ve Veľké Hradné a patřil k významným představitelům slovenského avantgardního umění. Během svého života svá díla vystavoval nejen v Československu, ale také v Itálii, Francii, Německu či Spojených státech amerických. Později emigroval do Německa, odkud odjel do New Yorku. Po revoluci v roce 1989 se však vrátil.\n\n"}
{"id": "1147539", "url": "https://cs.wikipedia.org/wiki?curid=1147539", "title": "189 (číslo)", "text": "189 (číslo)\n\nSto osmdesát devět je přirozené číslo, které následuje po čísle sto osmdedesát osm a předchází číslu sto devadesát. Římskými číslicemi se zapisuje CLXXXIX.\n\n\n\n\n\nSilnice II/189 je česká silnice II. třídy vedoucí na trase Draženov – Klenčí pod Čerchovem – Německo\n\n\n"}
{"id": "1147541", "url": "https://cs.wikipedia.org/wiki?curid=1147541", "title": "Netík (rod kapradin)", "text": "Netík (rod kapradin)\n\nNetík (\"Adiantum\") je rod kapradin z čeledi křídelnicovité. Jsou to nevelké kapradiny většinou se zpeřeně složenými listy s tmavými, tuhými řapíky. Výtrusnice jsou kryté ohrnutými okraji listu. Rod zahrnuje asi 200 druhů a je rozšířen v tropech a subtropech celého světa. Některé druhy zasahují i do mírného pásu. Nejvíc druhů roste v tropické Americe. V Evropě roste jediný zástupce, netík Venušin vlas. V České republice se nevyskytuje. Některé druhy netíků jsou pěstovány jako zahradní, pokojové nebo skleníkové rostliny.\n\nNetíky jsou drobné až středně velké, pozemní nebo litofytní kapradiny. Oddenek je krátký a vzpřímený nebo dlouze plazivý, pokrytý hnědými nebo černými, kopinatými plevinami. Cévní svazky jsou typu sifonostélé. Listy jsou stejnotvaré nebo jen lehce dvoutvárné. Dosahují velikosti 15 až 110 cm. Řapík je hnědočervený nebo černý, lesklý, tuhý, s 1 nebo 2 cévními svazky. Čepel listů je nejčastěji jednoduše až trojnásobně zpeřená nebo 1x až 3x vidličnatě dělená se znoženými větvemi, výjimečně jednoduchá, celistvá a ledvinovitá (\"Adiantum reniforme\"). Hlavní vřeteno listu i postranní žebra mají stejnou barvu jako řapík. Poslední segmenty listů jsou přisedlé či stopkaté, okrouhlé, podlouhlé, vějířovité nebo kosočtverečné, celistvé nebo laločnaté, celokrajné nebo na okraji pilovité. Žilnatina je tvořena volnými (pouze u několika tropických druhů se žilky spojují), jednoduchými nebo vidličnatě větvenými žilkami. výtrusné kupky se tvoří na okraji listů a jsou kryté ohrnutým listovým okrajem tvořícím falešnou ostěru. Výtrusnice jsou dlouze stopkaté, kulovité. Spory jsou žluté nebo žlutohnědé, čtyřstěnné, triletní.\n\nRod netík zahrnuje asi 200 druhů. Je rozšířen v tropech a subtropech celého světa, některé druhy přesahují do mírného pásu. Největší počet druhů roste v jihoamerických Andách. V tropické Americe roste více než polovina všech druhů.\nV Evropě roste jediný druh, netík Venušin vlas. Je rozšířen ve Středomoří a západní Evropě. V České republice se nevyskytuje.\n\n\nNetík znožený (\"Adiantum pedatum\") je oblíbená zahradní trvalka, vhodná pro zastíněná stanoviště. Pěstuje se v různých kultivarech. Řidčeji jsou pěstovány i jiné zahradní druhy, např. \"Adiantum venustum\" a \"A. capillus-junonis\".\nJako pokojové rostliny se pěstují zejména netíky \"Adiantum tenerum\" a \"A. raddianum\". Netíky vyžadují vlhčí vzduch a nesnášejí přeschnutí kořenového balu, na které reagují shozením listů. Většina druhů se pěstuje v neutrální půdní směsi, některé vyžadují zásaditou půdu. Jsou to stínomilné rostliny, přímé oslunění snášejí pouze v časných ranních hodinách. Množí se úlomky oddenku, které se u zahradních druhů odebírají na podzim nebo na jaře a neměly by být příliš krátké. Většinu druhů je možné množit výtrusy, s výjimkou \"A. venustum\", jehož kultura ze spor se nedaří. Ve sklenících botanických zahrad se lze setkat s některými dalšími atraktivními druhy, jako je \"Adiantum peruvianum\" a \"A. reniforme\".\n\n"}
{"id": "1147543", "url": "https://cs.wikipedia.org/wiki?curid=1147543", "title": "Rodion Azarkhin", "text": "Rodion Azarkhin\n\nRodion Michajlovič Azarkhin ( ) (22. března 1931 – 26. března 2007) byl ruský kontrabasista.\n\nNarodil se ruským rodičům v Charkově a hru na kontrabas studoval na petrohradské konzervatoři. Později se zdokonaloval na Moskevské konzervatoři pod vedením Sviatoslava Knushevitskyho. Později působil v mnoha uskupeních, včetně Petrohradského filharmonického orchestru, İzmirského státního symfonického orchostru a Ruského státního symfonického orchestru. Pod vedením tureckého dirigenta Endera Sakpinara rovněž působil jako sólista.\n\nBěhem své kariéry hrál díla mnoha skladatelů, mezi které patří například Antonín Dvořák, Niccolò Paganini, Johannes Brahms, Ludwig van Beethoven, Petr Iljič Čajkovskij, Robert Schumann a Johann Sebastian Bach. Ve svém repertoáru měl rovněž vlastní přepisy cizích skladeb, ale také, byť ne příliš často, své vlastní skladby pro kontrabas. Ve svém repertoáru měl přes 200 děl. V roce 1989 spolupracoval s velšským hudebníkem a skladatelem Johnem Calem na písni „“ vzniklé v době nahrávání alba \"Words for the Dying\". Píseň však nebyla vydána. Azarkhin však vystupoval v dokumentárním filmu \"Words for the Dying\".\n\nZemřel v roce 2007 v Moskvě několik dní po svých 76. narozeninách.\n"}
{"id": "1147544", "url": "https://cs.wikipedia.org/wiki?curid=1147544", "title": "Netík", "text": "Netík\n\nNetík může být:\n\n\n"}
{"id": "1147546", "url": "https://cs.wikipedia.org/wiki?curid=1147546", "title": "Thiago Rangel Cionek", "text": "Thiago Rangel Cionek\n\nThiago Rangel Cionek (výslovnost v polštině [tjago čonek], výslovnost v portugalštině [čiagu čonek])(* 21. dubna 1986, Curitiba, Brazílie) je brazilsko-polský fotbalový obránce a reprezentant Polska, od roku 2016 hráč italského klubu US Città di Palermo.\n\nV polském národním A-mužstvu debutoval 13. 5. 2014 v přátelském zápase v Hamburku proti domácímu týmu Německa (remíza 0:0).\nTrenér Adam Nawałka jej zařadil do závěrečné 23členné nominace na EURO 2016 ve Francii.\n\n"}
{"id": "1147549", "url": "https://cs.wikipedia.org/wiki?curid=1147549", "title": "Robert Lefkowitz", "text": "Robert Lefkowitz\n\nRobert Joseph Lefkowitz (* 15. dubna 1943 Bronx, New York) je americký lékař a biochemik, který společně s Brianem Kobilkou v roce 2012 získal Nobelovu cenu za chemii za výzkum receptorů vázaných na G proteiny.\n\nRobert Lefkowitz vystudoval na Kolumbijské univerzitě nejprve chemii a poté medicínu. Pracoval krátce jako lékař a v roce 1968 nastoupil jako výzkumný pracovník do Národního institutu zdraví v Bethesdě v Marylandu. V letech 1970 až 1973 pracoval v nemocnici v Bostonu, která spolupracuje s Harvardovou univerzitou.\n\nOd roku 1973 učí na Dukeově univerzitě v Severní Karolíně, kde je od roku 1977 řádným profesorem. V polovině 80. let Lefkowitz se svými kolegy naklonoval nejprve beta-adrenergický receptor a poté osm adrenergických receptorů, na něž se váže noradrenalin a adrenalin. To vedlo k objevu, že všechny G-proteinové receptory mají podobnou molekulovou strukturu.\n"}
{"id": "1147550", "url": "https://cs.wikipedia.org/wiki?curid=1147550", "title": "Brian Kobilka", "text": "Brian Kobilka\n\nBrian Kent Kobilka (* 30. května 1955 Little Falls) je americký fyziolog, který společně s Robertem Lefkowitzem v roce 2012 získal Nobelovu cenu za chemii za výzkum receptorů vázaných na G proteiny.\n\nHodnosti bakaláře dosáhl Brian Kobilka na Minnesotské univerzitě v Duluthu roku 1977 a doktorátu na lékařské fakultě Yaleovy univerzity v roce 1981. Od roku 1984 pracoval v laboratoři Roberta Lefkowitze na Dukeově univerzitě, v roce 1990 se stal profesorem na fakultě molekulární a buněčné fyziologie na Stanfordově univerzitě. Jeho práce o struktuře GPCR byla oceněna jako „průkopnický čin roku 2007\". Spoluzakládal také biotechnologickou společnost ConfometRx, zabývající se výzkumem G-proteinových receptorů.\n\nKobilkova manželka Tong Sun Thian je čínsko-malajského původu, mají spolu dvě děti.\n"}
{"id": "1147552", "url": "https://cs.wikipedia.org/wiki?curid=1147552", "title": "Leon Goian", "text": "Leon Goian\n\nLeon de Goian (12. února 1843 Stara Žadova nebo Sadova – 16. října 1911 Suceava) byl rakouský právník a politik rumunské národnosti z Bukoviny, koncem 19. století poslanec Říšské rady.\n\nNarodil se v obci \"Zadowa\" nebo \"Jadova\" (Sadova u Suceavy nebo Stara Žadova u Storožynce?). Pocházel z rodiny velkostatkáře. Vystudoval gymnázium v Černovicích a práva na Vídeňské univerzitě. Pracoval nejprve u zemského soudu v Černovicích, kam nastoupil 14. března 1866 jako právní praktikant. Pak byl soudním adjunktem v Černovicích a Suceavě. Do května 1885 zastával potom post zástupce státního návladního v Černovicích. Roku 1885 byl jmenován radou zemského soudu. Pak působil od 6. srpna 1885 jako státní návladní v Suceavě. Celkem strávil v právní službě čtyřicet let. Byl mu udělen Řád Františka Josefa. V roce 1906 odešel do penze. Byl veřejně a politicky aktivní. Angažoval se v hudebním životě a hudebních spolcích.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii velkostatkářskou v Bukovině, II. voličský sbor. Nastoupil 20. března 1889 místo Nicolae de Grigorcei. Ve volebním období 1885–1891 se uvádí jako rytíř Leon von Goian, c. k. státní návladní, bytem Suceava.\n\nNa Říšské radě se v roce 1889 uvádí jako člen konzervativního a federalistického Hohenwartova klubu.\n\nZemřel v říjnu 1911.\n"}
{"id": "1147554", "url": "https://cs.wikipedia.org/wiki?curid=1147554", "title": "Everest (film)", "text": "Everest (film)\n\nEverest (v originále \"Everest\") je americké dobrodružné filmové drama z roku 2015 režiséra Baltasara Kormákura. Film byl poprvé promítán 2. září 2015 na Benátském filmovém festivalu. Je vytvořený ve formátu IMAX 3D.\n\nFilm je založen na skutečných událostech, které se odehrály v Himálaji v květnu 1996. Popisuje výstup tří komerčních expedic na vrchol Everestu, které zahrnovaly jak zkušené horolezce, tak i turisty, kteří neměli žádné zkušenosti s dobytím osm tisícových hor. Zpočátku výstup probíhal úspěšně, ale během sestupu se zhoršilo počasí a několik zákazníků uvízlo v silné bouři, ve které zahynulo pět lidí. Počet oběti by byl větší, kdyby kazašský horolezec Anatolij Bukrejev nezachránil tři účastníky expedice.\n\n"}
{"id": "1147555", "url": "https://cs.wikipedia.org/wiki?curid=1147555", "title": "Charmes-en-l'Angle", "text": "Charmes-en-l'Angle\n\nCharmes-en-l'Angle je francouzská obec v departementu Haute-Marne v regionu Grand Est. V roce 2012 zde žilo 6 obyvatel.\n\nSousední obce jsou: Bouzancourt, Brachay, Cirey-sur-Blaise, Flammerécourt, Charmes-la-Grande, Leschères-sur-le-Blaiseron\n\n\"Počet obyvatel\"\n"}
{"id": "1147556", "url": "https://cs.wikipedia.org/wiki?curid=1147556", "title": "Annaberg", "text": "Annaberg\n\nNázev Annaberg může označovat:\n\n"}
{"id": "1147558", "url": "https://cs.wikipedia.org/wiki?curid=1147558", "title": "Männer zum Knutschen", "text": "Männer zum Knutschen\n\nMänner zum Knutschen (tj. \"Muži k zulíbání\") je německý hraný film z roku 2012, který režírovali dva režiséři pod společným pseudonymem Robert Hasfogel. Film popisuje vztah Ernsta a Tobiase v Berlíně.\n\nTobi a Ernst tvoří pár, ačkoliv každý z nich je naprosto rozdílný. Ernst pracuje jako vážný úředník v Commerzbank, zatímco Tobi je velmi extrovertní. Jednoho dne do Berlína z Washingtonu přiletí Ernstova dávná kamarádka Uta, která se rozhodne, že Tobiho od Ernsta oddělí. Tobi se naopak rozhodne za pomoci přátel zbavit se Uty.\n\n\n"}
{"id": "1147559", "url": "https://cs.wikipedia.org/wiki?curid=1147559", "title": "Henri Poincaré (A603)", "text": "Henri Poincaré (A603)\n\nHenri Poincaré (A603) byla pomocná loď francouzského námořnictva sloužící ke sledování letů balistických raket odpalovaných z pevniny či z ponorek, k výpočtu jejich dráhy a k velení takovým zkouškám. Až do svého vyřazení roku 1992 byla vlajkovou lodí francouzské skupiny pro námořní zkoušky a měření („Jednotka M“).\n\nPlavidlo bylo původně postaveno jako italský tanker. V letech březnu 1964-březnu 1967 bylo přestavěno loděnicemi v Brestu. V letech březnu 1979-březnu 1980 byla modernizována elektronika plavidla.\n\nPro sledování dráhy střel sloužily sledovací radary Savoie a Gascogne využívající sadu parabolických antén na horní palubě. Loď dále nesla navigační radary. Na zádi se nacházela přistávací plocha a hangár pro dva těžké vrtulníky SA 321 Super Frelon, nebo až pět lehkých Alouette III. Pohonný systém tvořila jedna parní turbína o výkonu 7457 kW, pohánějící jeden lodní šroub. Nejvyšší rychlost dosahovala 15 uzlů.\n\n"}
{"id": "1147560", "url": "https://cs.wikipedia.org/wiki?curid=1147560", "title": "The Ideal Copy", "text": "The Ideal Copy\n\nThe Ideal Copy je čtvrté studiové album anglické rockové skupiny Wire, vydané v dubnu roku 1987. Skupina se v roce 1980 rozpadla a obnovena byla až po pěti letech. Předchozí album \"154\" vyšlo ještě před rozpadem, v roce 1979. Album \"The Ideal Copy\" bylo nahráno v berlínském studiu Hansa Tonstudio a jeho producentem byl Gareth Jones.\n\nAutory všech skladeb jsou členové skupiny Wire.\n"}
{"id": "1147562", "url": "https://cs.wikipedia.org/wiki?curid=1147562", "title": "Třída Turunmaa", "text": "Třída Turunmaa\n\nTřída Turunmaa byla třída korvet finského námořnictva. Celkem byly postaveny dvě jednotky této třídy, které byly ve službě v letech 1969-2001. Jejich hlavním úkolem bylo pobřežní hlídkování a později též vedení flotily rychlých útočných člunů. V době svého dokončení to byly největší válečné lodě finského námořnictva, které byly postaveny od doby druhé světové války. Největšími válečnými loďmi finského námořnictva zůstaly až do svého vyřazení.\n\nStavba dvojice plavidel této třídy byla objednána v únoru 1965. Korvety postavila loděnice Wärtasilä v Helsinkách. Do služby byly přijaty v roce 1969. V roce 1986 plavidla prošla modernizací v loděnici Wärtasilä v Turku. Modernizována byla elektronika, radary a sonar.\n\nJednotky třídy \"Turunmaa\":\nElektroniku tvořil vyhledávací radar WM-22, navigační radar Terma 20T48, systém řízená palby 9LV200 Mk 2, elektrooptický zaměřovač EOS-400 a sonar Simrad. Plavidla rovněž nesla odpalovače klamných cílů Barricade. Hlavňovou výzbroj tvořil jeden 120mm kanón Bofors ve věži na přídi, dva dvouúčelové 40mm kanóny Bofors a dva protiletadlové 23mm dvoukanóny. K ničení ponorek sloužily dva raketové vrhače hlubinných pum RBU-1200 a dva klasické vrhače. V případě potřeby bylo možné naložit námořní miny.\nPohonný systém koncepce CODOG tvořily tři diesely MTU o výkonu 3015 kW a jedna plynová turbína Rolls-Royce Olympus TM3B o výkonu 12 065 kW. Lodní šrouby byly tři. Nejvyšší rychlost dosahovala 35 uzlů a cestovní rychlost 17 uzlů.\n\n"}
{"id": "1147565", "url": "https://cs.wikipedia.org/wiki?curid=1147565", "title": "Všichni hoši", "text": "Všichni hoši\n\nVšichni hoši (\"Poikien bisnes\") je finsko-dánský dokumentární film z roku 2009, který režíroval Markku Heikkinen. Film zachycuje zákulisí filmové gay pornografie v České republice. Snímek byl v ČR uveden na Mezinárodním festivalu dokumentárních filmů Jihlava.\n\nFilm mapuje fenomén produkce gay pornografie v České republice, jehož rozvoj nastal již v 90. letech.\nZaměřuje se především na vztahy mezi výrobci a účinkujícími. Film sleduje převážně amerického producenta gay pornografie Dana Komara, který v 90. letech založil v Praze produkční společnost specializující se na natáčení gay pornofilmů s aktéry z České republiky a Slovenska. Vyzpovídává též několik bývalých účinkujících a sleduje jejich současný život. Ve filmu vystupují též další čeští spolupracovníci (fotografové, režiséři, casting) a němečtí konzumenti.\n"}
{"id": "1147566", "url": "https://cs.wikipedia.org/wiki?curid=1147566", "title": "Charmes", "text": "Charmes\n\nCharmes je název nebo součást názvu více obcí ve Francii:\n\n"}
{"id": "1147567", "url": "https://cs.wikipedia.org/wiki?curid=1147567", "title": "Třída Watson", "text": "Třída Watson\n\nTřída Watson je třída transportních lodí pro strategickou přepravu vozidel typu Ro-Ro pomocných sil Amerického námořnictva. Plavidla mohou přepravovat tanky, vozidla, vrulníky a další rozměrné náklady. Třídu tvoří celkem osm jednotek zařazených do služby do roku 2002.\n\nCelkem bylo loděnicí National Steel and Shipbuilding Co. (NASSCO) v San Diegu postaveno osm jednotek této třídy.\n\nJednotky třídy \"Watson\":\nPlavidlo může přepravovat až 13 000 tun vozidel a dalšího nákladu. K manipulaci s vozidly slouží záďová a boční nákladové rampy, které doplňují dva dvojité jeřáby o nosnosti 110 tun. V době míru není nesena žádná výzbroj. Na zádi mají přistávací plochu pro vrtulník. Pohonný systém dvě plynové turbíny General Electric LM-2500, každá o výkonu 32 000 bhp, pohánějící dva lodní šrouby. Nejvyšší rychlost dosahuje 24 uzlů. Dosah je 13 800 námořních mil při rychlosti 24 uzlů.\n\nKontrakt na provoz plavidel této třídy získala společnost Maersk Line. Plavidla třídy \"Watson\" přepravila největší část vybavení použitého v operacích Trvalá svoboda a Irácká svoboda.\n"}
{"id": "1147568", "url": "https://cs.wikipedia.org/wiki?curid=1147568", "title": "Kanton Saint-Dizier-3", "text": "Kanton Saint-Dizier-3\n\nKanton Saint-Dizier-3 (fr. \"Canton de Saint-Dizier-3\") je francouzský kanton v departementu Haute-Marne v regionu Grand Est. Tvoří ho 2 obce a část města Saint-Dizier. Zřízen byl v roce 2015.\n\n\n"}
{"id": "1147569", "url": "https://cs.wikipedia.org/wiki?curid=1147569", "title": "Venkatraman Ramakrishnan", "text": "Venkatraman Ramakrishnan\n\nVenkatraman Ramakrishnan (* 1952) je americký a britský biolog indického původu, který společně s Thomasem Steitzem a Adou Jonathovou v roce 2009 získal Nobelovu cenu za chemii za objasnění struktury a funkce ribozomů - buněčných „továren na bílkoviny“. Od listopadu 2015 je prezidentem britské Královské společnosti.\n\nRamakrishnan získal bakalářský titul na indické univerzitě Baroda University, ve studiích pokračoval na Ohijské univerzitě. Roku 2000 popsal strukturu některých částí ribozomu a mechanismy zajišťující bezchybnou syntézu bílkovin podle genetické informace. Později přesně určil trojrozměrné uspořádání ribozomu a jeho reakce na antibiotika i další látky. Působí v laboratoři MRC Laboratory of Molecular Biology v Cambridge.\n"}
{"id": "1147572", "url": "https://cs.wikipedia.org/wiki?curid=1147572", "title": "Thomas A. Steitz", "text": "Thomas A. Steitz\n\nThomas Arthur Steitz (23. srpna 1940, Milwaukee, Wisconsin, USA – 9. října 2018, Branford, Connecticut) byl americký biochemik, který společně s Venkatramanem Ramakrishnanem a Adou Jonathovou v roce 2009 získal Nobelovu cenu za chemii za objasnění struktury a funkce ribozomů – buněčných „továren na bílkoviny“.\n\nPůsobil jako profesor molekulární biofyziky a biochemie na Lékařském institutu Howarda Hughese při Yaleově univerzitě. Hlavním předmětem jeho zájmu bylo zkoumání buněčných struktur pomocí rentgenové krystalografie. Podařilo se mu zjistit mechanismy působení různých enzymů a mechanismy syntézy bílkovin v ribozomech. Usiloval také o vývoj léků proti mikrobům odolným vůči dosavadním antibiotikům.\n\n"}
{"id": "1147578", "url": "https://cs.wikipedia.org/wiki?curid=1147578", "title": "Spirit in the Room", "text": "Spirit in the Room\n\nSpirit in the Room je studiové album velšského zpěváka Toma Jonese. Vydalo jej v květnu roku 2012 hudební vydavatelství Island Records a jeho producentem byl Ethan Johns. Album je složené z coververzí od různých hudebníků, mezi které patří například Tom Waits, Paul Simon a Leonard Cohen. Na celém albu je pouze jedna autorská píseň, sice „Traveling Shoes“. V žebříčku UK Albums Chart se album umístilo na osmé příčce. Jde o zpěvákovo v pořadí čtyřicáté studiové album.\n\n"}
{"id": "1147581", "url": "https://cs.wikipedia.org/wiki?curid=1147581", "title": "TJ Sokol Babice u Rosic", "text": "TJ Sokol Babice u Rosic\n\nTJ Sokol Babice u Rosic (celým názvem: Tělovýchovná jednota Sokol Babice u Rosic) je český fotbalový klub, který sídlí v Babicích u Rosic na Brněnsku v Jihomoravském kraji. Založen byl roku 1963. Klubovými barvami jsou modrá, červená a žlutá. Od sezóny 1999/00 nastupoval v nejnižší jihomoravské soutěži – IV. třídě okresu Brno-venkov (10. nejvyšší soutěž). V sezóně 2016/17 zaznamenal babický klub postup do III. třídy.\n\n\nFotbalový oddíl byl založen v roce 1963. \n\nOd svého založení se pohybuje výhradně v okresních soutěžích. Největším úspěchem klubu byl postup do III. třídy okresu Brno-venkov v sezónách 1996/97 a 2016/17. Naopak k nejhorším érám babického fotbalu patří léta 2004–2007, přičemž v sezóně 2011/12 situace vyústila v diskvalifikaci klubu a vyřazení ze soutěže kvůli třem neodehraným zápasům.\n\nComeback přišel hned v další sezóně, kde ale Sokol nasbíral pouze 11 bodů z šestadvaceti zápasů. \n\nAle díky příchodu nového trenéra Vlastimila Krejčího a vlnou navrátilců a mladých hráčů z okolních větších týmů (TJ Baník Zbýšov, TJ Čechie Zastávka nebo FK Zbraslav) v letech 2014 až 2016, když přišel i například bývalý hráč tehdy divizní FC Dosty Bystrc Tomáš Geisler, se babický klub dokázal v sezóně 2016/2017 umístit na prvních příčkách tabulky a zajistil si tak postup do vyšší soutěže.\n\nHlavní ikonou Sokola je bývalý trenér a hráč František Berghauer, který se místnímu klubu věnuje téměř 50 let.\n\nV Babicích u Rosic se každoročně koná zápas „\"Dolňáků\"“ proti „\"Horňákům\"“ zvaný „\"El Bábico\"“ (dolní a horní části obce). Babický tým odehrává každou sezónu minimálně jedno z místních \"miniderby\" proti okolním týmům jako například proti TJ Sokol Zakřany, TJ Oslavany nebo TJ Sokol Příbram na Moravě.\n\nFotbalové hřiště je umístěno ve spodní části obce a je zde přírodní trávník.\n\n\nZdroj: \n\n\n\nZdroj: \n\n"}
{"id": "1147583", "url": "https://cs.wikipedia.org/wiki?curid=1147583", "title": "Nokia 106", "text": "Nokia 106\n\nNokia 106 je low-end mobilní telefon vyráběný firmou Nokia. Má klasickou konstrukci a nedotykový displej.\nTelefon se prodává v bílé,černé a červené barvě a má vyměnitelný zadní kryt. Tlačítka jsou odolná proti stříkající vodě a prachu. Na přední straně najdeme 1,8\" TFT LCD displej s rozlišením QQVGA (128x160 obrazových bodů), schopný zobrazit 65 tisíc barev. Přístroj má kompaktní rozměry 112,9 x 47,5 x 14,9 mm a váží 74,2 gramů. Na klávesnici nalezneme kromě alfanumerických tlačítek také čtyř-směrné navigační tlačítko Navi, tlačítko volat a tlačítko konec. Nokia 106 dokáže uskutečnit hovor v sítích GSM na frekvencích 900 a 1800 MHz. Používá miniSIM kartu, má nabíjecí konektor Nokia 2,0 mm a Nokia AV 3,5 mm konektor pro sluchátka. Baterie je vyměnitelná a používá technologii Li-ion. Pracuje na napětí 3,7 V a má kapacitu 800 mAh. Výrobce uvádí výdrž v pohotovostním režimu až 35 dní a maximální dobu hovoru 9,9 hodin. Telefon má v sobě také zabudovanou svítilnu, přijímač FM rádia a čtečku microSD karet (max. povolená kapacita microSD karty je 16 GB).\n\nBalení obsahuje samotný telefon, nabíječku (Nokia AC-11, Nokia AC-8C a CA-190Cd jsou určeny pro čínský trh), baterii Nokia BL-5CB a uživatelský manuál.\n\nNa přístroji nalezneme operační systém Nokia S30 (Series 30) který umožňuje mimo jiné spouštění Java aplikací. Telefon se nedokáže připojit k internetu.\n\n\nV telefonu jsou předinstalovány mimo jiné následující aplikace: digitální hodiny, kalkulačka, kalendář, převodník, správce výdajů, budík, upomínky, telefonní seznam, mluvící hodiny, svítilna. Telefon podporuje zvukový formát MIDI a Java aplikace.\n"}
{"id": "1147584", "url": "https://cs.wikipedia.org/wiki?curid=1147584", "title": "UD Sevillana", "text": "UD Sevillana\n\nUnión Deportiva Sevillana, též používaný název La Sevillana, byl španělský fotbalový klub sídlící ve městě Tanger ve Španělském protektorátu v Maroku. Klub byl založen v roce 1938 španělskými přistěhovalci z andaluského města Sevilla. V roce 1956, kdy skončila španělská nadvláda nad severním územím Maroka, klub zaniká.\n\nNejvětším úspěchem klubu je dvouletá účast ve třetí nejvyšší soutěži (v sezónách 1952/53 – 1953/54). Své domácí zápasy hrál klub na stadionu Estadio El Marchán s kapacitou 15 000 diváků.\n\n"}
{"id": "1147585", "url": "https://cs.wikipedia.org/wiki?curid=1147585", "title": "Kanton Villegusien-le-Lac", "text": "Kanton Villegusien-le-Lac\n\nKanton Villegusien-le-Lac (fr. \"Canton de Villegusien-le-Lac\") je francouzský kanton v departementu Haute-Marne v regionu Grand Est. Tvoří ho 57 obcí. Zřízen byl v roce 2015.\n\n\n\n"}
{"id": "1147587", "url": "https://cs.wikipedia.org/wiki?curid=1147587", "title": "Unión Tangerina", "text": "Unión Tangerina\n\nUnión Tangerina byl španělský fotbalový klub sídlící ve městě Tanger ve Španělském protektorátu v Maroku. Klub byl založen v roce 1919. V roce 1956, kdy skončila španělská nadvláda nad severním územím Maroka, klub zanikl.\n\nNejvětším úspěchem klubu byla dvouletá účast ve třetí nejvyšší soutěži (v sezónách 1954/55 – 1955/56). Své domácí zápasy hrál klub na stadionu Estadio El Marchán s kapacitou 15 000 diváků.\n\n"}
{"id": "1147588", "url": "https://cs.wikipedia.org/wiki?curid=1147588", "title": "Pelea", "text": "Pelea\n\nPelea (\"Pellaea\"), česky též knoflíkovka, je bývalý rod kapradin z čeledi křídelnicovité, který je v současné taxonomii součástí rodu Hemionitis. Jsou to drobné až středně velké kapradiny s tuhými, jednoduše nebo vícenásobně zpeřenými listy. Rod zahrnuje asi 30 až 50 druhů a je rozšířen zejména v Americe. Peley jsou suchomilné kapradiny, rostoucí na skalnatých a kamenitých stanovištích. Do Evropy zasahuje jediný druh, \"Pellaea calomelanos\" do Španělska. Některé druhy jsou pěstovány jako pokojovky nebo zahradní rostliny.\n\nZástupci rodu pelea jsou drobné až středně velké kapradiny, rostoucí v zemi, ve skalních spárách nebo na kamenitých podkladech. Oddenek je krátký až dlouhý, plazivý nebo vystoupavý, obvykle větvený, pokrytý plevinami. Listy jsou stejnotvaré nebo poněkud dvoutvárné, většinou tuhé a kožovité, dosahující délky 2 až 100 cm. Řapík je hnědý, černý nebo šedý, oblý či zploštělý nebo na horní straně žlábkovitý, s jediným cévním svazkem. Čepel listů je jednoduše až 4x zpeřená, na líci zpravidla lysá a matná. Poslední segmenty listů jsou řapíčkaté, eliptické, kopinaté nebo čárkovité, na bázi zaokrouhlené, uťaté nebo srdčité. Řapíčka jsou často tmavě zbarvené a lesklé. Žilnatina (botanika)| je málo zřetelná žilky se zpravidla nespojují. Výtrusnice se tvoří v souvislé linii při okraji listu a jsou chráněné podvinutým listovým okrajem tvořícím nepravou ostěru. Výtrusnice jsou často promíseny se žlázkami, parafýzy chybějí. Obsahují 32 nebo 64 spor. Spory jsou zaobleně čtyřstěnné, hnědé, rezavé nebo žluté, triletní, s hrubým povrchem.\n\nRod pelea zahrnuje asi 30 až 50 druhů. Je rozšířen zejména v Americe, pouze několik druhů roste i v Africe, Asii, Austrálii a Oceánii. Do Evropy zasahuje jediný druh, \"Pellaea calomelanos\". Vyskytuje se v severozápadním Španělsku a na Azorských ostrovech, mimo to je rozšířen v Africe, Asii a na Madagaskaru. V USA roste asi 15 druhů, převážná většina v nejteplejších jižních oblastech.\n\nPeley jsou suchomilné kapradiny s tuhými, xeromorfními listy. Rostou nejčastěji na kamenitých a skalnatých stanovištích jako litofyty nebo ve skalních spárách jako chasmofyty.\n\nRod \"Pellaea\" je blízce příbuzný a morfologicky podobný s rody \"Cheilanthes\" a \"Notholaena\". V historii docházelo k četným přesunům druhů mezi těmito rody. Taxonomie této skupiny je dosud nedořešená a rod \"Pellaea\" je považován za polyfyletický.\n\nDruh \"Pellaea rotundifolia\" je pěstován jako pokojová rostlina. Pochází z Nového Zélandu. Severoamerický druh \"P. atropurpurea\" je možno pěstovat jako zahradní rostlinu. Vyžaduje dobře propustný substrát s přídavkem vápence a pěstování je poměrně obtížné.\nListy kalifornského druhu \"Pellaea ornithopus\" slouží k přípravě chutného a aromatického čaje.\n\n"}
{"id": "1147591", "url": "https://cs.wikipedia.org/wiki?curid=1147591", "title": "Winfred", "text": "Winfred\n\nWinfred je mužské křestní jméno. Znamená \"mírový přítel\" a je stvořena ze staroanglického prvku \"wine\" \"přítel\" a \"frith\" \"mír\". Bylo to rodné jméno svatého Bonifáce, misionáře z 8. století.\nPodobnost je s velšským jménem Gwenfrewi \"Bílý (blažený) mír\" – To bylo jméno velšské světice ze 7. století.\n\nWinnie, Winý, Fredy, Gwen, Winf\n\n"}
{"id": "1147593", "url": "https://cs.wikipedia.org/wiki?curid=1147593", "title": "FC Iberia", "text": "FC Iberia\n\nFútbol Club Iberia, též používaný název Sport Club Iberia, byl španělský fotbalový klub sídlící ve městě Tanger ve Španělském protektorátu v Maroku. Klub byl založen v roce 1953. V roce 1956, kdy skončila španělská nadvláda nad severním územím Maroka, klub zaniká.\n\nSvé domácí zápasy hrál klub na stadionu Estadio El Marchán s kapacitou 15 000 diváků.\n\n"}
{"id": "1147598", "url": "https://cs.wikipedia.org/wiki?curid=1147598", "title": "Wilmar", "text": "Wilmar\n\nWilmar je mužské křestní jméno germánského původu stvořené ze slov \"wil\", „touha, vůle“, a starohornoněmeckého \"meri\", „sláva“.\n"}
{"id": "1147599", "url": "https://cs.wikipedia.org/wiki?curid=1147599", "title": "Třída Mašú", "text": "Třída Mašú\n\nTřída Mašú je třída zásobovacích tankerů Japonských námořních sil sebeobrany. Jedná se o výrazně zvětšenou modernizovanou verzi tankerů třídy \"Towada\". Celkem byly postaveny dvě jednotky této třídy.\n\nStavba dvojice jednotek této třídy probíhala od roku 2002. Do služby byly přijaty v letech 2004-2005. První plavidlo postavila loděnice Mitsui Engineering & Shipbuilding Co. Ltd. ve městě Tamano a druhé loděnice Universal Shipbuilding Corporation v Maizuru.\n\nJednotky třídy \"Mašú\":\nObrannou výzbroj tvoří dva 20mm kanónové systémy Phalanx CIWS. Plavidla jsou na zádi vybavena přistávací plochou a hangárem pro vrtulník. Pohonný systém tvoří dvě plynové turbíny Kawasaki Rolls-Royce Spey SM1C o výkonu 40 000 shp, pohánějící dva lodní šrouby. Nejvyšší rychlost dosahuje 24 uzlů.\n"}
{"id": "1147606", "url": "https://cs.wikipedia.org/wiki?curid=1147606", "title": "CD Alcazaba Tánger", "text": "CD Alcazaba Tánger\n\nClub Deportivo Alcazaba Tánger, též používaný název Club Deportivo Alcazaba de Tánger, byl španělský fotbalový klub sídlící ve městě Tanger ve Španělském protektorátu v Maroku. Klub byl založen v roce 1950. V roce 1956, kdy skončila španělská nadvláda nad severním územím Maroka, klub zaniká.\n\nNejvětším úspěchem klubu je jednoroční účast ve třetí nejvyšší soutěži (v sezóně 1955/56). Své domácí zápasy hrál klub na stadionu Estadio El Marchán s kapacitou 15 000 diváků.\n\n"}
{"id": "1147608", "url": "https://cs.wikipedia.org/wiki?curid=1147608", "title": "Leopold I. Anhaltsko-Desavský", "text": "Leopold I. Anhaltsko-Desavský\n\nLeopold I. Anhaltsko-Desavský, též zvaný Starý Desavan (3. července 1676, Dessau − 7. dubna 1747, tamtéž), byl kníže Anhaltska-Desavska (1693 do 1747) a vojenský velitel. Jeho otcem byl Jan Jiří II. Anhaltsko-Desavský a matka Henrietta Kateřina Oranžská. Proslul především jako schopný vojevůdce.\n\nLeopold se narodil v Dessau jako devátý z deseti dětí (a mladší ze dvou synů) Janu Jiřímu II. Anhaltsko-Desavskému a jeho manželce Henriettě Kateřině Oranžské. Jeho dědečkem z matčiny strany byl Frederik Hendrik Oranžský, princ oranžský. Leopold měl osm sester, přičemž dospělosti se jich dožilo pět, a jednoho bratra, který ale zemřel ve dvou letech.Jako mladý se Leopold zamiloval do Anny Luisy Föhsové (1677−1745), dcery lékárníka. Leopoldova matka se snažila jejich vztah přerušit tím, že posílala svého syna na daleké cesty do zahraničí, avšak nepodařilo se jí to. Rok po dosažení plnoletosti, 8. září 1698, se s Annou oženil. Tento pár měl spolu celkem deset dětí. Nezvyklé je i to, že až na jednu dceru (Henriettu Marii Louisu) se všechny dožily dospělosti. V pozdním věku pak Leopold zplodil ještě dva nemanželské syny se Sofií Eleonorou Söldnerovou: Jana Bedřicha Jiřího a Karla Franze.\n\nManželství Leopolda s Annou bylo dle všeho velmi šťastné a Anna několikrát svého manžela doprovázela až na bojiště. Přestože nebyla šlechtického původu, jejich děti se díky dokumentu z 29. prosince 1701 staly hrabaty a hraběnkami.\n\nLeopoldovým následníkem se stal jeho syn Leopold II. Maximilián. Další z jeho synů, Dětřich, byl pruský generál, avšak nejslavnější z jeho synů se stal Mořic.\n\n\nJiž v mládí se věnoval především vojenské strategii a na svůj věk byl fyzicky zdatný. Roku 1693 se stal plukovníkem pruského pluku a ještě toho roku zdělil knížectví Anhalt-Dessau. Po zbytek svého života zastával především funkci svrchovaného prince a důstojníka.\n\nPrvní zkušenosti s válkou zažil roku 1698 v Nizozemsku ve městě Namur, které bylo obléháno. Zde zůstal až do konce války roku 1697. V té době jeho knížectví spravovala matka-vdova Henrietta Kateřina. I po tom, co se Leopold vrátil a byl zletilý, stále většinu politických a ekonomických záležitostí spravovala sama.\n\nLeopold se jako dobrý vojevůdce projevil již při vypuknutí války, později zvané \"Válka o španělské dědictví\". Měl na svědomí mnoho zlepšujících prvků pruské armády. Roku 1702 pak získal titul nadporučík-generál. Zúčastnil se obléhání Bonnu a bojoval také v bitvě u Hochstadt, kde pruskou a rakouskou armádu porazila francouzská armáda v čele s Marshalem Claude-Louis-Hector de Villars.\n\nV roce 1705 byl Leopold poslán s pruským plukem, aby se připojili k princi Evženovi v Itálii a 6. srpna bojovali v bitvě u Cassana. V bitvě u Turína byl Leopold první, kdo vstoupil do nepřátelského obležení.\n\nV roce 1710 Leopold převzal velení celého pruského kontingentu na francouzské frontě a roku 1712 se stal polním maršálem na žádost korunního prince Pruska, Fridricha Viléma. Krátce před tím se mu povedlo dobýt hrad Main, který byl v držení Holanďanů. Operace byla provedena úspěšně a byl hrad dobyt bez výstřelu.\nAčkoli Prusko a Švédsko byli nepřátelé, Prusové se zdráhali podílet na velké severní válce. Teprve poté, co Rusové zničili většinu ze švédské armády, se Prusko rozhodlo vstoupit do války v roce 1715. Leopold doprovázel krále na frontu a velel armádě čítající 40 000 mužů. Ve spolupráci s dánskou armádou porazil armádu Karla XII. Švédského v těžkém boji na ostrově Rujana dne 16. listopadu. Po této bitvě se ale začal věnovat hlavně výcviku pruské armády.\n\nI když se Leopold proslavil jako dobrý vojevůdce, většinu času trávil hlavně výcvikem pruské armády. O Leopoldovi se obecně říkalo, že je velmi přísný a hledí na disciplínu. Také armáda, kterou cvičil byla prý velmi schopná, to se ale v žádné z dalších bitev neprokázalo. Velká chyba byla ta, že Leopold ve svém výcviku zanedbával jízdu a to se projevilo především v bitvě u Mollwitz roku 1741. Fridrich II. Pruský vedl sám kavalerii do bitvy u Hohenfriedberg a kdyby mu v té době nepřispěchala na pomoc pěchota, byla by kavalérie rozprášena.\n\nPozději se začal věnovat i politice a zastával úřad polního maršála Říše.\n\nPo smrti Fridricha Viléma roku 1740 převzal pruský trůn Fridrich Velký a o několik měsíců později zahájil invazi a dobývání Slezska. V té době také pověřil Leopolda, aby zlepšil efektivitu pruské armády. Princ sám jen málokdy využíval královskou armádu. Leopold sám ale příliš práce neodvedl a až do roku 1745 jen pozoroval saské hranice. Toho roku jeho žena zemřela a samotnému Leopoldovi již bylo 70 let.\n"}
{"id": "1147609", "url": "https://cs.wikipedia.org/wiki?curid=1147609", "title": "Praise &amp; Blame", "text": "Praise &amp; Blame\n\nPraise & Blame je devětatřicáté studiové album velšského zpěváka Toma Jonese. Vydala jej v červenci roku 2010 hudební vydavatelství Island Records a Lost Highway Records a jeho producentem byl Ethan Johns. Album je složené z coververzí od různých hudebníků, mezi které patří například Bob Dylan a Jessie Mae Hemphill a obsahuje též tři Jonesovy interpretace tradicionálů. V hitparádě UK Albums Chart se album umístilo na druhé příčce.\n\n"}
{"id": "1147611", "url": "https://cs.wikipedia.org/wiki?curid=1147611", "title": "SD Villa Nador", "text": "SD Villa Nador\n\nSociedad Deportiva Villa Nador, též používaný název Sociedad Deportiva de Villa Nador, byl španělský fotbalový klub sídlící ve městě Nador ve Španělském protektorátu v Maroku. Klub byl založen v roce 1941. V roce 1956, kdy skončila španělská nadvláda nad severním územím Maroka, klub zaniká.\n\nNejvětším úspěchem klubu je dvouletá účast ve třetí nejvyšší soutěži (v sezónách 1954/55 – 1955/56). Své domácí zápasy hrál klub na stadionu Estadio Municipal de Nador.\n\nKlub byl založen v roce 1941 pod názvem Sociedad Deportiva Villa Nador. V sezóně 1953/54 klub postoupil z regionální soutěže poprvé v historii do Tercera División. Až do nezávislosti severní části Maroka na Španělsku byl klub nejúspěšnějším v regionu Nador.\n\nVilla Nador jako jediný klub v historii reprezentoval region Nador ve španělských nejvyšších soutěžích, v samotném městě pak existovaly do roku 1956 další tři kluby:\n\n"}
{"id": "1147612", "url": "https://cs.wikipedia.org/wiki?curid=1147612", "title": "Osmund", "text": "Osmund\n\nOsmund je mužské křestní jméno. Pochází ze staroanglických slov \"os\" \"bůh\" a \"mund\" \"ochrana\" – tedy znamerná \"chráněný Bohem\". Toto jméno přivezli Normané do Anglie.\n\n\n"}
{"id": "1147614", "url": "https://cs.wikipedia.org/wiki?curid=1147614", "title": "Milý Dave", "text": "Milý Dave\n\nMilý Dave (v originále \"Dear Dave\") je pátá epizoda desáté série (a celkově šedesátá) britského sci-fi sitcomu \"Červený trpaslík\" . Poprvé byla odvysílána 1. listopadu 2012 na britském televizním kanálu Dave.\n\nListerovi opět chybí lidský rod a tak si to kompenzuje tlacháním s výdejními automaty. Pak přiletí poštovní modul a z něj se poslední žijící člověk dozví, že jedna z jeho bývalých přítelkyň, Haley Summersová, byla těhotná a Lister je možná otcem.\n\nPo dramatických událostech předchozích dílů plyne život na Červeném trpaslíku relativně nudně, takže posádka řeší každodenní drobné starosti. Dave Lister upadne do deprese, protože mu začne opět scházet lidský kontakt. Začne tedy nezávazně tlachat s výdejními automaty, načež ho jeden obviní, že se ho snaží sbalit. Rimmer nejprve trénuje prsty na víkendový turnaj ve fotbálku a pak se snaží Listera přesvědčit, že jeho balicí techniky už na moderní ženy nestačí. Rovněž dostane dopis od Jupiterské důlní společnosti, podle níž se 3 miliony let nedostavil do služby a má být degradován na technika třetího stupně, tedy na Listerovu úroveň. Potřebuje tedy potvrzení Medicompu, že měl tak dlouhou dovolenou, jenže počítač chce velký dar. Kryton přijde s nápadem, že by šlo ušetřit na toaletním papíru a vrátit ho Medicompu, což se zase nelíbí Listerovi.\n\nDo řídící místnosti vpadne Kocour a všem sdělí, že dorazil poštovní modul a narazil do jeho šatstva. Listerovi přijde dopis od Haley Summersové, se kterou chodil jako hudebník: jako jediná žena v jeho životě se s ním nerozešla, ale odletěla pracovat na Callisto. V dopise mu píše, že je v sedmém týdnu těhotenství, jen stoprocentně neví, jestli je otec Lister, protože v té době rovněž chodila i s jistým Royem. Začíná Listerovo hledání druhého dopisu s výsledky testu. Mezitím Medicomp zabaví toaletní papír jako úplatek a tak Rimmer vymyslí záložní plán, podle kterého měl celou dobu Listera v domácí péči, jelikož údajně trpí posttraumatickou stresovou poruchou. Teď jen potřebuje, aby Listerovi přeskočilo. Ten se nejprve pohádá s jedním z výdejních automatů, a aby se s ním udobřil, vezme ho na výlet za roh chodby. Jenže mu přístroj spadne a Dave si při jeho zvedání na něj lehne, což si procházející Rimmer vyloží tak, že Lister chce mít s automatem sex, což je evidentní známka duševní poruchy. Rimmer si událost nahraje na video jako důkaz pro Medicomp, načež dostane potvrzení a není degradován.\n\nKocour náhodou najde dopis, který Lister tak nutně hledá. Před jeho přečtením Lister prohlásí, že si myslí, že to dítě bylo jeho. Že má konečně pocit, že něčím přispěl, že je někdo a že Haley by byla skvělá máma. Dopis otevře a prohlásí: „Ta mizerná coura!“\nPůvodním plánem posledních dvou epizod této série mělo být opětovné představení Kristiny Kochanské. Kvůli problémům s produkcí bylo tyto plány překopány a během krátké doby byly napsány dvě nové epizody. Před živým publikem byla filmována pouze menší část této epizody, protože Rimmerův příběh byl přidán později, stejně jako zápletku s výdejními automaty. Některé scény, jako třeba Rimmerovo procvičování prstů, byly přidány ještě později.\n\n"}
{"id": "1147615", "url": "https://cs.wikipedia.org/wiki?curid=1147615", "title": "Ta-tchang", "text": "Ta-tchang\n\nTa-tchang () může znamenat:\n\n\n"}
{"id": "1147616", "url": "https://cs.wikipedia.org/wiki?curid=1147616", "title": "Insignie Univerzity Palackého", "text": "Insignie Univerzity Palackého\n\nInsignie Univerzity Palackého jsou odznaky hodností akademických hodnostářů Univerzity Palackého v Olomouci. Jedná se o akademická žezla, akademické řetězy a univerzitní standartu. Původní regálie byly v 19. století po zrušení olomoucké univerzity předány Univerzitě v Innsbrucku, proto byly po obnovení olomoucké univerzity v roce 1946 zhotoveny nové. Pravidla pro užívání akademických insignií univerzity stanovuje rektor a pro akademické insignie fakult děkani příslušných fakult.\n\nOlomoucká univerzita získala jako insignie žezla a řetězy při svém založení nebo krátce po něm, postupem doby i nim přibyly ještě prapor, pečetidla a taláry (slavnostní roucha).\n\nNejstarší insignií je žezlo olomouckého rektora zhotovené někdy mezi roky 1566-1572, tedy ještě před oficiálním založením univerzity. Nechal jej zhotovit Vilém Prusinovský z Víckova, první rektor olomoucké univerzity. Žezlo bylo vyrobeno z pozlaceného stříbra.\n\nŽezlo filozofické fakulty nechal v roce 1588 vyrobit olomoucký biskup Stanislav Pavlovský z Pavlovic.\n\nŽezlo teologické fakulty bylo vyrobeno v roce 1652. Po zrušení univerzity jej i nadále využívala samostatná Cyrilometodějská bohoslovecká fakulta a po jejím zrušení v roce 1950 žezlo od roku 1958 využívala Cyrilometodějská bohoslovecká fakulta v Litoměřicích. Je jedinou insignií původní univerzity, která zůstala na území českého státu.\n\nPrávnická fakulta měla až do zrušení univerzity dvě žezla. Starší z roku 1828 bylo vyrobeno pro nově zřízenou fakultu jen z plechu a bylo označováno jako dočasné. Nové, stříbrné žezlo bylo vyhotoveno v roce 1833.\n\nRektorát používal během existence staré univerzity celkem čtyři akademické řetězy. Nejstarší získal po roce 1580 od biskupa Stanislava Pavlovského. Ten ale univerzita v roce 1588 prodala. Druhý řetěz obdržela univerzita darem v roce 1617 od císaře Matyáše, který panoval na Moravě v letech 1608-1619. Třetí řetěz dostala univerzita od císaře Ferdinanda III. asi v roce 1652 a užíval jej kancléř univerzity. V roce 1784 byly oba řetězy na základě dvorského dekretu prodány. V pořadí čtvrtý řetěz byl vyhotoven v roce 1836.\n\nTeologická fakulta používala děkanský a proděkanský řetěz. Děkanský řetěz byl vyroben v roce 1908 jako věrná kopie rektorského řetězu z roku 1836. Proděkanský řetěz byl vyroben v roce 1929 u příležitosti 10. výročí vzniku Československa.\n\nFilozofická ani právnická fakulta akademické řetězy nikdy neměly.\n\nK insigniím patřil také prapor, který obdržela univerzita v roce 1664.\n\nV roce 1855 byla zrušena právnická fakulta a celá olomoucká univerzita byla oficiálně zrušena dekretem ze 17. května 1860. V roce 1855 byly insignie (rekrorské žezlo, rektorský řetěz, žezlo filozofické fakulty a žezlo právnické fakulty) předány Zemskému místodržitelství do Brna, které je uchovalo v Moravském zemském archivu. Pouze žezlo teologické fakulty zůstalo v Olomouci. V roce 1869 požádala Univerzita v Innsbrucku u příležitosti otevření lékařské fakulty o zapůjčení olomouckých insignií. O jejich navrácení proběhl v letech 1918-1923 diplomatický spor mezi Československem a Rakouskem, který ale skončil ve prospěch Rakouska a insignie zůstaly innsbrucké univerzitě.\n\nPři obnovení univerzity v roce 1947 tak musely být zhotoveny nové regálie.\n\nInnsbrucká univerzita darovala Univerzitě Palackého v roce 1998 u příležitosti 200. výročí narození Františka Palackého kopii rektorského žezla.\n\nPřehled dochovaných původních insignií \n\nPřehled novodobých insignií k roku 1979 \n\n\n"}
{"id": "1147621", "url": "https://cs.wikipedia.org/wiki?curid=1147621", "title": "Islám ve Spojeném království", "text": "Islám ve Spojeném království\n\nIslám je podle sčítání lidu v roce 2011 druhým největším náboženstvím ve Spojeném království – muslimská populace v tomto roce činila ~2 706 066 lidí, ~4,5% z celku. V roce 1961 to bylo cca 50 000 lidí, tedy 0,11% tehdejší populace. Rozsáhlá muslimská populace se nachází v Anglii: 2 660 116 (5,02% populace). 76 737 muslimů žije ve Skotsku (1,45%), 45 950 ve Walesu (1,50%) a 3 832 v Severním Irsku (0,21%).\n\nV roce 2011 bylo také oznámeno, že je na území Spojeného království 100 000 konvertitů k islámu, z nichž 66% představují ženy. Dále zde bylo v týž rok odhadem zaznamenáno 5 200 konverzí k islámu. Islám je ve Spojeném království po ireligiozitě druhým nejrychleji rostoucím vyznáním a jeho přívrženci mají nejnižší průměrný věk ze všech hlavních náboženských skupin v zemi. Mezi rokem 2001 a 2009 rostla muslimská populace téměř 10 krát rychleji než nemuslimská. Většina muslimů v Británii náleží k sunnitské větvi.\nNejvětší skupiny muslimů v Británii představují Pákistánci a Bangladéšané.\n\nOd roku 2000 byla na britském území muslimy spáchána řada teroristický činů, mezi které patří například teroristické útoky v Londýně v roce 2005, útok na letiště Glasgow v roce 2007 či vražda Lee Rigbyho. Dále odhady hovoří asi 1 500 britských muslimech, kteří páchají zvěrstva na území Iráku a Sýrie v rámci islámského státu V roce 2014 ve městě Rotherham vypukl skandál, kdy bylo zijštěno, že mezi lety 1997 až 2013 bylo znásilněno či sexuálně zneužito až 1 400 britských dětí britskými Pákistánci. Do roku 2010 působila na území Británie radikální islámistická skupina Islam4UK, která byla 4. ledna 2010 postavena mimo zákon.\n\nV 90. letech 20. století kázal v Severolondýnské ústřední mešitě radikální imám Abu Hamza al-Masri (* 1958, Egypt), který byl posléze v roce 2015 ve Spojených státech amerických odsouzen na doživotí bez možnosti podmínečného propuštění. V roce 2016 byl ve Velké Británii odsouzen k 5, 5 let trestu odnětí svobody radikální muslimský duchovní Anjem Choudary.\n\nV roce 2017 byla série teroru obohacena o teroristický útok v Londýně v březnu 2017, sebevražedný bombový útok v Manchester Areně a teroristické útoky v Londýně v červnu 2017.\n\n"}
{"id": "1147627", "url": "https://cs.wikipedia.org/wiki?curid=1147627", "title": "Ta-tchang (Ču-ťi)", "text": "Ta-tchang (Ču-ťi)\n\nTa-tchang () je čínské město v městské prefektuře Šao-sing, provincie Če-ťiang. Je součástí městského okresu Ču-ťi. Leží jižně od Chang-čou.\n\nDo pozdních 70. let 20. století byl Ta-tchang vesnice, jejíž 1000 obyvatel se věnovalo pěstování rýže a v malých skupinách doma šilo ponožky, které poté prodávali v košících u dálnice. Rozvíjet se začalo po ekonomických reformách v zemi. Nejprve sloužilo jako centrum pro obchod s ponožkami díky vhodnému umístění u dálnice z Chang-čou do Ťin-chua. Poté zde byla založena průmyslová zóna a rychle se zde rozvinul textilní průmysl se zaměřením na punčochové a ponožkové zboží. Od 90. let 20. století se zde nevyrábí pouze ponožkové zboží, ale i potřebné suroviny a stroje.\n\nMěsto vešlo ve známost pod názvem \"Ponožkové město (Sock City)\". Město každoročně vyrobí 8 miliard párů ponožek, což je třetina světové produkce ponožek. Fakticky by se zde vyrobily dva páry ponožek pro každého obyvatele Země v roce 2011. Počet obyvatel vzrostl na 60 tisíc. Se započítáním pracovních migrantů, kteří pocházejí především z provincií An-chuej, Che-nan a Jün-nan, zde žije přes sto tisíc obyvatel. Každá druhá domácnost se živí výrobou ponožek. Každoročně se zde koná ponožkový festival, kterého se účastní 100 tisíc nákupčích z celého světa.\n"}
{"id": "1147628", "url": "https://cs.wikipedia.org/wiki?curid=1147628", "title": "Reload", "text": "Reload\n\nReload je studiové album velšského zpěváka Toma Jonese. Vydala jej v září roku 1999 hudební vydavatelství Gut Records a V2 Records. Album obsahuje celkem sedmnáct písní, z toho patnáct coververzí, jednu nově nahranou vlastní píseň z roku 1968 („Looking Out My Window“) a také jednu zcela novou píseň („Sex Bomb“). Jones slavil po několika letech s tímto albem velký úspěch, například se umístilo na přívní příčce britské hitparády. Velký úspěch měl rovněž hlavní singl z alba, píseň „Sexbomb“. Ve Spojeném království, ale i dalších zemích bylo album oceněno platinovou deskou. Nahrávka obsahuje duety s jinými umělci, včetně řady dalších Velšanů (Cerys Matthews, James Dean Bradfield, Stereophonics), ale i s mnoha dalšími hudebníky z jiných zemí (Van Morrison, Robbie Williams, Simply Red).\n\n"}
{"id": "1147630", "url": "https://cs.wikipedia.org/wiki?curid=1147630", "title": "Gmina Jeżów Sudecki", "text": "Gmina Jeżów Sudecki\n\nGmina Jeżów Sudecki je polská vesnická gmina v okrese Jelenia Góra v Dolnoslezském vojvodství. Sídlem gminy je ves Jeżów Sudecki. V roce 2011 zde žilo 6 777 obyvatel.\n\nGmina má rozlohu 94,38 km² a zabírá 15,02 % rozlohy okresu. Skládá se z 8 starostenství.\n\n\nJanowice Wielkie, Jelenia Góra, Stara Kamienica, Świerzawa, Wleń\n\n"}
{"id": "1147631", "url": "https://cs.wikipedia.org/wiki?curid=1147631", "title": "Fara u sv. Petra v Praze", "text": "Fara u sv. Petra v Praze\n\nFara u sv. Petra v Praze je novorenesanční dům čp. 1137 (v době stavby 1137b) na Novém Městě v Praze 1 v Biskupské ulici 13 a náleží ke kostelu svatého Petra na Poříčí. Fara byla postavena podle projektu stavebního úřadu, který vypracoval stavitel Konstantin Mráček, fasádu pak navrhl významný český architekt 19. století Antonín Wiehl. Autorem návrhů sgrafit na fasádě je Celda Klouček a podle jeho návrhu je provedl Láďa Novák. Dům je zapsán v Ústředním seznamu kulturních památek.\n\nŘadový dvoupatrový novorenesanční dům s pěti osami je situovaný uprostřed domovního bloku s průčelím do Biskupské ulice. V prvním patře balkon nad vchodovými dveřmi v centrální ose domu. Fasáda domu je ukončená lunetovou římsou, jejíž lunety jsou zdobeny sgrafity. Atika i římsa jsou jasně odvozeny od Schwarzenberského paláce. Na fasádě průčelí je režné zdivo, sgrafitovaná omítka a prvky architektury z pískovce. V prvním patře zdobí režné zdivo medailon s letopočtem 1894. V přízemí jsou jako ozdobný prvek použity štíty se znakem Rytířského řádu křižovníků s červenou hvězdou a znak Nového Města. Znak křížovníků připomíná, že \"\"Nyní jest farářem farářem po Fr. Štolovském Josef Christ, kněz řádu Křižovníků s červenou hvězdou. Novou faru v ulici Biskup. ul. č. 13 vystavěl arch. Ant. Wiehl; průčelí má výzdobu od C. Kloučka.\"\" V návrhu pouze vymezil plochu pro sgrafita a ozdobné prvky a jejich návrh zpracoval a sochař Celda Klouček, se kterým Wiehl v téže době spolupracoval na výzdobě Městské spořitelny pražské v Rytířské ulici Fasáda je členěna sgrafity v rozvilinovém vlysu pod 1. patrem. V sedmi lunetách jsou sgrafita s českými zemskými patrony. V lunetové římse jsou také značky autora sgrafit a Ládi Nováka, který je na fasádě provedl. Nad lunetovou římskou jsou ornamentální sgrafita proložená hesly VÍRA, NADĚJE, LÁSKA. Střechu zdobí tři malé štíty.\n\nAntonín Wiehl architektonický návrh fasády fary zpracoval jako jeden ze svých posledních návrhů a využil zkušenost z návrhů 9 činžovních domů a dalších veřejných staveb.Fasády staveb navržené Antonínem Wiehlem byly od 70. let přijímány veřejností i odborníky příznivě jako nový prvek ve výzdobě domů a atmosféře ulic.Wiehl na výzdobě domů, které navrhoval postupně precizoval svoje pojetí české novorenesance.Podobnou lunetovou římsu jako u fary v Biskupské ulici navrhl Wiehl poprvé u domu čp. 1035/17 Karolíny Světlé v roce 1877, kdy se až v průběhu stavby inspiroval Schwarzenberským palácem v Praze a jeho rekonstrukcí (1871) navrženou Josefem Schulzem. Ze spisu stavby plyne, že původní návrh byl magistrátem schválen 28. 8. 1876 a 14. 5. 1877 byl schválen dodatek se změnou\" \"...dům obdrží jiné průčelí s hlavní římsou mimoobyčejně konstruovanou, na traversy na cement klenutou...\"\".Fara v Biskupské ulici patří do Wiehlova směru výzdoby fasád tvořeného kombinaci režného zdiva, sgrafit a lunetové římsy (nebo renesančních několikastupňových štítů). Jeho kolega architekt Jan Koula Wiehlovo úsilí definoval v roce 1883 ve Zprávách Spolku architektů jako \"výklad o vývoji a stylu A. Wiehla\" ve \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim po prvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci\"; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\" \" O uplatnění sgrafit referoval Jan Koula v článku \"Domy pp. architektů V. Skučka a J. Zeyera\"\n\nPro svou architektonickou hodnotu a význam v historii Prahy a její architektury je dům zapsán v Ústředním seznamu kulturních památek. Budovu od jejího vzniku stále využívá Římskokatolický farní úřad u kostela svatého Petra.\n\n\n"}
{"id": "1147632", "url": "https://cs.wikipedia.org/wiki?curid=1147632", "title": "Alexander Plocek (botanik)", "text": "Alexander Plocek (botanik)\n\nAlexander Plocek (6. února 1944 Praha – 14. února 2009 Praha) byl český botanik.\n\nAlexander Plocek se narodil v rodině významného houslisty a hudebního pedagoga Alexandra Plocka (1914–1982). Po absolvování střední jedenáctileté školy se v roce 1961 zapsal jako řádný posluchač elektrotechnické fakulty ČVUT, po skončení čtyř ročníků se však dokončení studia na vlastní žádost dobrovolně vzdal. V roce 1969 nastoupil denní studium na odborné biologii na Přírodovědecké fakultě UK v Praze. Studium zde ukončil v roce 1974 obhájením diplomové práce Nástin květeny Jizerských hor. V roce 1975 pak v rigorózním řízení obhájil titul RNDr. Současně nastoupil jako technický asistent v Botanickém ústavu ČSAV v Průhonicích, kde však pracoval jen krátce do března 1976. Byl nucen odejít pro své rozhodné osobní politické názory a odmítavý postoj ke vstupu do KSČ.\n\nPak už nikdy jako profesionální botanik na žádném odborném pracovišti nepůsobil a všechny pozdější nabídky pracovat v oboru odmítl. Až do konce života pracoval jako topič v pražské teplárně, ačkoliv v roce 1992 získal vědecký titul CSc. Zemřel předčasně po vážné nemoci v únoru 2009 v Praze.\n\nV roce 1992 předložil soubor 14 vědeckých prací týkajících se taxonomické problematiky rodu kontryhel (\"Alchemilla\") na území Karpat. O tuto problematiku se zajímal dlouhodobě již od studií na UK (a po určitý čas také o rod \"Pilosella\") a stal se postupně výlučným znalcem tohoto kritického rodu na území celého Československa, Karpat a zčásti i Balkánu. Jen z území Slovenska popsal 47 druhů.\n\nAlexander Plocek se v evropském měřítku stal „nejpilnějším“ českým botanikem druhé poloviny 20. století, popsal 58 nových druhů kontryhelù a řadu infraspecifických taxonů, především ze Slovenska, zčásti ale také z Rumunska, Bulharska a z Černé Hory (cf. Kurtto et al. 2007). Tři taxony (\"A. suavis\", \"A. gruneica\", \"A. obtusa\" subsp. \"trapezialis\") popsal i z území České republiky. Dalších 13 druhù z Rumunska a Balkánu měl k popsání připraveno, k vydání jeho rukopisné práce však bohužel nedošlo. Je autorem zpracování rodu \"Alchemilla\" v Květeně ČR (1995), ve Flóře Slovenska (1992) i v Klíči ke květeně ČR (2002).\n\nI přes své zřetelné pracovní znevýhodnění dlouhá léta během svých dovolených pilně cestoval a sbíral v terénu v řadě zemí studijní rostlinný materiál kontryhelů, dopisoval si s řadou evropských kolegů – specialistù (např. s M. Waltersem z Velké Británie, P. Frost-Olsenem z Dánska, S. Fröhnerem a W. Lippertem z Německa, E. Grenierem z Francie, B. Pawlowskim z Polska) a vyměňoval si s nimi srovnávací herbářový materiál. Jeho soukromý herbář, obsahující přes 4 tisíce položek a téměř výhradně jen kontryhele, rodina po smrti věnovala do herbářových sbírek Univerzity Karlovy v Praze. Další významná část jeho herbářových sběrů, převážně z Jizerských hor, je uložena v Severočeském muzeu v Liberci.\n\nDochovaný a setříděný archivní materiál s botanickou tematikou je prozatím uložen v herbářích UK, později bude pravděpodobně trvale deponován v některém z pražských archivů.\n\n"}
{"id": "1147634", "url": "https://cs.wikipedia.org/wiki?curid=1147634", "title": "Dystopia (album, Megadeth)", "text": "Dystopia (album, Megadeth)\n\nDystopia je patnácté studiové album americké thrashmetalové skupiny Megadeth. Jeho producentem byl Toby Wright s frontmanem skupiny Davem Mustainem. Album bylo nahráno v období od dubna do července 2015 v Tennessee. Jde o první album od roku 2004, kdy vyšla nahrávka \"The System Has Failed\", na kterém se nepodílel dlouholetý bubeník Shawn Drover. Na této nahrávce jej nahradil Chris Adler ze skupiny Lamb of God. Další změna oproti předchozímu albu \"Super Collider\" spočívala na postu kytaristy. Chrise Brodericka nahradil Kiko Loureiro. Album vyšlo 22. ledna 2016.\n\n"}
{"id": "1147637", "url": "https://cs.wikipedia.org/wiki?curid=1147637", "title": "Pavel Tumlíř", "text": "Pavel Tumlíř\n\nPavel Tumlíř (8. srpna 1932 Praha, Československo – 8. března 2015 Praha, Česká republika) byl český rozhlasový redaktor. Ač v letech 1951 až 1955 vystudoval dramaturgii a režii na pražské Divadelní fakultě Akademie múzických umění (DAMU) a během studií i po nich působil coby dramaturg v Městském oblastním divadle v Benešově, od roku 1958 byl zaměstnancem Československého a později Českého rozhlasu. Odtud po 48 letech odešel roku 2006 do důchodu.\n\nNa počátku svého rozhlasového působení pracoval jako hlasatel (1958–1960). Následně však přešel k dramaturgii a moderování pořadů pro mládež. Tomu se věnoval celá šedesátá a částečně i sedmdesátá léta 20. století. Podílel se tak na přípravě pořadů \"Pionýrská jitřenka\", \"Mikrofórum\", \"Vysílejte s námi\", \"Turádio\" nebo \"Dům bez čísla\". V letech 1974 až 1979 moderoval ranní vysílání \"Dobré ráno\", do něhož připravoval i některé jeho příspěvky.\n\nSpolu s Markem Janáčem pro rozhlas připravil pořad \"Divnopis\", jenž se věnoval zjišťování původu neobvyklých názvů měst a obcí v České republice. Na pořadu spolupracoval i český jazykovědec, onomastik Milan Harvalík. Na základě inspirace rozhlasovou relací vyšly posléze i tři stejnojmenné knihy, jejímiž autory jsou Tumlíř spolu s Janáčem a Harvalíkem.\n"}
{"id": "1147638", "url": "https://cs.wikipedia.org/wiki?curid=1147638", "title": "Malé televizní sázení", "text": "Malé televizní sázení\n\nMalé televizní sázení (krátce Mates) byla česká loterie, která fungovala v letech 1967–1994. S touto hazardní hrou přišlo ministerstvo kultury, která tímto způsobem chtělo získat finance na obnovu kulturních památek. Šlo o číselnou loterii, kde se jednou měsíčně losovalo pět čísel ze 49, později 35 čísel. Losovalo se z osudí, které se roztáčelo klikou, vytahovaly se kulaté hlavičky, jejichž číslo se ukázalo po vytažení uší. Od roku 1971 byla součástí pořadu Československé televize trojice krátkých komedií, které do televize zasílali sami diváci, Bakaláři.\n\n"}
{"id": "1147640", "url": "https://cs.wikipedia.org/wiki?curid=1147640", "title": "Illdisposed", "text": "Illdisposed\n\nIlldisposed je dánská death metalová hudební skupina založená v roce 1991 ve městě Aarhus zpěvákem Bo Summerem, k němuž se záhy přidal kytarista Lasse Bak.\n\nPrvní demo \"The Winter of Our Discontempt\" vyšlo v roce 1992. Debutní studiové album \"Four Depressive Seasons\" vyšlo v roce 1993.\n\n\n\n\n\n\n"}
{"id": "1147644", "url": "https://cs.wikipedia.org/wiki?curid=1147644", "title": "Mildred", "text": "Mildred\n\nMildred je ženské křestní jméno. Pochází ze staroanglického jména Mildþryð, které je stvořeno ze slov \"milde\", „jemný“, a \"þryð\", „síla“. Svatá Mildred byla abatyše v 7. století, dcera kentské kněžny svaté Ermenburgy. Svátek slaví 17. října (významově příbuzná s Hedvigou).\n\n\n\n\n"}
{"id": "1147649", "url": "https://cs.wikipedia.org/wiki?curid=1147649", "title": "2016 v hudbě", "text": "2016 v hudbě\n\n\n\n"}
{"id": "1147650", "url": "https://cs.wikipedia.org/wiki?curid=1147650", "title": "Piberbach", "text": "Piberbach\n\nPiberbach je obec v rakouské spolkové zemi Horní Rakousy v okrese Linec-venkov.\n\nK 1. lednu 2015 zde žilo 1 880 obyvatel.\n\n"}
{"id": "1147652", "url": "https://cs.wikipedia.org/wiki?curid=1147652", "title": "Panenka (časopis)", "text": "Panenka (časopis)\n\nPanenka je španělský měsíčník o fotbalové kultuře, který je pojmenovaný po českém fotbalistovi Antonínu Panenkovi. Časopis vychází od roku 2011 v Barceloně. Věnuje se fotbalové historii, kultuře i politice. Fungovat začal 20. června 2011, 35 let od Panenkovy penalty z roku 1976 ve finále mistrovství Evropy v Bělehradě.\n\n"}
{"id": "1147655", "url": "https://cs.wikipedia.org/wiki?curid=1147655", "title": "Národní park Araguaia", "text": "Národní park Araguaia\n\nNárodní park Araguaia je národní park v Brazílii, ve spolkovém státě Tocantins. Byl vyhlášen v roce 1959 a jeho rozloha je 555 517 hektarů. Nachází se v severní části největšího říčního ostrova na světě - ostrova Bananal, který leží mezi dvěma rameny řeky Araguaia.\n\nOstrov je rovinatý a porostlý pralesem. V období zvýšené hladiny vody v řece (září až březen) bývá podstatná část ostrova zatopena. Zdejší fauna a flora je velice rozmanitá i vzhledem k tomu, že se ostrov nachází na pomezí ekosystémů amazonského pralesa a suššího cerrada. Ze zdejších zvířat lze jmenovat např. jelenec bahenní (\"Blastocerus dichotomus\"), mravenečník velký (\"Myrmecophaga tridactyla\"), guan středobrazilský (\"Penelope ochrogaster\"), pásovec velký (\"Priodontes maximus\") a vydra obrovská (\"Pteronura brasiliensis\").\n"}
{"id": "1147656", "url": "https://cs.wikipedia.org/wiki?curid=1147656", "title": "Jiří Hájek (kritik)", "text": "Jiří Hájek (kritik)\n\nJiří Hájek (17. července 1919 Pacov – 13. října 1994 Praha) byl český marxistický literární kritik.\n\nJiří Hájek se narodil v Pacově roku 1919. Jeho otec, který byl majitelem truhlářství, záhy zemřel (v roce 1933). Gymnázium vystudoval Jiří Hájek v Pelhřimově a v Praze-Libni. V roce 1938 studoval Filozofickou fakultu Univerzity Karlovy, jeho studium bylo po 17. listopadu 1939 přerušeno, v dubnu 1942 byl uvězněn v koncentračním táboře Sachsenhausen. Po propuštění se zapojil do komunistických odbojových organizací Pochodeň a Předvoj.\nOd října 1944 se stal členem 4. ilegálního vedení KSČ.\n\n\n\nRudé právo věnovalo jeho životním jubileím v letech 1979 a 1989 samostatné články.\n\n\nJiří Hájek se oženil s překladatelkou a redaktorkou Magdou Hájkovou, roz. Stejskalovou (1930–1999). Syn Jiřího Hájka a jeho první manželky Miroslavy Sedloňové (Hájkové), spisovatel a novinář Petr Hájek (* 1951), byl tiskovým mluvčím prezidenta Václava Klause.\n\nJako student publikoval od roku 1934 básně v \"Měsíčníku pokrokového studentstva\" \"Mladá kultura\".\nV roce 1950 vydal studie \"Josef Kajetán Tyl, básník revolučního roku 1948\" a \"Marie Majerová: K základům českého socialistického románu\". I jeho další vydané studie se často věnují těmto autorům. K řadě knih napsal doslovy.\nV roce 1977 vydal v Mladé frontě knihu vzpomínek \"Už jdem po ulici\" a v roce 1979 ve stejném nakladatelství sbírku veršů \"Co včera říkali jsme\".\n\nV posledních letech Protektorátu psal Jiří Hájek do kulturní rubriky Lidových novin. Bezprostředně po osvobození přispíval pravidelně do Rudého práva, převážně kritikami divadelních představení. (První dohledaný příspěvek je úvodník na titulní straně Rudého práva z 19. 5. 1945.)\n\nJeho texty se objevovaly v časopisech, jako Divadelní zápisník, Literární noviny, Literární měsíčník, Plamen, Tvorba a dalších.\n\nJiří Hájek byl šéfredaktorem dvou časopisů:\nPlamen patřil ve své době mezi progresivní časopisy, ve kterém mohli tisknout mladí autoři, často neodpovídající požadavkům socialistického realismu (Josef Škvorecký, Bohumil Hrabal a řada dalších). Vedením Tvorby se Jiří Hájek zařadil mezi tzv. normalizátory.\n\nDva intelektuálové, jimž oběma komunistický režim znemožnil pokračovat v profesionálních drahách vysokoškolského profesora, resp. spisovatele z povolání, měli na Jiřího Hájka rozdílný názor:\n\n\n\n"}
{"id": "1147658", "url": "https://cs.wikipedia.org/wiki?curid=1147658", "title": "Mistrovství Evropy v basketbalu mužů 1963", "text": "Mistrovství Evropy v basketbalu mužů 1963\n\n13. mistrovství Evropy v basketbale proběhlo v dnech 4. – 13. října ve Vratislavi v Polsku.\n\nTurnaje se zúčastnilo 16 týmů, rozdělených do dvou osmičlenných skupin. První dva postoupili do play off o medaile, družstva na třetím a čtvrtém místě hrála o páté až osmé místo, pátý a šestý tým hrál o deváté až dvanácté místo, sedmí a osmí tým hrál o třinácté až šestnácté místo. Mistrem Evropy se stalo družstvo Sovětského svazu.\n\n1. SSSR\n\n\n2. Polsko\n\n\n3. Jugoslávie \n\n\n4. Maďarsko\n\n\n5. Bulharsko \n\n\n6. NDR \n\n\n7. Španělsko \n\n\n8. Belgie\n\n\n9. Izrael \n\n\n10. Československo \n\n\n11. Rumunsko \n\n\n12. Itálie\n\n\n13. Francie\n\n\n14. Finsko \n\n\n15. Turecko \n\n\n16. Nizozemsko \n\n\n"}
{"id": "1147661", "url": "https://cs.wikipedia.org/wiki?curid=1147661", "title": "Long Lost Suitcase", "text": "Long Lost Suitcase\n\nLong Lost Suitcase je 41. studiové album velšského zpěváka Toma Jonese. Vydalo jej v říjnu roku 2015 hudební vydavatelství S-Curve Records a jeho producentem byl Ethan Johns, který se zpěvákem spolupracoval již v minulosti. Album je složené z coververzí písní jiných autorů, mezi které patří například Willie Nelson, Hank Williams a The Rolling Stones. Na albu se podílela například zpěvačka Imelda May.\n\n"}
{"id": "1147662", "url": "https://cs.wikipedia.org/wiki?curid=1147662", "title": "Egribel (průsmyk)", "text": "Egribel (průsmyk)\n\nPrůsmyk Egribel () je průsmyk v Giresunském pohoří, součásti Východopontských hor, v provincii Giresun v severovýchodním Turecku. Název je odvozen z tureckého , v překladu „(koňský) hřbet“ podle specifického tvaru sedla. Sedlem v nadmořské výšce 2200 m prochází asfaltová silnice D-865. Vzdálenost z Giresunu na pobřeží Černého moře je 57 km a vzdálenost z města Şebinkarahisar 12,7 km.\n\nPod průsmykem je plánovaná výstavba 5909 m dlouhého tunelu.\n"}
{"id": "1147663", "url": "https://cs.wikipedia.org/wiki?curid=1147663", "title": "Harald", "text": "Harald\n\nHarald je mužské křestní jméno. Pochází z anglosaského jména Hereweald a je stvořeno ze slov \"here\", „vojsko“, a \"weald\", „síla, velitel, vládce“ – tedy znamená „velitel vojska“, „vládce boje“. Staroseverské jméno Haraldr je s ním příbuzné. Jmenovalo se tak pět králů Norska a tři králové Dánska.\n\n\n\n\n"}
{"id": "1147666", "url": "https://cs.wikipedia.org/wiki?curid=1147666", "title": "Martin Dědic", "text": "Martin Dědic\n\nMartin Dědic je český manažer, lobbista a podnikatel známý těsnými kontakty na vysoce postavené politiky v Moravskoslezském kraji.\n\nV březnu 2014 byl spolu s dalšími sedmi lidmi obviněn z korupčních praktik týkajících se městských zakázek v Ostravě. Podle žalobce Víta Koupila měl dostat od spřízněných firem úplatek přes 30 milionů korun, přičemž trestní stíhání souvisí s ostravským dopravním podnikem a Městskou nemocnicí. Dědicovi hrozí až 12 let vězení. Podle policejního vyšetřování firmy poslaly peníze na účet společnosti Business Advisor, jejiž jedinou zaměstnankyni byla manželka hejtmana Moravskoslezského kraje Miroslava Nováka Martina Nováková, které společnost vyplatila na mzdě téměř 600 tisíc korun.\n\n"}
{"id": "1147670", "url": "https://cs.wikipedia.org/wiki?curid=1147670", "title": "Brenda Taylorová (veslařka)", "text": "Brenda Taylorová (veslařka)\n\nBrenda Taylorová, nepřechýleně Brenda Taylor (* 28. října 1968, Nanaimo, Kanada) je bývalá kanadská veslařka. Na olympijských hrách 1992 v Barceloně získala dvě zlaté medaile. Byla členkou vítězných posádek osmy a čtyřky bez kormidelnice. Podobného úspěchu dosáhla na MS 1991, kde též získala zlaté medaile na osmě a na čtyřce bez kormidelnice.\n\n"}
{"id": "1147671", "url": "https://cs.wikipedia.org/wiki?curid=1147671", "title": "Káně krahujová", "text": "Káně krahujová\n\nKáně krahujová (\"Rupornis magnirostris\"), známá také pod synonymem káně Gmelinova, je málo dotčený druh dravce z čeledi jestřábovití (Accipitridae), jenž se vyskytuje ve Střední a Jižní Americe. Druh popsal Johann Friedrich Gmelin roku 1788. Je známo celkem 12 poddruhů.\n\nPodle některých studií (mj. z molekulární genetiky) by káně krahujová měla být zařazena do rodu \"Buteo\".\n\nRozsah území, ve kterých se tento dravec vyskytuje, je rozsáhlý. Obývá Argentinu, Uruguay, Belize, Brazílii, Guatemalu, Guyanu, Peru a další oblasti Střední a Jižní Ameriky. Preferuje při tom především savany, hory a také lesní oblasti. Jedná se o nejběžnějšího jihoamerického dravce, obyčejně ho lze vidět sedícího na stromech nebo sloupech.\n\nKáně krahujová měří 31–41 cm, hmotnost se odhaduje na 250–300 g, přičemž samci jsou asi o pětinu menší než samice. Peří je hnědobílé na břiše a hnědé nebo šedé, barva závisí na poddruhu. Zobák je u tohoto druhu velký a vytvořil mu i druhový název \"magnirostris\", tedy velký (\"magni\") zobák (\"rostris\"). Živí se především hmyzem a drobnými obratlovci, především savci, jako jsou myši nebo opice tamaríni, loví však i ptáky nebo obojživelníky, jako jsou mloci. Hnízdo z větviček a listí měří na délku zhruba 35 cm, na šířku asi 23 cm. Samice do něj klade jedno až dvě vejce, ze kterých se po čtyřech až šesti týdnech vylíhnou mláďata. Káně krahujová je velice teritoriální a své území střeží.\n\nDle Mezinárodního svazu ochrany přírody (IUCN) je káně krahujová málo dotčeným druhem, ve své domovině vzrůstajícím. V roce 2008 se populace odhadovala na 500 000−4 999 999 jedinců.\n\nJe známo celkem 12 poddruhů:\n\n"}
{"id": "1147675", "url": "https://cs.wikipedia.org/wiki?curid=1147675", "title": "Brenda Taylorová", "text": "Brenda Taylorová\n\nBrenda Taylorová, nepřechýleně Brenda Taylor, je jméno a příjmení více osob:\n\n"}
{"id": "1147683", "url": "https://cs.wikipedia.org/wiki?curid=1147683", "title": "Jana Šarlota Anhaltsko-Desavská", "text": "Jana Šarlota Anhaltsko-Desavská\n\nJana (Johana) Šarlota Anhaltsko-Desavská (* 6. dubna 1682, Dessau – 31. března 1750, Herford) byla askánská princezna z Anhalt-Dessau a díky výhodnému sňatku i markraběnka Braniborsko-schwedtská. Později, roku 1729, se stala abatyší a byla jí až do konce života.\n\nJana Šarlota se, podobně jako většina jejích sourozenců, narodila v Dessau rodičům Janu Jiřímu II. Anhaltsko-Desavskému a jeho manželce Henriettě Kateřině Oranžské. Stala se tak jejich desátým a posledním dítětem, tedy osmou dcerou. Krom sedmi sester měla další dva bratry, Fridricha Kazimíra, který zemřel jako dítě, a Leopolda. Dospělosti se ze sedmi sester dožilo celkem pět, včetně Johany Šarloty. Přesto se z její rodiny proslavil hlavně bratr Leopold, který se stal dobrým vojevůdcem i polním maršálem.\n\nJejím dědečkem z matčiny strany byl Frederik Hendrik Oranžský, princ oranžský, a jeho manželka, její babička, byla Amálie zu Solms-Braunfels.\n\nZ manželství s markrabětem Filipem Vilémem vzešlo šest dětí:\n\nDne 25. ledna 1699 se provdala za Filipa Viléma, markrabě braniborské oblasti zvané Braniborsko-Schwedtsko (1669-1711) s hlavním městem Schwedt. I když pár měl svůj vlastní palác v Berlíně, žili většinou právě ve městě Schwedt. Po smrti svého manžela se Jana Šarlota vrátila do Berlína, kde se starala o své děti.\n\nV roce 1729 se stala abatyší opatství Herford, které bylo pod pruskou ochranou. Oficiálně se abatyší stala toho roku 10. října, ale nejprve pobývala ve městě Buchholz. Až roku 1735 začala uvádět Herford jako své trvalé bydliště. Abatyší byla až do konce svého života a v několika posledních letech svého života se v opatství setkávala i se svojí neteří Henriettou Amálií.\n\nJana Šarlota zemřela na mrtvici, přestože byla zdravá a nikdy neměla zdravotní problémy, v noci z 30. na 31. března 1750. Byla pohřbena v kryptě Kolegiátní kaple Herford, která právě prošla konstrukcí.\n"}
{"id": "1147685", "url": "https://cs.wikipedia.org/wiki?curid=1147685", "title": "Cirey-sur-Blaise", "text": "Cirey-sur-Blaise\n\nCirey-sur-Blaise je francouzská obec v departementu Haute-Marne v regionu Grand Est. Žije zde obyvatel.\n\nPřes obec protéká řeka řeka Blaise.\n\n"}
{"id": "1147686", "url": "https://cs.wikipedia.org/wiki?curid=1147686", "title": "Cirey (rozcestník)", "text": "Cirey (rozcestník)\n\nCirey je název nebo součást názvu více obcí ve Francii:\n\n"}
{"id": "1147687", "url": "https://cs.wikipedia.org/wiki?curid=1147687", "title": "Jaroslavská gubernie", "text": "Jaroslavská gubernie\n\nJaroslavské gubernie ( ) byla jedna z gubernií carského Ruska zřízena v roce 1777. Nacházela se v severovýchodní části evropského Ruska na horním toku řeky Volhy. Gubernii předcházela jaroslavská provincie, která vznikla v soustavě petrohradské gubernie v roce 1719. Rozloha gubernie s 10 okresy byla 35 541 km² a údaj z roku 1905 o počtu obyvatel hovoří o 1 166 800 obyvatelích. Hlavním městem gubernie bylo město Jaroslavl.\n\n"}
{"id": "1147688", "url": "https://cs.wikipedia.org/wiki?curid=1147688", "title": "Řehoř Dekapolita", "text": "Řehoř Dekapolita\n\nSvatý Řehoř Dekapolita (řecky Γρηγόριος Δεκαπολίτης, též zvaný \"Řehoř Dekapolitánský\", asi 762, Irenopolis – 842, Cařihrad) byl mnich a bojovník proti ikonoklasmu. Katolickou a pravoslavnou církví je uctíván jako světec a jeho liturgická památka připadá na 20. listopad.\n\nPocházel z Irenopole v Desetiměstí (\"dekapolis\", odtud přijal své přízvisko Dekapolita). Studoval teologii a stal se mnichem. Původně žil v cenobitském společenství, později jako poustevník. Od roku 831 žil v klášteře v Soluni. Zde se seznámil s Josefem Hymnographem, který byl původně jeho žákem, později se stali přáteli a spolupracovníky. Spolu s ním vystupoval proti tehdy velmi rozšířenému ikonoklasmu. Josef byl později na cestě do Říma zajat piráty a několik let držen v zajetí. Řehoř mezitím v Cařihradě zemřel. V posledních letech svého života trpěl hydropsií a epilepsií.\n\n"}
{"id": "1147692", "url": "https://cs.wikipedia.org/wiki?curid=1147692", "title": "Little Boots", "text": "Little Boots\n\nLittle Boots, vlastním jménem Victoria Christina Hesketh, (* 4. května 1984) je anglická zpěvačka. Narodila se v Blackpoolu, vyrůstala v Thorntonu a hudbě se věnovala již od dětství. V pěti letech začala hrát na klavír. V roce 2005, ještě během studií, založila skupinu Dead Disco. V roce 2009 vydala svou první sólovou nahrávku, album \"Hands\". Později následovalo několik dalších nahrávek. V roce 2015 spolupracovala s francouzským hudebníkem Jean-Michel Jarrem.\n\n\n"}
{"id": "1147695", "url": "https://cs.wikipedia.org/wiki?curid=1147695", "title": "Eugen Polanski", "text": "Eugen Polanski\n\nEugen Polanski (rodným jménem Bogusław Eugeniusz Polański; * 17. března 1986, Sosnowiec, Polsko) je polsko-německý fotbalový záložník, od roku 2013 hráč klubu TSG 1899 Hoffenheim. V mládežnických kategoriích reprezentoval Německo, na seniorské úrovni oblékal dres polské reprezentace.\n\nNarodil se v polském Sosnowci, kde žil do svých 6 let. Poté se přestěhoval s rodinou do Německa.\n\nPolanski hrál za německé mládežnické reprezentační výběry U16, U17, U18, U19, U20 a U21.\n\nV polském národním A-mužstvu debutoval 10. 8. 2011 v přátelském utkání v Lubinu proti týmu Gruzie (výhra 1:0).\n\nTrenér polské reprezentace Franciszek Smuda jej zařadil do nominace na domácí EURO 2012 (konané v Polsku a na Ukrajině). Na turnaji nastoupil ke všem třem zápasům základní skupiny A, postupně proti Řecku, Rusku a České republice. Poláci obsadili na turnaji se dvěma body poslední čtvrté místo ve skupině.\n\n"}
{"id": "1147698", "url": "https://cs.wikipedia.org/wiki?curid=1147698", "title": "Adam Miller", "text": "Adam Miller\n\nAdam Miller může být:\n\n"}
{"id": "1147701", "url": "https://cs.wikipedia.org/wiki?curid=1147701", "title": "Alois Moravec", "text": "Alois Moravec\n\nAlois Moravec (5. ledna 1899, Chyšky – 6. března 1987, Praha) byl český malíř, grafik, ilustrátor a pedagog.\n\nNarodil se do učitelské rodiny v Chyškách u Milevska, v jeho devíti letech se jeho rodina přestěhovala do Střelských Hoštic na Strakonicku. Základy kreslení získal od svého otce a od svého učitele na měšťanské škole v Horažďovicích. V letech 1913–16 studoval na pražské UMPRUM, kde jeho profesory byli Emanuel Dítě, Arnošt Hofbauer a František Kysela. V letech 1916–1920 pokračoval ve studiích na grafické speciálce AVU u Maxe Švabinského. V průběhu let 1917-1936 byl členem Umělecké besedy, od roku 1919 členem SČUG Hollar, v roce 1936 vstoupil do Sdružení jihočeských výtvarníků.\n\nAlois Moravec byl vyhledávaným ilustrátorem, a to především autory knih spjatých s českým venkovem, jako byli K. Klostermann, J. Š. Baar, V. Martínek, Ant. Sova, L. Stehlík a další. Vedle ilustrací kreslil i do mnoha novin a časopisů, kromě \"Lidových novin\" a \"Českého slova\" to byly i různé humoristické časopisy (\"Švanda dudák, Humoristické listy\") a časopisy pro děti (Mateřídouška, Ohníček, ABC mladých techniků a přírodovědců).\n\nJako umělec byl ale především krajinářem, který láskyplně ztvárňoval především krajinu svých rodných jižních Čech. Maloval především na Šumavě (např. Kašperské Hory, Srní, hrad Rábí), Písecku, Strakonicku (řeka Otava), Českobudějovicku, na Prácheňsku i jinde. Na svých obrazech kromě klasických krajinek zvěčnil voraře, převozníky, pradleny na Otavě, plavení koní, výlovy rybníků i venkovany při práci a na odpočinku. Mnohá díla jsou ceněna i pro svou dokumentární hodnotu.\n\nZa své dílo získal už za života mnoho uznání a ocenění. V roce 1974 byl jmenován zasloužilým umělcem, v roce 1977 byl jedním ze signatářů tzv. Anticharty. Po jeho smrti zájem o jeho osobu postupně ustával, až časem upadl téměř v zapomnění jako jeden z regionálních malířů. Svými díly je zastoupen mj. ve sbírkách Národní galerie v Praze, Alšovy jihočeské galerie v Hluboké nad Vltavou, Muzea Šumavy v Kašperských Horách a Muzea Středního Pootaví ve Strakonicích.\n\n\n"}
{"id": "1147702", "url": "https://cs.wikipedia.org/wiki?curid=1147702", "title": "Superpohár UEFA 1973", "text": "Superpohár UEFA 1973\n\nSuperpohár UEFA 1973 byl 1. oficiální ročník soutěže zvané Superpohár UEFA, pořádané Evropskou fotbalovou asociací UEFA. Zápasy se odehrály 9. ledna a 16. ledna 1974. Účastníky byli vítěz PMEZ 1972/73 – nizozemský AFC Ajax a vítěz tehdejšího Poháru vítězů pohárů – italský AC Milán.\n"}
{"id": "1147704", "url": "https://cs.wikipedia.org/wiki?curid=1147704", "title": "Bala", "text": "Bala\n\nBala může být:\n\n\n\n"}
{"id": "1147705", "url": "https://cs.wikipedia.org/wiki?curid=1147705", "title": "WTA Finals 2015 – turnaj legend", "text": "WTA Finals 2015 – turnaj legend\n\nSoutěž legend na Turnaji mistryň 2015 (Legends Classic Invitational) představovala druhý ročník exhibice v rámci jedné ze dvou individuálních závěrečných akcí okruhu WTA Tour. Do turnaje nastoupily čtyři tenistky, které již ukončily profesionální kariéru.\n\nV rozmezí 27. až 29. října 2015 byla odehrána tří utkání čtyřhry, v nichž si hráčky vždy vyměnily spoluhráčku. Tím si každá legenda zahrála pouze jeden zápas se stejnou partnerkou. První duel byl hrán na jeden vítězný prodloužený set do osmi her, zbylé zápasy pak na dvě vítězné zkrácené sady do čtyř gamů. Tenistka s nejvíce výhrami, respektive s nejvyšší procentuální úspěšností poměru her, se stala celkovou vítězkou.\n\nExhibiční soutěž vyhrála Američanka Martina Navrátilová, když dosáhla nejvyššího poměru vítězných gamů, přestože se dělila počtem výher s Arantxou Sánchezovou Vicariovou a Tracy Austinovou.\n\nPrvní potvrzenou účastnicí se 28. ledna 2015, v průběhu Australian Open, stala Martina Navrátilová, nejúspěšnější hráčka turnaje. Dne 1. června téhož roku bylo oznámeno jméno další bývalé světové jedničky Arantxy Sanchezové Vicariové. Následně se připojika třetí v pořadí Tracy Austinová a 22. září účast potvrdila obhájkyně titulu Marion Bartoliová. \nNa doprovodných akcích turnaje legend se podílely také Číňanka Li Na a Francouzka Mary Pierceová.\n"}
{"id": "1147706", "url": "https://cs.wikipedia.org/wiki?curid=1147706", "title": "Gmina Stara Kamienica", "text": "Gmina Stara Kamienica\n\nGmina Stara Kamienica je polská vesnická gmina v okrese Jelenia Góra v Dolnoslezském vojvodství. Sídlem gminy je ves Stara Kamienica. V roce 2011 zde žilo 5 387 obyvatel.\n\nGmina má rozlohu 110,46 km² a zabírá 17,58 % rozlohy okresu. Skládá se z deseti starostenství.\n\n\nJelenia Góra, Jeżów Sudecki, Lubomierz, Mirsk, Piechowice, Szklarska Poręba\n\n"}
{"id": "1147713", "url": "https://cs.wikipedia.org/wiki?curid=1147713", "title": "Alois Svoboda (velkostatkář)", "text": "Alois Svoboda (velkostatkář)\n\nAlois Svoboda (1852–1929) byl trojský velkostatkář, československý vlastenec a mecenáš, který věnoval československému státu Trojský zámek a rozsáhlé pozemky v Praze-Troji, na nichž později vznikla například Zoologická zahrada Praha a Botanická zahrada hl. m. Prahy.\n\nPatřil k nejvýznamnějším osobnostem Troje. Byl progresivním občanem s širokým hospodářským a politickým rozhledem. Troju pozvedl řadou významných aktivit, například modernizací mlékárny, provozem pivovaru, rozšířením pekárny. Varoval před nadměrným pronikáním cizího kapitálu do Prahy. V brožuře \"K otázce ozdravění hospodářství obecního v Tróji – Podhoří\" (1913, reedice 1994) fundovaně analyzoval hospodářskou a sociální situaci v Troji a v Podhoří a navrhl řadu konkrétních opatření, například zlepšení silničního spojení Troji s Prahou a s Bohnicemi, prodloužení autobusových a tramvajových linek do Troje, zavedení „dávky nápojové“ a další.\n\nPo dlouhých jednáních a nedlouho po připojení Troji k Praze, 7. října 1922 věnoval rozsáhlé pozemky (o rozloze 82,0052 ha) včetně Trojského zámku a zámecké zahrady, československému státu „k oslavě 70letých narozenin našeho prvního presidenta Tomáše Garrika Masaryka na památku založení naší Československé republiky a uctění dvěstěpadesátiletého výročí úmrtí Jana Ámosa Komenského“ za účelem vybudování osvětových a sociálně humanitních zařízení ve prospěch mládeže původem i rasou československé v duchu a zásadách Jana Ámose Komenského. Notářský zápis o donaci popisuje: „Školy i ústavy vědecké, které budou tu zřízeny, mají nejen vyplniti mezery našeho školství všech stupňů, nýbrž mají býti přizpůsobeny novým methodám a směrům, podle nichž vyučování praktické má stejnou váhu jako theoretické. Zejména jest přihlížeti k potřebě škol pokračujících, neméně pak škol odborných, průmyslových, umělecko-průmyslových a obchodních, které napomáhají hospodářskému rozvoji národa. Doporučovalo by se, aby ústavy, které zde budou zřízeny, byly organizovány na stejných zásadách a v jednotném rámci a aby nescházely též školy vzorné a pokusné, v nichž lze ten který směr prakticky vyzkoušeti. Z oboru sociální péče, aby bylo mezi jinými pamatováno na kojence, sirotky a děti méně nadané. Tělesná výchova najde tu vhodné pole k všestrannému rozvinutí všech svých složek. Při stavbě budov mějž přednost systém pavilonový a celek budiž jedinou velkou obydlenou plochou.“ \n\n6. října 1923 vláda Československé republiky dar usnesením přijala a správou Svobodovy donace pověřila Ministerstvo školství a národní osvěty. K přidělení pozemků bylo ustanoveno kuratorium a schůze ministerské rady Československé republiky 21. února 1924 schválila ke dni 31. října 1923 Jednací řád Kuratoria trojských nemovitostí, jehož předsedou byl ustanoven senátor Bohumil Němec, řádný profesor Ústavu pro fysiologii rostlin University Karlovy, čestným předsedou Alois Svoboda.\n\nTrojský zámek měl původně sloužit jako Muzeum legií. \n\nPrvní konkrétní návrhy na využití pozemků souvisely s plány na zřízení zoologické a botanické zahrady, což navrhoval i sám dárce. 3. března 1924 předsednictvo ministerské rady republiky Československé schválilo rozhodnutí, „aby z ústavů a zařízení dárcem na darovaných nemovitostech projektovaných nejprve byla zřízena veřejná zoologická zahrada a veřejná botanická zahrada, která bude zároveň universitní zahradou university Karlovy v Praze, a „aby k těmto účelům bylo použito z darovaných nemovitostí: a) pro zřízení zoologické zahrady pozemků západně od trojského zámku ve výměře 8 ha a 93 m², b) pro zřízení botanické zahrady nemovitostí východně od trojského zámku zatím ve výměře 7 ha, 77 a, 52 m²“. 10. dubna 1924 se sešli zástupci Kuratoria a dárce a dohodli předání pozemků a zařízení k účelům zřízení zoologické zahrady a botanické zahrady k 1. říjnu 1924, ve 30. letech se pak jednalo o využití dalších pozemků. 24 hektarů bylo v roce 1928 na zoo převedeno pachtovní smlouvou na 99 let.\n\nV prosinci 1926 začalo Ministerstvo školství a národní osvěty jednat o využití pozemků s pražskou městskou radou, ministerstvem sociální péče, ministerstvem veřejného zdravotnictví a tělesné výchovy. Nikdo z oslovených na nabídku nemovitostí nereflektoval, například ministerstvo sociální péče 24. ledna 1927 pozemky odmítlo s tím, že dosud nezřizuje a nehodlá zřizovat státní ústavy za účelem sociální péče o děti a mládež.\n\nProfesor hygieny Stanislav Růžička, zakladatel eubiotiky a propagátor zahradních měst, a pedagog Eduard Štorch využili příležitosti a založili spolu družstvo \"Eubiotická škola a rodina\", jménem jehož přípravného výboru zaslali 5. listopadu 1928 ministerstvu svou první žádost o propůjčení 10 až 20 ha pozemků na dobu cca 80 let. Chtěli zde vybudovat tzv. výchovnou osadu Růžičkov, komplex školských zařízení v duchu eubiotických zásad a pokrokových pedagogických přístupů. Růžička byl proto také odpůrcem využití pozemků pro účely zoologické zahrady na úkor původního hlavního účelu donace. Součástí dalších záměrů byla krom nejrůznějších zařízení od kojeneckých ústavů a sirotčince přes všechny typy a stupně škol až po ústavy pro vzdělávání dospělých i osada 50 až 80 rodinných domků pro rodiny nakloněné tomuto způsobu výchovy. Zámek měl sloužit jako Světové ústředí eubiotické. Kuratorium pro správu donace 13. února 1930 návrh obytné kolonie zamítlo s odůvodněním, že v darovací listině nenalezlo oporu pro záměr výstavby obytných domů, a také vzhledem k důvodným pochybnostem o finančním krytí výstavby a provozu budov. Zřízení a výstavbě všech navržených školních institucí však vyslovilo podporu. V říjnu 1930 se družstvo Eubiotická škola sloučilo s Československou eubiotickou společností zdravotnickou a ta se pak ještě dalších pět let neúspěšně pokoušela pozemky získat prostřednictvím hygienického ústavu lékařské fakulty Univerzity Komenského v Bratislavě, který Růžička vedl. 15. dubna 1935 kuratorium na základě expertního názoru profesorského sboru lékařské fakulty Univerzity Karlovy projekt definitivně zamítlo.\n\nVnuk Aloise Svobody Quido Schwank, který se narodil v domku čp. 238 na rohu zámeckého areálu a po svatbě bydlel v usedlosti na Kazance, získal po roce 1989 v restituci některé nemovitosti znárodněné po únoru 1948. Jejich výnosy vložil do několika obecně prospěšných projektů a nadací, například v roce 1993 založil Nadaci Quido Schwanka – Trója, město v zeleni. \n"}
{"id": "1147714", "url": "https://cs.wikipedia.org/wiki?curid=1147714", "title": "Mléčná barva", "text": "Mléčná barva\n\nMléčná barva je netoxická barva na vodní bázi. Je vyrobena z mléka, vápna, křídy, jílu a přírodního barviva. Veškeré složky těchto barev jsou přírodního původu.\nMléčné barvy se používají po tisíce let, byly nalezeny např. v egyptských pyramidách. Mléčné barvy v tekutém stavu, stejně jako mléko, rychle podléhají zkáze. Nemožnost vyrábět barvy na sklad a přepravovat je na velké vzdálenosti vedlo v moderní době k jejich postupnému nahrazení barvami syntetickými. S vynálezem výroby sušeného mléka přešla tato technologie i do výroby mléčných barev. Dnešní mléčné barvy jsou vyráběny v práškové formě a pokud jsou skladovány v suchu, mají téměř neomezenou životnost.\nStálost mléčných barev je velmi vysoká a pokud není natřený povrch přímo vystavena vlhku a otěru, vydrží po staletí. Před vlhkem a mechanickým poškozením je možné mléčnou barvu chránit voskem, olejem či lakem na vodní bázi. Mléčné barvy výborně drží na porézním povrchu, např. dřevo, ale při použití speciálního aditiva je možné je aplikovat i na neporézní povrchy jako sklo a kov.\n\n"}
{"id": "1147720", "url": "https://cs.wikipedia.org/wiki?curid=1147720", "title": "Kopějsk", "text": "Kopějsk\n\nKopějsk ( ) je město v Čeljabinské oblasti v Rusku. Leží v jižní části Západosibiřské roviny jihovýchodně od Čeljabinsku. Je součástí aglomerace velký Čeljabinsk. V roce 2015 měl Kopějsk 144 552 obyvatel.\n\nKopějsk byl založen v roce 1907.\n"}
{"id": "1147722", "url": "https://cs.wikipedia.org/wiki?curid=1147722", "title": "White Mountains (Kalifornie)", "text": "White Mountains (Kalifornie)\n\nWhite Mountains je pohoří na východě Kalifornie a jihozápadě Nevada, v Mono County a Esmeralda County, ve Spojených státech amerických.\nWhite Mountains leží na západním konci Velké pánve a je jejím nejvyšším horským pásmem. Náleží do geomorfologické provincie Basin and Range Province. \nPohoří se rozkládá ze severu k jihu v délce okolo 80 km a má tvar trojúhelníku. Jižní strana má šířku okolo 40 km a směrem na sever se pohoří zužuje.\nReliéf se směrem na sever zvyšuje. White Mountains leží východně od Sierry Nevady, pohoří odděluje 8 km široké údolí Owens Valley. Nejvyšší horou je White Mountain Peak s 4 344 m, která je třetím nejvyšším vrcholem Kalifornie.\n\nV pohoří White Mountains rostou nejstarší rostliny, respektive stromy na Zemi, borovice dlouhověké (\"Pinus longaeva\"). Některé stromy mají stáří více než 4 000 let. Nejstarší borovice, pojmenovaná Metuzalém, by měla být okolo 4 750 let stará. V oblasti Schulman Grove, v nadmořské výšce 3 050 m, se nachází informační centrum a v jeho okolí je několik naučných turistických tras.\n"}
{"id": "1147723", "url": "https://cs.wikipedia.org/wiki?curid=1147723", "title": "Klíč primátora hlavního města Prahy", "text": "Klíč primátora hlavního města Prahy\n\nKlíč primátora hlavního města Prahy je ocenění, které od jara 2013 vždy na půl roku získá vítěz fotbalového ligového utkání mezi mužstvy AC Sparta Praha a SK Slavia Praha, tedy tak zvaného pražského derby. Pokud by utkání skončilo remízou, je klíč do dalšího utkání uložen na neutrálním místě na pražském magistrátě. Nápad na udělování tohoto ocenění vzešel od klubu Sparty a myšlenka se zalíbila jak Slavii, tak také pražskému magistrátu.\n\nDržiteli klíče se postupně stali:\n"}
{"id": "1147725", "url": "https://cs.wikipedia.org/wiki?curid=1147725", "title": "Silnice II/194", "text": "Silnice II/194\n\nSilnice II/194 je pozemní komunikace v západních částech České republiky, kde spojuje obce Chyše a Podbořanský Rohozec. Postupně prochází obcemi Bošov, kde křižuje silnici I/6, dále Vrbice, Valeč a Nová Ves.\n"}
{"id": "1147732", "url": "https://cs.wikipedia.org/wiki?curid=1147732", "title": "Pošťák Pat", "text": "Pošťák Pat\n\nPošťák Pat (v anglickém originále Postman Pat) je britský animovaný seriál pro děti předškolního věku. Vypráví o dobrodružných příhodách poštovního doručovatele Pata Cliftona. Odehrává se ve smyšleném městečku Greendale.\n\nPrvních 13 epizod seriálu mělo premiéru v roce 1981 na britské stanici BBC1. Na úspěšnou první sérii navázala v roce 1996 série druhá, ve které se poprvé objevila i Patova rodina. V roce 2004 měla premiéru další série, která do seriálu přinesla mnoho nových aspektů.\n\nKaždá epizoda seriálu popisuje dobrodružství Pata Cliftona, přátelského venkovského poštovního doručovatele, a jeho černobílého kocoura Jesse (v některých českých překladech vystupuje jako Fred), jak doručují poštu po celém údolí Greendale. Z počátku si Pat dělá svou práci, ale téměř vždy je vyrušen nečekanou a problematickou situací, kterou musí vyřešit.\n\nV nových epizodách, Pošťák Pat - Zvláštní zásilková služba, je Pat povýšen na vedoucího Zvláštní zásilkové služby. V každé epizodě řeší speciální úkoly, od záchrany uprchlé krávy až po doručování obří kostky ledu. Ve své nové roli dojíždí Pat do nedalekého města Pencaster pro své speciální zásilky do zdejšího Mail Centre. Pošťák Pat má také novou flotilu vozidel zahrnující vrtulník, Jeep a motorku s postranním vozíkem pro Freda.\n\n\n\n\n\n\n\n\n\n\n\n\n\n\n\n"}
{"id": "1147733", "url": "https://cs.wikipedia.org/wiki?curid=1147733", "title": "Boršičanka z Boršic", "text": "Boršičanka z Boršic\n\nBoršičanka z Boršic nebo jen Boršičanka je slovácká kapela dechové hudby. Byla založena v roce 1968 a v jejím vedení se vystřídali kapelníci František Ďurník, Josef Řepa, Cyril Trávníček (v letech 1972 až 1984), Bohuslav Vávra starší, Bohuslav Vávra mladší a Jiří Dohnal. Vystupuje i zahraničí (od roku 1972) a také v rozhlase a televizi.\n\n\n\n\n"}
{"id": "1147743", "url": "https://cs.wikipedia.org/wiki?curid=1147743", "title": "Výtrusná kupka", "text": "Výtrusná kupka\n\nVýtrusná kupka (odborně \"sorus\") je shluk výtrusnic (sporangií) u kapradin. \n\nVýtrusnice se u většiny kapradin tvoří na spodní straně plodných (fertilních) listů ve shlucích, které se nazývají výtrusné kupky. Mají různý tvar, mohou být okrouhlé (např. kapraď samec), podlouhlé, rohlíčkovité (papratka samičí) aj. U některých kapradin se jednotlivé kupky slévají do podlouhlého útvaru zvaného cenosorus (např. čeleď křídelnicovité). Výtrusné kupky jsou u některých kapradin kryté tenkou strukturou zvanou ostěra nebo svinutým okrajem listu, který někdy ostěru napodobuje a je znám jako nepravá či falešná ostěra. Výtrusnice mohou být ve výtrusné kupce promíseny se žlázkami nebo se sterilními vlákny známými jako parafýzy.\nUmístění kupek na spodní straně listu může být různé. Nejčastěji se tvoří na koncích žilek nebo jsou posazeny poblíž volné žilky.\n\nVýtrusné kupky, jejich umístění, tvar a další znaky mají význam v taxonomii kapradin a jsou využívány k jejich identifikaci.\n"}
{"id": "1147748", "url": "https://cs.wikipedia.org/wiki?curid=1147748", "title": "Pseudolingvistika", "text": "Pseudolingvistika\n\nJako pseudolingvistika bývá označováno pseudovědecké bádání jazyka. Typické jsou pro ni neznalost či rovnou odmítání lingvistické metodologie a obtížná či nemožná verifikace hypotéz. Vzhledem k tomu, že jazyk bývá jedním z určujících faktorů národní identity, nezřídka jsou pseudolingvistické konstrukty provázány také s nacionalismem a nacionalistickou propagandou. Příkladem je vnímání vlastního jazyka, a přeneseně tedy i národa, jako nadřazeného (\"starobylejšího\", \"bohatšího\", \"rozvinutějšího\", \"logičtějšího\", \"čistšího\" apod.) jazykům ostatním, byť ne každé dílčí tvrzení o větší či menší míře rozvinutosti či zastoupení konkrétních jazykových prostředků, kterými se zabývá mimo jiné i jazykové typologie, musí být nutně pseudovědecké. V českém kontextu bývá inspirací pseudolingvistického bádání zejména čeština v kontrastu k němčině či obecněji slovanské jazyky v protikladu k jazykům germánským, ale také například k romštině, vietnamštině či jiným minoritním jazykům.\n\nJedním z nejčastějších cílů pseudolingvistických aktivit bývá doména, jíž se věnuje historická lingvistika. Je to motivováno snahou o alternativní výklad dějin, který by pomohl pozvednout prestiž vlastního národa nebo legitimizovat jeho územní či jiné nároky. Příkladem je dílo Antonína Horáka \"O Slovanech úplně jinak\". V něm autor, někdejší kameraman režiséra Karla Zemana, objevuje \"\"ryzí archaickou slovanštinu\"\" v nápisech prakticky všech písem světa, včetně lineárního B, A, etruského, čínského, japonského, korejského, majského a dalších. Na základě toho pak dochází k přesvědčení, že Slované již po mnoho tisíciletí byli nositeli vzdělanosti a písemnictví, které rozšířili do celého světa; byli však podle Horáka zotročeni a \"\"nepohodlná pravda\"\" o jejich vysoké kulturnosti vymazána spiknutím mocných z dějinných záznamů. Vzhledem k diachronnímu rozměru se podobné pseudovědecké počiny nezřídka překrývají a doplňují s pseudoarcheologií, zároveň bývají jako v tomto případě podobné konstrukty součástí širších konspiračních teorií, jež mívají množství stoupenců a obhajovatelů.\n"}
{"id": "1147749", "url": "https://cs.wikipedia.org/wiki?curid=1147749", "title": "Dereli", "text": "Dereli\n\nDereli je město a okres (tur: İlçe) na severovýchodě Turecka v provincii Giresun, jižně od provinčního hlavního města na řece a v údolí řeky Aksu Deresi.\n\nOblast Dereli byla ovládána Chetity, Peršany, starověkými řeckými kolonizátory z Milétu, Makedonci, Starověkým Římem, Byzantskou říší, Seldžuckými Turky, kteří osídlili tato údolí a okolí Muslim Kızılbaş, Turkmenskými Turky (Čepnyové) a konečně Osmanskou říší.\n"}
{"id": "1147751", "url": "https://cs.wikipedia.org/wiki?curid=1147751", "title": "Supercoppa italiana 2010", "text": "Supercoppa italiana 2010\n\nSupercoppa italiana 2010 byl zápas Supercoppa italiana, tedy italského fotbalového Superpoháru. Střetly se v něm týmy FC Internazionale Milano jakožto vítěz Serie A ze sezóny 2009/10, a celek AS Řím, který ve stejné sezóně prohrál ve finále italského poháru (Coppa Italia) právě s milánským Interem.\n\nVítězem utkání se stal tým Internazionale, který tak s pěti trofejemi vyrovnal dosud nejúspěšnější AC Milán.\n\nAsistenti rozhodčího:\nČtvrtý rozhodčí:\n\n"}
{"id": "1147754", "url": "https://cs.wikipedia.org/wiki?curid=1147754", "title": "Supercoppa italiana 1991", "text": "Supercoppa italiana 1991\n\nSupercoppa italiana 1991 byl zápas italského fotbalového Superpoháru. Střetly se v něm týmy UC Sampdoria jakožto vítěz Serie A ze sezóny 1990/91, a celek AS Řím, vítěz italského poháru ve stejné sezóně.\n\nVítězem utkání se stal tým Sampdorie, pro který to byl první triumf ze tří pokusů.\n\n"}
{"id": "1147762", "url": "https://cs.wikipedia.org/wiki?curid=1147762", "title": "Onychium", "text": "Onychium\n\nOnychium (\"Onychium\") je rod kapradin z čeledi křídelnicovité. Jsou to nevelké kapradiny s jemně členěnými listy. Rod zahrnuje asi 10 druhů a je rozšířen v Asii a severovýchodní Africe.\n\nZástupci rodu onychium jsou pozemní kapradiny. Oddenek je většinou dlouze plazivý, s hnědými, celokrajnými plevinami. Cévní svazky jsou typu sifonostélé. Listy jsou stejnotvaré nebo lehce dvoutvárné. Řapík je slámově žlutý až tmavě hnědý, na bázi se 2 cévními svazky. Čepel listů je bylinná až papírovitá, vejčitě trojúhelníkovitá až vejčitě kopinatá, jemně 2x až 5x zpeřeně členěná. Poslední úkrojky listů jsou drobné a úzké, kopinaté nebo úzce podlouhlé, na bázi klínovité a často sbíhavé. Žilnatina je tvořena volnými, jednoduchými nebo zpeřeně větvenými žilkami. Na fertilních listech jsou žilky u okraje spojeny průběžnou žilkou (tzv. komisura). Výtrusné kupky jsou podlouhlé, umístěné podél komisury a kryté nepravou ostěrou. Spory jsou zaobleně trojhranné, triletní.\n\nRod onychium zahrnuje asi 10 druhů. Je rozšířen v Asii od Íránu a Pákistánu po Japonsko, jihovýchodní Asii a Oceánii. Druh \"Onychium divaricatum\" se vyskytuje i v severovýchodní Africe a Arábii.\n\nRod \"Onychium\" je v rámci čeledi \"Pteridaceae\" řazen do podčeledi \"Pteridoideae\". Nejblíže příbuzným rodem je rod \"Actiniopteris\".\n\nDruh \"Onychium japonicum\" je atraktivní kapradina s jemně členěnými listy. Pro pěstování v České republice je málo zimovzdorná. Některé druhy jsou pěstovány ve sklenících botanických zahrad.\n\n"}
{"id": "1147764", "url": "https://cs.wikipedia.org/wiki?curid=1147764", "title": "Radagaisus", "text": "Radagaisus\n\nRadagaisus (4. století – 23. srpna 406) byl gotský král, který koncem roku 405 a v první polovině roku 406 vedl invazi do Starověkého Říma. \n\nO Radagaisově mládí se nedochovaly žádné informace. Je pravděpodobné, že ustupoval před Huny k Římu. \n\nJeho cesta začala někde ve Velké maďarské nížině, západně od Karpat. Archeologické nálezy naznačují, že jeho cesta procházela jihovýchodním Noricem a západní Panonii. V této době bylo vypáleno a opuštěno municipium Flavia Solva ve Štýrsku a také Claudium Aguntum (u současného Lienzu). Neurčitý počet lidí před jeho postupujícími bojovníky uprchl. Mezitím v západořímské říši v reakci na jeho invazi mobilizoval generál Stilicho třicet numerií (asi 15.000 mužů). Druhý kontingent římských vojáků měl být popřípadě povolán z hranice Rýna. K tomu přijali pomoc od gótských foederatů pod vedením Saruse a Hunů pod vedením Uldina. Vizigótský král Alarich I. se přípravy na invazi neúčastnil. Radagaisus zřejmě plánoval podle germánského náboženství obětovat křesťanské senátory starověkého Říma pohanským bohům a Řím vyplenit a vypálit. Radagaisovo vojsko tvořilo asi 20 000 bojovníků. Mnoho bojovníků bylo doprovázeno rodinami i dalšími nebojovníky a řemeslníky. Historik Peter Heather se domnívá, že celkový počet postupujících osob pod vedením Radagaise se blížil ke 100 000. \n\nRadagaisova armáda putovala po dobu nejméně šesti měsíců k severní Itálii, mezitím však Zapadořímská říše zmobilizovala své síly. Radagaisovi bojovníci nakonec přišli před Florencii, která byla na útok již připravena a opevněná. V bojích u Florencie byla zabita třetina gótských bojovníků a také spojenců Římanů. Radagaisova armáda byla poražena římským generálem Stilichem, \"magisterem militum\" a patriciem polobarbarského původu. Stilichova armáda pomohla v obraně Florencie ve chvílích, kdy městu již hrozila kapitulace. Římský protiútok byl úspěšný a Radagaisus byl nucen ustoupit do svahu města Fiesole, vzdáleného 8 kilometrů. Tam opustil své bojovníky a pokusil se o útěk, ale byl římskými vojáky zajat a dne 23. srpna 406 popraven. Radagaisovo vojsko v počtu 12 000 vojáků bylo povolano do římské armády, další byli prodáni do otroctví a zbývajím se podařilo uprchnot. Tito Gótové se později připojili k Alarichovi I. při jeho dobývání Říma v roce 410.\n\n"}
{"id": "1147767", "url": "https://cs.wikipedia.org/wiki?curid=1147767", "title": "Maďarské velkoknížectví", "text": "Maďarské velkoknížectví\n\nMaďarské velkoknížectví (maďarsky \"Magyar Nagyfejedelemség\") neboli též Uherské knížectví, někdy také (dle rozlohy) Uherská říše apod., jsou historická označení pro nejraněji doložený uherský stát ve středověku, založený někdy mezi lety 895 a 896 jako kmenový svaz sjednocující původně kočovný lid Maďarů, kteří přešli z polo-kočovného způsobu života postupně na život usedlý. V čele nestál samotný kníže, nýbrž ve formě diarchie se o moc dělili dva muži, tj. \"kende\" či \"kündü\" (tj. sakrální král či kníže) s \"gyula\" (vojevůdcem). Kdo z nich disponoval větší mocí nebo důležitějším postavením je předmětem dohadů. Jisté je jen to, že vládnoucí titul (dle některých pramenů kníže nebo dokonce chán) byl patrně převzat od Chazarů, od titulu kagana. V průběhu 10. století jsou původní pohanská náboženství nahrazena křesťanstvím a maďarská kmenová konfederace se postupně mění a konsoliduje v křesťanské království. Tím se de iure stává v roce 1000, kdy se kníže Vajk, pokřtěný již jako Štěpán, nechává korunovat na uherského krále Štěpána I.\n\nVznik Uher je spojen s příchodem Maďarů do Panonie a Podunají. Kočovné kmeny přišly do této oblasti pod vedením Arpáda, kterého si sedm maďarských vojvodů v roce 890 zvolilo za svého panovníka.\n\nMaďarské kočovné kmeny nalezly v nových sídlech vyspělejší kulturu rolníků pod ochranou Velké Moravy a vedly výbojné války proti sousedům. V roce 896 se stal Arpád vládcem kmenů a pod Arpádovým velením snad v roce 902 nebo 903 porazil vojsko Velké Moravy, v roce 906 byl poražen bavorskými vojsky a velkomoravským knížetem Mojmírem II. Posílení své pozice se Arpád dočkal díky Frankům, kteří pozvali na jednání a zabili maďarské velmože. Arpád vedl válku proti Bavorům, které v roce 907 poráží u Brezalausburgu (dnešní Bratislava). Protože se nezachovaly prameny o zapojení vojsk Velké Moravy, s datem 907 je již spojen rozpad Velké Moravy a slovanská knížata se podřizují ve výbojných bitvách Maďarům. Nastává usídlování Maďarů v Podunajské nížině a přebírání kultury a způsobů obrábění půdy od vyspělejších slovanských sousedů.\n\nArpádovi následníci pokračují ve výbojích, které směrem na západ zastavuje až bitva na Lechu v roce 955. Maďaři poté přecházejí k usedlému způsobu života a Arpádovci pomalu upevňují po vzoru evropských mocností svou svrchovanou moc a pevně se ujímají vlády. Přijímají křesťanství za své náboženství a od dob prvního uherského krále sv. Štěpána ho také horlivě šíří po celé zemi. Původní převážně slovanské obyvatelstvo bylo nuceno asimilovat a přijmout nadvládu uherského krále. Jak na jihu v oblasti Blatnohradu a Panonie na západě, tak i na severu v oblasti Nitrianskeho knížectví převzali od místních obyvatel část zemědělství, řemesla a z počátku i způsob státní správy.\n\n\n\n"}
{"id": "1147771", "url": "https://cs.wikipedia.org/wiki?curid=1147771", "title": "Bernhard Strigel", "text": "Bernhard Strigel\n\nBernhard Strigel (* kolem 1460, Memmingen – 4. května 1528, Memmingen) byl německý malíř pozdní gotiky a rané renesance. Je autorem řady portrétů Maxmiliána I. Habsburského a dalších významných osobností.\n\nBernhard Strigel se narodil v rozvětvené rodině Hanse Strigela staršího. Byl patrně synem sochaře Ivo Strigela, majitele dílny v Memmingenu, která dodávala oltáře do kostelů na Jihu Německa, do Tyrolska a Švýcarska (kantony Ticino a Graubünden), ale je uváděn také jako syn nebo synovec Hanse Strigela mladšího. Vyučil se v rodinné dílně a v letech 1493 až 1494 pracoval v Ulmu u Bartholomäuse Zeitbloma. V 90. letech se stal mistrem v Memmingenu a vedl vlastní dílnu. Jako občan Memmingenu je poprvé zmiňován v daňových knihách roku 1505.\n\nOd roku 1515 byl dvorním malířem Maxmiliána I. Habsburského, v jehož službách opakovaně navštívil Augsburg, Innsbruck a Vídeň. Od roku 1517 byl radním a cechovním mistrem v Memmingenu. Působil jako držitel soudní pečetě, poradce obchodníků se solí a jako vyslanec v oblasti spravedlnosti zastupoval Memmingen u soudů v Augsburgu, Ulmu a dalších městech. Když v polovině 20. let zasáhla Memmingen Reformace, působil jako vyjednavač mezi oběma stranami. Navrhl také nové žebravé mnišské řády.\n\nPro badatele byla významná datace obrazu Bernharda Strigela z roku 1520, určeného pro humanistu a historika Johannese Cuspiniana, ze které vyplývá, že malíři bylo v té době 60 let.\n\nStrigel zemřel bez mužského potomka a jeho dílnu převzal zeť Hans Goldschmidt, který bydlel v jeho domě od roku 1521.\n\nNejranější dílo, spojované se jménem Bernharda Strigela, je křídlo oltáře pro kostel ve Splügen (Graubünden), zobrazující sv. Vincence, sv. Šebestiána a sv. Michala, původně spojené s centrálním panelem s řezbou Ivo Strigela a dalšími křídly, která se nezachovala.\n\nBernhard Strigel zprvu tvořil v duchu pozdně gotické Ulmské školy Bartholomäuse Zeitbloma. V letech 1493–94 Strigel spolupracoval s Zeitblomem na predelle a šesti deskových obrazech hlavního oltáře pro klášterní kostel v Blaubeuren. Jeho pozdější tvorba byla ovlivněna nizozemským malířstvím. To je patrné na jeho oltáři pro Mindelheim z roku 1505 a Mariánském oltáři pro Salem (Badensko) z let 1507–1508.\n\nJeho první portrét císaře Maxmiliána I. Habsburského pochází z roku 1504. Jako dvorní malíř vytvořil kromě portrétů císaře také jeden z prvních skupinových portrétů císaře a jeho rodiny. V posledních letech života se věnoval výhradně portrétní tvorbě a řada z jeho děl byla opakovaně kopírována. Ačkoli některá Strigelova díla byla zničena během reformace, zachovalo se kolem 90 jeho obrazů a menší množství kreseb.\n\n\n\n"}
{"id": "1147773", "url": "https://cs.wikipedia.org/wiki?curid=1147773", "title": "Trim", "text": "Trim\n\nSlovo trim může mít vícero významů:\n\n\n\n"}
{"id": "1147785", "url": "https://cs.wikipedia.org/wiki?curid=1147785", "title": "Kroměřížské technické služby", "text": "Kroměřížské technické služby\n\nKroměřížské technické služby, s.r.o. jsou společností, kterou založil jediný společník město Kroměříž k zajištění veřejně prospěšných služeb.\nKroměřížské technické služby, s.r.o. navazují na tradice předchůdce, jimiž byla od roku 1955 rozpočtová, později příspěvková organizace. Mají tedy dostatek zkušeností v oblasti poskytování veřejných služeb pro město Kroměříž, ale i pro řadu ostatních obcí a měst, se kterými úspěšně spolupracují.\n\nAreál společnosti se nachází v Kroměříži na ulici Kaplanova 2959/8.\n\nKroměřížské technické služby, s.r.o. provádějí čištění veřejných ploch, údržbu komunikací, údržbu zeleně a sečení trávy, ořezy stromů, údržbu a provoz veřejného osvětlení (4125 světelných bodů) a světelné signalizace, provozování městského tržiště a psího útulku, obsluhu parkovišť, výkon správy pohřebišť, provozování MHD, správu svěřeného nemovitého a movitého majetku, zajišťování údržby a oprav bytového a nebytového fondu a provoz tepelného hospodářství.\n\nSpolečnost zajišťuje výkon správy pohřebiště nejen v Kroměříži (včetně židovské části),\nale i hřbitovy v místních částech Bílany, Drahlov, Hradisko, Těšnovice, Trávník a Zlámanka.\n\n\nPoprvé byla krátkodobě zavedena pravidelná Městská hromadná doprava v Kroměříži v rámci oslav výročí přemístění říšského sněmu spojené s výstavou „100 let českého národního života\", a to od června do srpna 1948. Trvalá MHD byla zavedena v roce 1955 závodem ČSAD č. 1205 na dvou linkách,\nkteré zhruba odpovídají dnešním linkám 1 a 2. V 70. letech přibyly další linky. Od 1. června 1995 dopravu převzaly Kroměřížské technické služby, s. r. o.\nK rozšíření sítě do ulice Kazimíra Rudého a Lutopecké a do obce Kotojedy došlo od prosince 2005, zároveň byl rozšířen rozsah provozu a zpravidelněny některé jízdní řády.\nKroměřížské technické služby, s.r.o. zajišťují městskou hromadnou dopravu v Kroměříži a jeho místních částech na 8 autobusových linkách 775001-775008. Uzlovým bodem všech linek jsou zastávky u kroměřížského nádraží. Přeprava je realizována nízkopodlažními autobusy Volvo řad 7000 a 7700. Autobusy Volvo řady 7700 jsou provozovány v Kroměříži jako v jediném městě v republice.\nPři platbě jsou přiznávány slevy za platbu čipovou kartou a sleva z nahraného úseku.\nDopravce je zapojen do systému vzájemné akceptace čipových karet KORIS, včetně elektronické peněženky s těmito dalšími dopravci:\n\n\nV rámci obnovy vozového parku nakoupila společnost počátkem roku 2017 dva nové autobusy Iveco Urbanway 12M s ekologickým motorem na stlačený zemní plyn. V červenci 2018 uvedla společnost do provozu třetí autobus Iveco Urbanway 12M s pohonem na stlačený zemní plyn.\n\nSpolečnost je držitelem certifikátu Mezinárodní organizace pro normalizaci systému managementu jakosti podle normy ČSN EN ISO 9001:2009 a certifikátu dle normy ČSN EN ISO 14001:2005 se týkají environmentálního managementu, tedy managementu životního prostředí.\n"}
{"id": "1147792", "url": "https://cs.wikipedia.org/wiki?curid=1147792", "title": "Dana Trávníčková", "text": "Dana Trávníčková\n\nIng. Dana Trávníčková, CSc. (* 20. září 1943 Praha) je česká cestovatelka a spisovatelka. Navštívila dosud (k září 2015) okolo 120 zemí světa a zároveň všechny kontinenty.\n\nDana Trávníčková je autorkou cestopisných a faktografických knih v edici Svět jako na dlani, ve kterých jsou systematicky a v souvislostech shrnuta fakta o historicky a kulturně ucelených oblastech světa, podložená osobním svědectvím a přiblížena řadou vlastních dokumentárních fotografií. Vytvořila řadu reportáží o cestování (cestovatelský portál Hedvábná stezka, portál Novinky.cz, portál Seznam.cz, server Lidovky) a digitální cestopisy o více než osmdesáti zemích světa s fotodokumentací. \n\nPůvodní profesí je Dana Trávníčková programátorka, systémová analytička a vysokoškolská pedagožka (Vysoká škola ekonomická v Praze). Od studentských dob souběžně až do roku byla 1989 externí průvodkyní zahraničních turistů. Své profese propojila ve výuce na VŠE kurzem „Aplikace počítačů v cestovním ruchu“ a na toto téma napsala také svou dizertační práci. V letech 1990–98 byla majitelkou cestovní kanceláře zaměřené na příjezdový cestovní ruch (skupiny zahraničních turistů, kongresy). Od roku 1998 je výhradně cestovatelkou. \n\nPatronem první knihy Dany Trávníčkové „Sen o Tichomoří“ a autorem předmluvy k této knize se stal Miroslav Zikmund.\n\n\nhttp://www.rozhlas.cz/dvojka/jejakaje/_zprava/hranice-jsou-pouze-umele-vytvorene-cary-rika-cestovatelka--1392007 \nhttp://www.radio.cz/fr/rubrique/tourisme/il-fait-bon-partout-alors-a-quoi-bon-rester-a-la-maison\n"}
{"id": "1147794", "url": "https://cs.wikipedia.org/wiki?curid=1147794", "title": "Čirikov", "text": "Čirikov\n\nPříjmení Čirikov () má více nositelů:\n\n"}
{"id": "1147801", "url": "https://cs.wikipedia.org/wiki?curid=1147801", "title": "Carl Jacob Burckhardt", "text": "Carl Jacob Burckhardt\n\nCarl Jacob Burckhardt (10. září 1891 Basilej – 3. března 1974 Vinzel, Vaud, Švýcarsko) byl švýcarský esejista, diplomat a historik.\n\nV Burckhardtově kariéře se střídala období, kdy se věnoval historickémo výzkumu a působil v akademické sféře s obdobími, kdy pracoval v diplomacii. K vrcholům diplomatické kariéry patří funkce Vysokého komisaře Svobodného města Gdaňsk (1937–39) a prezidenta Mezinárodního výboru Červeného kříže (1945–48). \n"}
{"id": "1147802", "url": "https://cs.wikipedia.org/wiki?curid=1147802", "title": "Antonín Barák", "text": "Antonín Barák\n\nAntonín Barák (* 3. prosince 1994, Příbram, Česká republika) je český fotbalový záložník a reprezentant, od července 2017 hráč italského klubu Udinese Calcio.\n\nJe odchovancem 1. FK Příbram, kde se v roce 2013 dostal do A-mužstva. V 1. české lize debutoval 1. 6. 2013 v utkání proti FC Slovan Liberec (remíza 1:1).\n\nSezónu 2014/15 strávil na hostování v FC Graffin Vlašim. Po návratu z hostování se prosadil v Příbrami.\n\nV prosinci 2015 se dohodl na přestupu do týmu SK Slavia Praha, uzavřel kontrakt na tři a půl roku. Svoji první branku v novém působišti zaznamenal 27. ledna 2016 v přípravném utkání s čínským ligovým klubem Ťiang-Su Suning, kde zvyšoval na konečných 5:1 pro Slavii.\n\n31. ledna 2017 vedení klubu SK Slavia Praha zveřejnila informaci, že Antonín Barák přestoupí za 80 milionů Kč do italského Udinese (které v té době hrálo na 10. místě italské ligy Serie A). Představenstvo klubu hráče na mimořádném zasedání uvolnilo k 1. červenci 2017 (pro letní přestupové období), což znamenalo, že jaro 2017 (a tedy celou sezónu 2016/17) ještě dohrál ve Slavii. Ve druhém nejstarším italském klubu se potkal s dalším českým fotbalistou, navíc rovněž bývalým slávistou, Jakubem Jankto.<br>\nV roce 2017 získal se Slavií titul mistra nejvyšší české soutěže.\n\nPo Mistrovství Evropy hráčů do 21 let v Polsku se stěhoval do Itálie do Udine. Na evropském šampionátu jedenadvacetiletých si obnovil svalové zranění, v letní přípravě odehrál za klub pouze dva zápasy v Primaveře (juniorské soutěži).<br>\nZa Udinese Calcio debutoval v Serii A 27. srpna 2017 proti týmu SPAL 2013 (prohra 2:3). První branku v Serii A si připsal 25. 10. 2017 na hřišti US Sassuolo (výhra 1:0).\n\nAntonín Barák nastupoval za české mládežnické výběry U19 a U20.\nV roce 2015 debutoval v české jedenadvacítce. Trenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\nV listopadu 2016 jej trenér Karel Jarolím poprvé nominoval do A-mužstva České republiky pro kvalifikační zápas proti Norsku a přípravný proti Dánsku.\nDo zápasu proti Norsku 11. listopadu 2016 ještě aktivně nezasáhl a zůstal na lavičce náhradníků. Svůj první zápas si připsal 15. listopadu 2016 v přípravném zápase proti Dánsku, ve kterém zároveň vstřelil svůj první reprezentační gól. Při debutu za A-tým reprezentace bylo Antonínu Barákovi 21 let, 11 měsíců a 12 dnů.\n\n"}
{"id": "1147808", "url": "https://cs.wikipedia.org/wiki?curid=1147808", "title": "Ivan Petrovič Kulibin", "text": "Ivan Petrovič Kulibin\n\nIvan Petrovič Kulibin (; –  Nižnij Novgorod) byl ruský hodinář, mechanik, projektant mostů a vynálezce. Svým dílem a plodnou představivostí inspiroval nejen současníky.\n\nV roce 1791 zkonstruoval šlapací tříkolku, která byla vybavena setrvačníkem, převodovou hřídelí a brzdami.\n\nTraktory a automobily, Ing. Oldřich Bureš a kol., 1980, \n"}
{"id": "1147815", "url": "https://cs.wikipedia.org/wiki?curid=1147815", "title": "Domenico Natale Sarro", "text": "Domenico Natale Sarro\n\nDomenico Natale Sarro, také Sarri nebo Sarra, (24. prosince 1679 Trani – 26. dubna 1744 Neapol) byl italský hudební skladatel.\n\nNarodil se v Trani, italském městě v Apulii. V sedmi letech přišel do Neapole a studoval na konzervatoři \"Conservatorio Sant'Onofrio\" a již v Neapoli zůstal. Jeho první známá práce je oratorium \"L'Opera d'Amore\", které bylo provedeno v roce 1702. V roce 1703 se zúčastnil veřejného výběrového řízení na pozici \"maestro di cappella\" u neapolského královského dvora. Jeho konkurenti byli Gaetano Veneziano, Cristofaro Caresana a Francesco Mancini. Maestrem se stal Veneziano, ale Sarro byl jmenován jaho zástupcem. Poté však, co ve válce o španělské dědictví v roce 1707 rakouská vojska dobyla Neapol, přišli oba o zaměstnání.\n\nVrcholem Sarrovy kariéry byla léta 1718–1725, kdy vytvořil svá nejvýznamnější díla a kdy prakticky ovládal neapolskou operní scénu, stejně jako před ním Alessandro Scarlatti. V roce 1725 se stal zástupcem dvorního kapelníka (prvním kapelníkem byl Francesco Mancini) a v roce 1728 se stal kapelníkem města Neapol po zemřelém Gaetanu Grecovi. 31. ledna 1732 byl slavnostně zahájen provoz divadla Argentina, jednoho z nejstarších divadel v Římě, uvedením Sarrovy opery \"Berenice\". Po smrti Manciniho v roce 1737 se pak stal i prvním dvorním kapelníkem. Jedním z jeho úkolů byla kompozice opery pro otevření divadla Teatro San Carlo. Stala se jí opera \"Achille in sciro\". Byla to však jeho předposlední opera. Ještě v roce 1741 uvedl operu \"Enzio\", ale po této opeře již nevytvořil žádnou významnější skladbu.\n\n\n\n\n\n\n"}
{"id": "1147817", "url": "https://cs.wikipedia.org/wiki?curid=1147817", "title": "Kulibin", "text": "Kulibin\n\nRuské příjmení Kulibin () má více nositelů:\n\n"}
{"id": "1147818", "url": "https://cs.wikipedia.org/wiki?curid=1147818", "title": "Lewis a Harris", "text": "Lewis a Harris\n\nLewis a Harris () je největší ostrov britského souostroví Vnější Hebridy u západního Skotska v Atlantském oceánu. Na ostrově v roce 2013 žilo 21 031 obyvatel. Největším městem je Stornoway. Pro celý ostrov neexistuje jedno společné užívané jméno.\n\nLewis a Harris patří mezi skotské ostrovy, jejichž populace roste. Podle sčítání z roku 2011 vzrostla za 10 let o 6 %.\n\nOstrov je původním domovem klanů MacLeod a Morrison. Na Lewisu se nachází významné památky – neolitický kamenný kruh v Callanish a broch Dun Carloway.\n\nOstrov má plochu 2179 km². Ostrov je rozdělen na dvě části zúžením mezi zálivy Loch Resort na západě a Loch Seaforth na východě. Severní část ostrova se nazývá Lewis a jižní Harris. Zvláště jižní část je hornatá a na jejím severu se nachází nejvyšší vrchol Clisham vysoký 799 m.\n\nLewis a Harris je spojen trajekty s Ullapoolem ve Skotsku (ze Stornoway) a s Uigem na ostrově Skye (z Tarbertu na Harrisu). Z Harrisu též jezdí přívoz na ostrov North Uist.\n"}
{"id": "1147821", "url": "https://cs.wikipedia.org/wiki?curid=1147821", "title": "Dům s taneční školou Karla Linka", "text": "Dům s taneční školou Karla Linka\n\nDům s taneční školou Karla Linka čp. 1050 je novorenesanční nárožní dům na Starém Městě v Praze 1 na rohu Divadelní ulice (12) a Krocínovy ulice (1). Dům si v roce 1875–1876 postavil taneční mistr Karel Link podle návrhu významného českého architekta 19. století Antonína Wiehla.\n\nAktuálně dům prošel rozsáhlou rekonstrukcí a naleznete ho pod názvem House of Music. Sál, kde taneční mistr pořádal své lekce je plně funkční a využíván pro společenské akce. Dům byl zrekonstruován do původní podoby.\n\nNárožní třípatrový novorenesanční činžovní dům se nachazí na rohu Divadelní a Krocínovy ulice. Wiehlův návrh (1876) je ovlivněný pozdní renesancí. Fasádu zdobí portál a balkon. Dům postavil v roce 1876 Wiehl s Janem Zeyerem. V roce 1905 byl dům upravován a na skosené nároží přistavěn arkýř a poslední patro dodatečně dozdobeno plastickým ornamentem.\n\nDům si nechal postavit Karel Link, renomovaný taneční mistr a majitel taneční školy, kterou založil jeho otec taneční mistr Hynek Link, který roku 1828 založil vlastní školu. Karel Link roku 1848 předčasně ukončil studium a pomáhal otci v jeho škole a od té doby se věnoval již jen výuce tance a jako učitel získal brzy velký věhlas.\nDům na roku Divadelní a Krocínovy ulice si postavil právě pro svou vyhlášenosu taneční školu.\n\n"}
{"id": "1147824", "url": "https://cs.wikipedia.org/wiki?curid=1147824", "title": "Islám v Německu", "text": "Islám v Německu\n\nVzhledem k pracovním migracím od 60. let a několika uprchlickým vlnám od 70. let se stal islám v Německu viditelným náboženstvím. Podle sčítání lidu provedeného v roce 2011 se 1,9 % německého obyvatelstva (asi 1,5 mil. lidí) považuje za muslimy. Nicméně je pravděpodobné, že jde o podhodnocený údaj vzhledem k tomu, že mnoho respondentů využilo své právo své náboženství při sčítání neuvést a skutečné číslo je vyšší. Odhady z roku 2009 hovoří o 4,3 milionech muslimech v Německu (5,4 % obyvatelstva), z nichž má 1,9 mil německé občanství (2,4 %). K roku 2006 bylo v Německu asi 15 000 konvertitů německého původu. Pode německého statistického úřadu má 9,1 % všech novorozenců v Německu muslimské rodiče. Jednou ze zastřešujících muslimských organizacích v Německu je např. Ústřední rada muslimů v Německu.\n\nIslám je největší náboženskou menšinou v zemi, přičemž protestantské a římskokatolické vyznání jsou většinová náboženství. Většina muslimů v Německu je tureckého původu (63,2 %) následovaná menšími skupinami z Pákistánu, zemí bývalé Jugoslávie, arabských zemí, Íránu a Afghánistánu. Většina muslimů žije v Berlíně a větších městech bývalého Západního Německa.\n\nNa rozdíl od většiny ostatních evropských zemí existují značné muslimské komunity i v některých venkovských oblastech Německa, zejména Bádensku-Württembersku, Hesensku, částech Bavorska a Severního Porýní-Vestfálska.\n\nPřed rokem 1989 prakticky neexistovala migrace do NDR a na jejím území tak žije muslimů velmi málo. Většinu muslimů v Německu tvoří sunnité (cca 75 %). Dále se zda nachází ší'ité (7 %), většinou z Íránu a přívrženci větvě ahmadíja (1 %), povětšinou z Pákistánu. Většina tureckých muslimů jsou sunnité, ale něco mezi pětinou a čtvrtinou z nich představují Alevité.\n\nPo vzestupu nacismu v Německu se muslimové terčem nestali. Pochvalně se o islámu a muslimech vyjadřoval sám Adolf Hitler. Opakovaně vyslovil názor, že by byl islám s \"germánskou rasou\" daleko lépe slučitelný, než \"tiché\" a \"slabé\" křesťanství:\nHitlerův důvěrník Albert Speer citoval podobná Hitlerova prohlášení: „Muslimské náboženství by pro nás bylo o mnoho přijatelnější než křesťanství. Proč to muselo být křesťanství se svou pokorou a ochablostí?“\n\nVelký jeruzalémský muftí Amín al-Husajní energicky muslimy verboval pro jednotky SS (Schutzstaffel). Povedlo se mu pro německé ozbrojené síly získat mnoho dobrovolníků a byl zapojen do organizace divizí Waffen SS či arabského legionu.\n\nPodle průzkumu z roku 2012 72 % německých Turků věří, že islám je jediná správná víra a 46 % si přeje, aby jednoho dne bylo v Německu více muslimů než křesťanů. V současné době je Německo zmítáno migrační krizí a roste počet muslimských imigrantů. Dále je v Německu rozšířeno radikální salfistické hnutí. Ohledně podezření z možné podpory terorismu policie uzavřela mešitu ve Stuttgartu.\n\nBěhem evropské migrační krize dorazilo v roce 2015 přes milion migrantů. Převážná část se dostala právě do Německa a problémy na sebe nenechaly dlouho čekat. Během silvestrovské noci byla v Kolíně nad Rýnem spousta žen a dívek hromadně okradena a sexuálně napadena přistěhovalci převážně severoafrického a arabského vzhledu. Policie a média o incedentech i původu útočníků nejprve mlčela a sklidila ostrou kritiku. Později byly hlášeny podobné útoky i z dalších měst jako Stuttgart, Hamburk a Düsseldorf. Do 21. ledna bylo podáno 821 trestních oznámení a policie vyšetřuje 30 lidí. K incidentům se vyjádřil i kolínský salafistický imám Sami abú Jusúf, který napadené ženy obvinil, že si za útoky můžou samy.\n\nV roce 2016 došlo k několika teroristickým akcím, např. zradikalizovaná šestnáctiletá dívka zaútočila nožem na policistu a zranila jej, dále mladý Afghánec brutálně napadl cestující ve vlaku v Bavorsku, či k odpálení neúspěšného syrského žadatele o azyl v bavorském městě Ansbach. 19. prosince 2016 byl proveden útok kamionem na vánočních trzích v Berlíně.\n\nNa konci ledna roku 2017 se objevila varující zpráva, opírající se o tvrzení Spolkového kriminálního úřadu (BKA), hovořící o možném teroristickém útoku chemikáliemi v Německu. Dále také BKA poskytl tvrzení, dle kterého je v zemi zhruba 570 islamistů, představujících nebezpečí pro německou společnost.\n\nV červnu roku 2017 bylo oznámeno, že se v Německu neznámo kde nachází 351 islamistů, na něž byl vydán tamními úřady zatykač.\n\nV říjnu roku 2017 přišel Thomas de Maizière (CDU), německý ministr vnitra, ve Wolfenbüttelelu s návrhem zavedení islámských svátků v Německu, což se avšak setkalo s kritikou i ve vlastních řadách (např. u Alexandera Dobrindta). Martin Schulz (SPD) by byl naproti tomu ochoten o tomto návrhu přemýšlet.\n\nV roce 2017 konstatoval správní soud v Osnabrücku na základě žaloby muslimské učitelky z roku 2015, že se nejednalo o diskriminaci, když jí nebylo ve škole umožněno vyučovat v šátku, a proto její žádost o odškodné, byť nepravomocně, zamítl.\n\nDle zprávy Spolkové zpravodajské služby (BND) a Spolkového úřadu pro ochranu ústavy (BfV) z roku 2016 vyplývá, že jsou němečtí salafisté hojně podporováni organizacemi ze Saúdské Arábie, Kataru a Kuvajtu, a to hlavně prostřednictvím saúdskoarabské Světové muslimské ligy, kuvajtské společnosti Oživení islámského dědictví (The Revival of Islamic Heritage Society; RIHS) a katarské Charitativní nadace šajch íd.\n\nSpolečnost Oživení islámského dědictví je ve Spojených státech amerických a Ruské federaci na listině podporovatelů teroristických skupin, je zde zakázaná, v Evropě avšak svoji činnost vyvíjí.\n\n"}
{"id": "1147825", "url": "https://cs.wikipedia.org/wiki?curid=1147825", "title": "Živa Müllerová", "text": "Živa Müllerová\n\nMUDr. Živa Müllerová, DrSc. (? – 2013) byla významná osobnost české stomatologie. Byla primářkou stomato-ortodontického oddělení Ústavu experimentální medicíny AVČR, které pracovalo při klinice plastické chirurgie Fakultní nemocnice Královské Vinohrady. V roce 1993 se toto oddělení stalo součástí Stomatologické kliniky III. Fakultní nemocnice Královské Vinohrady. MUDr. Živa Müllerová se věnovala léčbě nepravidelnosti chrupu a čelistí dětí a dospělých s vývojovými vadami obličeje, zejména ortodontické léčbě rozštěpů.\n\nŽiva Müllerová v roce 1961 dokončila studia na Fakultě všeobecného lékařství UK Praha obor stomatologie. Po promoci pracovala 4 roky v Příbrami jako praktická zubní lékařka. Následně nastoupila do Laboratoří plastické chirurgie pod ČSAV. Postupně si doplnila vzdělání a obhájila atestaci v oboru ortodoncie. Svoji praktickou a výzkumnou činnost završila získáním titulu CSc., kde se zaměřila na problematiku růstu a vývoje měkkých a tvrdých tkání obličeje. \n\nV roce 1975 vznikl Ústav experimentální medicíny a Živa Müllerová se stala primářkou stomato-ortodontického oddělení. Zasloužila se o zavedení jednoho z prvních pracovišť v Československu v roce 1976 a zavedla do praxe léčbu fixními ortodontickými aparáty. Živa Müllerová prosadila a zavedla do praxe, do té doby téměř neznámou RTG diagnostiku, dnes již nezbytnou pro ortodontickou praxi, RTG lebky a OPG chrupu. Ortopantomogram je přehledný panoramatický rentgenový snímek zachycující dentici, obě čelisti, čelistní klouby, část nosní dutiny a část maxilární dutiny vyšetřovaného. \n\nV letech 1993 – 2007 byla primářkou ortodontického centra III. stomatologické kliniky ve Fakultní nemocnici Královské Vinohrady v Praze. Ortodontistické centrum bylo založeno jako součástí centra pro léčbu rozštěpových vad v Praze ve Fakultní nemocnici Královské Vinohrady, klinice plastické chirurcie. Ortodontické centrum se zabývalo problematikou vrozených a vývojových vad, zejména obličejových rozštěpů. Živa Müllerová v oboru ortodoncie, spolu s Miroslavem Fárou v oboru plastická chirurgie, tvořili základní pilíře centra pro léčbu rozštěpových vad v Praze. \n\nSpolupracovala s katedrou antropologie a genetiky člověka FN Motol, oddělení maxillofaciální chirurgie.\n\nRoku 2007 odešla do důchodu a založila si soukromou praxi, kde pracovala až do konce života.\n\nOodborné znalosti si stále rozšiřovala a zúčastnila se mnoha domácích i zahraničních kongresů, byla na stážích například v Rakousku, Norsku, Anglii nebo USA. Přednesla řadu přednášek a je autorkou a spoluautorkou více než 70 odborných publikacích, kde více než 40 bylo přijato a publikováno v renomovaných odborných zahraničních časopisech a monografiích. \n\nVe Znojmě se ve dnech 23. – 25.9.2004 konal Český ortodontický kongres, kde měla přednášku na téma „Ortodonticko – chirugická léčba závažných porozštěpových deformací postavení zubů a čelistí“. \n\nDlouhodobě se podílela na výuce lékařů v oboru ortodoncie na I. lékařské fakultě v Praze. Prováděla doškolování studentů v rámci ortodontické před atestační přípravy ortodontické problematiky vývojových vad obličeje a předávala svoje mnohaleté ortodontické zkušenosti. Kromě léčby nepravidelnosti chrupu a čelistí, měla zejména široké znalosti a zkušenosti v léčbě dětí a dospělých s vývojovými vadami obličeje, zejména dětí narozených s rozštěpovými vadami obličeje. \n\nV roce 2009 za svoje znalosti a zkušenosti, které získala během své více než 50leté praxe, obdržela ocenění od České stomatologické komory a to čestný titul, Osobnost české stomatologie, za celoživotní přínos v oboru ortodoncie. \n\nLékařka MUDr. Živa Müllerová, DrSc. byla pro českou ortodoncii významnou osobnost, učitel i mezinárodně uznávaný odborník. Osobnost, která posunula léčbu obličejových rozštěpů v oblasti ortodoncie na světovou úroveň. \n"}
{"id": "1147826", "url": "https://cs.wikipedia.org/wiki?curid=1147826", "title": "Pudrovka", "text": "Pudrovka\n\nPudrovka (\"Pityrogramma\") je rod kapradin z čeledi křídelnicovité. Jsou to středně velké kapradiny s jednoduše nebo vícenásobně zpeřenými listy s nápadně bílou či žlutou spodní stranou. Rod zahrnuje asi 15 druhů a je rozšířen v tropické Americe a Africe. Druh \"Pityrogramma calomelanos\" zdomácněl i v jiných oblastech tropů.\n\nZástupci rodu pudrovka jsou malé až poměrně velké kapradiny, rostoucí na zemi nebo na skalách. Oddenek je krátký, přímý nebo vystoupavý, nevětvený, pokrytý hnědými, kopinatými, celokrajnými plevinami. Cévní svazky jsou typu diktyostélé. Listy jsou stejnotvaré a dorůstají délky 25 až 150 cm. Řapík je červenohnědý až černý, na horní straně žlábkatý, s výjimkou báze většinou lysý, se 2 (až 3) cévními svazky. Čepel listů je úzce kopinatá, vejčitá nebo podlouhle trojúhelníkovitá, jednoduše nebo až 4x zpeřená, bylinná až kožovitá, na líci matná a lysá, na rubu obvykle bíle nebo žlutě pomoučená, někdy chlupatá. Koncové úkrojky listů jsou stopkaté nebo přisedlé, úzce trojúhelníkovité až čárkovité, celistvé nebo laločnaté, na bázi úzce klínovité. Žilky v koncových úkrojcích jsou volné, málo zřetelné, zpeřeně větvené. Výtrusnice jsou roztroušené podél žilek, nejsou uspořádané ve výtrusných kupkách a nejsou kryté ohrnutým okrajem listu (nepravou ostěrou). Jsou promísena žlázkami produkujícími moučnatý povlak a obsahují 32 nebo 64 spor. Spory jsou zaobleně čtyřstěnné. Prokel je lysý.\n\nRod zahrnuje asi 15 druhů. Je rozšířen v tropické Americe a Africe. Druh \"Pityrogramma calomelanos\" zdomácněl v tropech a subtropech téměř celého světa a je to jedna z nejrozšířenějších kapradin. V Evropě se žádný druh nevyskytuje, druh \"Pityrogramma calomelanos\" zdomácněl na Azorských ostrovech. V USA se vyskytuje jako původní jediný druh, \"P. trifoliata\" na Floridě. Zde roste zdomácněle také \"P. calomelanos\".\n\nRod \"Pityrogramma\" je řazen v rámci čeledi \"Pteridaceae\" do podčeledi \"Pteridoideae\".\nV roce 1990 byly 2 severoamerické druhy, \"P. pallida\" a \"P. triangularis\", odděleny do samostatného rodu \"Pentagramma\", který je řazen do jiné podčeledi (\"Cheilanthoideae\") a není rodu \"Pityrogramma\" blízce příbuzný. Mezi nejblíže příbuzné rody náleží \"Eriosorus\", \"Jamesonia\" a \"Pterozonium\", s nimiž tvoří rod \"Pityrogramma\" monofyletickou skupinu.\n\nNěkteré druhy pudrovek jsou pěstovány ve sklenících českých botanických zahrad.\n\n"}
{"id": "1147838", "url": "https://cs.wikipedia.org/wiki?curid=1147838", "title": "Věra Šťovíčková-Heroldová", "text": "Věra Šťovíčková-Heroldová\n\nVěra Šťovíčková-Heroldová (3. listopadu 1930 Praha – 30. října 2015 Praha) byla česká rozhlasová novinářka a překladatelka. \nPo maturitě na reálném gymnáziu Ch. Masarykové v Praze v roce 1949 nastoupila do Československého rozhlasu, odkud byla vyhozena roku 1970 v rámci normalizačních čistek. Od roku 1959 byla zpravodajkou Československého rozhlasu v Africe a o svém tamním působení vydala čtyři knihy reportáží (\"Africké perokresby\" roku 1960, \"Afrika rok jedna\" 1963, \"Prostor pro naději\" 1967 a \"Bouře nad rovníkem\" 1967). Po odchodu z rozhlasu byla krátce asistenkou v Náprstkově muzeu, se kterým nadále odborně spolupracovala, například roku 1993 jako spoluautorka výstavy \"Africký ornament a tvar\" (s Josefem kandertem). Dále pracovala jako uklízečka a především se věnovala překladům beletrie z angličtiny a francouzštiny. Podepsala Chartu 77. Protože v 70. a 80. letech nesměla publikovat, vydávala své překlady pod jmény přátel (Libuše Boháčková, Věra Bystřická, Zlata Černá, Josef Kandert, Hana Knížková, Greta Mašková, Eva Musilová, Dušan Zbavitel). \nJejím manželem byl etnolog a orientalista Erich Herold (1928–1988), zaměstnanec Náprstkova muzea. Společně s ním Věra Šťovíčková napsala knihu o africkém orálním umění a přeložili do češtiny klasickou knihu Jamese Frazera \"Zlatá ratolest\".\n\n"}
{"id": "1147839", "url": "https://cs.wikipedia.org/wiki?curid=1147839", "title": "Comac", "text": "Comac\n\nComac (, ) je státní letecký výrobce v Čínské lidové republice založený za účelem výroby osobních dopravních letounů největší velikosti, kterými má konkurovat Boeingu a Airbusu a snížit závislost Čínské lidové republiky na zahraničních letadlech. Sídlí v Pchu-tungu v Šanghaji.\n\nSpolečnost byla založena spoluprací dříve existujících státních společností 11. května 2008. Dne 28. listopadu téhož roku provedl první let letoun Comac ARJ21 vyvíjený původně konsorciem ACAC a jako Comac známý až od roku 2009. Dalším letounem je Comac C919, který poprvé vzlétnul v květnu 2017.\n\n\n"}
{"id": "1147846", "url": "https://cs.wikipedia.org/wiki?curid=1147846", "title": "Comac C919", "text": "Comac C919\n\nComac C919 je série dvoumotorových proudových úzkotrupých dopravních letounů čínské společnosti Comac ve fázi testování. Má základní kapacitu 168 cestujících, tento letoun by měl konkurovat především letounům Boeing 737 MAX, Airbus A320neo. V květnu 2017 bylo na tento typ 570 objednávek od 23 především asijských kupců.\n\nTento letoun společnost Comac oznámila v roce 2008. První prototyp byl zkonstruován v roce 2015. První let tohoto typu se konal 5. května 2017, při 79 minut dlouhém letu z letiště Šanghaj–Pchu-tung bylo na palubě 5 členů posádky. Tento letoun by měl být zařazen do provozu v roce 2020 společností China Eastern. Celý program má oproti původním plánům zpoždění.\n\nV prvních verzích se předpokládá část dílů dovozových, například je plánováno použití motorů LEAP společnosti CFM International.\n\n\n\n"}
{"id": "1147848", "url": "https://cs.wikipedia.org/wiki?curid=1147848", "title": "Lucie Hrozová", "text": "Lucie Hrozová\n\nLucie Hrozová (* 30. října 1988, Děčín) je česká horolezkyně a reprezentantka v závodním lezení, která patří mezi světovou elitu v lezení mixových a drytoolingových cest na skalách. Světových výkonů dosáhla i v závodním ledolezení, za svou kariéru získala 14 medailí ze Světového poháru. Získala tituly Mistryně České republiky ve všech pěti letních i zimních disciplínách závodního lezení. Věnuje se též lezení v horách od alpské klasiky po extrémní výkony v Alpách či Vysokých Tatrách převážně s Mirkem Matějcem, klasické túry leze také se svým otcem, trenérem a majitelem holešovické lezecké stěny, Liborem Hrozou starším. Její bratr Libor Hroza ml. patří mezi elitu v závodním lezení v disciplíně lezení na rychlost (speed climbing). Její nejsilnější stránkou je přelézání těžkých mixových cest na skalách. Je první ženou v historii, které přelezla cestu obtížnosti M14 a v roce 2016 překonala další historický mezník prvopřelezem nové cesty Saphira ve Vailu v USA, pro kterou navrhla obtížnost M15-.O toto přelomovém výstupu referovala nejdůležitější světová média. V roce 2014 natočil Jiří Reiner s Lucií 35minutový dokument \"LUCKA aneb o cepínech, medailích a životě vůbec...\". Za své výstupy na skalách a v horách získala řadu ocenění Výstupy roku Českého horolezeckého svazu a několikrát se umístila na druhém a třetím místě v anketě Horolezec roku, o svém lezení přednášela na mnoha horolezeckých festivalech nejen v Česku.\n\n\n\n\"(nejvyšší stupně drytoolové D a mixové M klasifikace)\"\n\n\n\n\n\n\n\n\n\n\n\n"}
{"id": "1147850", "url": "https://cs.wikipedia.org/wiki?curid=1147850", "title": "Jaroslav Hlavsa", "text": "Jaroslav Hlavsa\n\nJaroslav Hlavsa (* 14. června 1996 v Hradci Králové) je český fotbalový obránce, od července 2016 působící v týmu MFK Vítkovice, kde je na hostování z FC Hradec Králové.\n\nSvoji fotbalovou kariéru začal v klubu FC Hradec Králové. Před sezonou 2015/16 se propracoval do prvního mužstva, ale nadále působil v mládeži. V létě 2016 zamířil na hostování do klubu tehdejšího nováčka 2. ligy MFK Vítkovice.\n\n"}
{"id": "1147852", "url": "https://cs.wikipedia.org/wiki?curid=1147852", "title": "Komorní Hrádek (zámek)", "text": "Komorní Hrádek (zámek)\n\nKomorní Hrádek je středověký hrad přestavěný na barokní zámek na okraji stejnojmenné osady u Chocerad v okrese Benešov. Nachází se na levém břehu řeky Sázavy v nadmořské výšce okolo 360 metrů.\n\nHrad, původně zvaný Veselé, byl založen vyšehradským purkrabím a konšelem Rackem Kobylou z Dvorce († 2. února 1416). Stavbu hradu povolil král Václav IV. dne 28. srpna 1412, ale hrad byl nejspíše dostavěn už před tímto datem. Nově založený hrad nahradil starší Čejchanov, který stával asi o 200 metrů dále na západ. Důvodem výstavby nového sídla bylo pravděpodobně dobytí Čejchanova v roce 1404 a jeho nevhodná poloha snadno ohrozitelná střelbou z palných zbraní.\n\nPo smrti Racka Kobyly držela panství jeho vdova Anna z Úlibic spolu s rytíři Mikulášem Šraňkem a Mikulášem z Reblic, kteří byli poručníky nezletilých Rackových dětí. Anna z Úlibic postoupila v roce 1422 své statky, tedy Hrádek na Sázavě zvaný Veselé s poplužními dvory, mlýny, lesy, řekou a vesnicemi Chocerady, Vráž a Dolince, husitskému hejtmanovi Vilému Kostkovi z Postupic († 6. listopadu 1436).\n\nOd rodu Kostků získal na počátku 16. století panství Albrecht Rendl z Oušavy. V roce 1516 prodal celé hrádecké panství Ludvíku Zajímačovi z Kunštátu († 1543) z rodu pánů z Poděbrad. Koupí hradu se však Ludvík Zajímač zadlužil, a nebyl schopen splatit celou kupní částku, takže Rendlovi synové roku 1525 podstoupili své nezaniklé dědické právo na panství Hrádek Jaroslavovi ze Šelmberka († 14. března 1550). Jaroslav ze Šelmberka zastával v letech 1525–1549 významný úřad nejvyššího komorníka království Českého a hrad byl od této doby nazýván Komorní Hrádek. Jaroslav je také pravděpodobným inicátorem přestavby hradu na renesanční zámek.\n\nRoku 1554 zámek koupili Valdštejnové. Hrabě František Josef z Valdštejna jej roku 1733 prodal hraběti Janu Adolfu z Metsch a s jeho dcerou jej vyženil Josef hrabě Khevenhüller.\n\nPůvodní hrad byl nejméně dvoudílný. Hradní jádro mělo čtvrkruhový půdorys a na jižní a západní straně je chránil později zaniklý příkop. Na těchto stranách se dochovalo gotické zdivo z druhého desetiletí 15. století. Zdivo ze stejné doby se částečně dochovalo i v severním křídle, zatímco podoba východní strany byla zcela změněna při renesanční přestavbě. Na severovýchodní straně jádra stávala drobná čtverhranná věž.\n\nZe zástavby předhradí se dochovala část obvodové hradby na jižní straně a archeologicky zjištěné pozůstatky dvou budov, mezi kterými vedla přístupová cesta k jádru. V době pozdní gotiky bylo opevnění předhradí posíleno mohutnou štítovou zdí na východní straně s dochovanou dělostřeleckou kobkou. V jihovýchodním nároží stávala pravděpodobně bateriová věž.\n\nZámek tvoří starší budova z druhé poloviny 16. století a mladší trojkřídlá přístavba ze 17. století. Starší budova je renesanční dvoupatrová a čtyřkřídlá budova kolem kosočtverečného dvora. Stěny mají sgrafitovou rustiku, v severním křídle je rokoková kaple svaté Trojice, v současné době z roku 1758. K západní straně přiléhá rozsáhlá trojkřídlá novostavba ze 17. století s hladkou fasádou, s věží v západním křídle nad vjezdem a uvnitř s velkým sálem se štukovou výzdobou. Kolem zámku je anglický park.\n\nRoku 1765 dala Marie Karolína hraběnka z Khevenhüller postavit na okraji zámeckého parku poblíž Vráže Loretánskou kapli. Ustanovila, aby po celý rok v sobotu byla v kapli obětována mše svatá a aby každoročně třetí neděli po Velikonocích byla zde slavena pouť k Sedmibolestné Panně Marii. Kapli nadala též věčným světlem. Dne 10. srpna 1766 byla Santa Casa posvěcena od opata kláštera Sázavského Leandra Kramáře. Při josefínských reformách roku 1787 byla kaple zrušena a dřevěná mariánská soška byla 25. dubna přenesena do chrámu ve Vranově. Zrušená kaple byla přenechána myslivci, kterému sloužila jako skladiště. Roku 1870 zemřela kněžna Antonie Khevenhüllern-Metsch, která plánovala kapli obnovit jako poutní místo. Její příbuzní nechali původní Santa Casu zbořit a na jejím místě dali postavit roku 1872 kapli novou podle nákresu vídeňského architekta. V ní poté byla kněžna pohřbena.\n"}
{"id": "1147853", "url": "https://cs.wikipedia.org/wiki?curid=1147853", "title": "Janne Kristiansenová", "text": "Janne Kristiansenová\n\nJanne Kristiansenová (* 21. prosince 1952 Oslo) je norská právnička, dřívější ředitelka úřadu pro dohled na kriminálními případy (2004 až 2009) a v letech 2009–20012 ředitelka norské tajné služby PST (). Po závažném politickém skandálu musela na tuto funkci 18. ledna 2012 rezignovat.\n\nNarozena v Oslu, v roce 1979 absolvovala práva na Oselské univerzitě a mnoho let pracovala jako respektovaná obhájkyně. V letech 1985–1990 předsedala profesní organizaci obhájců podporující zásady právního státu a doktrínu rule of law (). Pracovala jako veřejný obhájce u soudů vyšší instance, od roku 1986 v Oslu a od roku 1990 v Mossu. Podílela se na vypracování několika úředních zpráv, např. NOU 2003.18 týkající se národní bezpečnosti a NOU 2003.21 „Boj s kriminalitou a soukromí - nakládání s informacemi státním zastupitelstvím a policií“.\n\n"}
{"id": "1147860", "url": "https://cs.wikipedia.org/wiki?curid=1147860", "title": "Klekání", "text": "Klekání\n\nKlekání je zvonění, které se opakovalo každý den třikrát – za úsvitu, v poledne a večer. Lidé měli při zvuku zvonu zanechat práce, pokleknout a modlit se modlitbu Anděl Páně. Tradičně se klekání zvoní po dobu trvání této modlitby, tedy zhruba dvě a půl minuty, a protože modlitba Anděl Páně sestává ze tří biblických veršů, někdy se klekání zvoní s dvojím přerušením. V době, kdy ještě nebylo rozšířené nošení hodinek, sloužilo také k určování času. Za ranního klekání vstávali, při poledním obědvali a u večerního posílali své děti spát. Starší děti večerní klekání upozorňovalo, že se mají vrátit domů. Opozdilce mohla podle pověstí v poledne odvléct polednice a večer pak klekánice. V některých obcích se tradice stále dodržuje. \n"}
{"id": "1147862", "url": "https://cs.wikipedia.org/wiki?curid=1147862", "title": "Dům čp. 542 ve Zborovské ulici", "text": "Dům čp. 542 ve Zborovské ulici\n\nDům čp. 542 ve Zborovské ulici je novorenesanční dům na Smíchově v Praze 5 na rohu ulic Zborovské (42) a Vodní (5). Dům byl postaven 1885 podle návrhu významného českého architekta 19. století Antonína Wiehla. Autorem návrhů sochařské výzdoby je Josef Václav Myslbek. Dům je zapsán v Ústředním seznamu kulturních památek\n\nNárožní třípatrový novorenesanční činžovní dům se zvýšeným přízemím. Dům má pět os do ulice Královské (Zborovská) a čtyři osy do Barrandovy (Vodní). Přízemí je zdobeno rustikou. V patrech je fasáda provedena v režném zdivu. Třetí patro je provedeno v atice a nikami s vysokými reliéfy ženských alegorií. V přízemí do Královské (Zborovské) ulice je portál s dvěma sochami po stranách. Do Barrandovy (Vodní) ulice je obrácen polygonální arkýř s bohatě zdobenou konzolou. Dům stavěl Antonín Wiehl s Karlem Gemperlem v roce 1885 jak zní text na destičce nad portálem HANC. DOMUM - AEDIFICAV. A. WIEHL- ET C. GEMRLE - ANNO - DOM. MDCCCLXXXV. Antonín Wiehl architektonický návrh zpracoval jako svůj sedmý činžovní dům v Praze. V návrhu pouze vymezil plochu pro plastiky vlastní návrhy soch a reliéfů zpracoval sochař Josef Václav Myslbek, se kterým Wiehl v sedmdesátých a osmdesátých letech spolupracoval na řadě projektů. Myslbek navrhl sochařskou výzdobu v duchu renesanční tradice. Po stranách vchodu v nikách navrhl postavy antických vojáků. V nikách mezi okny třetího patra je na každé straně domu pět reliéfů ženských postav jako alegorií ctností. Fasádu do Vodní ulice zdobí reliéf Panny Marie v italském stylu, která adoruje dítě. Štukový reliéf je provedený jako napodobenina majolikového reliéf robbiovské tradice. Všechny Myslbekovy plastiky přiznávají jednoznačně inspiraci italskými stavbami. Výzdoba domu je klasicky vznešená. Malý reliéf Panny Marie je prvkem naivní lidové zbožnosti, který divákovi výzdobu domu lidsky přibližuje a připomíná výzdobu řady italských městských staveb.Na domě jsou osazeny ještě dvě informační tabulky označující autory stavby a její význam. První deska nese nápis: \"Obytný dům čp. 542 Novorenezanční nárožní dům postaven r. 1885 arch. Antonínem Wiehlem a Karlem Gemperlem. Portál zdobí plastiky J.V.Myslbeka, vestibul malby Al Secco. Kulturní památka\". Na pravé straně u vchodu do domu je i starší pamětní deska s textem: „Neorenesanční průčelí vytvořené v r. 1885 arch. A.Wiehlem a Gemplerem. Na domovním portálu plastika od J.V.Myslbeka, uvnitř výtvarně řešený vestibul. Ukazuje typ pražského obytného domu z poslední čtvrtě XIX. století\".\n\n\n\n"}
{"id": "1147865", "url": "https://cs.wikipedia.org/wiki?curid=1147865", "title": "Oslí uši", "text": "Oslí uši\n\nOslí uši je termín, kterým se nazývá ohnutý roh strany v knize, časopisu či sešitě. Název odkazuje na podobu s uchem, přirovnání k oslu má hanlivý význam.\n\nVzniká buď úmyslně jako záložka ke snadnějšímu nalezení příslušné strany, nebo neúmyslně při nesprávné přepravě dokumentu v kapse, tašce či při neopatrném psaní.\n\n"}
{"id": "1147867", "url": "https://cs.wikipedia.org/wiki?curid=1147867", "title": "Válka skladů", "text": "Válka skladů\n\nVálka skladů (v anglickém originále Storage Wars, stylizováno jako STORAGE WAR$) je americká televizní reality show, vysílaná od roku 2010 na stanici A&E. \n\nCelý pořad se odehrává v Kalifornii s výjimkou pár dílů, které byly natočeny v sousedním státě Nevada. Existují ale také verze z jiných amerických států - \"Storage Wars: Texas\", \"Storage Wars: New York\", \"Storage Wars: Miami\". Svojí verzi má také Kanada. \n\nV Česku je pořad vysílán na stanici Nova Action. První čtyři řady byly premiérově vysílány v roce 2015. Nova Action vysílá také verze a . Pořad je vysílán s českým dabingem.\n\nNa veřejné aukci úložných prostorů (skladovacích kójí) se vždy sejde pár kupujících, kteří se přebíjejí v tom kdo zaplatí za kóji víc. Jejich cílem je levně nakoupit a draze prodat tedy generovat co největší zisk. Všichni účinkující jsou reální lidé, hrají sami sebe.\n\nV prvních 4 sériích (série, které byly vysílané v ČR) se nejvíce vyskytovali tito kupující:\n\n\n\n\n\nDalší kupující, které je možno v pořadu vidět: Ivy Calvin, Rene Nezhoda a Casey Lloyd, Mark Balelo, Nabila Haniss, Jeff Jarred, Herb Brown a Mike Karlinger, Mark Harris a Matt Harris.\n\nCelou aukcí provázejí a kóje prodávají licitátoři Laura a Dan Dotsonovi.\n\n\"Storage Wars\" na Anglické Wikipedii\n"}
{"id": "1147870", "url": "https://cs.wikipedia.org/wiki?curid=1147870", "title": "Ferdinando Bertoni", "text": "Ferdinando Bertoni\n\nFerdinando Giuseppe (Gasparo) Bertoni (15. srpna 1725 Saló – 1. prosince 1813 Desenzano del Garda) byl italský hudební skladatel a varhaník.\n\nNarodil se 15. srpna 1725 v Saló a hudbu začal studovat v nedaleké Brescii. Okolo roku 1740 odešel do Bologne, kde pokračoval ve studiu u věhlasného hudebního teoretika Giovanni Battisty Martiniho. Po skončení studia se přesunul do Benátek a v roce 1752 tam byl jmenován prvním varhaníkem v bazilice sv. Marka. V letech 1755–1777 působil také jako sbormistr v \"Ospedale dei Mendicanti\". V letech 1778–1783 pobýval v Londýně, kde komponoval opery pro \"King's Theatre\". Po návratu do Benátek vystřídal Baldassara Galuppiho ve funkci kapeníka baziliky sv. Marka, kterou pak zastával až do odchodu do důchodu v roce 1808. Zemřel 1. prosince 1813 v Desenzano del Garda.\n\nByl velmi plodným skladatelem. Zkomponoval na 70 oper, z nichž naprostá většina je dnes zapomenuta. Patrně jedinou výjimku tvoří opera \"Orfeo\" (Benátky, 1776) komponovaná na stejný text jako známější opera Christopha Willibalda Glucka Orfeus a Eurydika z roku 1762. Bertoni však zcela ignotoval Gluckovy reformy a své opery komponoval stále ve starém stylu opera seria.\n\nZkomponoval přibližně 70 jevištních děl, více než 50 oratorií, 200 jiných chrámových skladeb a mnoho symfonické i komorní hudby.\n\n\n"}
{"id": "1147873", "url": "https://cs.wikipedia.org/wiki?curid=1147873", "title": "Oběh", "text": "Oběh\n\nOběh může být:\n\n\n\n\n\n\n"}
{"id": "1147880", "url": "https://cs.wikipedia.org/wiki?curid=1147880", "title": "Spodnji Ivanjci", "text": "Spodnji Ivanjci\n\nSpodnji Ivanjci jsou jednou ze třiceti vesnic, které tvoří občinu Gornja Radgona ve Slovinsku. V roce 2002 žilo ve vesnici 127 obyvatel.\nNachází se v Pomurském regionu na severovýchodě Slovinska. Celková rozloha vesnice je 3,16 km² a rozkládá se v nadmořské výšce zhruba 205 – 230 m. Nedaleko od severního okraje vsi protéká říčka Ščavnica. Leží přibližně 10 km jižně od vsi Gornja Radgona, střediskového centra občiny. Sousedními vesnicemi jsou: Gornji Ivanjci, Stavenišči a Očeslavci na severu, Okoslavci na východě, Grabonoš a Cogetinci na jihu, a Ivanjski Vrh na západě.\n"}
{"id": "1147883", "url": "https://cs.wikipedia.org/wiki?curid=1147883", "title": "Chocolate Mountains", "text": "Chocolate Mountains\n\nChocolate Mountains je horské pásmo v jihovýchodní Kalifornii ve Spojených státech amerických. Vrchovina leží v těsné blízkosti hranic s Mexikem a se státem Arizona, v krajích Imperial County a Riverside County.\nVelká část pohoří není veřejnosti přístupná, je zde výcvikový prostor vojenského námořnictva a námořní pěchoty.\n\nChocolate Mountains se nachází v \"Saltonské pánvi\", v \"Koloradské poušti\" (je součástí Sonorské pouště). Horské pásmo se rozkládá ze severozápadu na jihovýchod v délce více než 100 km, směrem k řece Colorado. Leží přibližně 25 až 30 km východně od Saltonského jezera. Skladbu hornin tvoří břidlice z období prekambria a druhohorní intruzivní žula.\nDominantní rostlinou je larea \"Larrea tridentata\" z čeledi kacibovité. Průměrné teploty v oblasti se pohybují od 16 do 24°C, s minimálními ročními srážkami, pouze 100 až 150 mm. \n"}
{"id": "1147885", "url": "https://cs.wikipedia.org/wiki?curid=1147885", "title": "Seznam návštěvníků Měsíce", "text": "Seznam návštěvníků Měsíce\n\nToto je seznam lidí, kteří letěli do vesmíru v rámci amerického vesmírného programu Apollo. Dvanáct z nich na měsíčním povrchu přistálo, z nichž ke květnu 2018 žili čtyři. Všechna přistání proběhla v letech 1969–1972. Seznam je rozdělen na lidi, kteří na Měsíci přistáli, a na lidi, kteří se dostali na jeho oběžnou dráhu nebo kolem něj proletěli.\n\nPři přistání Apolla 17 v údolí Taurus-Littrow jako první z lunárního modulu vystoupil Eugene Cernan a až za ním Harrison Schmitt, který se na konci mise vrátil do lunárního modulu první. Tím se stal Eugene Cernan, americký kosmonaut česko-slovenského původu, dosud posledním člověkem, který stál na měsíčním povrchu.\n\nNejstarší kosmonaut, jenž stanul na měsíčním povrchu, byl Alan Shepard, kterému bylo při přistání na Měsíci 47 let a 79 dní. Nejmladší byl Charles Duke, kterému bylo při přistání na Měsíci 36 let a 201 dní.\n\nJim Lovell a Fred Haise měli podle původních plánů přistát na Měsíci v rámci mise Apollo 13. Nestalo se tak, protože při letu Apollo 13 vybuchla jedna z kyslíkových nádrží. Haise měl přistát na Měsíci ještě jednou, v rámci letu Apollo 19, který byl zrušen v roce 1970.\n\nKromě již uvedených dvanácti lidí, kteří přistáli na Měsíci, dalších 12 doletělo k Měsíci do 0,001 lunární vzdálenosti od jeho povrchu.\n\nPosádka v letech Apollo byla rozdělena do následujících funkcí:\n\nPři šesti letech, kdy se povedlo úspěšně přistát na Měsíci, vždy pilot velitelského modulu na Měsíci nepřistál. Kromě toho lety Apollo 8 a Apollo 10 s trojčlennou posádkou neměly v plánu přistání na Měsíci, ale pouze navštívení jeho oběžné dráhy. Apollu 13 vybuchla jedna kyslíková nádrž. Kvůli tomu museli Lovell, Swigert a Haise změnit svoji trajektorii a shodou okolností se stali nejvzdálenějšími lidmi od planety Země v historii.\n\nJim Lovell (Apollo 8 a Apollo 13), John Young (Apollo 10 a Apollo 16) a Eugene Cernan (Apollo 10 a Apollo 17) jsou jediní lidé, kteří navštívili Měsíc a jeho okolí dvakrát.\n"}
{"id": "1147919", "url": "https://cs.wikipedia.org/wiki?curid=1147919", "title": "Vodopád Kamieńczyka", "text": "Vodopád Kamieńczyka\n\nVodopád Kamieńczyka (polsky \"Wodospad Kamieńczyka\", německy \"Zackelfall\") je nejvyšší vodopád v polských Sudetech. Tvoří ho řeka Kamieńczyk, která stéká po třech kaskádách z výšky 27 m. Za prostřední kaskádou se nachází grota, jeskyně, částečně zvětšená Valony, kteří v ní před lety těžili ametysty a pegmatit. Grota má jméno \"Zlatá jáma\" (polsky \"Złotą Jamą\").\n\nPoblíž vodopádu se nachází turistická chata \"Schronisko „Kamieńczyk“\".\n\nAndrew Adamson zde v roce 2007 natáčel několik scén do filmu .\n\nPod vodopádem se také nachází 100 m dlouhý kaňon. Jeho šířka u vodopádu dosahuje 15 m, avšak směrem dolů se zužuje na necelé 3 m.\n\nDo kaňonu je možné i vstoupit, ale pouze za předpokladu, že si návštěvníci zakoupí speciální vstupné.\nK vodopádu se lze dostat hned po několika turistických značkách:\n\n"}
{"id": "1147923", "url": "https://cs.wikipedia.org/wiki?curid=1147923", "title": "Diadem (hvězda)", "text": "Diadem (hvězda)\n\nDiadem (též α Comae Berenices) je hvězda v souhvězdí Vlasů Bereniky. Přestože má Bayerovo označení alfa, je nyní méně jasná než beta téhož souhvězdí.\n\nJedná se o dvojhvězdu, jejíž dvě složky oběhnou kolem sebe za 26,052 ± 0,013 let. Jelikož je tento systém k Zemi obrácen téměř zboku, největší úhlová vzdálenost složek je asi 0,7 vteřiny. Jejich střední vzdálenost je přibližně 10 astronomických jednotek, podobná jako vzdálenost Slunce-Saturn.\n\nDvojhvězda má optického průvodce CCDM J13100+1732C, jeho zdánlivá hvězdná velikost je 10,2 a je od ní vzdálen 89 vteřin.\n"}
{"id": "1147969", "url": "https://cs.wikipedia.org/wiki?curid=1147969", "title": "Kunova", "text": "Kunova\n\nKunova je jednou ze třiceti vesnic, které tvoří občinu Gornja Radgona ve Slovinsku. V roce 2002 žilo ve vesnici 132 obyvatel.\nNachází se v Pomurském regionu na severovýchodě Slovinska. Celková rozloha vesnice je 3,11 km² a rozkládá se v nadmořské výšce zhruba od 215 do 290 m. Na jihovýchodním okraji území vsi byla vytvořena vodní nádrž, která je nazývána Negovsko jezero. Vesnice leží přibližně 13,5 km jihojihozápadně od vsi Gornja Radgona, střediskového centra občiny.\n\nSousedními vesnicemi jsou: Gornji Ivanjci na severu a východě, Ivanjski Vrh na jihovýchodě, Cogetinci na jihu, Osek na jihozápadě a Negova na západě.\n\n"}
{"id": "1147983", "url": "https://cs.wikipedia.org/wiki?curid=1147983", "title": "Budinci", "text": "Budinci\n\nBudinci (maďarsky \"Bűdfalva\", německy \"Büdintz\") jsou jednou ze šesti vesnic, které tvoří občinu Šalovci ve Slovinsku. V roce 2002 žilo ve vesnici 139 obyvatel.\nLeží v Pomurském regionu na severovýchodě Slovinska. Vesnice sousedí na severu s Maďarskem. Její celková rozloha je 6,17 km² a rozkládá se v nadmořské výšce zhruba od 265 do 345 m. Od severozápadu na jihovýchod protéká územím obce Dolenjski potok.\n\nVesnice se skládá z několika osad a hospodářství, ležících na obou březích potoka. Leží přibližně 5,5 km severně od obce Šalovci, střediskové obce občiny.\n\nSousedními vesnicemi jsou: Dolenci na východě, Šalovci na jihu, Markovci na jihozápadě a Čepinci na západě.\n\n"}
{"id": "1147986", "url": "https://cs.wikipedia.org/wiki?curid=1147986", "title": "Panorama Hotel Prague", "text": "Panorama Hotel Prague\n\nPanorama Hotel Prague je čtyřhvězdičkový hotel v Praze na Pankráci. Budova hotelu má 24 podlaží a výšku 79 metrů. Stavba byla zahájena v roce 1979 a dostavěna byla o 4 roky později v roce 1983. Po dokončení se jednalo o druhou výškovou budovu na Pankrácké pláni. První byla v blízkosti stojící 104 metrová budova City Empiria, která byla dostavěna již v roce 1977 jako sídlo Motokovu. Hotel disponuje 440 pokoji, hostům nabízí mimo jiné krytý bazén, lázeňské služby, či kasíno. Za návrhem hotelu stojí architekti Alois Semela a Vlado Alujevič.\n\n"}
{"id": "1147994", "url": "https://cs.wikipedia.org/wiki?curid=1147994", "title": "Ledová bouře", "text": "Ledová bouře\n\nJako ledová bouře (\"ice storm\") se zejména v USA označuje mrznoucí déšť vytvářející silnou vrstvu ledu. Definice meteorologické služby USA říká, že jde aspoň o 6,4 mm (0,25 palce) ledu na nechráněných površích.\nV letech 1982 až 1994 byly ledové bouře v USA běžnější než blizardi; průměrně bylo 16 ledových bouří ročně.\n\nJde o jev nebezpečný jak pro dopravu (ledovka), tak i např pro elektrická vedení, která jsou přetížená vahou ledu.\n"}
{"id": "1147996", "url": "https://cs.wikipedia.org/wiki?curid=1147996", "title": "Volchov (město)", "text": "Volchov (město)\n\nVolchov () je město v Leningradské oblasti v Ruské federaci. Při sčítání lidu v roce 2010 mělo bezmála padesát tisíc obyvatel.\n\nVolchov leží na stejnojmenné řece jižně od Ladožského jezera. Od Petrohradu, hlavního města oblasti, je vzdálen 122 kilometrů na východ. Nejbližší město je Nová Lagoda ležící 20 kilometrů na sever u ústí Volchova do Ladožského jezera.\n\nVe městě byla v letech 1918-1926 vybudována Volchovská vodní elektrárna, jako první vodní elektrárna v Sovětském svazu a jedna z nejstarších v Rusku, která v září 1942 umožnila prolomení energetické blokády obleženého Leningradu. V roce 1932 byl postaven závod na zpracování hliníku. Obě zařízení tvoří páteř místního hospodářství.\n"}
{"id": "1147997", "url": "https://cs.wikipedia.org/wiki?curid=1147997", "title": "Johannes Prassek", "text": "Johannes Prassek\n\nJohannes Prassek (13. srpna 1911, Hamburk – 10. listopadu 1943, tamtéž) byl německý římskokatolický duchovní, kaplan ve farnosti při kostele Nejsvětějšího Srdce Ježíšova v Lübecku. Stal se obětí nacistického pronásledování katolické církve a v roce 2011 byl papežem Benediktem XVI. beatifikován.\n\nNarodil se v roce 1911 jako nemanželské dítě; jeho rodiče uzavřeli sňatek roku 1912. Johannesův otec pocházel ze Strahovic ve Slezsku (dnes na území České republiky), matka pocházela z Meklenburska a byla původně protestantka (proto byl Johannes nejprve pokřtěn v evangelickém kostele, a následně mu byl \"sub conditione\" udělen i křest katolický); matka později konvertovala ke katolické víře.\n\nJohannes Prassek začal po kněžském svěcení působit jako kaplan ve Wittenbergu a od roku 1939 působil v Lübecku. Mezi věřícími byl znám jako otevřený a přátelský člověk. Ve svých kázáních neskrýval odpor k nacismu a kritizoval německé biskupy za jejich pasivitu. Na svém psacím stole měl fotografii münsterského biskupa Galena, velkého odpůrce nacistického režimu. Poskytoval duchovní péči polským dělníkům, kteří byli nuceně nasazeni v Německu (polský jazyk dobře ovládal díky svému otci). V důsledku provokace ze strany agenta, kterého nastrčilo gestapo, byl zatčen. Byl dopraven do vězení v Hamburku a zde 10. listopadu 1943 ve věku 32 let sťat gilotinou.\n\nPapež Benedikt XVI. dal souhlas k beatifikaci 1. července 2010. Akt beatifikace vykonal jménem papeže (jako jeho legát) kardinál Walter Kasper v kostele Nejsvětějšího Srdce Ježíšova v Lübecku 25. června 2011. Spolu s Johannem Prasskem byli beatifikováni další dva kněží-mučedníci z období nacismu, Eduard Müller a Hermann Lange.\n\n\n"}
{"id": "1148000", "url": "https://cs.wikipedia.org/wiki?curid=1148000", "title": "Pohřbení zaživa", "text": "Pohřbení zaživa\n\nPohřbení zaživa je jev spojený zejména u pohřbu do země, kdy je člověk (zvíře) pohřben za živa. K tomu může dojít buď omylem (chybným určením smrti), případně úmyslně a pak se jedná buď o mučení, vraždu, nebo formu popravy.\n\nTéma přitahovalo zájem společnosti od nejstarších dob (i jako forma popravy je zachyceno již v Chammurapiho zákoníku), dobře známá byla obava z pohřbení zaživa, tafefobie, v 19. století (např. v díle Edgara Allana Poe hrála důležitou roli).\n"}
{"id": "1148001", "url": "https://cs.wikipedia.org/wiki?curid=1148001", "title": "Šťovík bahenní", "text": "Šťovík bahenní\n\nŠťovík bahenní (\"Rumex palustris\") je středně vysoká, jednoletá, vlhkomilná rostlina, druh z rodu šťovík. Je sice původní rostlinou české krajiny, ale v současnosti ji lze spatřit jen vzácně, je považována za ohroženou vyhynutím.\n\nDruh je rozšířen ve většině evropských zemí, v západní Asii a severní Africe. Dostal se též do Severní Ameriky. Běžnou rostlinou je v evropských a asijských oblastech okolo Středozemního moře, jinak je poměrně vzácný a v mnoha zemích je na ústupu.\n\nV České republice byl šťovík bahenní po několik desítek let znám pouze z nemnoha lokalit na jihovýchodní Moravě. V závěru 20. století však byl nově zjištěn i v Čechách a to na březích Labe na okraji Ústí nad Labem a v odkalovacích nádržích papíren ve Štětí. Přibližně ve stejné době byl nově zpozorován v usazovacích nádržích cukrovaru v Kojetíně, po jeho zrušení a před zavážkou místa byla semena tamního šťovíku bahenního přenesena do usazovacích nádrží cukrovarů v Prosenicích a ve Vrbátkách a zdá se, že se přenos podařil a rostliny na nových místech porostou.\n\nVýskyt šťovíku bahenního je vázán na slaná a vlhká stanoviště bohatá na živiny, zejména dusík. Obvykle roste v teplých nížinách na ruderalizovaných slaniskách a mokřinách, na březích pomalu tekoucích vodních toků či nádrží, okolo čistíren odpadních vod, skládek, hnojišť i kalových jímek.\n\nŠťovík se rozmnožuje výhradně semeny, která po vysetí klíčí z části na podzim a z části až na jaře. Mladé semenáčky, které vyrostou již na podzim, vytvoří listovou růžici, která přezimuje a teprve dalším rokem se vyvine květná lodyha. Většina semen ale klíčí až po oteplení na jaře.\n\nJednoletá až dvouletá, 30 až 100 cm vysoká rostlina se vzpřímenou lodyhou. Přízemní listy v růžici i střídavé listy lodyžní mají čepele lysé, úzké, podlouhle kopinaté, na bázi klínovité a po obvodě celokrajné a někdy slabě vlnité. Listy bývají dlouhé 15 až 30 cm a široké 2 až 6 cm, vrchol mají špičatý a v horní části lodyhy přecházejí v listeny.\n\nKvěty vytvářejí bohaté lichopřesleny, rostoucí z paždí listů a zabírající asi polovinu délky lodyhy. Spodní květenství bývají navzájem oddálená, horní naopak sblížená a v době zrání plodů se jejich barva změní ze zelené na červenavou. Oboupohlavné květy na tenkých stopkách jsou nahloučeny po 15 až 25 v hustých přeslenech. Šest okvětních lístků vyrůstá po třech ve dvou kruzích, vnitřní lístky jsou větší, úzce trojúhelníkovité, 3 mm dlouhé a 1,5 mm široké a vytvářejí okolo plodu krovky se třemi mozolky. Květy rozkvétají od července do počátku září, opylovány jsou převážně anemogamicky. Plody jsou světlé hnědé nažky, asi 1,5 mm dlouhé, které jsou rozšiřovány hydrochoricky a zoochoricky. Ploidie druhu je 2n = 60.\n\nVýskyt šťovíku bahenního v ČR je dlouhodobě označován jako velice řídký a snadno zranitelný. V současnosti se jeho početní stavy pomalu zvyšují a již mu přímé nebezpečí vyhynutí nehrozí. Jestliže byl podle „Černého a červeného seznamu cévnatých rostlin České republiky z roku 2000“ (Procházka) považován za druh kriticky ohrožený (C1), o desetiletí později je v „Červeném seznamu cévnatých rostlin České republiky z roku 2012“ (Grulich) považován pouze za druh silně ohrožený (C2b).\n\n"}
{"id": "1148005", "url": "https://cs.wikipedia.org/wiki?curid=1148005", "title": "Dům čp. 1682 Na Poříčí", "text": "Dům čp. 1682 Na Poříčí\n\nDům čp. 1682 Na Poříčí je novorenesanční nárožní dům na Novém Městě (v době výstavby čp. 1682/II.) v Praze 1 na rohu ulic Na Poříčí (18) a Havlíčkovy (15) (v době výstavby se Havlíčkova ulice jmenovala Jízdecká). Dům byl postaven v letech 1885–1886 podle návrhu významného českého architekta 19. století Antonína Wiehla. Autorem plastiky je Antonín Procházka.\n\nDům byl vystavěn v letech 1885–86 na místě bývalých jezdeckých kasáren. Nárožní čtyřpatrový nájemní dům s nárožními rizality. Fasáda do ulice Na Poříčí i do Havlíčkovy ulice má devět os. Nárožní rizality mají po jedné ose. Přízemí a první patro je zdobeno bosáží, v druhém a třetím patře tvoří fasádu režné zdivo. Ve čtvrtém patře a na štítech zdobí fasádu sgrafita provedená na černém podkladě v barvě zlaté, červené a bílé. Pod druhým patrem je vlys zdobený majolikovými terči. V průčelí do Havlíčkovy ulice je portál hlavního vchodu do vestibulu zdobeného mramorem a štukováním na stropě. Nad portálem na sloupech je balkon. Ve druhém patře je balkon na konzolách, na kterém je medialon s portrétem Marie Wiehlové, manželky Antonína Wiehla. V průčelí do ulice Na Poříčí je arkýř s bohatou plastickou výzdobou. Výzdobu mohutně vyhlížejícího domu tvoří reliéfy vojáků v uniformách ze 17.a 18. století. Jejich umístění v nikách rizalitu připomíná původní objekt jezdeckých kasáren. Vojenská historie předchozího objektu je připomínána realistickými kostýmními studiemi. Na fasádě se tak objevuje vojenské pojetí výzdoby, které ve svých sgrafitech s oblibou na domech uplatňoval později především Mikoláš Aleš. Na Wiehlově stavbě se tak objevuje zcela odlišné téma než bylo použito na předchozích sedmi činžovních domech.Antonín Wiehl svůj osmý činžovní dům v Praze postavil společně s Karlem Gemperlem. V dalších letech měl Wiehl v domě Na Poříčí svou kancelář (do té doby v Divadelní ulici čp. 1032/I.). Na závěr své kariéry měl od roku 1896 kancelář ve vlastním Wiehlově domě na Václavském náměstí 792/II., který je také Wiehlovým posledním činžovním domem.\n\n\n\n"}
{"id": "1148008", "url": "https://cs.wikipedia.org/wiki?curid=1148008", "title": "Přírodní park Les Včelný", "text": "Přírodní park Les Včelný\n\nLes Včelný je přírodní park severovýchodně od Rychnova nad Kněžnou. Vyhlášen byl roku 1996. Tvoří ho lesní komplex kolem Javornického potoka v nadmořské výšce 320–450 metrů.\n\nPřírodní park je zajímavý z rostlinného, živočišného a také turistického a kulturního hlediska. Osou území je Javornický potok a jeho niva. K zajímavým útvarům patří Ivanská skála. V minulosti zde pobývali členové Jednoty bratrské, kteří neměli možnost vyznávat své náboženství. Nevylučuje se, že zde pobýval i Jan Ámos Komenský před odchodem do polského Lešna. Dalším zajímavým místem parku je Ivanské jezero, které není přírodním jezerem ale přehradou na Javornickém potoku s hrází dlouhou 82 metrů a vysokou sedm metrů. V přírodním parku se nachází rekreační středisko Letovisko Studánka s hotelem. V minulosti zde byly lázně s léčivými prameny.\n\nNa území přírodního parku roste okrotice bílá, střevíčník pantoflíček, lilie zlatohlávek, hlístník hnízdák, lýkovec jedovatý, orlíček obecný a kyčelnice devítilistá.\n\nV chráněném území žije ropucha obecná, skokan hnědý, ještěrka živorodá, slepýš křehký, užovka obojková, zmije obecná, káně lesní, puštík obecný, sýkora parukářka, budníček lesní a králíček ohnivý.\n"}
{"id": "1148010", "url": "https://cs.wikipedia.org/wiki?curid=1148010", "title": "Uldin", "text": "Uldin\n\nUldin, také Uldes († 412), byl jedním z hlavních hunských vůdců usazených na území Munténie východně od řeky Olt na přelomu 4. a 5. století v době panování byzantských císařů Arcadia a Theodosia II.\n\nPro Východořímskou říši se původně jednalo o neznámého vládce Hunů, ale v prosinci roku 400 sťal hlavu gótskému vůdci Gainasovi, který byl ve službách říše jako magister militum a poslal ji císaři Arcadiovi jako dárek. Vzhledem k tomu, že hlava byla posmrtně vystavena již po jedenácti dnech v Konstantinopoli, je pravděpodobné, že byl Gainas zabit na pravém břehu Dunaje poblíž římského města Novae v Moesii (dnešní Plevenské oblasti), která byla s Konstantinopolí spojena silnicí. Gainas se chtěl připojit ke svým krajanům v Munténii, kde Gótové žili pod nadvládou Hunů. \n\nV roce 405 vedl Huny a germánský kmen Skirů ve službách západořímského generála Stilicha, proti invazi Radagaise do severní Itálie. V roce 408 při jeho invazi do Moesie padlo mnoho jeho germánských spojenců do římského zajetí a tak musel ustoupit zpět do Munténie. Zemřel v roce 412, načež se Hunové rozdělili do tří velkých skupin.\n\n"}
{"id": "1148018", "url": "https://cs.wikipedia.org/wiki?curid=1148018", "title": "Rudolf Cisarík", "text": "Rudolf Cisarík\n\nRudolf Cisárik (6. června 1912 Turzovka, Rakousko-Uhersko – 25. září 1944 Čremošné, Slovensko) byl protifašistický bojovník a povoláním úředník.\n\nCisárik absolvoval jednoletý kurz v Čadci. Později byl pracovníkem okresního soudu v Užhorodě, v Sobrancích a ve Vranově nad Topľou. Roku 1944 vstoupil do ilegálního protifaštického odboje, po vypuknutí slovenského národního povstání příslušníků se přidal k oddílům v Nižné Šebestové, pak byl členem bojové skupiny Velitelství čs. četnictva na Slovensku. Padl v boji u Čremošného. Pohřben byl v Banské Bystrici.\n\nRoku 1946 in memoriam vyznamenán Řádem SNP I. třídy .; Za chrabrost před nepřítelem\n"}
{"id": "1148019", "url": "https://cs.wikipedia.org/wiki?curid=1148019", "title": "Jan I. z La Marche", "text": "Jan I. z La Marche\n\nJan Bourbonský (francouzsky \"Jean Ier de Bourbon-La Marche\", 1344 – 11. června 1393, Vendôme) byl hrabě z La Marche, Vendôme a Castres a francouzský pair z dynastie Bourbonů. Zúčastnil se bitev Stoleté války a přestavěl hrady Vendôme a Lavardin.\n\nNarodil se jako druhorozený syn Jakuba I., hraběte z La Marche, a Jany ze Châtillonu. Jako mladý bojoval spolu s otcem a strýcem, vévodou Petrem Bourbonským, v bitvě u Poitiers, v níž strýc padl a Jan s otcem Jakubem byli zajati a odvezeni do Anglie, kde byli drženi až do podepsání míru v Brétigny v roce 1360. Po smrti otce v bitvě u Brignais v roce 1362 a vzápětí i staršího bratra – na následky zranění utrženého v bitvě – získal titul hraběte z La Marche.\n\nAktivně se účastnil stoleté války a stal se guvernérem v Limousin poté, co ho pomohl dobýt zpět z rukou Angličanů. Později se připojil k Bertrandovi du Guesclin v jeho tažení do Kastilie roku 1366. V roce 1374 zemřel jeho švagr Bouchard VII. z Vendôme a Jan se tak přes svoji manželku Kateřinu stal i hrabětem z Vendôme a Castres.\n\nJan se zúčastnil také tažení krále Karla VI. do Flander v roce 1382, které vyvrcholilo bitvou u Roosebeke, a v roce 1392 bojoval v Bretani. Zemřel o rok později a byl pohřben v kostele sv. Jiří ve Vendôme.\n"}
{"id": "1148026", "url": "https://cs.wikipedia.org/wiki?curid=1148026", "title": "Vlastivědné muzeum v Hlohovci", "text": "Vlastivědné muzeum v Hlohovci\n\nVlastivědné muzeum v Hlohovci je muzeum, které bylo založené v roce 1959. Patří k typickým regionálním muzeím vlastivědného charakteru. Ve svých prostorách spravuje sbírky společenských a přírodních věd, především v oborech historie, archeologie, etnologie, zoologie a botaniky. Nejpočetnější jsou sbírky z oboru entomologie.\n\nMuzeum dnes sídlí v objektu františkánského kláštera, který dal v roce 1492 postavit Vavřinec Ujlaki a který je dnes národní kulturní památkou. Jde o dvoupodlažní budovu s rajským dvorem. Některé expozice jsou i v „Robotníckom“ domě, ve výstavní síni v Rázusově ulici č. 6, kde jsou instalovány výstavy muzejního, ale převážně galerijní charakteru.\n\nVlastivědné muzeum v Hlohovci dokumentuje společenský a přírodní vývoj v regionu Pováží mezi severní částí Malých Karpat a jižní částí Povážského Inovce. Jeho specializací je entomologie. Má ze všech západoslovenských muzeí největší sbírku hmyzu, zejména brouků a motýlů.\n\nMuzeum poskytuje lektorské služby, odborné výklady k výstavám, promítání videofilmů a prodej pohlednic, drobné grafiky, katalogů a bulletinů.\n\n"}
{"id": "1148043", "url": "https://cs.wikipedia.org/wiki?curid=1148043", "title": "Třída Towada", "text": "Třída Towada\n\nTřída Towada byla třída zásobovacích tankerů japonských námořních sil sebeobrany. Celkem byly postaveny tři jednotky této třídy. Plavidla slouží k zásobování japonských eskortních uskupení palivem, municí a náhradními díly.\n\nStavba prototypové jednotky \"Towada\" byla objednána roku 1984 u loděnice Hitachi Zosen v Maizuru. Do služby byla loď přijata roku 1987, přičemž roku 1990 následovaly její dvě sesterské lodě \"Tokiwa\" a \"Hamana\". Druhé plavidlo postavila loděnice Mitsui Engineering & Shipbuilding Co. Ltd. ve městě Tamano, přičemž třetí postavila rovněž loděnice Hitachi Zosen.\n\nJednotky třídy \"Towada\":\nPlavidla jsou vybavena radarem OPS-18. Mají kapacitu 5700 tun nákladu, který je překládán pomocí dvou zásobovacích stanic na každém boku, z nichž jedna slouží pouze pro doplňování paliva a druhá pro palivo i pevné zásoby. Nenesou žádnou výzbroj. Na zádi se nachází přistávací plocha pro jeden vrtulník. Pohonný systém tvoří dva diesely Mitsui o výkonu 17 859 kW, pohánějící dva lodní šrouby. Nejvyšší rychlost je 22 uzlů. Dosah činil 10 500 nám. mil při 20 uzlech.\n\n"}
{"id": "1148045", "url": "https://cs.wikipedia.org/wiki?curid=1148045", "title": "Sagami (AOE-421)", "text": "Sagami (AOE-421)\n\nSagami (AOE-421) byl zásobovací tanker japonských námořních sil sebeobrany. Plavidlo sloužilo k zásobování japonských eskortních uskupení palivem, municí a náhradními díly. V roce 2004 bylo se služby vyřazeno.\n\nTanker postavila japonská loděnice Hitachi Zosen v Maizuru. Trup byl na vodu spuštěn 4. září 1978 a hotové plavidlo bylo do služby přijato 30. března 1979.\n\nPlavidlo mělo kapacitu 5000 tun nákladu, který byl překládán pomocí dvou zásobovacích stanic na každém boku. Loď nenesla žádnou výzbroj, pouze dva odpalovače klamných cílů. Na zádi se nacházela přistávací plocha pro jeden vrtulník. Loď nebyla vybavena hangárem. Nejvyšší rychlost dosahovala 22 uzlů.\n\n"}
{"id": "1148047", "url": "https://cs.wikipedia.org/wiki?curid=1148047", "title": "Hamana (AO-411)", "text": "Hamana (AO-411)\n\nHamana (AO-411) byl zásobovací tanker japonských námořních sil sebeobrany. Plavidlo sloužilo k zásobování japonských válečných lodí pohonnými hmotami a dalšími zásobami. Ve službě bylo od roku 1962 do druhé poloviny 80. let 20. století.\n\nTanker postavila japonská loděnice Uraga Dock Company v Uraga. Loď byla do služby přijata roku 10. března 1962.\n\nPlavidlo mělo kapacitu 3 000 tun paliva a 500 tun dalšího nákladu. Výzbroj tvořily dva 40mm kanóny. Nejvyšší rychlost dosahovala 22 uzlů.\n"}
{"id": "1148063", "url": "https://cs.wikipedia.org/wiki?curid=1148063", "title": "Antonio Rukavina", "text": "Antonio Rukavina\n\nAntonio Rukavina (srbskou cyrilicí Антонио Рукавина, * 26. ledna 1984, Bělehrad, SFR Jugoslávie) je srbský fotbalový obránce a reprezentant, v současnosti hráč klubu Villarreal CF.\nV A-mužstvu Srbska debutoval 2. 6. 2007 v kvalifikačním zápase proti týmu Finska (výhra 2:0).\n\nByl součástí srbského týmu na Mistrovství světa 2010 v Jihoafrické republice, ale do žádného ze tří zápasů Srbska na turnaji nezasáhl.\n\n"}
{"id": "1148089", "url": "https://cs.wikipedia.org/wiki?curid=1148089", "title": "Krzysztof Mączyński", "text": "Krzysztof Mączyński\n\nKrzysztof Mączyński [křyštof mončiňski] (* 23. května 1987 Krakov) je polský fotbalový záložník a reprezentant, od roku 2017 hráč klubu Legia Warszawa.\nMimo Polsko působil na klubové úrovni v Číně.\n\nV polském národním A-mužstvu debutoval 15. 11. 2013 v přátelském utkání ve Wrocławi proti týmu Slovenska (porážka 0:2).\n\nS polskou reprezentací slavil na podzim 2015 postup na EURO 2016 ve Francii. Trenér Adam Nawałka jej zařadil do závěrečné 23členné nominace na evropský šampionát.\n\n"}
{"id": "1148095", "url": "https://cs.wikipedia.org/wiki?curid=1148095", "title": "Imigrační a naturalizační úřad Spojených států amerických", "text": "Imigrační a naturalizační úřad Spojených států amerických\n\nImigrační a naturalizační úřad (\" , INS\") - zrušen po Teroristických útocích 11. září 2001 federální vládou USA. Byl odborem Ministerstva vnitra Spojených států amerických sestávajícím ze tří oddělení:\n\n\nVšechny tři úřady se poté staly součástí nově ustaveného Ministerstva vnitřní bezpečnosti Spojených států amerických.\n"}
{"id": "1148098", "url": "https://cs.wikipedia.org/wiki?curid=1148098", "title": "Emil Radok", "text": "Emil Radok\n\nEmil Radok (22. března či 22. května 1918 Koloděje nad Lužnicí – 7. ledna 1994 Montréal, Kanada) byl český teoretik umění, výtvarník, scenárista, režisér, tvůrce Polyekranu a spoluzakladatel Laterny magiky (s bratrem Alfrédem).\n\nČást období okupace prožili oba bratři Radokové ve Valašském Meziříčí, kde z jejich iniciativy vznikl při sokolské organizaci divadelní soubor \"Mladá scéna\". Soubor existoval sice jen krátce (1941–1942), bývá však považován za předchůdce pozdějších divadel poezie.\n\nPo válce začal Emil Radok působit jako divadelní a filmový kritik. Nějaký čas pracoval v redakci deníku Práce, odkud však po únoru 1948 kvůli cenzuře odešel. Jeho další cesta vedla na Barrandov, kde začal působit jako scenárista. Pracoval také jako dramaturg Moravského divadla v Olomouci a nakonec i jako vedoucí redaktor oddělení divadelní literatury v nakladatelství Orbis.\n\nJeho práce na audiovizuálních a multimediálních projektech došla světového uznání. Prvním Radokovým veleúspěšných projektem byl Polyekran, což je systém, kdy se na vícero promítacích ploch postupně či současně promítají fotografické případně kinematografické snímky. Počet a tvar promítacích ploch je možné libovolně měnit.\n\nEmil Radok je společně se svým bratrem také spolutvůrcem prvního multimediálního divadla na světě Laterny magiky. Oba projekty bratři vytvořili pro Expo 58 v Bruselu.\n\nOd roku 1968 žil Emil Radok v Kanadě kde také zemřel. Úspěchy jeho projektů na Expo 58 a Expo 67 v Montrealu mu usnadnily začátky v emigraci. Věnoval se pak tvorbě náročných výstavních projektů založených na audiovizuální technice. Spolupracoval mimo jiné s Organizací Walta Disneyho či s organizátory Expo 86 ve Vancouveru.\n\nSnad nejmonumentálnějším z jeho projektů je \"kinetická mozaika\", kterou navrhl pro pavilon Svět Energie v zábavním parku Epcot ve Walt Disney World Resortu na Floridě u města Orlando.\n\nV Montrealu založil Výzkumný ústav pokročilých audiovizuálních forem. Za film \"Krocení démonů\" natočený pro Expo 86 získal v roce 1987 cenu Special Achievement Genie Award, kterou nepravidelně uděluje Akademie kanadského filmu a televize jako uznání za celoživotní dílo či zvlášť významný počin.\n\nPo Emilu Radokovi je pojmenována cena na podporu nových tvůrčích postupů s využitím nových technik a špičkových technologií v umělecké tvorbě udělovaná v rámci Mezinárodního filmového festivalu Karlovy Vary. Rozhoduje o ní Unie českých počítačových a multimediálních umělců.\n\n"}
{"id": "1148105", "url": "https://cs.wikipedia.org/wiki?curid=1148105", "title": "I. B třída Moravskoslezského kraje", "text": "I. B třída Moravskoslezského kraje\n\nI. B třída Moravskoslezského kraje tvoří společně s ostatními prvními B třídami sedmou nejvyšší fotbalovou soutěž v České republice. Je řízena Moravskoslezským krajským fotbalovým svazem a rozdělena na skupiny A, B, C a D. Hraje se každý rok od léta do jara se zimní přestávkou, účastní se jí v každé skupině 14 týmů z Moravskoslezského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do jedné ze skupin I. A třídy Moravskoslezského kraje. Poslední týmy sestupují do Okresních přeborů (II. tříd), řízených dle spádovosti:\n\n\nZkratky: OFS – Okresní fotbalový svaz, MěFS – Městský fotbalový svaz\n\nZdroje: \n\nPoznámky:\n\n"}
{"id": "1148108", "url": "https://cs.wikipedia.org/wiki?curid=1148108", "title": "Oblovka", "text": "Oblovka\n\nOblovka (\"Achatina\") je rod tropických plžů z řádu plicnatých, žijící převážně ve vlhkých tropických oblastech s vysokou vzdušnou vlhkostí a dostatkem potravy, kterou tvoří široké spektrum rostlin. Oproti suchozemským plžům dosahují úctyhodných rozměrů (\"Achatina achatina\" s ulitou až 30 cm a váhou 600 gramů), pro které je často chována v teráriích.\n\n"}
{"id": "1148111", "url": "https://cs.wikipedia.org/wiki?curid=1148111", "title": "Lazarev", "text": "Lazarev\n\nRuské příjmení Lazarev () má více nositelů:\n\n"}
{"id": "1148118", "url": "https://cs.wikipedia.org/wiki?curid=1148118", "title": "Grzegorz Wojtkowiak", "text": "Grzegorz Wojtkowiak\n\nGrzegorz Wojtkowiak (* 26. ledna 1984, Kostrzyn nad Odrą, Polsko) je polský fotbalový obránce a reprezentant, od roku 2015 hráč klubu Lechia Gdańsk.\nMimo Polsko působil na klubové úrovni v Německu.\n\n\nV polském národním A-mužstvu debutoval 10. 9. 2008 v kvalifikačním utkání v Serravalle proti týmu San Marina (výhra 2:0).\n\nTrenér polské reprezentace Franciszek Smuda jej zařadil do nominace na domácí EURO 2012 (konané v Polsku a na Ukrajině). Na turnaji nezasáhl do žádného zápasu, Polsko skončilo se dvěma body na posledním místě základní skupiny A.\n\n"}
{"id": "1148119", "url": "https://cs.wikipedia.org/wiki?curid=1148119", "title": "Voroncov", "text": "Voroncov\n\nRuské příjmení Voroncov () má více nositelů:\n\n"}
{"id": "1148127", "url": "https://cs.wikipedia.org/wiki?curid=1148127", "title": "Lhota pod Strání", "text": "Lhota pod Strání\n\nLhota pod Strání je historická osada, část královéhradeckých čtvrtí Třebeš a Moravské Předměstí, leží v údolí pod kopcem sv. Jana směrem k centru města. Z historických památek se zde nachází pískovcový kříž z roku 1857 a zvonice se zvonem z roku 1919.\n\nObec byla obývána již v prehistorických dobách, o čemž svědčí řada archeologických nálezů. Nejčastěji se v její blízkosti nacházely neolitické kamenné sekery. V raném středověku zde byla lokalita \"Hrdlořezy\", kterou Václav IV. v roce 1395 připojil k městu Hradec Králové. Poslední zmínka o ní pochází z roku 1451.\n\nV té době se v okolí nacházela už nová osada – \"Lhotka u Hrdlořez\". V roce 1495 vypukl konflikt mezi městem a Vojislavem z Kunčí provázený neustálými spory o vlastnictví této vesnice. Spor nakonec skončil vítězstvím města, protože prokázalo, že osada byla získána nespravedlivě díky podpoře krále Vladislava Jagellonského.\n\nV roce 1506 byla obec nazývána Lhotkou, o dvanáct let později Lhotou a v roce 1523 \"Lhotou Hrdlovou\". Tento název získala, protože se poblíž ní nacházela městská šibenice, která byla zbourána až 18. srpna 1788. Stejný původ má také jiný její název – \"Lhota za šibenicí\", který se poprvé objevuje v dokumentech roku 1541.\n\nV letech 1546–1547 došlo k vzpouře královských měst, která se postavila proti své účasti na potlačení války se Šmalkaldským spolkem v Německu, a mezi nimi byl i Hradec Králové. Bitva u Mühlberka v roce 1547 ale byla příčinou konce povstaleckého hnutí, majetek města byl poté konfiskován a vesnice byla obnovena až v roce 1549.\n\nSoučasné jméno – \"Lhota pod Strání\" – osada nese od roku 1614. V té době zde byla hospoda hradeckého měšťana Jana Jiskry ze Sobince. Pak přišla třicetiletá válka a v roce 1636 Lhotu vypálila saská armáda. V důsledku toho byla silně poničena a prakticky vylidněna. Od té doby se jmenovala \"Lhota spálená\" a k roku 1654 již nebyla obývána. Ve druhé polovině 17. století se jmenovala \"Lhota Stránská\" a teprve v roce 1710 tu žili tři rolníci, šest chalupářů a jeden čeledín.\n\nVypuknutí války o rakouské dědictví opět ohrozilo rozvoj osady. V roce 1745 se Lhota stala sídlem velitele rakouské armády Karla Lotrinského a v roce 1758 sem přišla pruská armáda pod velením krále Fridricha II. a založila zde opevněný tábor. V roce 1772 byla osada začleněna do nově vzniklé farnosti při kostele sv. Antonína.\n\nObec měla svého šoltyse. V roce 1795 jím byl Václav Kotek a jeho odměna byla pevně stanovena na 12 zlatých. V roce 1831 to byl Václav Mach, v roce 1839 Josef Košťál a v roce 1840 Josef Vacek. O sedm let později požádal Jan Dvorský o propuštění z funkce, ale nikdo se o jeho návrh nezajímal. Proto byla tato funkce předána Janu Pochybovi, novohradeckému šoltysovi. V roce 1848 jako šoltys působil Josef Pešek.\n\nV roce 1842 postavil Jan Hanke malý mlýn, který byl závislý na vodním zdroji Rozárka na kopci sv. Jana, ale v roce 1855 byl rozebrán a zůstala po něm jen stavba domu. O sedm let později Lhota přestala být podřízena městu Hradec Králové, spolu s obcemi Třebeš a Kopec Svatého Jana vytvořily společnou politickou a katastrální obec. Lhota se stala jejím sídlem a zůstala v jejím rámci až do sloučení s městem Hradec Králové. V roce 1910 zde žilo 156 obyvatel. V roce 1940 Lhota od města získala nový hasičský vůz. O několik let později (po roce 1950) zdejší osídlení zaniklo kvůli výstavbě sídliště Moravské Předměstí, z něhož vznikla nová čtvrť města.\n"}
{"id": "1148128", "url": "https://cs.wikipedia.org/wiki?curid=1148128", "title": "Alejandro Sanz", "text": "Alejandro Sanz\n\nAlejandro Sanz (18. prosinec 1968, Madrid) je španělský zpěvák populární hudby, řazený k latino popu. Jeho hudba je ovlivněná i styly flamenco, salsa a hip hop. Je komerčně nejúspěšnějším španělským zpěvákem všech dob. Často spolupracuje s jinými představiteli latino popu, zejména se zpěvačkou Shakirou. Vyhrál patnáct Latin Grammy Awards a tři americké Grammy Awards.\n\n"}
{"id": "1148130", "url": "https://cs.wikipedia.org/wiki?curid=1148130", "title": "Kvartet pro národní dialog", "text": "Kvartet pro národní dialog\n\nKvartet pro národní dialog (: \"الرباعي التونسي للحوار الوطني\"; : \"Quartet du dialogue national\") je skupina čtyř občanských a profesních organizací v Tunisku, které byly významné při snaze o vybudování pluralistické demokracie po Jasmínové revoluci v roce 2011. Kvartet vznikl v létě 2013. 9. října 2015 mu byla udělena Nobelova cena za mír.\nKvartet pro národní dialog tvoří následující organizace:\n\n"}
{"id": "1148131", "url": "https://cs.wikipedia.org/wiki?curid=1148131", "title": "Voroncovský palác", "text": "Voroncovský palác\n\nVoroncovský palác je letní sídlo vybudované na úpatí Krymských hor nedaleko města Alupka.\n\nV dobách socialistického Sovětského svazu se nazýval Alupský palác, aby se potlačila vzpomínka na rodinu hrabat Voroncovových. Palác je jedním z nejstarších a nejrozlehlejších sídel na Krymu a je jedním z nejatraktivnějších turistických cílů na jižním pobřeží.\n"}
{"id": "1148132", "url": "https://cs.wikipedia.org/wiki?curid=1148132", "title": "Den mrtvých (svátek)", "text": "Den mrtvých (svátek)\n\nDen mrtvých, Día de Muertos též Día de los Muertos je mexická oslava na počest mrtvých. Slaví se především ve dnech 1. a 2. listopadu, i když v některých místech začíná již 31. října. Termínem se shoduje se slavností Všech svatých a Svátkem zesnulých slavených v katolických zemích a kromě Mexika se oslavuje i v dalších mezoamerických státech a též ve Spojených státech amerických s početnou mexickou nebo mezoamerickou populací. V Mexiku patří k nejdůležitějším svátkům roku a jeho přípravě a průběhu je proto věnována patřičná pozornost. V roce 1993 prohlásilo UNESCO mexický Den mrtvých za „nehmotné dědictví lidstva“.\n\nTradice kultu smrti v Mexiku není nic nového, pochází již z předkolumbovského období. Podle aztécké mytologie odcházejí dospělí mrtví do jiného světa, který se jmenuje Mictlán a kde vládnou Pán a Paní smrti. Svět zesnulých dětí se jmenuje Chichihuacuauhco a rostou v něm stromy, z nichž teče mléko. Lidé věřili, že jednou do roka se mrtví vracejí na zem, jen tak, trochu si popovídat se svými příbuznými a přáteli a proto pro ně tolik netruchlili.\n\nV dobách kolonialismu přišli se španělskými dobyvateli též misionáři a kněží, kteří spojili aztécký svátek s katolickými svátky zvanými Dušičky. Mexičané věří, že 1. listopadu se vrací na náš svět duše dětí a 2. listopadu duše dospělých a připravují předem pro své zemřelé (i živé) bohaté pohoštění. Jeho součástí jsou například malé cukrové lebky (calaveritas) nebo sladký chléb s ruličkami těsta, připomínajícími kosti (pan de muerto). Připravují se též všechna jídla a nápoje, které měl zemřelý rád a postaví se tradiční oltář buď doma ve vyhrazené místnosti, venku na zahradě, nebo přímo u hrobu zemřelého. Oltáře se zdobí barevnými vystřihovanými papíry, především oranžovými květinami, hlavně afrikány, které zahánějí zlé duchy, svícemi, ozdobnými předměty (v případě dětí hračkami), ovocem a oblíbenými pokrmy a nápoji. Na nejvyšším stupni oltáře se umísťuje fotografie zemřelého. Na hřbitovech se hroby dětí zdobí bílými květy, hroby dospělých červenými. Celé rodiny sem přicházejí strávit skoro celou noc. Jedí, pijí a zpívají na počest svých nebožtíků a věří, že se s nimi viděli a popovídali si s nimi. Tento piknik živých s mrtvými je jednou z nejzajímavějších folklórních událostí na světě. Vzhledem k mexické pohostinnosti, trvají oslavy zpravidla řadu dní.\n\nSymbolem mexického Dne mrtvých se stala smrtka „Catrina“, nazvaná podle kresby známého mexického malíře a karikaturisty José Guadalupe Posady \"La Calavera Catrina\" (česky: \"Elegantní lebka\"). Catrinu proslavil známý mexický muralista Diego Rivera ve svém díle \"Sueño de una tarde dominical en la Alameda Central\" (\"Sen nedělního odpoledne v Alameda Central\"), kde se zpodobnil jako dítě, které smrtka drží za ruku. Za ním stojí jeho žena Frida Kahlo a na pravé straně je zobrazen malíř José Guadalupe Posada. Karikatury smrtek a kostlivců se vyrábějí z různých materiálů a mnozí lidé je v tento svátek využívají jako kostýmy.\n\nAnglosaskou obdobou svátku Dne mrtvých je Halloween, který se slaví 31. října převážně v USA, Kanadě, Velké Británii, Irsku, Austrálii, Novém Zélandu aj.\n\nV České republice se oslavy mexického svátku Dne mrtvých konají např. v Praze u vstupu do Stromovky a v Náprstkově muzeu, ve Valdštejnské lodžii v Jičíně i na dalších místech.\n\n\n"}
{"id": "1148134", "url": "https://cs.wikipedia.org/wiki?curid=1148134", "title": "Evidenční číslo vozidla", "text": "Evidenční číslo vozidla\n\nEvidenční číslo vozidla může být: \n"}
{"id": "1148145", "url": "https://cs.wikipedia.org/wiki?curid=1148145", "title": "Sevasťjanov", "text": "Sevasťjanov\n\nRuské příjmení Sevasťjanov () má více nositelů:\n\n"}
{"id": "1148147", "url": "https://cs.wikipedia.org/wiki?curid=1148147", "title": "Parník Bohemia", "text": "Parník Bohemia\n\nKolesový parník Bohemia byl postaven jako vůbec první český parník. Na vodu poprvé vyplul v květnu roku 1841. Byl určen pro paroplavbu na Vltavě a Labi mezi Obřístvím a Drážďany. Za jeho autory jsou pokládáni Angličané John Andrews, plavební podnikatel, a Joseph John Ruston, stavitel prvních českých parníků. Provoz parníku Bohemia byl ukončen roku 1856, avšak jeho parní stroj pohání dodnes saský parník Diesbar. \n\nU zrodu parníku Bohemia stáli John Andrews (1787–1847), anglický podnikatel a zakladatel paroplavebních podniků, a Joseph John Ruston (1809–1895), konstruktér a stavitel prvních českých parníků a Andrewsův společník. Pro počátky paroplavby u nás bylo důležité podmíněné privilegium, které Andrews získal roku 1839 a které ho opravňovalo k provozování paroplavby na Vltavě a Labi až po saskou hranici po dobu 15 let. Na základě tohoto privilegia mohl stavitel J. J. Ruston začít stavět první český parník Bohemia. Pronajal si pro jeho stavbu pozemek Invalidovny v Karlíně a zřídil na něm improvizovanou loděnici. Kovové díly pro parník byly vyrobeny pravděpodobně v nedaleké strojírně Edwarda Tomase. Měkké i tvrdé dříví na obšívku a palubu lodi pocházelo nejspíš od zkušeného českého stavitele a loďmistra Vojtěcha Lanny. Parní stroj a kotel pocházel z firmy John Penn a syn z Greenwiche v Anglii. Předepsanou komisionální plavbu vykonal parník na trati Obříství–Drážďany 26. května 1841. Pravidelné plavby na téže trase byly zahájeny 12. června roku 1841. Parník plul na těchto pravidelných plavbách až do 3. února roku 1851, kdy byl Rustonem odprodán spolu s dalšími dvěma parníky Sasko-české paroplavební společnosti (SBDG, Sächsisch Böhmische Dampfschiffahrtsgesellschaft).. K vyřazení parníku z provozu SBDG došlo roku 1856 v Drážďanech. Nicméně precizně vyrobený a velmi lehký parní stroj byl přenesen do parníku Pillnitz společnosti SDBG, který byl později přejmenován na parník Diesbar a v němž parní stroj funguje dodnes.\n\nParník Bohemia měřil na délku 37,51 m a na šířku i včetně kolesnic 8,64 m. Ponor prázdné lodi činil 0,38 m a obsazené 0,46 m, což bylo velmi důležité pro proplutí mělkým korytem Vltavy a Labe. Výkon parního stroje představoval 30 nominálních koní. Maximální počet cestujících byl stanoven na 140 a k tomu 10 osob posádky. Průměrná cestovní rychlost po proudu činila 15,2 km/h, proti proudu 9,5 km. Nejvyšší rychlost v klidné vodě pak 17 km/h. Loď byla členěná na horní otevřenou palubu určenou zhruba pro 60 osob. Dále na otevřenou příď, kuchyň, salon 2. třídy pro 30 osob, přední kajutu posádky a sklad, strojovnu s kotelnou, zadní kajutu posádky, oddělení pro 12 dam, salon 1. třídy pro 40 osob a toalety. Na špici přídě byla umístěna dřevěná postříbřená socha českého lva. \n\nTrasa pravidelných plaveb byla Andrewsem zvolena z Obříství (7,5 km od Mělníka) do Drážďan. Pro cestující z Prahy byla zajišťovaná kombinovaná doprava dostavníkem po silnici do Obříství. Ta byla nejméně o dvě hodiny kratší, než kdyby parník odplouval z Podbaby u Prahy. \n\nHned v červnu roku 1841, kdy byly zahájeny pravidelné plavby Obříství-Drážďany, vykonal parník Bohemia těchto plaveb celkem 5. Do konce roku 1841 vykonal podle dobových zpráv plaveb do Drážďan a zpět celkem 35. Plavby byly plánovány tak, že v obou koncových místech strávil parník celý den, aby bylo dost času na doplnění paliva, potravin a vody. Plavba proti proudu trvala zhruba 19 hodin. Na českém území plul parník s vyvěšenou českou zemskou vlajkou, za hranicemi pak s vlajkou Rakouska. Průměrná cena jízdenky v 1. a 2. třídě byla tehdy 7 zlatých. \nZ novinových zpráv je zřejmé, že mezi lety 1841 až 1846 trvale stoupal zájem o tyto plavby, a tím pádem i zisky Andrewse a jeho společníka Rustona. Přesný počet přeplavených osob ani zisky však neznáme. Ukončení Andrewsova podniku bylo způsobeno expanzí Saské paroplavební společnosti a obavami, že po zřízení železniční dráhy mezi Prahou a Drážďany dojde k odlivu cestujících.\n\n"}
{"id": "1148148", "url": "https://cs.wikipedia.org/wiki?curid=1148148", "title": "Alexandr Andrejevič Archangelskij", "text": "Alexandr Andrejevič Archangelskij\n\nAlexandr Andrejevič Archangelskij (; , ves Staroje Tězikovo v Narovčatském ujezdu Penzenské gubernie — 16. listopadu 1924, v Praze) byl ruský sborový dirigent, sbormistr a hudební skladatel. V roce 1921 obdržel titul zasloužilého umělce RSFSR.\n\nArchangelskij studoval na Krasnoslobodské duchovní akademii, a poté v Penzenském duchovním semináři, kde vedl archijerejský sbor.\n\nByl regenschorim v Penze, a později v Petrohradu. Od roku 1872 byl členem petrohradské Dvorní pěvecké kapele. Dával hodiny zpěvu v Alexandrovském lyceu. Roku 1880 v Petrohradu založil smíšený sbor se širokým repertoárem (zpracování národních písní, klasická sborová díla, skladby soudobých autorů) a vysokou uměleckou úrovní. Celkem jeho dílo čítá na 500 sborových skladeb. Jeho význam spočíval mj. také v tom, že roku 1884 zavedl ve svém sboru ženské hlasy místo dosavadní praxi chlapeckých hlasů.\n\nV roce 1908 byl Archangelskij předsedajícím prvního sjezdu dirigentů v Moskvě.\n\nPoslední dva roky svého života Archangelskij prožil v Praze, kam jej přivedla práce se studentským pěveckým sborem. Zemřel 16. listopadu 1924 ve svém bydlišti v pražském domě v Máchově ulici na Královských Vinohradech, v den plánované sborové zkoušky. Na domě byla odhalena mramorová pamětní deska se skladatelovým portrétem a popiskem v češtině a ruštině.\n\nByl pochován nejprve v pravoslavné části Olšanských hřbitovů poblíž v té době rozestavěného chrámu Zesnutí Přesvaté Bohorodice. Poté však byly na žádost jeho příbuzných a přátel roku 1925 jeho ostatky převezeny zpět do rodného města, tehdy již Leningradu, a uloženy k poslednímu odpočinku na Tichvinském hřbitově při lávře Alexandra Něvského. Tam spočívají dodnes.\n\n\nArchangelskij komponoval výhradně církevní hudbu pravoslavné liturgie.\n\n"}
{"id": "1148152", "url": "https://cs.wikipedia.org/wiki?curid=1148152", "title": "Dolenci (Šalovci)", "text": "Dolenci (Šalovci)\n\nDolenci (maďarsky \"Dolány\") jsou jednou ze šesti vesnic, které tvoří občinu Šalovci ve Slovinsku. V roce 2002 žilo ve vesnici 206 obyvatel.\nRozkládají se v Pomurském regionu na severovýchodě Slovinska. Vesnice sousedí na severu s Maďarskem. Její celková rozloha je 7,72 km² a leží v nadmořské výšce zhruba od 245 do 335 m. Od západu směrem na východ protéká územím Dolenjski potok.\n\nVesnice se nachází přibližně 3,5 km severně od obce Šalovci, střediskového centra občiny.\nSousedními vesnicemi jsou: Hodoš na východě, Šalovci na jihu a Budinci na západě.\n\nStatistični urad Republike Slovenije, popis prebivalstva 2002\n\nhttp://www.geopedia.si\n\nMapy Google\n"}
{"id": "1148153", "url": "https://cs.wikipedia.org/wiki?curid=1148153", "title": "Tony Richardson", "text": "Tony Richardson\n\nTony Richardson, rodným jménem Cecil Antonio Richardson (5. červen 1928, Shipley – 14. listopad 1991, Los Angeles) byl anglický filmový a divadelní režisér, představitel tzv. britské nové vlny. Jeho nejznamějšími filmy jsou \"Osamělost přespolního běžce\" (1962), \"Tom Jones\" (1963), \"Slečna učitelka\" (1966), \"Útok lehké kavalérie\" (1968), \"Hranice\" (1982), \"Hotel New Hampshire\" (1984) a \"Operace Blue Sky\" (1994).\n\nRoku 1964 získal Oscara za režii filmu \"Tom Jones\", adaptaci klasického románu Henryho Fieldinga. Jeho prvním úspěšným filmem byl \"Ohlédni se v hněvu\" (\"Look Back in Anger\") s Richardem Burtonem v hlavní roli. K nejoceňovanějším patří \"Osamělost přespolního běžce\" (\"Loneliness of the Long Distance Runner\"), klasický snímek nové vlny z roku 1962.\n\nJeho manželkou byla herečka Vanessou Redgrave, jejich dcery Natasha Richardson a Joely Richardson se staly rovněž herečkami. Radgraveovou Richardson opustil kvůli vztahu s herečkou Jeanne Moreauovou. Před smrtí přiznal svou bisexualitu. Zemřel na AIDS.\n\n"}
{"id": "1148159", "url": "https://cs.wikipedia.org/wiki?curid=1148159", "title": "Bitva o Řecko", "text": "Bitva o Řecko\n\nBitva o Řecko (také známá jako operace Marita, : \"Unternehmen Marita\") byl společný název pro invazi Osy do Řecka v dubnu 1941. Tato operace Osy byla součástí většího balkánského tažení ve druhé světové válce.\n\nV době německé invaze bylo Řecko ve válce s fašistickou Itálií, po italské invazi z 28. října 1940. K Řekům se připojili Spojenci a původní italský útok porazili a znovu v březnu 1941. Když 6. dubna operace Marita začala, část řecké armády byla na hranicích s Albánií, protektorátem fašistické Itálie, ze které se italští vojáci snažili vstoupit do Řecka. Německá vojska napadla Řecko přes Bulharsko. Řecko již dostalo pomoc od britského impéria v očekávání německého útoku, ale tato pomoc byla malá. Řecká armáda se ocitla proti přesile italských a německých jednotek. Síly britského impéria byly nuceny ustoupit s konečným cílem evakuace. Australské a novozélandské jednotky však chvíli držely linii u Thermopyl, což umožnilo, aby byli vojáci evakuováni, nejčastěji na Krétu. Německá armáda dosáhla hlavního města Atén 27. dubna a řeckého jižního pobřeží 30. dubna. Bitva o Řecko skončila dobytím Kréty vojsky Osy o měsíc později.\n\n"}
{"id": "1148161", "url": "https://cs.wikipedia.org/wiki?curid=1148161", "title": "Dům U Mladých Goliášů", "text": "Dům U Mladých Goliášů\n\nDům U Mladých Goliášů (též U Bechyňů nebo Bechyňovský) čp. 527 (v době výstavby domu označen jako 527/I.) je novorenesanční nárožní dům na Starém Městě v Praze 1 na rohu ulice Skořepka (1) a Jilské ulice (2). Dům byl postaven v letech 1888–1889 podle návrhu významného českého architekta 19. století Antonína Wiehla. Autorem návrhů sgrafit je Mikoláš Aleš. Dům je zapsán v Ústředním seznamu kulturních památek.\n\nNárožní třípatrový novorenesanční činžovní dům zakončený ve třetím poschodí atikou a 4 štíty (dva do Skořepky a dva do Jilské). Dům má do Skořepky 9 os, do Jilské ulice 5 os, kde v další ose je portál. Fasádu v přízemí domu tvoří rustika, v prvním a druhém patře režné zdivo. Do ulice Skořepka je obrácen jednoosý rizalit, kterým prochází parapetní římsa zdobená dívčími hlavami, rohy hojnosti a úponkovým dekorem. V prvním patře nad oknem člení fasádu římsa na konzolích. Na fasádě směrem do Skořepky jsou dvě figurální sgrafita zobrazující alegorie Války a Míru. Alegorii pojal Aleš jako scény ze života renesančního šlechtice, který se loučí se svou chotí před odchodem do boje (Válka) a šlechtic a jeho choť v domácím interiéru (Míru). Pod prvním patrem a na arkýři je vlys zdobený plastickým dekorem. Nároží domu je zvýrazněno bosáží. Na fasádě do Jilské ulice je plochý arkýř, který nese balkon ve 2 patře. Ve třetím patře je tříarkádová lodžie s napodobeninami terakotových obkladů. V třetím patře a na štítech zdobí fasádu ornamentální sgrafita provedená na černém podkladě v barvě bílé.41-43 Na arkýři do Jilské ulice je letopočet dokončení stavby domu ANNO 1889. Na rizalitu do Skořepky v úrovni prvního patra je vsazena černá destička nápisem \"DŮM TENTO VYSTAVĚLI ANT. WIEHL A KAR. GEMPERLE\". Na nároží je vsazena soška Madony. Figurální i ornamentální sgrafita provedena podle návrhu Mikoláše Alše Antonín Wiehl architektonický návrh zpracoval jako svůj šestý činžovní dům v Praze. Jak informuje deska na fasádě do Skořepky postavil jej ve spolupráci s Karlem Gemperlem, se kterým v letech 1880–1890 na svých stavbách spolupracoval.\n\nFasády staveb navržené Antonínem Wiehlem byly od 70. let přijímány veřejností i odborníky příznivě jako nový prvek ve výzdobě domů a v atmosféře pražských ulic.Wiehl na výzdobě domů postupně precizoval svoje pojetí české novorenesance.Dům U Mladých Goliášů patří do jeho směru výzdoby fasád tvořené kombinaci režného zdiva, sgrafit a renesančních štítů (nebo lunetové římsy). Wiehl v projektu vymezil plochu pro sgrafita a vlastní návrhy výzdoby zpracoval v kartonech malíř Mikoláš Aleš, který s Wiehlem v sedmdesátých a osmdesátých letech spolupracoval na výzdobě řady domů (např. Dům čp. 1682 Na Poříčí, Staroměstská vodárna). Vrcholem této spolupráce jsou Alšovy alegorie na monumentální výzdobě Wiehlova domuWiehlův kolega architekt Jan Koula Wiehlovo úsilí definoval v roce 1883 ve Zprávách Spolku architektů jako „výklad o vývoji a stylu A. Wiehla“ ve \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj „sgrafitový domek“ v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\" \" O uplatnění sgrafit referoval Jan Koula též v článku „Domy pp. architektů V. Skučka a J. Zeyera“\n\n\n"}
{"id": "1148162", "url": "https://cs.wikipedia.org/wiki?curid=1148162", "title": "Milan Cudrák", "text": "Milan Cudrák\n\nMilan Cudrák (* 17. září 1970) je bývalý český fotbalový záložník.\n\nV české lize hrál za FC Vítkovice a FC Karviná. Nastoupil v 9 ligových utkáních a dal 1 gól. Ve druhé lize hrál i za NH Ostrava.\n\n"}
{"id": "1148163", "url": "https://cs.wikipedia.org/wiki?curid=1148163", "title": "Sdílení pracovního místa", "text": "Sdílení pracovního místa\n\nSdílení pracovního místa, sdílený úvazek či job sharing je flexibilní forma organizace práce, kdy více lidí (obvykle dva) pracuje na částečný úvazek na pracovní pozici, kterou obvykle vykonává jeden pracovník na plný úvazek. Odměna se mezi ně rozpočítává. Zaměstnanci se sami dohodnou na střídání tak, aby pokryli celou pracovní dobu.\n\nMédia začala o sdílení pracovních míst informovat v 70. a 80. letech 20. století. Tento postup byl často popisován jako řešení určené pro ženy, podle článku Associated Press šlo o kompromis mezi „zůstáním v domácnosti a zaměstnáním na plný úvazek“. Sdílení pracovního místa se stává čím dál běžnějším na začátku 21. století, kdy ženy se začínají více věnovat kariéře a hledají alternativní uspořádání pracovního poměru. Mezi nejčastěji uváděné profese patří bankovnictví, pojišťovnictví, učitelství a knihovnictví.\n\nSdílení pracovního místa by mohlo být vhodné například pro zaměstnance, kteří pro sebe hledají více volného času. Pracovníci rozhodnutí sdílet pracovní úvazek často připisují otázce kvality života. Umožňuje to zaměstnancům sladit pracovní a osobní život. Studie také ukazují, že se celková produktivita zvýší, když dva lidé sdílejí stejnou práci na plný úvazek. Zaměstnavatel také nemusí řešit problémy při zastupování daného pracovníka například v době nemoci či čerpání dovolené.\n\nMezi nevýhody patří organizační a administrativní náročnost a komunikace mezi těmi, kteří sdílí jedno pracovní místo. Ti se spolu musí dohodnout na pracovní době, odpovědnosti, dělbě úkolů a dobře spolu komunikovat. \n"}
{"id": "1148174", "url": "https://cs.wikipedia.org/wiki?curid=1148174", "title": "Římskokatolická farnost Kuželov", "text": "Římskokatolická farnost Kuželov\n\nŘímskokatolická farnost Kuželov je územní společenství římských katolíků s farním kostelem Nejsvětější Trojice v děkanátu Veselí nad Moravou.\nPrvní písemná zmínka o obci pochází z roku 1406. Kostel Nejsvětější Trojice byl postavený v roce 1718 jako součást procesu rekatolizace místního obyvatelstva. \n\nOd roku 2014 je administrátorem excurrendo R. D. ThDr. Josef Vysloužil, PhD.\n\nVe farnosti se pravidelně koná tříkrálová sbírka. V roce 2017 se při ní vybralo v Kuželově 13 320 korun, v Malé Vrbce 7 398 korun a v Hrubé Vrbce 17 627 korun.\n\n"}
{"id": "1148177", "url": "https://cs.wikipedia.org/wiki?curid=1148177", "title": "Mr. Robot", "text": "Mr. Robot\n\nMr. Robot je americký dramatický televizní seriál, premiérově vysílaný na stanici USA Network od 24. června 2015. Titulní roli sociálně úzkostného a depresivního hackera Elliota Aldersona ztvárnil Rami Malek. Druhá řada následovala od 13. července 2016 a třetí od 11. října 2017. Pro rok 2019 byla ohlášena čtvrá série.\n\nV prosinci 2017 bylo oznámeno, že seriál získal čtvrtou řadu, která je finální řadou seriálu. Její premiérové vysílání začalo 6. října 2019.\n\n\n\n"}
{"id": "1148179", "url": "https://cs.wikipedia.org/wiki?curid=1148179", "title": "Bombový útok v Omagh", "text": "Bombový útok v Omagh\n\nBombový útok v Omagh byl bombový útok provedený 15. srpna 1998 ve městě Omagh v severoirském hrabství Tyrone. K útoku se přihlásila Pravá irská republikánská armáda, odštěpenecká skupina Prozatímní IRA odporující Velkopáteční mírové dohodě. Výbuch zabil 29 lidí a zranil 220 dalších, což je největší počet obětí během jednoho incidentu v průběhu celého konfliktu v Severním Irsku. Čtyřicet minut před výbuchem obdržela policie telefonické varování, to však nebylo dostatečně přesné, v důsledku čehož byli lidé policií nasměrováni k bombě ukryté v automobilu.\n\nBombový útok byl ostře odsouzen na lokální i mezinárodní úrovni, a zasadil vážný úder ozbrojené kampani republikánských disidentů. Pravá IRA se za útok omluvila a krátce po té vyhlásila jednostranné příměří. Mezi oběťmi útoku byli protestanti, katolíci a jeden mormonský teenager, pět dalších teenagerů, šest dětí, těhotná žena s dvojčaty, a dva španělští turisté na jednodenní návštěvě Severního Irska.\n\nBritské, irské a americké tajné služby měly informace o blížícím se útoku pocházející převážně od dvojitých agentů v rámci Pravé IRA. Tyto informace nebyly předány severoirskému policejnímu sboru. V roce 2008 byly odtajněny materiály Government Communications Headquarters, které ukazují, že tajná služba monitorovala komunikaci mezi republikány převážejícími bombu do Omagh.\n\nV roce 2014 byl Seamus Daly obviněn z podílu na vraždě 29 lidi. 1. března 2016 stáhla prokuratura veškerá obvinění vůči Seamusi Dalymu, poté co korunní svědek změnil svou výpověď.\n\n"}
{"id": "1148181", "url": "https://cs.wikipedia.org/wiki?curid=1148181", "title": "Obřady za mrtvé", "text": "Obřady za mrtvé\n\nObřady za mrtvé jsou zvláštním typem obřadů, které vykonávali či vykonávají věřící mnoha světových náboženství, zvláště však členové mormonských církví. V jejich případě jde především o křty za mrtvé, jež byly zavedeny mormonským zakladatelem a teologem, Josephem Smithem.\n\nObřady za mrtvé jsou součástí většiny náboženských společností v historii lidstva, přičemž nejčastějším typem jsou pohřební rituály. V biblickém kontextu jsou známy starozákonní oběti za mrtvé, modlitby za mrtvé a dodnes praktikované mše za mrtvé. Praxe přijímání eucharistie (Večeře Páně) za mrtvé existovala v prvních staletích po Kristu, ale byla zakázána na synodě v Hippo (393 n.l.) Podobně byla ve většině církví zakázaná i praxe křtů za mrtvé, která však v některých společenstvích přežila dodnes.\n\nV případě mormonismu byly obřady za mrtvé (konkrétně křty) zavedeny v důsledku údajného zjevení amerického teologa Josepha Smithe.\n\nMormonská praxe křtů za mrtvé počala roku 1840, když mormonský prorok Joseph Smith představil tuto nauku nově vzniklému náboženskému hnutí v Americe. Zpočátku (v roce 1840) se křty za mrtvé vykonávaly v řece Mississippi nebo v místních vodních tocích. K vykonání křtu byla údajně zapotřebí moc kněžství.\n\nPrvní Obdarování za mrtvé (doprovázené předobřady za mrtvé) bylo vykonáno v roce 1877 (34 let po smrti Josepha Smithe a ve stejném roce, kdy zemřel Brigham Young). Dnes jej praktikuje pouze CJKSPD. Ostatní mormonská společenství konají Obdarování buďto jen pro živé, nebo vůbec.\n\nObdarování pro mrtvé podle některých badatelů vzniklo z potřeby, aby se živí členové mormonské církve CJKSPD lépe naučili nauky, prezentované během tohoto obřadu. Jelikož nebylo možné procházet Obdarováním znovu \"za sebe\", začala praxe účastnit se tohoto obřadu v \"zastoupení za mrtvé\". Posléze byla vyvinuta nauka o tom, že i mrtví potřebují získat Obdarování vykonané pro ně v zastoupení. Před započetím praxe Obdarování pro mrtvé neměli členové mormonské církve CJKSPD důvod vracet se do chrámu stále znovu a znovu.\n\nNěkteří považují tuto nauku za protiřečící si s původním zjevením o křtech za mrtvé (viz Nauka a Smlouvy, oddíly 110, 127 a 128).\n\n\n"}
{"id": "1148183", "url": "https://cs.wikipedia.org/wiki?curid=1148183", "title": "Caicos", "text": "Caicos\n\nCaicos jsou větší ostrovní skupina tvořící Turks a Caicos a tvoří přes 90 % jeho plochy a zahrnují přes 80 % populace. Prostorové uspořádání ostrovů připomíná atol. Šest velkých ostrovů leží na západě, severu a východě a několik malých útesů je na jihu. Neoficiálním hlavním městem souostroví je vesnice Kew na ostrově Severní Caicos.\n\nOstrovy větší než 1 km² zachycuje tabulka:\n"}
{"id": "1148185", "url": "https://cs.wikipedia.org/wiki?curid=1148185", "title": "Turks", "text": "Turks\n\nTurks jsou menší ostrovní skupina, část zámořského území Spojeného království Turks a Caicos. Představují necelých 10 % jeho plochy a zahrnují méně než 20 % populace. Tvoří řetězec orientovaný ze severu na jih. Celková plocha je přibližně 26 km², populace činila v roce 2012 4939 obyvatel. Obydlené jsou pouze dva hlavní ostrovy. Nacházejí se v Atlantském oceánu severně od karibského ostrova Hispaniola a jsou součástí tzv. Lucayského souostroví, které zahrnuje nezávislý stát Bahamy a právě Turks a Caicos.\n\nOstrovy větší než 1 km² zachycuje tabulka:\n"}
{"id": "1148194", "url": "https://cs.wikipedia.org/wiki?curid=1148194", "title": "Alberto Vázquez-Figueroa", "text": "Alberto Vázquez-Figueroa\n\nAlberto Vázquez-Figueroa (* 11. října 1936, Santa Cruz de Tenerife, Kanárské ostrovy) je současný španělský spisovatel a novinář. Strávil podstatnou část svého dětství na území Španělské Sahary. \n\n\n\n"}
{"id": "1148197", "url": "https://cs.wikipedia.org/wiki?curid=1148197", "title": "Thomas Henzinger", "text": "Thomas Henzinger\n\nThomas Henzinger (* 8. prosince 1962, Linec) je rakouský informatik a badatel v počítačových vědách.\n\nHenzinger se narodil v Linci. Bakalářský titul v informatice získal na univerzitě Johannese Keplera v Linci a doktorát v roce 1991 na Stanfordově universitě ve Stanfordu. Byl ředitelem Max Planck Institute of Computer Science.\n\nV současnosti je prezidentem Institute of Science and Technology. Dne 14. října 2015 obdržel čestný doktorát Fakulty informatiky Masarykovy univerzity, který mu univerzita navrhla. \n\n"}
{"id": "1148200", "url": "https://cs.wikipedia.org/wiki?curid=1148200", "title": "Obština Trjavna", "text": "Obština Trjavna\n\nObština Trjavna ( Община Трявна) je bulharská jednotka územní samosprávy v Gabrovské oblasti. Leží ve středním Bulharsku na severních svazích Staré planiny. Sídlem obštiny je město Trjavna, kromě něj zahrnuje obština 104 vesnic a 1 město. Žije zde zhruba 12 tisíc stálých obyvatel.\n\nVe obštině žije 12 470 obyvatel, z toho v obou městech dohromady žije 92 % obyvatel a zbytek připadá na málo osídlené dědiny. Národnostní složení podle sčítáni 1. února 2011 je uvedeno v následujícím grafu:\n"}
{"id": "1148215", "url": "https://cs.wikipedia.org/wiki?curid=1148215", "title": "BauMax", "text": "BauMax\n\nBaumax byla rakouská akciová společnost provozující obchodní řetězec se zbožím pro dům a zahradu. Společnost byla založena v Klosterneuburgu v roce 1976 Karlheinzem Esslem seniorem.\nPrvní obchod společnost otevřela ve štýrském Kindbergu, tehdy ještě pod názvem \"Hobbymax\". V roce 1978 následoval první bauMax v Mauthausenu. V polovině roku 1980 byla společnost lídrem na rakouském trhu. Tehdy společnost plánovala vstoupit na bavorský trh, ale Karlheinz Essl a jeho syn Martin na přelomu 80. a 90. let 20. století plán přehodnotili vzhledem k rozpadajícímu se východnímu bloku a pádu železné opony. Společnost viděla svou šanci v expanzi do nově demokratických zemí. V roce 1992 byly otevřeny první obchody v bývalém Československu a Maďarsku, o dva roky později na Slovensku. Řetězce bauMaxu byly jedny z prvních komerčních společností, které se rozšířily do zemí bývalého východního bloku. Na vrcholu této expanze v roce 2010 společnost ovládala 160 obchodů s přibližně 9000 zaměstnanci v devíti zemích, zejména v Rakousku, České republice, na Slovensku, v Maďarsku, Slovinsku, Chorvatsku, Rumunsku, Bulharsku a Turecku. V České republice měla obchody 3× v Praze (největší v Michli), v Hradci Králové, Ostravě, Plzni, Českých Budějovicích, Karlových Varech, Chomutově, Ústí nad Labem, Liberci, Mladé Boleslavi, Pardubicích, Jihlavě, Brně, Olomouci, Zlíně, Frýdku-Místku, Mostě, Kladně, Přerově, Táboře a ve Znojmě.\n\nV roce 2013 dosáhla firma obrat 1,13 miliardy EUR. Její plány zastavila finanční krize, expanze do zemi východní Evropy společnost finančně vysilovala a zisky nedosahovaly očekávaných výsledků. Z těchto důvodů se v následujících letech společnosti nedařilo udržet pozici lídra na trhu a nakonec z finančních důvodů opustila trhy v Rumunsku a v Bulharsku, v Turecku, Chorvatsku a v Maďarsku. V roce 2014 prohloubila svou ztrátu jen v České republice na 562 miliónů korun. Na konci roku 2015 společnost vlastnila 105 prodejen v Rakousku, České republice, Slovensku a ve Slovinsku, které převzal nový strategický investor. Tím je jednak německá společnost OBI, která převzala dvě třetiny obchodů, a polská Merkury Market. Pod rakouskou značkou BauMax byly obchody v provozu do konce října roku 2015. V únoru 2016 se prodejny BauMax znova otevřely pod stejnou značkou, ale s jiným majitelem — polským Merkury Market působícím v Česku pod BM Česko s.r.o. Čtyři prodejny byly přeměněny v OBI, a to v Jihlavě, Brně, Zlíně a v Přerově. Zavřené zůstaly prodejny v Liberci a Ostravě – Rudné. Značka Baumax byla zachována pouze v České republice.\n\n"}
{"id": "1148232", "url": "https://cs.wikipedia.org/wiki?curid=1148232", "title": "Ostravská brána", "text": "Ostravská brána\n\nOstravská brána je polyfunkční bytový dům v historickém centru Ostravy realizovaný v letech 2008-2010 podle projektu architektonické kanceláře Kuba & Pilař architekti z let 2006-2007.\n\nV domě se nachází 36 bytů v dispozičním řešení 2+kk až 4+kk o velikostech obytné plochy od 63 do 119 m2, které jsou situovány do 2.–5. podlaží. První nadzemní a první zvýšené podlaží domu je vyhrazeno komerčním prostorám a technickému zázemí domu. V podzemí se nachází halová garáž pro 30 osobních vozů.\n\nV těsné blízkosti domu stojí pozůstatek jedné z nejstarších staveb v Ostravě – padesát metrů dlouhý a čtyři metry vysoký zbytek městské hradby ze 14. století. Hradební zeď zahrnovala celkem čtyři brány, z nichž hlavní – Kostelní brána stála v Kostelní ulici u kostela sv. Václava a procházela jí cesta k mostu přes Ostravici do Slezské Ostravy a na Těšínsko.\n\n\n"}
{"id": "1148233", "url": "https://cs.wikipedia.org/wiki?curid=1148233", "title": "Joseph Calleja", "text": "Joseph Calleja\n\nJoseph Calleja (* 22. ledna 1978 Attard, Malta) je maltský operní pěvec – tenorista.\n\nCalleja začal zpívat ve věku 16 let, když jej objevil tenor Brian Cefai. Poté studoval zpěv v ostrovním hlavním městě La Valetta u Pawlu Asciaka. Již jako devatenáctiletý debutoval v divadle Astra v městě Gozo (na jedné ze tří operních scén na Maltě) v roli Macduffa v díle Giuseppa Verdiho \"Macbeth\". V roce 1998 zvítězil Calleja v renomované soutěži \"Caruso Competition\" v italském Miláně. O rok později získal cenu při \"Operalia International Opera Competition\" pořádané Plácidem Domingem. Od té doby je považován za jednoho z nejvýraznějších tenorů 21. století.\n\nDne 8. října 2015 byl Calleja zvolen jedním z ředitelů Evropské akademie hudebních divadel (\"European Academy of Music Theatre\").\n\n"}
{"id": "1148236", "url": "https://cs.wikipedia.org/wiki?curid=1148236", "title": "Prvouka", "text": "Prvouka\n\nPrvouka je vyučovací předmět, ve kterém se žáci seznamují s prvotními poznatky o okolním světě. Zahrnuje základní znalosti z oblasti vlastivědy, geografie, biologie, dopravní výchovy, fyziky, občanské výchovy, humanitních a společenských věd. Vyučuje se od prvního do třetího ročníku základní školy.\n"}
{"id": "1148239", "url": "https://cs.wikipedia.org/wiki?curid=1148239", "title": "Tauridský palác", "text": "Tauridský palác\n\nTauridský, respektive Tavridský palác () je jedna z nejrozlehlejších staveb Petrohradu. \n\nPalác nechal v letech 1783–1789 vystavět slavný ruský politik Grigorij Alexandrovič Potěmkin. \n\nV budově se odehrály významné události ruské historie. V letech 1906-1917 zde zasedala Státní duma (dolní komora) parlamentu Ruského impéria.\n"}
{"id": "1148241", "url": "https://cs.wikipedia.org/wiki?curid=1148241", "title": "Planá (zámek)", "text": "Planá (zámek)\n\nZámek v Plané na Tachovsku se nachází na místě někdejšího gotického hradu. Jeho poslední majitelé před nástupem komunistického režimu byli ze šlechtického rodu Nosticů. O vydání zchátralého zámku, užívaného půl století Pohraniční stráží, v 90. letech 20. století neúspěšně žádala Mathilda Nostitzová.\n\nZámek, který je od roku 1958 chráněn jako kulturní památka České republiky, však stát prodal. Jeho stav se jen dál zhoršoval, nakonec na něj byl vydán exekuční příkaz k prodeji. V říjnu 2015 byl neúspěšně nabízen v dražbě za 1,3 milionu korun.\n\nHrad stál na místě dnešního zámku zřejmě již ve 13. století. Prvním známým držitelem Plané a zřejmě i gotického hradu byl v polovině 14. století Dobrohost z Plané. Stavbu tehdy tvořil obdélný palác a osmipatrová věž.\n\nV polovině 16. století, kdy zámek vlastnil Mořic Šlik, byla zřejmě zahájena přestavba hradu na renesanční zámek. Další Šlikové nechali počátkem 17. století upravit fasády a interiéry v duchu pozdní renesance. Za třicetileté války zámek poškodily útoky obou válčících stran. Barokně byl zámek přestavěn po r. 1665, kdy byl v majetku Sinzendorfů.\n\nJeho posledními soukromými majiteli byli v letech 1822 až 1948 hrabata Nosticové. Nechali empírově upravit barokní jižní křídlo a přistavět další hospodářské a správní budovy.\n\nV letech 1948–1991 sídlila v zámku Pohraniční stráž. O jeho vydání v restituci v roce 1992 neúspěšně žádala Mathilda Nostitzová, která se na zámku narodila a do 12 let v něm žila.\n\nDva měsíce po její žádosti však stát zámek prodal. Jeho vlastnictví pak přecházelo na další vlastníky, jeho stav se přitom dál zhoršoval. V roce 2013 byl zařazen na seznam ohrožených nemovitých památek. Jeho stav je podle NPÚ \"„velmi špatný, odpovídající dlouhodobé neúdržbě; některé konstrukce vykazují kritický až havarijní stav (např. trámové malované stropy)“\".\n\nHlavní zámecké budovy jsou ve vlastnictví dvou akciových společností, jejich vlastnická práva jsou však omezena exekučním příkazem k prodeji. V říjnu 2015 byl zámek nabízen v dražbě za 1,3 mil. Kč, nenašel se však žádný zájemce o koupi.\n\nV nočních hodinách na 11.11.2017 byl dlouhodobě zanedbaný zámek postižen rozsáhlým požárem.\n\n"}
{"id": "1148248", "url": "https://cs.wikipedia.org/wiki?curid=1148248", "title": "Viktor Vasiljevič Smirnov", "text": "Viktor Vasiljevič Smirnov\n\nViktor Vasiljevič Smirnov ( ) (* 12. března 1933, Kyjev) je ruský novinář, spisovatel a scenárista původem z Ukrajiny.\n\nNarodil se v Kyjevě na Ukrajině. Roku 1956 dokončil studium žurnalistiky na Moskevské státní univerzitě M. V. Lomonosova a pak do roku 1959 působil jako novinář na Sibiři. Poté krátce pracoval v časopise \"Смена\" (Směna) a od roku 1960 do roku 1970 v časopise \"Вокруг света\" (Kolem světa).\n\nJe autorem mnoha filmových scénářů, jako spisovatel psal romány, novely a povídky s dobrodružnou a detektivní tematikou. Roku 1958 se stal členem Svazu novinářů Sovětského svazu a roku 1973 členem Svazu spisovatelů Sovětského svazu. Roku 1977 byl vyznamenán titulem Zasloužilý umělec Ukrajiny, roku 1989 obdržel Státní cenou RSFSR Maxima Gorkého. Je rovněž nositelem Zlaté medaile Alexandra Dovženka za scenáristickou práci.\n\n\n"}
{"id": "1148252", "url": "https://cs.wikipedia.org/wiki?curid=1148252", "title": "Třída Sparviero", "text": "Třída Sparviero\n\nTřída Sparviero byla třída křídlatých raketových člunů italského námořnictva. Celkem bylo postaveno sedm jednotek této třídy. Vyřazeny byly v letech 1991-1999. V Japonsku byly postaveny tři jednotky upravené licenční třídy \"PG 01\".\n\nTřída byla navržena italsko-americkým konsorciem Alinavi na základě koncepce amerického experimentálního člunu USS \"Tucumcari\" (PGH-2), vyvinutého společností Boeing.\n\nCelkem bylo postaveno sedm jednotek této třídy. Prototyp byl postaven v letech 1971-1974, přičemž v letech 1980-1983 bylo do služby přijato dalších šest člunů postavených poděnicí Fincantieri.\n\nJednotky třídy \"Sparviero\":\nPlavidla měla hliníkový trup. Využívala kopcepci Boeing Jetfoil s jedním křídlem na přídi a dvěma na zádi. Elektroniku tvořily navigační radar SPQ-701 a radar pro řízení palby SPG-70. Výzbroj tvořil jeden 76mm kanón OTO Melara ve věži na přídi a dvě protilodní střely Otomat Mk 2 s dosahem 180 km.\n\nPohonný systém byl koncepce CODOG. Jeden diesel o výkonu 290 bhp poháněl zasunovací lodní šroub při plavbě ekonomickou rychlostí. K plavbě na křídlech sloužila jedna plynová turbína Rolls-Royce Proteus o výkonu 5044 hp, pohánějící vodní trysky. Nejvyšší rychlost dosahovala 50 uzlů.\n\n"}
{"id": "1148253", "url": "https://cs.wikipedia.org/wiki?curid=1148253", "title": "Šťovík tupolistý", "text": "Šťovík tupolistý\n\nŠťovík tupolistý (\"Rumex obtusifolius\") je středně vysoká, vytrvalá, bujně rostoucí plevelná bylina s velkou konkurenční schopností. Je v české přírodě původním druhem z rodu šťovík a je řazen mezi nejrozšířenější plevele světa.\n\nHlavním areálem původního výskytu druhu je evropské mírné pásmo, Malá Asie a okolí Kavkazu a přiléhajícího Alborzu. Zavlečen byl do převážné části Ameriky, severovýchodní Asie, jižní Afriky, Austrálie, na Nový Zéland i na ostrovy Oceánie. V České republice je od nížin po podhůří velice hojný, ve výškách nad 1100 m se objevuje řídce.\n\nNejčastěji se vyskytuje na stanovišti bohatém na dusík a draslík a s vysokou hladinou podzemní vody. Tehdy vyroste v mohutnou rostlinu, která silně utlačuje jedince jiných druhů. Vyskytuje se na rumištích, úhorech, polích, loukách, pastvinách, v zahradách, po okrajích cest i na okrajích vodních toků a nádrží. Vzhledem k vysoké rozmnožovací schopnosti v takovém prostoru brzy zcela převládne.\n\nVytrvalá rostlina s lodyhou vysokou 50 až 100 cm, vyrůstající ze silného, úporně v půdě setrvávajícího, jednoduchého či větveného kůlovitého kořene, pronikajícího hluboko do podorničních vrstev. Z listové růžice časně na jaře vyroste až šest přímých, tuhých, rýhovaných lodyh, které bývají ve spodní části červeně naběhlé a v horní části od poloviny délky rozvětvené. Přízemní listy a spodní listy lodyžní jsou dlouze řapíkaté, jejich čepele jsou dlouhé 15 až 30 cm a široké 8 až 15 cm, eliptické až vejčité, na bázi plytce srdčité, po obvodě celokrajné a nezvlněné a na vrcholu tupě špičaté. Směrem vzhůru se listy i řapíky zmenšují a přecházejí v kratší listeny.\n\nDrobné, převážně oboupohlavné (někdy jednopohlavné) květy skládají lichopřesleny v prodloužených úžlabních či koncových květenstvích. Okvětí tvoří šest plátků sestavených po třech do dvou kruhů. Vnější brzy opadají, větší vnitřní jsou ozubené a vytvářejí krovky obalující plod, zašpičatělou, trojbokou, světle hnědou nažku asi 3 mm dlouhou. V květu je šest tyčinek, semeník tvoří tři plodolisty a tři čnělky s bliznami. Kvete od června do srpna a opylován je nejčastěji větrem.\n\nKrovky s charakteristickými zoubky po obvodě a s jedním až třemi mozolky jsou u tohoto druhu tvarově velmi polymorfní a zakládají podnět pro různá podrobnější třídění druhu.\n\nŠťovík tupolistý se rozmnožuje hlavně generativním způsobem; na jedné rostlině uzrává přes pět tisíc semen. Nejspolehlivěji klíčí semena uložená mělce pod povrchem a životnost si podržují po několik let. Semena v křídlatých krovkách bývají na nová místa odváta větrem nebo za pomoci mozolků naplněných vzduchem odplavena vodou. Mohou také být šířena se semeny víceletých plodin, hlavně pícnin. Jsou roznášena také statkovými hnojivy, komposty, půdou i nářadím či lidmi.\n\nDruhou možností je rozmnožování vegetativní, kdy jsou po polích troušeny kousky kořenů, např. při orbě. Tehdy staré kořeny, které zůstaly na místě, obrůstají a odlámané kousky na nových stanovištích obvykle spolehlivě zakoření.\n\nListy šťovíků jsou důležitou potravou pro brouky a larvy mandelinky ředkvičkové (\"Gastrophysa viridula\").\n\nDruh je považován za velmi nebezpečný, silně se rozrůstající plevel, vyskytující se hlavně na dusíkem dobře zásobených a podmáčených půdách. Nejrozšířenější je na loukách a pastvinách, kde zapleveluje především víceleté pícniny; jeho příměs snižuje jejich krmnou hodnotu. Díky schopnosti setrvávat po mnoho let v půdě vyrůstá také v jednoletých plodinách, zejména v obilovinách.\n\nŠťovík tupolistý je morfologicky variabilním druhem, hlavně pokud jde o vzhled krovek. Rostliny nacházející se v české přírodě bývají děleny do čtyř variet:\n\n"}
{"id": "1148257", "url": "https://cs.wikipedia.org/wiki?curid=1148257", "title": "Lubomír Dobrý", "text": "Lubomír Dobrý\n\nEmeritní profesor PhDr. Lubomír Dobrý, CSc. (23. srpna 1925 Brno – 20. března 2019 Praha), československý basketbalový trenér a pedagog. Od srpna roku 1953 až do konce února roku 2013, tedy téměř šedesát let působil na katedře sportovních her Institutu tělesné výchovy a sportu, který od roku 1965 nese název Fakulta tělesné výchovy a sportu Univerzity Karlovy.\nDne 22. ledna 2014 byl jmenován emeritním profesorem. Jmenovací dekret mu předal děkan fakulty a předseda fakultní Vědecké rady docent Vladimír Süss. Univerzita Karlova tak ocenila celoživotní přínos profesora Lubomíra Dobrého ve vědecké práci i ve prospěch fakulty. Ve své činnosti propojil akademickou, pedagogickou a trenérskou činnost.\n\nV letech 1950 až 1957 byl trenérem Československé basketbalové reprezentace mužů na Mistrovství Evropy v basketbale mužů 1953 v Moskvě a žen na Mistrovství Evropy v basketbale žen 1950 v Budapešti, 1952 v Moskvě, 1956 v Praze, na Mistrovství světa v basketbalu žen 1957 v Rio de Janeiro, Brazílie. Byl asistentem trenéra Vladimíra Hegera na ME 1978 v Polsku a asistentem trenéra Pavla Petery na Mistrovství Evropy v basketbale mužů 1985 ve Stuttgartu a 1987 v Athénách. S basketbalovou reprezentací mužů získal stříbrnou medaili na ME 1985, byl čtvrtý na ME 1953 a osmý na ME 1987, s týmem žen získal celkem pět medailí, stříbrnou za druhé místo na ME 1952 v Moskvě a čtyři bronzové za třetí místa (MS 1957, ME 1950, 1956, 1978). Od roku 1961 byl předsedou trenérské rady sekce košíkové ÚV ČSTV.\n\nV československé basketbalové lize žen byl v roce 1951 trenérem družstva žen Slavia Žabovřesky Brno, které získalo titul mistra Československa, další dvě sezóny 1952 a 1953 v československé basketbalové lize mužů byl trenérem Slavia Pedagog Brno se kterým získal dva tituly mistra Československa. Poté odešel do Prahy a po dobu 10 sezón v letech 1954 až 1964 byl trenérem družstva žen Slavia VŠ Praha (získal s ním bronzovou medaili v roce 1957). Dalších sedm sezón v letech 1972 až 1979 byl trenérem družstva žen Sparta Praha, s nímž získal šest titulů mistra Československa a jedno druhé místo\n\nV FIBA Poháru evropských mistrů v basketbale žen v šesti ročnících poháru dovedl družstvo žen Sparty Praha jednou do čtvrtfinále (1979), dvakrát do semifinále (1973, 1977) a třikrát do finále, v letech 1975 a 1978 skončila druhá a v roce 1976 se Spartou Praha byl vítězem Poháru evropských mistrů\n\n\n\n\n\n\n\n\n"}
{"id": "1148258", "url": "https://cs.wikipedia.org/wiki?curid=1148258", "title": "USS Tucumcari (PGH-2)", "text": "USS Tucumcari (PGH-2)\n\nUSS Tucumcari (PGH-2) byl křídlatý dělový člun amerického námořnictva. Plavidlo sloužilo k ověření koncepce rychlých pobřežních bojových lodí. Novinkou byl pohon pomocí vodních trysek. Na základě člunu \"Tucumcari\" byly vyvinuty italské raketové čluny třída \"Sparviero\".\n\nPlavidlo bylo objednáno roku 1966. Postavila jej loděnice korporace Boeing v Seattlu, aby vyzkoušela svou koncepci křídlových člunů Jetfoil (později užita u civilních lodí Boeing 929 Jetfoil). Dělový člun USS \"Flagstaff\" (PGH-1) byl naopak konkurenčním projektem společnosti Grumman. Stavba člunu \"Tucumcari\" byla zahájena 1. září 1966, přičemž trup byl na vodu spuštěn 16. července 1968. Hotový člun byl do služby přijat 7. března 1967.\n\nVýzbroj tvořil jeden 40mm kanón Bofors, dva dvojité 12,7mm kulomety M2HB a jeden 81mm minomet (od roku 1971 nahrazen jinou zbraní). Pohonný systém byl koncepce CODOG. Při plavbě nízkou rychlostí loď pomocný diesel o výkonu 160 hp. V bojové situaci pohon zajišťovala plynová turbína Bristol Proteus o výkonu 3000 hp a vodní trysky. Nejvyšší rychlost přesahovala 40 uzlů (dle některých pramenů až 50 uzlů).\n\nNa přelomu let 1969–1970 byl člun na několik měsíců zkušebně nasazen při pobřežním hlídkování ve Vietnamské válce. Do San Diega se vrátil v březnu 1970. Dne 16. listopadu 1972 byl člun těžce poškozen, když ve vysoké rychlosti najel na korálový útes u ostrova Vieques v Portoriku. Protože by oprava byla neekonomická, byl v listopadu 1973 vyškrtnut z námořního registru a následně krátce používán Naval Ship and Research Development Center v Annapolisu k pokusům. V roce 1973 byl sešrotován.\n\n"}
{"id": "1148262", "url": "https://cs.wikipedia.org/wiki?curid=1148262", "title": "USS Flagstaff (PGH-1)", "text": "USS Flagstaff (PGH-1)\n\nUSS Flagstaff (PGH-1) byl křídlatý dělový člun amerického námořnictva. Plavidlo sloužilo k ověření koncepce rychlých pobřežních bojových lodí. Americké námořnictvo člun provozovalo v letech 1968-1970, přičemž v letech 1974-1978 jej měla zapůjčen americká pobřežní stráž. V roce 1978 byl člun definitivně vyřazen a sešrotován. Na jeho základě byly vyvinuty izraelské raketové čluny třída \"Shimrit\".\n\nPlavidlo postavila společnost Grumman Aircraft Engineering Corporation ve městě Stuart na Floridě. USS \"Tucumcari\" (PGH-2) byl naopak konkurenčním projektem koncepce Jetfoil společnosti Boeing. Stavba člunu \"Flagstaff\" byla zahájena 1. června 1966, přičemž trup byl na vodu spuštěn 15. července 1966. Hotový dělový člun byl do služby přijat 14. září 1968.\n\nVýzbroj tvořil jeden 40mm kanón Bofors na přídi, dva dvojité 12,7mm kulomety M2HB a jeden 81mm minomet. Pohonný systém byl koncepce CODOG. K plavbě nízkou rychlostí loď sloužily dva diesely o výkonu 300 hp, pohánějící trupové vodní trysky. V bojové situaci pohon zajišťovala plynová turbína Rolls-Royce Tyne o výkonu 3620 hp a lodní šroub. Nejvyšší rychlost dosahovala 48 uzlů. S ponořeným trupem pak 8 uzlů.\n\nNa přelomu let 1969–1970 byl člun na několik měsíců zkušebně nasazen při pobřežním hlídkování ve Vietnamské válce. V roce 1971 byl příďový 40mm kanón experimentálně nahrazen 152mm kanónem M81 z tanku M551 Sheridan, ze kterého mohly být odpalovány také řízené střely MGM-51 Shillelagh. Kanón se neosvědčil kvůli problémům s celospalitelnými nábojnicemi, které velmi trpěly jakoukoliv vlhkostí. Dne 1. září 1970 byl člun vyřazen ze služby. Dne 8. listopadu 1974 byl zapůjčen americké pobřežní stráži, která jej provozovala jako USCGS Flagstaff (WPBH-1). Pobřežní stráž člun s přestávkami užívala až do 30. září 1978, kdy byl vrácen námořnictvu a následně sešrotován. V letech 1977-1978 přitom bylo plavidlo odzbrojeno a sloužilo jako kutr s označením (WPGH-1).\n"}
{"id": "1148263", "url": "https://cs.wikipedia.org/wiki?curid=1148263", "title": "III. třída okresu Olomouc", "text": "III. třída okresu Olomouc\n\nIII. třída okresu Olomouc (okresní soutěž III. třídy) je devátá nejvyšší fotbalová soutěž v Česku, v olomouckém okrese. Hraje se každý rok od léta do jara se zimní přestávkou. Na konci ročníku nejlepší dva týmy postupují do II. třídy okresu Olomouce a dva nejhorší týmy sestoupí do IV. třídy okresu Olomouc (jeden do skupiny A a jeden do skupiny B).\n"}
{"id": "1148271", "url": "https://cs.wikipedia.org/wiki?curid=1148271", "title": "II. třída okresu Olomouc", "text": "II. třída okresu Olomouc\n\n"}
{"id": "1148276", "url": "https://cs.wikipedia.org/wiki?curid=1148276", "title": "Kateřina Sadílková", "text": "Kateřina Sadílková\n\nKateřina Sadílková (* 17. května 1966) je česká manažerka, v letech 2015 až 2020 generální ředitelka Úřadu práce ČR (tuto funkci již krátce zastávala v roce 2011).\n\nVystudovala Gymnázium Česká Lípa (maturovala v roce 1985) a později v letech 2000 až 2005 magisterský obor andragogika a řízení lidských zdrojů na Filozofické fakultě Univerzity Karlovy v Praze (získala titul Mgr.). V roce 2008 na téže fakultě úspěšně obhájila rigorózní práci a obdržela titul PhDr.\n\nPracovní kariéru začínala v letech 1992 až 2004 samostatnou podnikatelskou činností v oblasti účetního a daňového poradenství. Mezi lety 1995 a 2005 byla zároveň vedoucí daní a ekonomické kontroly ve státním podniku DIAMO ve Stráži pod Ralskem. V první polovině roku 2006 krátce vedla příspěvkovou organizaci Centrum vzdělanosti Libereckého kraje jako jeho ředitelka. V letech 2006 až 2011 byla ředitelkou Úřadu práce v Liberci.\n\nK počátku dubna 2011 ji ministr práce a sociálních věcí ČR Jaromír Drábek jmenoval první generální ředitelkou Úřadu práce ČR. O dva měsíce později však na funkci abdikovala a přijala post ředitelky projektů na MPSV. Od roku 2013 byla ředitelkou Krajské pobočky Úřadu práce ČR v Liberci, v říjnu 2014 se po odvolání Marie Bílkové stala zastupující generální ředitelkou Úřadu práce ČR. Následovaly dvě výběrové řízení na místo generálního ředitele úřadu, kdy ve druhém z nich Sadílková zvítězila, a tak ji dne 3. listopadu 2015 státní tajemník ministerstva práce a sociálních věcí Petr Smrček jmenoval generální ředitelkou Úřadu práce ČR.\n\nV oblasti trhu práce, řízení lidských zdrojů a vzdělávání dospělých se dlouhodobě angažuje. Je předsedkyní Rady pro rozvoj lidských zdrojů Libereckého kraje, předsedkyní Výkonné rady Paktu zaměstnanosti Libereckého kraje a členkou řady dalších komunikačních platforem v oblasti problematiky trhu práce.\n\nDne 20. prosince 2019 bylo zveřejněno, že funkci generální ředitelky Úřadu práce ČR z rodinných důvodů opouští ke 31. lednu 2020 a nově povede krajskou pobočku Úřadu práce ČR v Liberci.\n"}
{"id": "1148280", "url": "https://cs.wikipedia.org/wiki?curid=1148280", "title": "WTA Tour Championships 1993", "text": "WTA Tour Championships 1993\n\nWTA Tour Championships 1993, známý také jako Turnaj mistryň 1993 nebo oficiálně Virginia Slims Championships 1993, představoval závěrečný tenisový turnaj ženské profesionální sezóny 1993 pro šestnáct nejvýše postavených žen ve dvouhře a osm nejlepších párů ve čtyřhře na žebříčku WTA.\n\nTurnaj se odehrával mezi 15. až 21. listopadem 1993 v newyorské aréně Madison Square Garden, kde byl instalován tenisový dvorec s kobercem Supreme. Celkové odměny činily 3 708 500 amerických dolarů.\n\nSinglová i deblová soutěž se hrála vyřazovacím systémem pavouka. Všechny zápasy se konaly na dva vítězné sety, včetně uplatnění tiebreaku. Výjimkou se stalo finále dvouhry, v němž bylo k výhře potřeba vyhrát tři vítězné sady.\n\nTřetí trofej na turnaji vybojovala Němka Steffi Grafová. Ženskou čtyřhru vyhrála poprvé americko-běloruská dvojice Gigi Fernándezová a Nataša Zverevová.\n\n\n"}
{"id": "1148287", "url": "https://cs.wikipedia.org/wiki?curid=1148287", "title": "WTA Tour Championships 1993 – ženská dvouhra", "text": "WTA Tour Championships 1993 – ženská dvouhra\n\nDo soutěže ženské dvouhry na tenisovém turnaji WTA Tour Championships 1993 nastoupilo šestnáct hráček. Obhájkyní titulu byla americká tenistka Monika Selešová, která se na závěrečnou událost původně kvalifikovala. Na konci dubna však byla napadena nožem během hamburského Citizen Cupu a tenis opustila na více než dva roky. Také americká teenagerka Jennifer Capriatiová mohla do New Yorku přicestovat, ale po zářijovém US Open přerušila tenisovou kariéru.\n\nVítězkou dvouhry se stala nejvýše nasazená Němka Steffi Grafová, jež ve finále zdolala španělskou turnajovou dvojku Arantxu Sánchezovou Vicariovou po čtyřsetovém průběhu 6–1, 6–4, 3–6 a 6–1. V probíhající sezóně si připsala jubilejní desáté turnajové vítězství, které představovalo sedmdesátý devátý singlový titul na okruhu WTA Tour a třetí z Turnaje mistryň. Pro Sánchezovou Vicariovou se jednalo vůbec o nejlepší výsledek z dvouhry na závěrečné akci roku.\n\nNa turnaji se představily dvě Češky – osmá hráčka žebříčku Jana Novotná a dvanáctá žena pořadí Helena Suková. Situace se zopakovala až za dvacet dva let na WTA Finals 2015, kde startovaly Petra Kvitová a Lucie Šafářová.\n"}
{"id": "1148290", "url": "https://cs.wikipedia.org/wiki?curid=1148290", "title": "WTA Tour Championships 1993 – ženská čtyřhra", "text": "WTA Tour Championships 1993 – ženská čtyřhra\n\nDo soutěže ženské čtyřhry na tenisovém turnaji WTA Tour Championships 1993 nastoupilo osm dvojic. Obhájcem titulu byl španělsko-český pár Arantxa Sánchezová Vicariová a Helena Suková, jenž skončil v semifinále na raketách Neilandové s Novotnou.\n\nVítězem čtyřhry se stal nejvýše nasazený americko-běloruský pár Gigi Fernándezová a Nataša Zverevová, který ve finále zdolal lotyšsko-české turnajové trojky Larisu Neilandovou s Janou Novotnou po dvousetovém průběhu 6–3 a 7–5.\n\n"}
{"id": "1148291", "url": "https://cs.wikipedia.org/wiki?curid=1148291", "title": "Křížová cesta (Dubá)", "text": "Křížová cesta (Dubá)\n\nZaniklá Křížová cesta v Dubé na Českolipsku se nacházela přibližně 2 kilometry severně od centra města, v lese ve skalách v Kopřivovém dole, poblíž odbočky ze Studeného dolu.\n\nKřížová cesta vedla ze Studeného dolu Kopřivovým dolem k Božímu hrobu, kterým byl výklenek vytesaný v pískovcové skále s uloženou sochou Krista v životní velikosti. Plastika byla vytesána do skalní plotny a jsou na ní a na stěnách výklenku patrné stopy po polychromii.\n\nNa začátku Kopřivového dolu se nachází několik vytesaných výklenků. V jednom z nich je lavice s křížem a pravděpodobně se jedná o pozůstatek poustevny, která zde vznikla za hraběte Sweerts-Šporka po roce 1723. Napravo od výklenků vede strmě nahoru k Božímu hrobu pěšina se zachovalými schody. V poutním místě po cestě jsou zachována skalní okna pro obrázky a malá výklenková skalní kaplička.\n\n\n\n"}
{"id": "1148293", "url": "https://cs.wikipedia.org/wiki?curid=1148293", "title": "Partyzánská nemocnice Franja", "text": "Partyzánská nemocnice Franja\n\nPartyzánská nemocnice Franja () byla tajná nemocnice za druhé světové války. Nacházela se poblíž obce Dolenji Novaki v blízkosti Cerkna v západním Slovinsku. Byla provozována slovinskými partyzány od prosince 1943 až do konce války jako součást široce organizovaného hnutí odporu proti nacistickým okupačním silám. Byli zde léčeni jak zranění partyzáni a spojenečtí vojáci, tak i vojáci mocností Osy. Ačkoli okupační síly Wehrmachtu provedly několik pokusů nemocnici najít, nebyla nikdy objevena. V současné době existuje jako muzeum, které je chráněno jako kulturní památka národního významu.\n\nNemocnice byla postavena v těžkém a členitém terénu v odlehlé rokli Pasica v západním Slovinsku. Byla otevřena v prosinci 1943 a byla neustálé vylepšována až do května 1945. Německá vojenská aktivita byla častá v okolní oblasti po celou dobu provozu nemocnice. Vchod byl ukrytý v lese a nemocnice mohlo být dosaženo jen přes mosty. Pokud se v okolí vyskytoval nepřítel, mosty mohly být zvednuty. Za účelem zachování nezbytného utajení byli pacienti do nemocnice přepravováni se zavázanýma očima. Nemocnice byla rovněž chráněna minovými poli a kulometnými hnízdy. Vzhledem k tomu, že nemocnice byla v rokli, hustý porost stromů a maskování budov poskytovaly ochranu proti leteckému průzkumu.\n\nZakladatelem a prvním stavitelem nemocnice byl Viktor Volčjak, ale nemocnice byla pojmenována po její velitelce, lékařce Franje Bojc Bidovec, která v ní začala působit v únoru 1944. Mezi lékaři, kteří pracovali v nemocnici byl také Ital Antonio Ciccarelli. Nemocnice byla velmi dobře vybavena pro tajné partyzánské operace a zůstala neodhalená až do konce války. Byla navržena tak, aby v ní mohlo být ošetřováno současně 120 pacientů, během jejího provozu se jich vystřídalo téměř desetkrát tolik. Většina pacientů byli ranění partyzáni, kteří se nemohli nechat ošetřit v obvyklé nemocnici. Mezi pacienty bylo mnoho národností, včetně zraněného německého vojáka, který poté, co byl vyléčen, zůstal v nemocnici jako člen personálu. Nemocnice fungovala až do 5. května 1945.\n\nRoku 1963 se stala součástí muzea v Cerknu. V roce 1997 americká asociace leteckých veteránů udělila nemocnici ocenění za záchranu a léčení sestřeleného amerického pilota Harolda Adamse. V roce 2003 vydala slovinská pošta známku u příležitosti 60. výročí nemocnice. Tato známka byla vyhlášena slovinskou známkou roku.\n\nPartyzánská nemocnice je na seznamu kandidátů na zařazení do světového dědictví UNESCO.\n\nDne 18. září 2007 byla těžce poškozena při povodni po silných přívalových deštích. Do roku 2010 byla rekonstruována, a od té doby je otevřena pro návštěvníky. Dne 10. března 2015 bylo nemocnici společně s dalšími patnácti pamětihodnostmi uděleno Evropskou komisí označení Evropské dědictví.\n\n1. Budova pro raněné - vybavená sklepním krytem, vybudována v létě 1944.\n2. Izolace - používaná jako karanténní místnost pro pacienty s nakažlivými chorobami a pro umístění umírajících, vybudována v červnu 1944.\n3. Operační sál - dokončený v prosinci 1944.\n4. Ubytovna lékařů - postavená v lednu 1944, zpočátku sloužila jako operační sál.\n5. Rentgen - budova dokončena v březnu 1945.\n6. Sklad nosítek.\n7. Kuchyně - dokončena těsně před koncem války.\n8. Budova pro raněné, jídelna - postavená v prosinci 1943.\n9. Budova pro raněné, skladiště a tesařská dílna - postaveno v průběhu roku 1944.\n10. Ubytovna personálu - vybudována v létě 1944.\n11. Koupelna, prádelna - dokončena na konci října 1944.\n12. Budova pro invalidy - dokončena v březnu 1945.\n13. Nádrž na vodu - skládala se ze dvou vinných sudů, každý o objemu 400 litrů.\n14. Vodní elektrárna - zprovozněna v létě 1944.\n15. Místo pro pohřbívání amputovaných končetin.\n16. Bunkr nad soutěskou Pasica - používán jako úkryt pro raněné, vytvořen úpravou přírodní jeskyně.\n\n"}
{"id": "1148301", "url": "https://cs.wikipedia.org/wiki?curid=1148301", "title": "Parník Praha (1865)", "text": "Parník Praha (1865)\n\nParník Praha byl kolesový parník, první paroloď nově založené Pražské paroplavební společnosti, která vznikla roku 1865. Postavila jej pražská Rustonka, továrna Josepha Johna Rustona, který postavil také první český Parník Bohemia.\n\nParník Praha poprvé vyplul v srpnu roku 1865 na trasu Praha – Zbraslav. Z provozu byl vyřazen až roku 1921, kdy byl prodán do Polska. \n\nStavba parníku Praha souvisí se založením Pražské paroplavební společnosti, u jejíhož zrodu v roce 1865 stál František Dittrich, pozdější pražský primátor. Parník Praha byl postaven ve strojírně Ruston a spol. během pouhých 5 měsíců ve dvou etapách. Cena parníku byla 29 300 zlatých.\n\nPrvní část parníku vznikla v Libni a samotná montáž tělesa parníku z připravených dílů proběhla až v pronajatém prostoru smíchovské náplavky. Tento složitý postup byl zvolen vzhledem k nemožnosti protáhnout takto velký parník pražskými jezy až nad Šítkovský jez. \n\n15. srpna 1865 byla vykonána první zkušební plavba do Štěchovic a 26. srpna 1865 zahájil parník Praha slavnostně osobní lodní dopravu na Vltavě mezi Prahou a Štěchovicemi. Zahajovací plavby se zúčastnil stávající primátor dr. Bělský, ale také akcionáři společnosti, včetně Vojtěcha Lanny, úspěšného českého podnikatele, a J. J. Rustona. V Praze nebyl v té době vhodný kapitán, proto byl pro začátek povolán labský kapitán Anton Stolz z Děčína. Ten také vyškolil posádku a nového kapitána, syna Františka Dittricha, také Františka.\nSezóna roku 1865 skončila úspěšně, s čistým ziskem 665 zlatých za 45 plavebních dní. To vedlo k rozhodnutí postavit druhý parník, pojmenovaný Vyšehrad I.\n\nParník Praha plul na trase Praha – Zbraslav. V roce 1872 byla na parníku provedena oprava spojená s výměnou dnových plechů, další rozsáhlejší oprava byla realizována roku 1895. Při té příležitosti byl parní stroj rekonstruován na sdružený. \nProvoz parníku Praha byl ukončen v roce 1921 poté, co společnost nakoupila velké parníky od Sasko-české paroplavební společnosti (SBDG, Sächsisch Böhmische Dampfschiffahrtsgesellschaft). Parník Praha byl pak prodán do Polska za 29 500 zlotých a plul v Krakově pod označením ZN 1, později se jménem Stanislaus, až do roku 1951.\n\nV ujednání mezi Pražskou paroplavební společností a strojírnou Ruston bylo dohodnuto, že nový parník nesmí mít větší ponor než 0,33 m. Proto bylo třeba postavit velmi subtilní lodní konstrukci, která bude nejlehčí ze všech dosud plujících parníků. Bylo toho dosaženo využitím tzv. „štýrského“ železa pro trup lodi, také díky plechům tloušťky 3-6 mm a žebrovým úhelníkům 45x45 mm. Výsledný ponor obsazené lodi dosahoval 0,70 m a prázdné lodi 0,42 m. \n\nNa délku měřila loď 42 m, na šířku i s kolesy 9 m a boční výška byla 2,59 m. Typ parního stroje byl označován jako kývavý dvojčitý. Jeho výkon představoval 58,4 ki (koní indukovaných). Zdvih válců představoval 553 a 685 mm. Parní kotel vytvářel tlak páry 1,4 atmosfér. Kolesa, umístěná na bocích parníku, měla 10 lopat vyrobených ze dřeva s rozměry 180x40 mm. \n\nParník byl typově označován jako „s hladkou palubou“, což znamenalo, že neměl palubní nástavby. Jediné, co vyčnívalo nad úroveň paluby, byly lunetovité kolesnice s představky, v nichž byly umístěny kuchyně a toalety. Střechy představků spojovala lávka, která spolu se zábradlím představovala kapitánský můstek. Do přední části podpalubí byl umístěn prostě vybavený salon 2. třídy, restaurace, kajuta strojníka a kormidelníka. Do té zadní pak přepychový salon 1. třídy, dámská toaleta a kajuta kapitána. Kapacita parníku Praha činila až 600 osob.\n\nParník Praha plul od 27. 8. 1865 pravidelně třikrát denně na Zbraslav a zpět. Později se na této lince střídal s parníkem Vyšehrad I a plul tak i na lince Praha-Štěchovice.\n\n\n"}
{"id": "1148313", "url": "https://cs.wikipedia.org/wiki?curid=1148313", "title": "Bergneustadt", "text": "Bergneustadt\n\nBergneustadt je město v Severním Porýní-Vestfálsku, asi 50 km východně od Kolína nad Rýnem. K 31. srpnu 2015 mělo 19 702 obyvatel.\n\nPrvní zmínka o městě pochází z roku 1301.\n\n"}
{"id": "1148314", "url": "https://cs.wikipedia.org/wiki?curid=1148314", "title": "Parník Vyšehrad (1866)", "text": "Parník Vyšehrad (1866)\n\nKolesový parník Vyšehrad byl postavený pro Pražskou paroplavební společnost jako její druhý parník hned po parníku Praha. Na Vltavu byl spuštěn poprvé roku 1866 a svou plavbu ukončil až roku 1953.\n\nDruhý parník Pražské paroplavební společnosti z roku 1866, Vyšehrad, byl postaven rok po parníku Praha-Prag a dalo by se říct, že i díky jeho úspěšné sezóně. \nParník Vyšehrad byl kopií parníku Praha a vyrobila ho opět továrna J. J. Rustona za 29 500 zlatých. Té byla dána přednost před nabídkami firmy O. Schlicka za 17 000 zl. nebo Č. Daňka za 30 000 zl. \n\nStavba parníku byla započata v lednu a předána 9. května 1866 Pražské paroplavební společnosti. Den poté parník vykonal zkušební plavbu. Parník Vyšehrad.\nKapitánem parníku Vyšehrad se po zaučení děčínským kapitánem Antonem Stolzem stal J. Tater, štěchovický rodák a plavec. Pro zajímavost, v zastávce Třebenice na lodní trase Praha-Slapy se nachází hostinec \"U Taterů\". \nTento parník Vyšehrad není totožný s dnešním historickým parníkem Vyšehrad. Ten byl vyprojektován ing. Hussem a vyrobeným v Ústí nad Labem až v roce 1938. Pražská paroplavební společnost (viz Pra%C5%BEsk%C3%A1_paroplavebn%C3%AD_spole%C4%8Dnost).\n\nKapacita parníku Vyšehrad byla až 600 osob na palubě. Na délku měl 42,7 m, na šířku i s kolesy 9 m a boční výška činila 2,57 m. Ponor nenaložené lodi byl 0,42 m a obsazené 0,70 m. \n\nParní stroj byl označován typově jako kývavý dvojčitý. Jeho výkon dosahoval 58,4 ki (koní indukovaných). Zdvih válců byl 540 a 675 mm. Parní kotel vytvářel tlak páry 1,4 atmosfér. Kolesa, umístěná na bocích parníku, měla 10 lopat vyrobených ze dřeva s rozměry 180x40 mm. \n\nParník Vyšehrad byl nasazen na trasu Praha-Štěchovice, zatímco na trase Praha-Zbraslav plul parník Praha. Plul po Vltavě 90 let až do roku 1953. Za dobu své plavby vystřídal také několik jmen. V letech 1928-1942 byl přejmenován na parník Zbraslav, v letech 1942-1945 se nazýval Königsaal a v letech 1945-1953 opět Zbraslav. \n\n\n\n"}
{"id": "1148315", "url": "https://cs.wikipedia.org/wiki?curid=1148315", "title": "Rudohoří", "text": "Rudohoří\n\nNázev Rudohoří může označovat:\n"}
{"id": "1148316", "url": "https://cs.wikipedia.org/wiki?curid=1148316", "title": "Test prvočíselnosti", "text": "Test prvočíselnosti\n\nTest prvočíselnosti je algoritmus z oboru teorie čísel, kterým lze určit, zda je zadané přirozené číslo prvočíslem. Obvykle přitom tuto otázku zodpoví, aniž by přímo našel prvočíselný rozklad (to je považováno za podstatně náročnější úlohu), a často se jedná o pravděpodobnostní algoritmy či algoritmy použitelné jen na určitý druh čísel.\n\nKromě algoritmů, které v případě úspěchu prokáží, že je číslo prvočíslem, jsou také algoritmy, které v případě úspěchu prokáží, že se jedná o složené číslo – takové se někdy označují testy složenosti a jejich zřejmě nejznámějším příkladem je oblíbený Millerův-Rabinův test prvočíselnosti.\n\nTestování prvočíselnosti je obecně možné v polynomickém čase, což bylo prokázáno objevením algoritmu AKS v roce 2002. Jedná se ovšem o asymptotickou složitost, při praktickém použití svou rychlostí silně zaostává a jsou často upřednostňovány jiné algoritmy, byť třeba pravděpodobnostní.\n\nKoncepčně nejjednodušším algoritmem testujícím prvočíselnost je zkusmé dělení, které postupně zkouší dělit testované číslo možnými děliteli. V závislosti na propracovanosti implementace se může jednat o zkusmé dělení všemi přirozenými čísly menšími než číslo samo, nebo o optimalizované varianty, kdy se zkouší dělit například pouze dvojkou a pak lichými čísly, nebo pouze prvočísly menšími než odmocnina testovaného čísla.\n\nTento algoritmus má v každém případě asymptoticky exponenciální složitost (je klasickým příkladem algoritmu s pseudopolynomickou časovou složitostí).\n\nPro otestování prvočíselnosti malého čísla řádově do milionu ale může být jeho optimalizovaná varianta řešením nejrychlejším.\n\nJako test prvočíselnosti je možné použít i algoritmy, jejichž úkolem je najít všechna prvočísla od 2 do zadaného čísla. Klasickým příkladem je Eratosthenovo síto. Asymptoticky ale má exponenciální časovou složitost a navíc má i vyšší paměťovou náročnost a je celkově poměrně pomalé, neboť řeší daleko obsáhlejší úlohu a pro cílené testování prvočíselnosti náhodných velkých čísel se tedy nehodí.\n\nTo platí i pro jeho moderní optimalizované varianty a odnože, například Atkinovo síto.\n\nFermatův test je založen na Malé Fermatově větě, tedy na pravidle, že pro prvočíselné formula_1 platí\npro všechna formula_3, pro které rovnost neplatí, pak formula_1 nemůže být prvočíslo. I v případě složeného čísla ale rovnost může platit pro některá formula_5 (složené číslo se pak vzhledem k formula_5 označuje za Fermatovo pseudoprvočíslo), dokonce existuje nekonečně mnoho takzvaných Carmichaelových čísel, která se pro všechna formula_5 chovají vzhledem tomuto testu jako prvočíslo a rovnici splňují. Fermatův test je tedy pravděpodobnostním testem složenosti.\n\nSolovayův-Strassenův test využívá Eulerovu větu a Jacobiho symbol a to tak, že ověřuje platnost rovnice\nkterou všechna prvočísla formula_1 splňují pro všechna <math>0. Pokud test najde formula_5, které rovnici nesplňuje, našel důkaz, že formula_1 je složené číslo. Ovšem i pro složené číslo může být rovnost splněna – říká se mu pak Eulerovo pseudoprvočíslo. Jedná se tedy o pravděpodobnostní test složenosti.\n\nMillerův-Rabinův test podobně jako Fermatův a Solovayův-Strassenův test hledá svědka složenosti, tedy nějaké formula_5, které nesplní rovnice, které by pro prvočíslo platily. V případě Millerova-Rabinova testu je potřeba najít formula_5, že\na\nkde formula_17 a formula_18 je liché. I Millerův-Rabinův test je pravděpodobnostním testem složenosti.\n\nNěkteré algoritmy jsou určeny jen pro čísla určitého tvaru.\n\nPépinův test je určen k testování Fermatových čísel. Jedná se o deterministický test, který běží v polynomickém čase a je jím možno prokázat, že dané číslo je prvočíslem.\n\nLucasův-Lehmerův test je určen k testování Mersennových čísel.\n"}
{"id": "1148326", "url": "https://cs.wikipedia.org/wiki?curid=1148326", "title": "Obština Drjanovo", "text": "Obština Drjanovo\n\nObština Drjanovo ( Община Дряново) je bulharská jednotka územní samosprávy v Gabrovské oblasti. Leží ve středním Bulharsku na severních svazích Staré planiny. Sídlem obštiny je město Drjanovo, kromě něj zahrnuje obština 62 vesnic. Žije zde zhruba 10 tisíc stálých obyvatel.\n\nVe obštině žije 9  927 obyvatel. Národnostní složení podle sčítáni 1. února 2011 je uvedeno v následujícím grafu:\n"}
{"id": "1148331", "url": "https://cs.wikipedia.org/wiki?curid=1148331", "title": "Toast", "text": "Toast\n\nToast [toust] nebo počeštěle toust je plátek toastového chleba nebo pšeničné veky opečený v toustovači, na grilu nebo na pánvi. Toustový chléb je prodáván jako polotovar (je ho potřeba opéct) jinak postrádá správnou chuť. Jeho zlatavý nebo nahnědlý povrch je výsledkem Maillardovy reakce. Toast se podává zpravidla se sýrem nebo šunkou. Tento pokrm pochází z Anglie.\n\n\n"}
