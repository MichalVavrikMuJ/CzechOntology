{"id": "1008109", "url": "https://cs.wikipedia.org/wiki?curid=1008109", "title": "Posledních 24 hodin", "text": "Posledních 24 hodin\n\nPosledních 24 hodin (v anglickém originále Final 24) je kanadský dokumentární seriál, který vysílá Discovery Channel a Global Television Network. Zabývá se posledními 24 hodinami života nějakého člověka, obvykle celebrity.\n"}
{"id": "1008119", "url": "https://cs.wikipedia.org/wiki?curid=1008119", "title": "Bene merenti", "text": "Bene merenti\n\nBene merenti (latinsky \"Za zásluhy\") nebo řidčeji Benemerenti je záslužné papežské vyznamenání, jehož udělování zavedl v roce 1832 papež Řehoř XVI.\n\nV českých zemích tuto medaili mimo jiné obdrželi:\n\n"}
{"id": "1008129", "url": "https://cs.wikipedia.org/wiki?curid=1008129", "title": "Josef Emanuel Fischer", "text": "Josef Emanuel Fischer\n\nJosef Emanuel Fischer šlechtic von Röslerstamm (19. února 1787, Rumburk, Habsburská monarchie – 17. března 1866, Vídeň, Rakouské císařství) byl rakouský průmyslník a entomolog – lepidopterolog, jeden ze zakladatelů systematického třídění motýlů.\n\nJosef Emanuel Fischer se narodil 19. února 1787 v severočeském Rumburku v rodině, která v tomto kraji založila tradici nožířského průmyslu. Fischer nejprve pomáhal v obchodě svého strýce Ignaze Röslera (1765–1837), později spolu s ním založil továrnu na jemné ocelové zboží v tehdejším Nixdorfu (Mikulášovicích), kde působil jako ředitel. Zároveň se však zabýval lepidopterologickými výzkumy. 7. dubna 1819 byl spolu se svým strýcem povýšen do šlechtického stavu s přídomkem \"Edler von\". V roce 1837 přesídlil Fischer do Vídně a věnoval se zde svým entomologickým zájmům. Josef Emanuel Fischer zemřel ve Vídni 17. března 1866. \n\nJiž za svého působení v Severních Čechách vybudoval Fischer rozsáhlou sbírku motýlů. Velmi úzce spolupracoval s jiným severočeským rodákem, entomologem Josefem Johannem Mannem (1804–1889), který v letech 1829–1837 zkoumal motýly v Mikulášovicích a v oblasti Zákup. Mann pak posílal sbírkový materiál Fischerovi k determinaci. Kromě velkých motýlů byl Fischer jedním z prvních sběratelů, kteří se zajímali také o dosud málo zpracované druhy malých motýlů, tzv. \"Microlepidoptera\". Tyto údaje potom využil i Otakar Nickerl ve svých \"Seznamech českých motýlů\".\n\n"}
{"id": "1008130", "url": "https://cs.wikipedia.org/wiki?curid=1008130", "title": "Hallam FC", "text": "Hallam FC\n\nHallam FC (celým názvem: Hallam Football Club) je anglický fotbalový klub, který sídlí ve městě Sheffield v nemetropolitním hrabství South Yorkshire. Založen byl v roce 1860 a stal se tak druhým fotbalovým klubem v historii. Ve stejném roce odehrál proti Sheffieldu FC vůbec první klubový zápas v historii, dodnes jsou zápasy mezi těmito dvěma celky nazývány jako The Rules derby. Od sezóny 2011/12 působí v Northern Counties East League Division One (10. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Sandygate Road, který je dle Guinnessovy knihy rekordů považován za nejstarší dosud existující fotbalové hřiště na světě.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1008133", "url": "https://cs.wikipedia.org/wiki?curid=1008133", "title": "Augusto Batioja", "text": "Augusto Batioja\n\nAugusto Alexi Quintero Batioja (* 16. října 1990, Guayaquil, Ekvádor), zkráceně znám jako Augusto Batioja [augusto batyocha], je ekvádorský fotbalový útočník, který působí v moravském prvoligovém klubu FC Viktoria Žižkov.\n\nBatoja začínal hrál v Ekvádoru na mládežnické úrovni za celky Modelo Sport, Manta FC, LDU Guayaquil a Barcelona SC. V dresech Manta FC a LDU Guayaquil hrál i za dospělé. V létě 2009 odešel do jihovýchodní Evropy, kde hrál za srbské kluby FK Novi Sad, FK Inđija a OFK Beograd. V srpnu 2013 následovala kratičká anabáze v černohorském FK Mladost Podgorica, odkud ještě v témže měsíci putoval do maďarského týmu Diósgyőri VTK, s nímž získal v sezoně 2013/14 prvenství v maďarském ligovém poháru (Ligakupa). V maďarské lize skončil s týmem v sezoně 2013/14 na 5. místě, odehrál celkem 19 zápasů.\n\nV červnu 2014 se objevil na testech v FC Vysočina Jihlava, tip na něj dal vedení českého klubu Jiří Plíšek. Jeho testování však komplikovali administrativní a vízové potíže, takže v červenci přestoupil z Maďarska do srbského prvoligového celku FK Radnički Niš, kde na podzim 2014 odehrál 12 ligových zápasů a dal 1 gól. V lednu 2015 však dostal od Jihlavy novou šanci. Ještě před odletem na soustředění do Turecka podepsal s Vysočinou víceletý kontrakt.\n\n"}
{"id": "1008148", "url": "https://cs.wikipedia.org/wiki?curid=1008148", "title": "Kaple Narození svatého Jana Křtitele (Kamýk)", "text": "Kaple Narození svatého Jana Křtitele (Kamýk)\n\nKaple Narození sv. Jana Křtitele nad Kamýkem je kaple v lese na jižním úbočí vrchu Plešivec poblíž obce Kamýk.\n\nPůvodní kaple, která v těchto místech vznikla údajně roku 1551 byla dvojlodní, a v této kapli měl být pohřben Vilém Kamýcký z Kamýka, jehož náhrobek se nachází v kostele sv. Mikuláše ve Velkých Žernosekách. Tato původní kaple byla těžce poškozena v průběhu třicetileté války při tažení Švédů v roce 1640.\n\nSoučasnou, šestibokou centrální stavbu, nechala roku 1660 vystavět Sylvie Kateřina markraběnka bádenská, která byla majitelkou panství Lovosice-Kamýk. Proto také z Lovosic vycházely pravidelné poutě, zahajované bohoslužbou v lovosickém farním kostele o šesté hodině ranní. Pouti do plešivecké kaple Narození sv. Jana Křtitele byly oblíbené a kaple při poutích údajně nepostačovala návalu poutníků. Poutníci tedy naslouchali kázání z venkovní kazatelny, umístěné u severozápadního rohu stavby.\n\nV roce 1777 prodělala kaple opravu. Poutě do těchto míst přežily i josefínské reformy a rozdělení panství mezi dva majitele. Za pozoruhodné lze považovat i to, že se při poutích i v převážně německy mluvícím okolí udržovala tradice dvojjazyčných kázání hluboko do 19. století. Bylo to však způsobeno i tím, že v Lovosicích, na levém břehu Labe, zůstala vždy česká většina, zatímco pravý břeh Labe byl naopak téměř výhradně německy mluvící.\n\nPoutě ustaly po vzniku nové státní hranice v roce 1938. Po II. světové válce nebyly ve významném rozsahu obnoveny až do roku 1989. Kaple postupně pustla a zcela byla zničena venkovní kazatelna, ze které zůstal stát šestiboký čedičový sloup. Kolem tohoto sloupu jsou rozsety další sporadické zbytky kazatelny. Objekt se dočkal opravy po roce 1990 zásluhou litoměřického městského děkana Karla Havelky, který také obnovil pouti v blízkosti slavnosti Narození sv. Jana Křtitele (24. června), které přetrvávají. Ke kapli vede na začátku 21. století obecní naučná stezka.\n\nAutor projektu kaple není znám, avšak kaple nese italské architektonické prvky. Kaple je půdorysu pravidelného šestihranu s dvěma pořadími oken, přičemž spodní okna jsou pravoúhlá a horní kulatá.\nStavba má vysokou kupolovou střechou s lucernou. Nároží jsou armována v omítce. Uvnitř je patrná šestidílná kupole a pozdně barokní oltář, původně se dvěma sochami. Zevně na severním nároží kaple se nachází fragmenty kamenné kazatelny původně polygonálního půdorysu se čtyřmi reliéfními znaky renesančních a barokních tvarů opatřené letopočtem 1660 a 1777. Po opravě kaple v 90. letech 20. století byl na oltář umístěn oltářní obraz sv. Jana Křtitele od litoměřického malíře Arnolda Richtera († 2011).\n\nZasvěcení kaple tajemství \"Narození sv. Jana Křtitele\", namísto prostého označení kaple sv. Jana Křtitele, specifikuje katalog litoměřické diecéze. Hypotézou pro zasvěcení Narození sv. Jana Křtitele může být, že v období josefinismu, kdy se kaple opravovala, bylo populární spíše než jednotlivým světcům, zasvěcovat sakrální stavby tajemstvím ze života Krista a svatých.\n\n\n"}
{"id": "1008151", "url": "https://cs.wikipedia.org/wiki?curid=1008151", "title": "Nad Peklem", "text": "Nad Peklem\n\nNad Peklem je základní sídelní jednotka města Polná v okrese Jihlava. Má výměru 406 ha. \n\nV roce 1991 zde žilo 28 obyvatel, roku 2001 13 a o deset let později 14.\n\nNachází se v západní části města. Na severu lemuje rybník Bor, západně hraničí s místní částí Nové Dvory, dobronínskou osadou Cihelna a základní sídelní jednotkou Filipovské Chaloupky, na jihu hraničí s obcí Ždírec. Východní hranici tvoří řeka Šlapanka, u mokřin na Dolní městě se hranice stáčí na západ a lemuje zástavbu ulice Resslova. Za vlakovým nádražím pokračuje po ulici Tyršova, za Malou Cihelnou se stáčí na jih, východním směrem se ubírá za benzínovou stanicí Silmet a po ulici Jihlavská míří k sportovnímu areálu Višničky u rybníku Peklo, po jehož hrázi a toku Šlapanky míří k jihu. V jeho území se nachází i osada Lísek.\n"}
{"id": "1008152", "url": "https://cs.wikipedia.org/wiki?curid=1008152", "title": "U nádraží", "text": "U nádraží\n\nU nádraží je základní sídelní jednotka města Polná v okrese Jihlava. Má výměru 66 ha.\n\nV roce 1991 zde žilo 836 obyvatel, roku 2001 980 a o deset let později 941.\n\nSeverní hranici tvoří zástavba ulice Resslova, kde sousedí se ZSJ Nad Peklem, k jihu ji zavede řeka Šlapanka a hráz rybníka Peklo, u areálu Višničky se stáčí na západ po ulici Jihlavská a zpět k severu směřuje od benzínové stanice Silmet a odbočení zpět na východ u Malé Cihelny a následně ulice Tyršova.\n"}
{"id": "1008153", "url": "https://cs.wikipedia.org/wiki?curid=1008153", "title": "V rovinách", "text": "V rovinách\n\nV rovinách je základní sídelní jednotka města Polná v okrese Jihlava. Má výměru 910 ha. \n\nV roce 1991 zde žilo 1 obyvatel, roku 2001 29 a o deset let později 25.\n\nTato největší základní sídelní jednotka se nachází na východním okraji města. Severní hranici s Hrbovem tvoří Skrýšovský potok, k jihu míří podle území Záborné a Dobroutova, jižní hranici vymezuje katastr Věžničky, lesem Březina se hranici vrací na sever, kde pokračuje podél řeky Šlapanky až k jižní hrázi rybníka Peklo a okolo Kateřinova ulicí Alej Svobody se stáčí na východ a pod Celenským kopcem hraničí s Podhorou, severněji pak s Horním Městem a Kalvárií. K severnímu okraji pak míří podél řeky Šlapanky.\n"}
{"id": "1008154", "url": "https://cs.wikipedia.org/wiki?curid=1008154", "title": "Kinetické umění", "text": "Kinetické umění\n\nKinetické umění neboli kinetismus je moderní výtvarný směr, založený na vytváření pohyblivých soch. Pohyb těchto objektů nebo jejich částí je dosažen např. skrytým motorkem, využitím magnetů nebo větru, některé objekty uvádějí do chodu sami návštěvníci výstavy. Průkopníkem kinetického umění byl Marcel Duchamp se svými \"readymades\", jako bylo \"Kolo od bicyklu\": skutečné kolo volně zavěšené v prostoru a otáčející se (rok 1913). Avantgardní umělci byli fascinováni stroji, usilovali o zachycení pohybu jako určujícího motivu moderního života. Prvky kinetismu využíval ruský konstruktivismus (Naum Gabo, Vladimir Tatlin), Man Ray pod vlivem dadaistů zavěšoval do průvanu papírové spirály, László Moholy-Nagy vydal v roce 1923 \"Manifest kinetického sochařství\", v němž požadoval, aby umělecké dílo působilo na vnímatele maximálně dynamicky, pomocí pohybových a světelných efektů. Při vytváření kinetického umění se vtipně využívají různé fyzikální zákony, např. Alexander Calder sestavoval své takzvané mobily ze zavěšených barevných plíšků, jejichž přesně vypočítanou rovnováhu narušilo i neznatelné proudění vzduchu. Frank Malina zase dosahoval neobvyklých vizuálních efektů pomocí elektricky vyráběných světelných paprsků. Dalšími významnými představiteli kinetismu jsou Gyula Kosice, Jean Tinguely, Yaacov Agam, Theo Jansen, Victor Vasarely, Heinz Mack, Arthur Ganson nebo členové pařížské skupiny Groupe de Recherche d’Art Visuel.\nPrůkopníkem českého kinetického umění byl Zdeněk Pešánek, který vydal v roce 1941 teoretickou práci \"Kinetismus\". Na jeho tvorbu navázali Radoslav Kratina nebo Stanislav Zippe. Mediálně známými případy kinetického umění jsou Pražský metronom (autor Vratislav Karel Novák) nebo Klikující autobus na londýnské olympiádě (autor David Černý).\n\nNa kinetické umění navázal happening, tedy umělecké dílo odehrávající se v konkrétním čase a postavené na zapojení publika. Odnoží kinetismu je op-art, malířský styl pracující s optickou iluzí prostoru a pohybu.\n\n"}
{"id": "1008155", "url": "https://cs.wikipedia.org/wiki?curid=1008155", "title": "Velkokníže Jaroslav", "text": "Velkokníže Jaroslav\n\nVelkokníže Jaroslav ( \"Ярослав. Тысячу лет назад\", \"Jaroslav. Tysjaču let nazad\") je ruský historický film z roku 2010. Režíroval ho Dmitrij Korobkin. Jedná se o celovečerní film, který vypráví příběh Jaroslava Moudrého, a byl vytvořen jako součást přípravy na 1000. výročí založení města Jaroslavli. Délka filmu je 99 minut. Film stál 125 miliónů rublů.\n"}
{"id": "1008158", "url": "https://cs.wikipedia.org/wiki?curid=1008158", "title": "Horní Město (Polná)", "text": "Horní Město (Polná)\n\nHorní Město je základní sídelní jednotka města Polná v okrese Jihlava. Má výměru 33 ha. \n\nV roce 1991 zde žilo 172 obyvatel, roku 2001 206 a o deset let později 489. \n\nNachází se v severovýchodní části města. Hranice území vymezují ulice Havlíčkova, od kostela sv. Barbory ulice Varhánkova, jižní část vymezuje ulice Palackého. \n"}
{"id": "1008159", "url": "https://cs.wikipedia.org/wiki?curid=1008159", "title": "Podhora (Polná)", "text": "Podhora (Polná)\n\nPodhora je základní sídelní jednotka města Polná v okrese Jihlava. Má výměru 105 ha.\n\nV roce 1991 zde žilo 1698 obyvatel, roku 2001 1681 a o deset let později 1675.\n\nZápadní hranici tvoří rybník Peklo, od severu Podhoru odděluje Ochozský potok, pak hranici tvoří ulice Indusova a od křižovatky ulice Palackého. Za hranicemi města směrem k Záborné u supermarketu COOP míří k jihu, tady hraničí se ZSJ V rovinách. Lemuje Podhorský rybník a Podhorský mlýn, zpět k západu se stáčí u Celenského kopce na ulici Jugmannova. Následně pokračuje Alejí Svobody k jihu ulicí Žejdlicova. Nejjižnější cíp tvoří sportovní areál U Březiny, dál na západ lemuje břeh Zhořského potoka.\n"}
{"id": "1008160", "url": "https://cs.wikipedia.org/wiki?curid=1008160", "title": "Kalvárie (Polná)", "text": "Kalvárie (Polná)\n\nKalvárie je základní sídelní jednotka města Polná v okrese Jihlava. Má výměru 53 ha. \n\nV roce 1991 zde žilo 596 obyvatel, roku 2001 651 a o deset let později 652.\n\nNachází se v severní části města. Východní hranice území vymezují ulice Havlíčkova, od kostela sv. Barbory ulice Varhánkova, jižní část vymezují ulice Karla Čapka, Boženy Němcové, při křížení s Nerudovou ulicí se stáčí k jihu k hrázi rybníka Peklo a poté nabere severní směr podél břehu Šlapanky.\n\nAreál Křížové cesty stojí v ulici Pod Kalvárií. Byl vybudován v roce 1894 severně za městem na místě starší dřevěné kalvárie, zřídili zde kapli Božího hrobu a obnovili Kalvárii s třemi kamennými kříži a čtyřmi kapličkami, které jsou volně rozeseté po svahu s obdélníkovým půdorysem a podezdívkou, každá z nich má klekátko. V 90. letech areál opravili svépomocí místní občané.\n"}
{"id": "1008161", "url": "https://cs.wikipedia.org/wiki?curid=1008161", "title": "Polná – historické jádro", "text": "Polná – historické jádro\n\nPolná – historické jádro je základní sídelní jednotka města Polná v okrese Jihlava. Má výměru 20 ha. \n\nV roce 1991 zde žilo 807 obyvatel, roku 2001 715 a o deset let později 717.\n\nSeverní hranici tvoří ulice Boženy Němcové a Karla Čapka, východní ulice Varhánkova a Indusova a jižní Ochozský potok až k ulici Tyršova.\n"}
{"id": "1008163", "url": "https://cs.wikipedia.org/wiki?curid=1008163", "title": "Amer Osmanagić", "text": "Amer Osmanagić\n\nAmer Osmanagić (* 7. května 1989, Loznica, SFR Jugoslávie) je bosenský fotbalový záložník a bývalý mládežnický reprezentant.\n\nMimo Bosny a Hercegoviny hrál v Srbsku, Polsku a Norsku.\n\nV červnu 2014 se objevil na testech v českém klubu FC Vysočina Jihlava.\n\nOsmanagić hrál za bosenské reprezentační výběry U17, U19 a U21.\n\n"}
{"id": "1008170", "url": "https://cs.wikipedia.org/wiki?curid=1008170", "title": "Otto Mettal", "text": "Otto Mettal\n\nOtto Mettal z Friwaldu (30. ledna 1848 Humpolec – 2. dubna 1921 Praha) byl český šlechtic a politik, za Rakouska-Uherska na přelomu 19. a 20. století poslanec Říšské rady.\n\nProfesí byl velkostatkářem a politikem. Profiloval se jako národohospodář, vydával publikace z oboru. Roku 1866 dostudoval gymnázium, v roce 1870 absolvoval práva na vysoké škole. Roku 1872 získal titul doktora práv. Nastoupil na praxi k zemskému soudu v Praze a ke krajskému soudu v Liberci. Dále studoval národohospodářství a podnikl studijní cesty po Německu, Francii a Anglii. Od roku 1875 byl profesorem národohospodářství, hospodářské zákonovědy, statistiky a dějepisu hospodářství na zemském hospodářském ústavu v Libverdě. Vydal německy Encyklopedii hospodářství. Roku 1892 se profesury vzdal a nastoupil politickou dráhu.\n\nOd doplňovacích voleb v březnu 1892 zasedal na Českém zemském sněmu, kam byl zvolen za kurii velkostatkářskou (nesvěřenecké velkostatky). Zvolen byl i v řádných zemských volbách v roce 1895. Byl členem Strany konzervativního velkostatku. Mandát obhájil v zemských volbách v roce 1901 a zemských volbách v roce 1908.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za velkostatkářskou kurii v Čechách. Mandát obhájil i ve volbách do Říšské rady roku 1901.\n\nByl velkostatkářem v Zdechovicích. Patřily mu též statky v Rozsochatci, Horní Krupé, Dolní Krupé a Olešné. Zasedal v ředitelství \"Ústřední hospodářské společnosti pro království České\" a Českého muzea. Získal titul komerčního rady.\n"}
{"id": "1008174", "url": "https://cs.wikipedia.org/wiki?curid=1008174", "title": "Vyřazovací fáze mistrovství světa ve fotbale 2014", "text": "Vyřazovací fáze mistrovství světa ve fotbale 2014\n\nVyřazovací fáze mistrovství světa ve fotbale 2014 byla druhou a závěrečnou fází na Mistrovství světa po skupinové části. Začala 28. června 2014 osmifinálovým utkáním mezi Brazílii a Chile a skončila 13. července 2014 finálovým zápasem, který se uskutečnil na největším brazilském stadionu Estádio do Maracanã v Rio de Janeiru. Dva nejlepší týmy z každé skupiny (celkem 16) postoupily do vyřazovací fáze, kde následně hrály eliminačním stylem. Vítězové semifinálových utkání postupili do finále a na poražené čekal boj o 3. místo.\n\nVe vyřazovací fázi (včetně zápasů o umístění) byla hrací doba zápasu 90 minut. Pokud byl po skončení utkání nerozhodný stav, muselo se o vítězi rozhodnout v další fázi a to v prodloužení, které mělo dvě 15 minutové části. Pokud se ani v prodloužení nerozhodlo, rozhodovalo se penaltovým rozstřelem.\n\nVítězem celého šampionátu se stalo mužstvo Německa.\n\n\"Všechny časy zápasů jsou v SELČ.\"\n\nOba týmy se spolu střetly v předchozích sedmdesáti utkáních, včetně tří vyřazovacích fází na Mistrovství světa, když ve všech byla úspěšnější Brazílie (1962, semifinále: 4:2; 1998, osmifinále: 4:1; 2010, osmifinále: 3:0). Naposledy se obě mužstva utkala v přípravném zápase 19. listopadu 2013, kde Brazílie vítězným gólem Robinha zvítězila 2:1.\n\nUtkání začalo ve vysokém tempu a oba týmy se pokoušely vstřelit úvodní branku. V prvním momentech zápasu byla aktivnější Brazílie, která ve 13. minutě otevřela skóre zápasu, když po rohovém kopu Neymara prodlužoval na zadní tyč Thiago Silva, kde vedl David Luiz souboj s chilským obráncem Gonzalo Jarou a od jednoho z těchto hráčů se míč odrazil do prázdné brány. Statistici uvedli jako střelce brazilského stopera. Hned po vedoucím gólu „kanárků“ začali Chilané více útočit a v 32. minutě se po špatném zpracování míče Hulka dostal k míči Eduardo Vargas, který jen lehce přihrál rozběhnutému Alexisi Sánchezovi, pro kterého už nebyl problém zakončit ke vzdálenější tyči a stav byl tedy 1:1. Brazilci si pak ještě do konce poločasu vytvořili několik dobrých příležitostí na skórování, ale ani jednu šanci nevyužili. V 55. minutě si po centru Marcela zpracoval míč Hulk a levou holení zakončil přesně k tyči, avšak hlavní rozhodčí utkání Howard Webb gól neuznal za úmyslné hraní rukou, což pak potvrdily i televizní záběry a brazilskému útočníkovi ještě navíc za tento prohřešek udělil žlutou kartu. Do konce utkání se pak už nic závratného nestalo a šlo se tedy do prodloužení. V něm měli více ze hry opět domácí hráči, ale paradoxně největší šanci měli Chilané. V poslední minutě prodloužení se ke střele dostal střídající Mauricio Pinilla, který ale v rozhodující moment trefil pouze břevno. V penaltách se po dvou neúspěších na obou stranách rozhodovalo v poslední sérii. Brazilec Neymar prokázal pevné nervy a po naznačení poslal chilského brankáře Claudia Brava na opačnou stranu, než střílel. Na poslední penaltu Chile se postavil Gonzalo Jara, který v ten moment musel proměnit, aby se pokračovalo dál. Po rychlém rozběhu ale trefil pouze tyčku Césarovi branky a Brazílie tak slavila postup do čtvrtfinále.\n\nOba týmy se spolu utkaly v předchozích čtyřiceti zápasech, včetně duelu základní skupiny na Mistrovství světa ve fotbale 1998, v němž utkání skončilo smírně 2:2. Jejich poslední střetnutí proběhlo v kvalifikačním utkání na mistrovství světa 10. září 2013, kde brankami Édinsona Cavaniho a Christiana Stuaniho zvítězila Uruguay 2:0.\n\nUruguayský útočník Luis Suárez byl kvůli pokousání italského hráče Chielliniho suspendován do konce mistrovství světa.\n\nKolumbie vstupovala do utkání jako mírnější favorit a tuto roli plnila od první minuty. Ve 28. minutě si elegantně před vápnem zpracoval prsy míč James Rodríguez a z druhého doteku vypálil přesně pod břevno uruguayské branky. Touto trefou si Rodríguez uchoval obdivuhodnou bilanci, co zápas to aspoň jeden gól. Uruguayci se v celém zápase nedokázali prosazovat a pouze občasnými střelami z dálky nechávali vyniknout kolumbijského brankáře Davida Ospinu. V 50. minutě pak opět navýšila Kolumbie skóre, když úplně rozebrala soupeřovu obranu. Cuadrado v pokutovém území přiklepl hlavou míč Rodríguezovi, pro kterého už nebyl problém zasunout míč do odkryté branky. V zápase se pak už nic převratného nestalo a Kolumbijci tak mohli poprvé ve své historie slavit postup do čtvrtfinále na mistrovství světa.\n\nObě mužstva se spolu utkala v předchozích šesti zápasech, včetně základní skupiny na Mistrovství světa ve fotbale 1998, kde utkání skončilo remízou 2:2. Naposledy se oba týmy střetly při přátelském utkání 26. května 2010, kde dvěma góly rozhodl zápas ve prospěch Nizozemsko 2:1 útočník Robin van Persie. Mexický záložník José Juan Vázquez byl z důsledku nahromadění žlutých karet na tento zápas suspendován.\n\nV tomto osmifinále byli v úvodu aktivnější Mexičané, kteří se také začátkem druhého poločasu ujali vedení 1:0, když se z dálky přesně trefil Giovani dos Santos. Nizozemci se probrali až poté, co trenér Louis van Gaal změnil rozestavení. Brankář Guillermo Ochoa držel proti Nizozemsku svůj tým dlouho za v naději na postup, ale Nizozemci v závěru dvakrát skórovali a do čtvrtfinále postoupili oni. Nejprve v 88. minutě napálil míč do brány neobsazený Wesley Sneijder a poté byl v nastaveném čase nařízen pokutový kop za střet Arjena Robbena s obráncem Rafaelem Marquezem, který proměnil Klaas-Jan Huntelaar. Robben upadl poněkud teatrálně, rozhodčí pískal. Mexiko bylo pošesté v řadě vyřazeno v osmifinále MS.\n\nOba týmy se ještě nikdy předtím spolu nestřetly.\n\nTýmy Kostariky i Řecka měly šanci na své historické maximum (Řecko už ho dosáhlo postupem do osmifinále MS, Kostarika byla jednou v osmifinále - na MS 1990 v Itálii). Balón se zpočátku držel více na kopačkách hráčů ze středoamerické země, Řekové hrozili z kontrů. Jeden z nich téměř skončil v síti, v 37. minutě zneškodnil nebezpečný hlavičkový pokus Salpingidise brankář Navas. Úvodní půle nepřinesla očekávanou ofenzivní kopanou, kterou se Kostaričané prezentovali v základní skupině D, hra byla z jejich strany opatrná, leckdy nepřesná. Skóre se pohlo až v 52. minutě kdy nenápadným šouráčkem k tyči skóroval Bryan Ruiz a dostal Kostariku do vedení. Portugalský kouč Řecka Fernando Santos zareagoval vysláním druhého útočníka Mitrogloua na hrací plochu. Další výrazný moment přišel v 66. minutě, kdy byl po druhé žluté kartě vyloučen Kostaričan Óscar Esaú Duarte Gaitán. Santos poslal do hry třetího útočníka Theofanise Gekase a Řecko začalo soupeře tlačit, nicméně vážnější šanci si nedokázalo vypracovat. To, že si soupeři musí dávat pozor na Řeky zejména v posledních fázích zápasu potvrdil v nastaveném čase Sokratis Papastathopulos, který nízkým koníčkem (střelou odraženou od země) vyrovnal na 1:1. A navíc Mitroglou mohl vzápětí rozhodnout, Kostariku zachránil opět Navas. Utkání šlo do prodloužení, v němž oslabení Kostaričané ubránili remízu 1:1. V následném penaltovém rozstřelu proměnili svůj pokus všichni kostaričtí fotbalisté, zatímco na druhé straně Navas vyrazil střelu Gekasovi, což znamenalo postup Kostariky do čtvrtfinále proti Nizozemsku.\n\nOba týmy se spolu utkaly pouze v jednom zápase a to v přátelském utkání 2. června 2009, kde zápas ve prospěch Nigérie rozhodl jedním gólem Joseph Akpala.\n\nHra byla od počátku velmi svižná, akce se přelévaly z jedné strany na druhou. Francie se nedokázala gólově prosadit, střelec Karim Benzema byl utopený pod hrotem. Nigérie byla nebezpečná. Francouzský trenér Didier Deschamps sáhl ve druhém poločase ke střídání, změnil taktiku a Francie si začala vytvářet tlak, který vygradoval dvěma góly v nigerijské síti. Nejprve Paul Pogba v 79. minutě využil zaváhání brankáře Enyeamy, který po centru nezasáhl míč, a hlavičkoval do odkryté brány. V nastaveném čase si v souboji s Griezmannem srazil míč do vlastní brány nigerijský bek Joseph Yobo. Francie po boji postoupila do čtvrtfinále.\n\nObě mužstva se spolu střetla v předchozích dvou zápasech, včetně základní skupiny na Mistrovství světa ve fotbale 1982, kde utkání lépe zvládlo Alžírsko a vyhrálo 2:1.\n\nAlžírsko postoupilo poprvé v historii do osmifinále, Německo jako bývalý trojnásobný mistr světa bylo v tomto střetnutí velkým favoritem.\nNěmci měli vlažný vstup do zápasu, zatímco Alžířané hráli svižně a měli více nebezpečných situací. Islám Slimaní vstřelil dokonce v 17. minutě gól, ale rozhodčí jej neuznali pro ofsajd. Němečtí fotbalisté se vyrovnali v aktivitě soupeři až před koncem poločasu, kdy měli čistou šanci a několik střel na bránu. Skórovat ale mohli i Alžířané, tečovaný míč šel ale přibližně metr vedle tyče. Ve druhém poločase se Němci snažili kontrolovat míč a prokombinovat se do čisté šance. Alžírsko ale drželo kompaktní blok a fyzicky náročnou hrou dokázalo nejen odolávat, ale i vyrážet do rychlých brejků. Ty stíhal řešit v roli falešného stopera často i za hranicí vápna německý brankář Manuel Neuer pověstný svým výborným čtením hry. Ke konci hra gradovala, fotbalisté se nesnižovali ke zdržování a simulování. Němci zvýšili iniciativu a dostávali se v závěru do gólových příležitostí, alžírská obrana v čele s gólmanem Mbuhlim vydržela. Zápas skončil v normální hrací době bez branek. V úvodu 30-minutového prodloužení rozděleného na dvě části skóroval ekvilibristicky patičkou Němec André Schürrle. Němci v prodloužení získali převahu, kterou korunovali druhým gólem Mesuta Özila před koncem prodloužení. Hráči se vydávali na maximum a některé z nich chytaly křeče. Za Alžírsko vzápětí korigoval stav Abdal Džabú, ale víc fotbalisté ze severu Afriky nestihli a s turnajem se rozloučili. I tak dokázali vysoce favorizovaný evropský tým pořádně potrápit.\n\nObě mužstva se spolu utkala v předchozích šesti zápasech, včetně základní skupiny na Mistrovství světa ve fotbale 1966, kde Argentina zvítězila 2:0. Naposledy se spolu utkaly 29. února 2012, kdy Argentina hattrickem Lionela Messiho zvítězila 3:1.\n\nV tomto utkání byli v prvním poločase lepším týmem Švýcaři, dobře bránili největší hvězdu soupeře Lionela Messiho a sami hrozili z protiútoků. Velmi dobře hrál Xherdan Shaqiri. Ve druhém poločase se role obrátily, Argentina svého soupeře přehrávala a dostávala se do šancí. Švýcarská obrana ale pracovala dobře a utkání skončilo v normální hrací době 0:0. V prodloužení se zdálo, že střetnutí dojde do penaltového rozstřelu, ale ve 118. minutě chyboval ve středu hřiště Stephan Lichtsteiner. Míč získal Lionel Messi a pádil ke švýcarské bráně, kde přihrál Di Maríovi, ten střílel do protipohybu Diega Benaglia. Švýcaři už měli na odpověď minimum času, přesto se o ni pokusili. Do argentinského vápna se vydal i brankář Benaglio, který se dokonce dostal ke střele nůžkami (kop přes hlavu). A Švýcarsko mohlo vyrovnat, po centru hlavičkoval do tyče Blerim Džemaili, od ní se míč odrazil zpět k němu, ale hráč jej poslal těsně vedle té samé tyče. Poslední šanci na vyrovnání měl z přímého kopu Shaqiri, který napálil jen postavenou zeď a tímto utkání skončilo.\n\nOba týmy se spolu utkaly v předchozích pěti zápasech, včetně duelu základní skupiny na Mistrovství světa ve fotbale 1930, v němž utkání ovládlo USA poměrem 3:0. Bylo to vůbec jedno ze dvou prvních utkáních na mistrovství světa v celé jeho historii. Neoficiální přátelské utkání mezi oběma týmy bylo naplánováno na 12. června 2014 v São Paulu, ale z důvodu dopravní zácpy, kvůli slavnostním zahájení a začátku utkání byl zápas zrušen. Belgický záložník Steven Defour byl suspendován na tento zápas poté, co byl vyloučen v posledním utkání proti Jižní Koreji za faul na Kim Šin-uka.\n\nBelgie před střetnutí neprohrála 13 soutěžních zápasů po sobě. Na šampionátu vyhrála všechna 3 utkání ve skupině o gól, přičemž všechny své 4 branky dala v posledních 20 minutách hry. V prvním poločase měl podle předpokladů herní převahu belgický tým, který byl v utkání mírným favoritem. Tu však nedokázal vyjádřit gólově, i díky několika zbrklým střeleckým pokusům Edena Hazarda z přehuštěného středu před americkým vápnem. Největší šance se zrodila hned v úvodních sekundách, kdy Divock Origi střílel na amerického brankáře Tima Howarda, který jeho pokus vyrazil na rohový kop. Poprvé na turnaji bylo utkání přerušeno kvůli vběhnutí fanouška na hrací plochu, pořadatelé se dlouho nenamáhali ho chytat. Poločas skončil bez branek. Ve druhé půli již měla Belgie enormní převahu, ale nedokázala ji zúročit, ať již kvůli vlastním spáleným příležitostem, či kvůli famóznímu výkonu Howarda. I toto utkání potvrdilo, že první kolo vyřazovací fáze se zcela liší od bojů v základních skupinách - je hodně vyrovnané, co se týče hry, tak i skóre. Zápas šel do prodloužení, v prvních 15 minutách dali Belgičané dva góly, když se nejprve obstřelem trefil Kevin De Bruyne a o pár minut později se z rychlého protiútoku prosadil střídající Romelu Lukaku. Zdálo se tedy, že je rozhodnuto. Nicméně Američanům se podařilo na začátku druhé patnáctiminutovky duel zdramatizovat po pěkném snížení Juliana Greena. V závěru byli aktivnější, vypracovali si šance, ale vyrovnat se jim již nepodařilo. Postup do čtvrtfinále proti Argentině slavili Belgičané.\n\nOba týmy se spolu utkaly v předchozích dvaceti pěti zápasech, včetně tří vyřazovacích duelů na Mistrovství světa ve fotbale (1958, o 3. místo: Francie 6:3 Západní Německo; 1982 semifinále: Francie 3:3 (prod.) Západní Německo, Západní Německo vyhrálo 5:4 na penalty; 1986, semifinále: Francie 0:2 Západní Německo). Naposledy se spolu utkaly 6. února 2013, kdy Francie brankami Oliviera Girouda a Florenta Maloudy zvítězila 2:1.\n\nV tomto zápase začali Němci aktivněji a odměnou jim byl časná branka v síti soupeře, po přímém kopu skóroval hlavou obránce Mats Hummels. V takticky vedeném střetnutí nadále zkušenější německé mužstvo nepouštělo mladý francouzský tým do mnoha šancí. V závěru sice mohl srovnat z úhlu Karim Benzema, ale brankář Manuel Neuer byl na místě a vytáhl zákrok rukavicí. Němci postoupili do semifinále na čtvrtém mundialu v řadě.\n\nObě mužstva se spolu utkala v předchozích třiceti zápasech, včetně deseti Mistrovství světa ve fotbale, ale nikdy to nebyla ve finále. Naposledy se spolu střetly 14. listopadu 2012, kdy zápas góly Neymara a Juana Cuadrada skončil smírně 1:1. Brazilský záložník Luiz Gustavo byl z důsledku nahromadění žlutých karet na tento zápas suspendován.\n\nKolumbijci v zápase nepředváděli oku lahodící fotbal jako v předchozím průběhu mistrovství, jejich hra byla plná nepřesností a často byli pod tlakem soupeře. Naopak Brazílie se po nepříliš přesvědčivém výkonu proti Chile v osmifinále zvedla a předváděla kombinační hru. Dokázala se dostávat do šancí a po jedné z nich padl úvodní gól, Thiago Silva předskočil při rohovém kopu Sáncheze a hlavou skóroval. Druhý gól Brazilci přidali z přímého kopu, David Luiz skóroval z cca třiceti metrů přes zeď přesně do „šibenice“ kolumbijské brány. Brankář David Ospina plachtil vzduchem marně. Následně byla hra hodně rozkouskovaná, iniciativu sice přebrali Kolumbijci, ale nedokázali se vinou nepřesností dostat do finální fáze. Až v 78. minutě se to podařilo, brankář Júilo César fauloval ve vápně Carlose Baccu. Nařízený pokutový kop proměnil dosavadní nejlepší střelec šampionátu James Rodríguez, který si tak vylepšil bilanci na 6 vstřelených gólů. V závěru už bylo nad síly kolumbijského týmu dosáhnout vyrovnání a prodloužení. V závěru fauloval Neymara kolenem Juan Camilo Zúñiga a ten byl odnesen na nosítkách. Podle zpráv z nemocnice mu zlomil obratel, což by znamenalo konec jeho působení na mundialu.\n\nOba týmy se spolu střetly v předchozích třech utkáních, včetně dvou duelů na Mistrovství světa ve fotbale. Na šampionátu v roce 1982 vyhrála Belgie v základní skupině brankou Erwina Vandenbergha 1:0 a na příštím mistrovství v roce 1986 to Argentina Belgii vrátila, když v semifinále rozhodl zápas ve prospěch Argentiny dvěma góly Diego Maradona. Argentinský obránce Marcos Rojo byl z důsledku nahromadění žlutých karet na tento zápas suspendován.\n\nArgentinci se v utkání ujali brzkého vedení pohotovou střelou k tyči vyslanou Gonzálem Higuaínem. Poté hráli svůj charakteristický fotbal, nikam příliš nespěchali a snažili se držet míč na kopačkách. Nezřídka i natahovali čas. Belgičané působili nesoustředěně, nedokázali se prosadit. Eden Hazard, který měl být hlavním tahounem ofenzivy na turnaji, byl téměř neviditelný. Utkání sporé na šance vyhrálo jihoamerické mužstvo, které si připsalo na šampionátu pátou výhru o jeden gól v řadě.\n\nObě mužstva se spolu ještě nikdy předtím nestřetla. Kostarický obránce Óscar Duarte byl suspendován na tento zápas, poté, co byl vyloučen v osmifinálovém utkání proti Řecku.\n\nZpočátku velmi opatrné utkání, kdy se oba celky oťukávaly. Časem získali převahu favorizovaní Nizozemci, kteří se zejména ve druhé půli dostávali i do čistých šancí. Většinu zneškodnil bravurně chytající brankář Keylor Navas, to, co nechytil, zastavila branková konstrukce. Kostarika se v závěru prakticky jen bránila nizozemskému tlaku v hlubokém obranném valu. Nerozhodlo se ani v prodloužení, a tak muselo přijít na řadu rozuzlení v penaltovém rozstřelu. Nizozemský trenér Louis van Gaal opět přišel s nějakým překvapivým tahem, tentokrát to bylo střídaní gólmanů, do nizozemské svatyně se na penalty postavil místo Cillesena Tim Krul (Cillesen dosud v kariéře nechytil ani jednu penaltu, Krul už dvě, navíc je větší a zabírá v bráně více místa). Tato taktika přinesla své plody, Krul vystihl směr všech kostarických pokusů a dva z nich zneškodnil. Nizozemští fotbalisté byli neomylní ve všech svých penaltových exekucích a „Oranje“ mohli slavit postup mezi nejlepší čtyři celky planety. Kostarika dosáhla postupem mezi osm nejlepších svého historického maxima.\n\nOba týmy se spolu utkaly v předchozích dvaceti jedna utkáních, včetně finále Mistrovství světa ve fotbale 2002, které Brazílie díky dvěma gólům Ronalda zvládla poměrem 2:0. Naposledy se spolu utkaly 10. srpna 2011, kdy Německo vítěznou brankou Andrého Schürrleho zvítězilo 3:2.\n\nBrazilský tým šel do zápasu znatelně oslabený: chyběl jednak kapitán a klíčová osoba brazilské obrany Thiago Silva, který byl na tento zápas suspendován pro nahromadění žlutých karet, tak elitní útočník Neymar, který utrpěl v minulém zápase po zákroku Kolumbijce Juana Zúñigy lehkou zlomeninu bederního obratle a turnaj pro něj skončil.\n\nZápas přinesl obrovské překvapení. Ačkoliv někteří experti předvídali vítězství Německa s odkazem na výše zmíněné oslabení Brazilců, nikdo neočekával tak totální zhroucení brazilského týmu, který byl před šampionátem pasován s nejnižšími kurzy na největšího favorita. Jestliže se Němci výrazně natrápili v osmifinále s Alžírskem a poté předvedli vyspělý taktický výkon ve čtvrtfinálovém zápase s Francií, tentokrát na hřišti absolutně dominovali. Obrana Jihoameričanů nedokázala účinně čelit pohledným kombinačním akcím Němců, kteří sázeli bezmocným Brazilcům jeden gól za druhým. V prvním poločase vstřelili čtyři góly během pouhých sedmi minut a po třiceti minutách zápasu vyhrávali 5:0. Defenziva Brazílie (dosud na turnaji opěvovaná) téměř neexistovala, dle některých odborníků až příliš postrádala svého vůdce Thiaga Silvu.\n\nPři první gólové akci našel centr ve vápně neobsazeného Thomase Müllera, což je hráč, který dokáže tohle trestat. Ve 23. minutě se ve vápně Brazilců dostal k míči německý veterán Miroslav Klose, který na dvakrát překonal brazilského gólmana Césara. Za necelé 2 minuty to už bylo 3:0, když se po centru od Philippa Lahma z pravé strany prosadil z první Toni Kroos. Hned z další akce Německa ve 26. minutě těžil opět Toni Kroos, který se po pěkné kombinaci s Samim Khedirou prosazoval do odkryté branky. To ještě v prvním poločase ze strany Němců nebylo vše, protože po kombinační akci si vyměnil míč Khedira s Mesutem Özilem a prvně jmenovaný zakončoval do nechráněně Césarovi svatyně.\n\nNa začátku druhého poločasu Němci polevili v koncentraci a Brazilci se dostali do několika šancí, ale pozorný brankář Manuel Neuer byl vždy na správném místě. Poté si uvědomili, že by se takový přístup nemusel vyplatit a vrátili se ke své hře. Do konce zápasu přidali ještě dva góly, když u obou byl střídající André Schürrle. V závěru v nastavení vstřelil alespoň čestný gól Oscar, který tak pokazil německému brankáři čtvrté čisté konto na šamionátu.\n\nNěmecko nicméně dokonalo nevídanou potupu pro domácí tým, podpořenou navíc faktem, že Miroslav Klose sebral sdílené prvenství v počtu nastřílených gólů na světových šampionátech dalšímu Brazilci Ronaldovi a stal se se 16 góly nejlepším kanonýrem historie MS. Německý ostrostřelec se stal zároveň prvním hráčem, který si zahrál čtyři semifinálové utkání na světových šampionátech.\n\nKonečný výsledek 7:1 byl vůbec největším vítězstvím v semifinále mistrovství světa. Dosavadní rekord drželo skóre 6:1, které v roce 1930 vyprodukovala Argentina, když porazila USA a v roce 1950 porazilo Západní Německo mužstvo Rakouska.\n\nDalším zajímavým faktorem bylo to, že Brazilci utrpěli první domácí porážku v soutěžním zápase od roku 1975, kdy v semifinále Copa América nedokázali porazit Peru a vůbec poprvé na mistrovství světa inkasovali sedm branek. Tento výsledek se rovněž stal nejtvrdší prohrou Brazilců v jejich historii a rovněž nejhorší porážkou domácího týmu z pořadatelské země.\n\nBrazilský tým i národ vnímali výsledek jako strašlivou potupu, umocněnou tím, že se patrně jednalo o nejsledovanější fotbalový zápas v historii, na některých místech došlo po zápase k pouličním nepokojům a zapalování autobusů. Smutek a rozhořčení Brazilců posléze podpořil ještě fakt, že do finále postoupili jejich tradiční rivalové z Argentiny.\n\nObě mužstva se spolu střetla v předchozích osmi zápasech, včetně čtyř duelů na Mistrovství světa ve fotbale (1974, skupinová fáze: Nizozemsko zvítězilo 4:0; 1978 finále: Argentina zvítězila 3:1; 1998, čtvrtfinále: Nizozemsko zvítězilo 2:1; 2006, základní skupina: utkání skončilo remízou 0:0. Trenér Argentiny Alejandro Sabella nebude moct pro tento zápas využít útočníka Ángela Di Maríu, který si ve čtvrtfinálovém zápase s Belgií poranil stehno. Naopak do sestavy Argentinců se může vrátit zpět Sergio Agüero, kterého trápil stejný problém jako Di Maríu a kvůli zranění zmeškal první dva zápasy vyřazovacích zápasů.\n\nUtkání mělo opačný kontext oproti útočnému a otevřenému fotbalu v prvním semifinálovém duelu, německý gólostroj proti Brazílii (7:1) zřejmě zapůsobil i na taktiku obou týmů. Oba trenéři se hlavně zaměřovali na obranu, což hře nijak moc neprospívalo, protože se oba týmy nijak nehnaly do útočení. Největší šanci utkání měl na konci základní hrací doby Arjen Robben, který se po narážečce s Wesley Sneijderem objevil z úhlu sám před argentinskou brankou, ale v posledním možném okamžiku mu skluzem vypíchl míč Javier Mascherano. Za stavu 0:0 se šlo tedy do prodloužení. Nizozemský kouč Louis van Gaal disponoval už pouze jedním střídáním, které využil v 96. minutě, když za neviditelného Robina van Persieho vystřídal Klaase-Jana Huntelaara. Van Gaal tak nezopakoval překvapivý tah s nasazením náhradníka Tima Krula na případné penalty, který se mu v minulém utkání osvědčil. Toto rozhodnutí se mu později nevyplatilo. Po větším rozruchu, který předvedl argentinský útočník Rodrigo Palacio, když v zakončení nezvolil správné řešení se už v utkání nic závratného nestalo. Rozhodnout tedy musely až pokutové kopy. V nich Cillessena, který ve své kariéře dosud nechytil ani jednu penaltu, překonali všichni argentinští střelci. Naopak Romero, kterého Van Gaal přivedl v roce 2007 do Evropy a naučil ho chytat penalty, se blýskl dvěma úspěšnými zákroky. Ačkoli po pokusu Rona Vlaara (který byl v utkání bezchybný a dokázal eliminovat soupeřovy hráče), jehož střelu vyrazil, se nesoustředil na míč a začal divoce slavit. Balón spadl do vápna, zpětnou rotací nabral směr do brány a zastavil se na brankové čáře. Romero mohl zůstat pro smích. Branka by ale neplatila v případě, že se odraženého míče Vlaar podruhé dotkl. Ve třetí sérii neproměnil i Wesley Sneijder.\n\nPo výsledku 4:2 postoupili do svého pátého finále Jihoameričané. Nizozemci si s nimi protáhli bilanci na 9 utkání v řadě bez prohry (porážka v penaltovém rozstřelu se ve statistikách uvádí jako remíza). Utkání mělo jeden historický milník, protože to byl první semifinálový zápas v historii světových šampionátů, který skončil bezbrankovou remízou.\n\nOba týmy se spolu utkaly v předchozích jedenácti zápasech, včetně čtyř duelů na Mistrovství světa ve fotbale (1974, semifinálová fáze: Nizozemsko zvítězilo 2:0; 1994 čtvrtfinále: Brazílie zvítězila 3:2; 1998, semifinále: remíza 1:1, Brazílie vyhrála 4:2 na penalty; 2010, čtvrtfinále: Nizozemsko zvítězilo 2:1. Naposledy se oba týmy utkaly 4. června 2011 v přátelském utkání, které skončilo smírně bez branek.\n\nNávrat Thiago Silvy do brazilské sestavy pomohl, oproti semifinále inkasovala od Nizozemců jen tři góly. Ale byl to právě Silva, který hned ve druhé minutě zastavil nedovoleně rukou na hranici pokutového území Robbena, který by se řítil sám na brankáře. Silva měl být vyloučen a měl se kopat trestný kop, ale sudí byl milostiv, vytáhl jen žlutou a nařídil pokutový kop. Ten suverénně proměnil Van Persie a Jihoameričané prakticky začínali s jednogólovým mankem. Velice slabým hráčem byl David Luiz, ze kterého udělal Paris Saint-Germain FC před šampionátem nejdražšího obránce světa, když ho odkoupil z Chelsea FC za 50 milionů liber. Před druhým gólem hlavičkoval před bránu, kde číhal Daley Blind a pohodlně skóroval. Brazilští fotbalisté se také dostávali do šancí, ale nedokázali je proměňovat. Nizozemci si pohodlně dokráčeli pro bronzové medaile, když v závěru vstřelili ještě jeden gól po pěkné křídelní akci. Brazilci tentokrát prohráli pouze o třídu. Alžírští rozhodčí vyrobili v zápase nemálo nepřesností, např. špatně posoudili některé zákroky v pokutovém území.\n\nObě mužstva se spolu utkala v předchozích dvaceti utkáních, včetně dvou finálových duelů na Mistrovství světa ve fotbale, které v té době hrálo Západní Německo. Na šampionátu v roce 1986 zvítězila Argentina zásluhou branky Jorge Burruchaga 3:2 a na mistrovství 1990 to Německo Argentině oplatilo, když gólem Franze Beckenbauera z penalty zvítězilo 1:0. Naposledy se oba týmy utkaly 15. srpna 2012 v přátelském utkání, které Argentina vyhrála poměrem 3:1.\n\nFinále mezi Německem a Argentinou nebylo chudé na zajímavé momenty, ty jen nebyly gólově zúročeny. Německá obrana několikrát zaváhala a dovolila argentinským útočníkům dostat se do šancí. Ty největší měli Gonzalo Higuaín v prvním a Rodrigo Palacio ve druhém poločase, ale oba selhali. Higuaína zradil kop, střela šla mimo tyče a Palacio se pokusil přelobovat vyběhnuvšího Neuera, ale také mimo. Příležitost měl i Lionel Messi. Na druhé straně měl největší šanci Benedikt Höwedes, po rohovém kopu hlavičkoval prudce do tyče, odražený míč sebral Romero. Argentinci hráli poměrně tvrdě, ze zápasu musel již v první půli odstoupit Christoph Kramer, pro něhož to byla premiéra na MS. Po střetu s obráncem utrpěl otřes mozku. Bastian Schweinsteiger byl také častým terčem ataků soupeře, po jednom zásahu protihráče se v jeho obličeji objevila krev. Stejně jako osmifinále Belgie–USA i toto střetnutí bylo narušeno vběhnutím diváka na hřiště. Trenér Joachim Löw sáhl ke střídání, která se mu vyplatila. Náhradníci Schürrle a Götze zařídili vítězný gól. André Schürrle se vydal na zteč podél levé lajny a dokázal nacentrovat přes dva bránící hráče, Mario Götze si v pokutovém území míč zpracoval a prostřelil z úhlu Romera. Argentina již s tímto stavem nedokázala nic udělat. Německý fotbalový svaz může přidat na německé dresy čtvrtou hvězdu za zisk dalšího titulu na MS (a prvního od roku 1990). Němci se zároveň stali prvním evropským týmem, který dokázal vyhrát šampionát pořádaný na jihoamerickém kontinentu.\n\n"}
{"id": "1008181", "url": "https://cs.wikipedia.org/wiki?curid=1008181", "title": "Kateřinov", "text": "Kateřinov\n\nKateřinov (též Kateřinský vrch, dříve Strážný vrch) je vrch a bývalá městská část města Polná v okrese Jihlava. Na kopci v nadmořské výšce 490 metrů se nachází hřbitovní raně gotický kostel svaté Kateřiny, podle něhož byl kopec přejmenován z původního názvu Strážný vrch.\n\nPůvodně zde stávalo strážní hradiště, která dalo kopci původní název Strážný vrch. Pravděpodobně ve 14. století zde byl postaven kostel se hřbitovem. Za vlády Jana Ptáčka z Pirkštejna bylo město Polná rozšířeno a začalo se dělit na předměstí – Dolní Město, Horní Město, Zápeklí a Kateřinov. Na konci 18. století zde stávaly převážně domky řemeslníků a zámeckého služebnictva. Nacházely se zde rovněž dvě krčmy. Na jaře 1874 byl na stráních Kateřinova vysázen lesopark, po řediteli velkostatku Polná-Přibyslav, který jej nechal zřídit, byl nazván Bruckův sad, avšak název se neujal. Ve 20. letech 20. století stavební družstva postavila na Kateřinově desítky domů, do té doby zde stálo přibližně 33 stavení. Roku 1931 zde byla dokončena výrobní hala firmy Metrovka Břetislava Prokopa. Roku 1941 byl Kateřinov jako samostatná obec s vlastní samosprávou zrušena. V 60. letech pak v těchto prostorách vzniklo pro potřeby společnosti Elchron hodinářské učiliště. Roku 2001 byl na vrcholu umístěn vysílač pro mobilní operátory.\n\nLesopark je tvořen převážně jehličnany, mezi nimiž převažuje borovice černá a modřín. Rostou zde rovněž jírovec maďal a javor klen. Prořídlý porost byl po roce 1990 dosázen opět borovicí, modřínem a nově i smrkem.\n"}
{"id": "1008185", "url": "https://cs.wikipedia.org/wiki?curid=1008185", "title": "Zrakový systém", "text": "Zrakový systém\n\n\"S tímto článkem také souvisí\" Zrak\n\nZrakový systém je soubor orgánů, které zajišťují příjem, přenos a zpracování informace přinášené světelným podnětem v komplex nervových podráždění, jejichž výsledkem je zrakový vjem. Smyslové zrakové ústrojí lze rozdělit na tři základní části:\n\n\n\n\nVíce než 80% informací, které člověk získává z vnějšího prostředí, mu zprostředkovává zrak. Až 60% všech nervových vláken vstupujících do mozku tvoří vlákna výstupních signálů sítnice.\n\nOko je smyslový orgán, který zprostředkovává příjem informace o vnějším prostředí přenášené světlem a v němž se tato informace upravuje v nervová podráždění a do značné míry i zpracovává. Obě oči člověka jsou symetricky uloženy v lebce v tzv. očnicích.\n\nMezi nejdůležitější struktury optického aparátu z hlediska embryologie patří neuroektoderm předního mozku, který dává základ sítnici, nervus opticus a zadní vrstvě rohovky. Akomodační aparát (čočka a epitel rohovky) pochází z povrchového epitelu. Z mezodermu je cévnatá a fibrózní složka oka a buňky neurální lišty tvoří základ pro cévnatku, skléru a endotel rohovky.\n\nDůležité je uvědomit si, že samotný vývoj oka představuje poměrně složitý děj. Sítnice vzniká vychlípením laterální strany předního mozku ještě před uzavřením neurální trubice. Její vývoj je nejrychlejší zpočátku v oblasti očního pólu. Makulární oblast se vyvíjí co nejdříve, ale po 4. měsíci prenatálního období zůstává pozadu a její rozvoj opět nastupuje až po porodu do 4. měsíce. Proto tedy novorozenec nevidí příliš zřetelně a neumí fixovat pozorovaný předmět.\n\nRohovka (lat.: cornea) je přední, průhledná, elastická a nejvíce zakřivená část vnější vazivové vrstvy oka. Má tvar horizontálně uložené elipsy, která se směrem dopředu vyklenuje a zabírá asi 20% povrchu oční koule. Je bezbarvá, zcela průhledná a bez cév. \n\nKomorová voda pomáhá udržet správný tvar oka a láme světlo. Nachází se v dutině mezi duhovkou a rohovkou.\n\nJedná se o část oka, díky které se světlo láme, aby mohlo být koncentrované na sítnici. Čočka oka je pružná a díku tomu může měnit své zakřivení - akomodace oka.\n\nRosolovitá část oka, která tvoří 80% jeho obsahu. Jeho funkcí je udržovat tlak v oku a umožňovat průchod světla na sítnici.\n\nVnitřní plochu oka pokrývá tenká vrstva, která se nazývá sítnice - retina. Ta obsahuje tyčinky a čípky, které zpracovávají světlo v signály, které poté posílají do mozku. Zvláštností retiny je, že má neinteligentní strukturu. Místo toho, aby světlo dopadalo přímo na fotoreceptory, musí nejprve projít vrstvou nervových buněk. \n\nTyčinky a čípky mají podobnou strukturu. Velkou světlocitlivou část vnějšího segmentu, v které probíhají fotochemické reakce a vnitřní segment, které zajišťuje spojení s dalšími buňkami. Při dopadu světla se spustí sekvence chemických reakcí, jejichž výsledný produkt je elektrický signál. \n\nČípky zajišťují barevné vidění a vidění za světla. Jejich počet se pohybuje okolo 6-7 milionů, což je ve srovnání s tyčinkami velmi malý počet. Na sítnici jsou rozmístěny nerovnoměrně, největší počet jich nalezneme v oblasti makula lutea (žluté skvrny) o průměru 3-5 mm, kde se nachází i místo nejostřejšího vidění fovea centralis o průměru 1,5 mm uprostřed s foveolou, která obsahuje pouze čípky. Z toho vyplývá, že nejvyšší schopnost rozlišovat barvy je ve žluté skvrně a  směrem k okraji sítnice ubývá. Můžeme rozlišit 3 typy čípků:\nkteré jsou zastoupeny v poměru 32:16:1 (nejvíce L a nejméně S).\n\nPočet tyčinek v sítnici je uváděn zhruba v počtu 120 milionů. Slouží především k perifernímu vidění a vidění za šera. Tomu také odpovídá jejich lokace na sítnici, s výjimkou fovea centralis jsou zastoupeny v různé hustotě v celé sítnici.\n\nSteven Lockley (Steven W. Lockley) z Harvardské lékařské fakulty (Harvard Medical School) s řadou svých kolegů z univerzity v USA a ve Velké Británii dokázali, že oko obsahuje ještě jeden fotosenzitivní systém, který řídí cirkadianní systém a je také schopný zprostředkovávat některé vizuální vjemy. Říká se jim fotosenzitivní gangliové buňky sítnice (pRGCs), jsou propojeny s hypotalamem a jsou citlivé na modré světlo. \n\nU pacientů se ztrátou zraku vyvolávalo modré světlo snížení hodnoty melatoninu v těle a dokonce schopnost rozlišit, kdy toto světlo na jedince svítí a kdy ne. Z toho vědci vyvodili, že za akomodací čočky nestojí tyčinky ani čípky, ale právě tento druhotný zrakový systém.\n\nZrakový nerv nese informaci od oka dále do mozku, kde dochází k optickému křížení (chiasma opticorum). Díky tomuto zkřížení dochází k tomu, že levá část mozku zpracovává informace z pravé části zorného pole a naopak. Poté se informace dále nese zrakovým traktem (tractus opticus) do nucleus geniculatum laterale, nucleus colliculi superioris, hypotalamu a tecta, odkud informace dále putuje přes radiatio optica do zrakového kortexu (V1, Brodmannova area 17). Zvláštností zrakového nervu je, že má na svém povrchu mozkové pleny. Toto je dáno embryonálním původem oka, v němž sítnice je neuroektodermovou výchlipkou mozku.\n\nJakmile dojde informace do zrakového kortexu, zpracovává se zde pomocí retinotopie. To znamená, že odpovídající části vizuálního pole odpovídá určitá část mozku přesně tak, jak jsou po sobě i v tomto vizuálním poli - samozřejmě \"vzhůru nohama\", díky prvotnímu průniku světla přes čočku, která obraz obrátí.\n\nZ této části mozku vedou dvě dráhy, které dále zpracovávají informace - Mango a Parvo systémy. Každý z těchto systémů má jinou funkci.\n\nMango systém zajišťuje rychlé rozlišování a postřehování. Odpovídá na otázku \"kde\" - změny v bezprostředním okolí, rozlišení pohybu a směru pohybu, které souvisí s vývojem vizuálně zaměřené pozornosti a zpracováváním pohybových podnětů. Je napojen na tyčinky, proto není senzitivní na barvy. Zato však je citlivý i při nízké intenzitě světla.\n\nParvo systém na druhé straně zajišťuje rozlišování objektů v prostoru. Odpovídá na otázku \"co\" - tvary předmětů a jejich umístění v prostoru. Je napojen na čípky, proto je citlivý na čípky. Ale je pomalejší, než mango systém.\n\n\n"}
{"id": "1008191", "url": "https://cs.wikipedia.org/wiki?curid=1008191", "title": "Creem", "text": "Creem\n\nCreem, \"America's Only Rock 'n' Roll Magazine\" (\"Jediný americký rokenrolový časopis\"), byla měsíční rokenrolová publikace, která byla poprvé vydána v březnu 1969 Barrym Kramerem a zakládajícím šéfredaktorem Tonym Reayem. Lester Bangs se stal jeho redaktorem v roce 1971. V květnu 1971 byl ve sloupku Davea Marshe \"Looney Tunes\" poprvé použit termín \"punk rock\". Ve stejném vydání byl v recenzi skupiny Sir Lord Baltimore poprvé použit termín \"heavy metal\" jako název žánru. Časopis přestal vycházet v roce 1989, ale na začátku devadesátých let došlo k jeho krátkému obnovení ve formě bulvárního tisku.\n"}
{"id": "1008192", "url": "https://cs.wikipedia.org/wiki?curid=1008192", "title": "Islám Slimaní", "text": "Islám Slimaní\n\nIslám Slimaní (arabsky إسلام سليماني, narozen 18. června 1988, Alžír, Alžírsko) je alžírský fotbalový útočník a reprezentant, hráč klubu Leicester City FC, od února 2018 na hostování v Newcastle United. Účastník Mistrovství světa 2014 v Brazílii.\n\nSlimaní hrál v Alžírsku za kluby JSM Chéraga a CR Belouizdad. V srpnu 2013 přestoupil do portugalského týmu Sporting Lisabon.\n\nV srpnu 2016 podepsal pětiletou smlouvu s úřadujícím šampionem anglické Premier League, Leicesterem City. V únoru 2018 odešel na hostování do Newcastle United.\n\nIslám Slimaní reprezentuje Alžírsko, v národním týmu „pouštních lišek“ (jak se alžírské fotbalové reprezentaci přezdívá) debutoval v roce 2012.\n\nBosenský trenér Alžírska Vahid Halilhodžić jej vzal na Mistrovství světa 2014 v Brazílii. Ve druhém utkání Alžírska v základní skupině H proti Jižní Koreji vstřelil úvodní gól, Alžířané přehráli svého asijského soka poměrem 4:2. Zároveň byl ohodnocen jako „muž zápasu“. Alžírsko se dočkalo po úvodní prohře s Belgií (1:2) první výhry na šampionátu. V zápase s Ruskem vstřelil hlavou vyrovnávající gól na konečných 1:1, remíza znamenala historicky první postup Alžírska do osmifinále MS na úkor Ruska. Podruhé na turnaji byl zvolen „mužem zápasu“. V osmifinálovém střetnutí vypadli Alžířané s Německem po výsledku 1:2 po prodloužení. Slimaní vstřelil v 17. minutě gól, který nebyl uznán pro ofsajd.\n\n"}
{"id": "1008198", "url": "https://cs.wikipedia.org/wiki?curid=1008198", "title": "Seznam zápasů anglické fotbalové reprezentace na MS", "text": "Seznam zápasů anglické fotbalové reprezentace na MS\n\nAnglická fotbalová reprezentace byla celkem 15x na mistrovstvích světa ve fotbale a to v roce 1950, 1954, 1958, 1962, 1966, 1970, 1982, 1986, 1990, 1998, 2002, 2006, 2010, 2014, 2018.\n\n"}
{"id": "1008201", "url": "https://cs.wikipedia.org/wiki?curid=1008201", "title": "Dave Marsh", "text": "Dave Marsh\n\nDave Marsh (* 1. března 1950 Detroit, Michigan) je americký hudební kritik, spisovatel a moderátor rozhlasových talk show. Byl formujícím redaktorem časopisu \"Creem\", psal například i pro \"Rolling Stone\". Je autorem mnoha knih o hudbě a hudebnících, zaměřuje se především na rockovou hudbu. Je též členem komise Rock and Roll Hall of Fame.\n\n"}
{"id": "1008208", "url": "https://cs.wikipedia.org/wiki?curid=1008208", "title": "Tim Bachman", "text": "Tim Bachman\n\nTim Bachman, rodným jménem Timothy Gregg Bachman (* 1. srpna 1951) je kanadský rockový kytarista a zpěvák. Od roku 1971 hrál se skupinou Brave Belt, která se však brzy rozpadla. Roku 1973 založil spolu se svými bratry Randym a Robbiem skupinu Bachman-Turner Overdrive. Ze skupiny odešel v roce 1974, kdy jej nahradil Blair Thornton. Skupina se později rozpadla a když byla v roce 1983 obnovena, opět s ní vystupoval také Tim Bachman; ten ze skupiny odešel o tři roky později. V roce 2014 byl obviněn ze sexuálního napadení nezletilých. Jeho syn Paxton Bachman je rovněž kytarista.\n"}
{"id": "1008213", "url": "https://cs.wikipedia.org/wiki?curid=1008213", "title": "Seznam medailistů na letních olympijských hrách ve vrhačských disciplínách – zaniklé disciplíny", "text": "Seznam medailistů na letních olympijských hrách ve vrhačských disciplínách – zaniklé disciplíny\n"}
{"id": "1008214", "url": "https://cs.wikipedia.org/wiki?curid=1008214", "title": "Kitani", "text": "Kitani\n\nKitani byli asijský kočovný národ. V 10. století opanovali území táhnoucí se od Koreje na východě po pohoří Altaj na západě. Podmanili si také část severní Číny a dali vzniknout dynastii Liao (907–1125). Od jejich názvu pochází název Kitaj jako starší evropský název pro Čínu, dodnes používaný např. v ruské jazykové oblasti.\n\nPůvodně obyvatelé severního Mandžuska se oddělili od ostatního obyvatelstva Sien-pi ve 4. století a až do 9. století byli formálně vazaly čínských vládců, ale také Turků a Ujgurů.\n\nPo pádu Dynastie Tchang počátkem 10. století kagan (císař) Kitanů Jie-lü A-pao-ťi (907–926) založil císařskou dynastii Liao, které zakrátko podléhaly teritoria dnešního Mandžuska, Mongolska a část severní Číny. Její vladaři udržovali rovné diplomatické vztahy s čínskou dynastií Sung a získávali od ní pravidelný tribut. V době vlády dynastie Liao Kitani podléhali silnému kulturnímu čínskému vlivu, což se projevilo především přijímáním buddhismu.\n\nDynastie Liao zanikla roku 1125 v důsledku vzpoury Džürčenů. Část Kitanů unikla na západ a pod vedením Jie-lü Ta-š' (zemřel roku 1143) porazila muslimské Karachány a založila chanát Karakitan s centrem v Balasagunu, v Žety-suské (Sedmiříčí) oblasti. Tento chanát vydržel téměř století do roku 1218, kdy ho dobyl Čingischán. Většina Kitanů ale zůstala na východě a hrála významnou roli ve vojsku i administrativě dynastií Ťin a Juan, až ve 14. století nakonec ztratila svou etnickou identitu.\n"}
{"id": "1008215", "url": "https://cs.wikipedia.org/wiki?curid=1008215", "title": "Arbí Hilál Súdání", "text": "Arbí Hilál Súdání\n\nArbí Hilál Súdání (arabsky العربي هلال سوداني, narozen 25. listopadu 1987, Chlef, Alžírsko) je alžířský fotbalový útočník a reprezentant, který od roku 2019 působí v řeckém klubu Olympiakos Pireus. Účastník Mistrovství světa 2014 v Brazílii.\n\nSúdání hrál v Alžírsku za klub ASO Chlef, v letech 2011–2013 za portugalský Vitória SC. V červenci 2013 přestoupil do chorvatského Dinama Záhřeb. 18. září 2014 v prvním utkání základní skupiny D Evropské ligy 2014/15 proti rumunskému týmu FC Astra Giurgiu vstřelil při výhře 5:1 hattrick.\n\nV roce 2018 si to zamířil do Nottinghamu Forest ve druhé anglické lize, ale kvůli zraněním odehrál celkově jen osm zápasů.\n\nV červnu 2019 odešel z Nottinghamu Forest do řeckého Olympiakosu Pireus.\n\nArbí Hilál Súdání reprezentuje Alžírsko, v národním týmu „pouštních lišek“ (jak se alžírské fotbalové reprezentaci přezdívá) debutoval 4. června 2011 proti Maroku.\n\nBosenský trenér Alžírska Vahid Halilhodžić jej vzal na Mistrovství světa 2014 v Brazílii. Alžírsko postoupilo poprvé v historii do osmifinále MS, kde vypadlo s Německem po výsledku 1:2 po prodloužení.\n\nZasloužil se o postup Alžířanů na Africký pohár národů 2017, když se sedmi brankami stal nejlepším střelcem kvalifikace.\n\n"}
{"id": "1008234", "url": "https://cs.wikipedia.org/wiki?curid=1008234", "title": "Granit Xhaka", "text": "Granit Xhaka\n\nGranit Xhaka [granyt džaka] (* 27. září 1992, Basilej) je švýcarský fotbalový záložník kosovského původu, který hraje v anglickém klubu Arsenal FC. Je také členem švýcarské fotbalové reprezentace. Účastník Mistrovství světa 2014 v Brazílii.\n\nJeho bratři Taulant Xhaka a Agon Xhaka jsou také fotbalisty.\n\nXhaka reprezentoval Švýcarsko v mládežnických kategoriích U17, U18, U19 a U21. Zúčastnil se Mistrovství světa hráčů do 17 let 2009 v Nigérii, kde získal s týmem zlaté medaile po finálové výhře 1:0 právě nad Nigérií.\n\nSvůj debut za A-mužstvo Švýcarska absolvoval 4. června 2011 v kvalifikačním utkání v Londýně proti reprezentaci Anglie (remíza 2:2).\n\nNěmecký trenér Švýcarska Ottmar Hitzfeld jej nominoval na Mistrovství světa 2014 v Brazílii. Xhaka jednou skóroval v utkání základní skupiny E proti Francii (porážka 2:5). Švýcaři se se 6 body kvalifikovali z druhého místa skupiny do osmifinále proti Argentině, které podlehli 0:1 po prodloužení a z turnaje byli vyřazeni.\n\n"}
{"id": "1008239", "url": "https://cs.wikipedia.org/wiki?curid=1008239", "title": "Jiří David (výtvarný pedagog)", "text": "Jiří David (výtvarný pedagog)\n\nJiří David (23. května 1933, Pardubice – 6. června 2014, Pardubice) byl český estetik a teoretik výtvarné výchovy, člen oborové rady teorie výtvarné výchovy.\n\nJiří David vystudoval výtvarnou pedagogiku na Pedagogické fakultě Univerzity Karlovy v Praze, postgraduálně pak estetiku na Filosofické fakultě Univerzity Karlovy. Po ukončení studií působil mezi léty 1955–1962 v Liberci jako organizátor zájmových výtvarně-experimentálních kroužků a jako pedagog na zdejším Pedagogickém institutu. V roce 1965 byl přijat na pozici odborného asistenta Pedagogické fakulty v Ústí nad Labem. Jako vědecký aspirant v oboru výtvarné výchovy absolvoval stáž ve Spojených státech amerických, kde působil na školách všech stupňů, včetně přednáškové činnosti na Columbia University v New Yorku. Jako delegát ČSSR se účastnil 19. světového kongresu INSEA tamtéž.\n\nPo návratu z USA v roce 1969 následovala výpověď z politických důvodů a dvacetileté období persekuce. David v té době vykonával práci čerpače hydrogeologického průzkumu. Období normalizace tak strávil převážně na cestách po pohraničních oblastech republiky. V maringotce Stavební geologie tak vznikla velká část Davidových odborných textů, publikovaných v té době pod jménem jeho manželky Věry Davidové.\n\nPo sametové revoluci následoval Davidův návrat na akademickou půdu. V 90. letech absolvoval habilitační a později profesorské řízení na Univerzitě Karlově v Praze. Na počátku 90. let působil jako učitel na Pedagogické fakultě v Hradci Králové, později se přesunul do Ústí nad Labem, kde na Pedagogické fakultě Univerzity Jana Evangelisty Purkyně vyučoval až do roku 2013 didaktiku výtvarné výchovy. V Ústí nad Labem působil zároveň jako školitel v doktorském studijním programu Teorie výtvarné výchovy.\n\nDavidova odborná práce čítá několik monografií, řadu předmluv, doslovů a přes 70 statí ve sbornících a odborných časopisech. Davidovy texty vyšly v roce 2008 v souborné publikaci \"Století dítěte a výzva obrazů\", kterou vydala Pedagogická fakulta Masarykovy univerzity.\n\nDavid se dlouhodobě zabýval především filosofií a etickými aspekty výtvarného vzdělávání a jeho odborné statě přispěly mj. k formování obsahové náplně předmětu VV po roce 89. Ve svých úvahách čerpal především z poznatků tvarové psychologie, hlubinné psychologie, ekofilosofie a fenomenologie. Tvůrčí proces ve výtvarné výchově pojímal jako nedílnou součást široce pojaté ontické kreativity a imanentního dějiště hlubinné duševní integrace. Výtvarnou výchovu v tomto ohledu vnímal také jako cestu k zodpovědnému lidství a ekologickému uvažování, zakotveného v neklidné kultuře informačního věku. Kriticky sledoval trendy akcentující převážně komunikační aspekty výtvarného vyjádření stejně jako neuváženou aplikaci nových informačních technologií, kterou vnímal z hlediska perspektivy výtvarné edukace jako dobově poplatnou a efemérní.\n\n"}
{"id": "1008245", "url": "https://cs.wikipedia.org/wiki?curid=1008245", "title": "Martín Silva", "text": "Martín Silva\n\nMartín Andrés Silva Leites (* 25. března 1983, Montevideo) je uruguayský fotbalový brankář, který hraje v brazilském klubu CR Vasco da Gama a v uruguayské fotbalové reprezentaci. Velkou část kariéry strávil v uruguayském klubu Defensor Sporting. Účastník Mistrovství světa 2010 v Jihoafrické republice a Mistrovství světa 2014 v Brazílii.\n\nPostupně hrál za kluby Defensor Sporting (Uruguay), Club Olimpia (Paraguay) a CR Vasco da Gama (Brazílie).\n\nV A-týmu Uruguaye debutoval v roce 2009, šlo o přátelský zápas 12. srpna proti Alžírsku (porážka 0:1). Silva odchytal kompletní střetnutí. Další utkání v národním týmu chytal až v roce 2013.\n\nZúčastnil se Mistrovství světa 2010 v Jihoafrické republice, kde tým Uruguaye obsadil konečné čtvrté místo. Na šampionátu ale neodchytal ani jeden zápas, byl náhradním brankářem.\n\nTrenér Óscar Tabárez jej nominoval na Mistrovství světa 2014 v Brazílii.\n\n"}
{"id": "1008246", "url": "https://cs.wikipedia.org/wiki?curid=1008246", "title": "Gediminasův hrad", "text": "Gediminasův hrad\n\nGediminasův hrad nebo Horní hrad je hrad v hlavním městě Litvy Vilniusu. \n\nV historických zápisech se ve Vilniusu vzpomínají tři hrady: Horní hrad (častěji nazývaný Gediminasův hrad), Dolní hrad, který se nachází na Hradní hoře a Křivý hrad na dnešní Hoře tří křížů. Nejstarším hradem Vilniusu je Gediminasův hrad.\n\nPrvní dřevěný hrad byl v těchto místech postaven někdy na přelomu 13. a 14. století na příkaz knížete Gediminase. Když se z Vilniusu stalo hlavní město, hrad začali zpevňovat kamennými zdmi. Hrad jak ho známe dnes, byl restaurován v letech 1948 - 1949. Tato velkolepá stavba, kterou obklopovaly tři metry tlusté zdi se tyčila zpoza nich nad středověké město a v obyvatelích města vzbuzovala strach.\n\nBěhem války s Moskvou v 17. století byl hrad vážně poškozen. Na začátku 20. století z něj zbyly jen ruiny, ale díky rekonstrukčním pracím v 30. letech se jej jako jednu z hlavních pamětihodností Vilniusu podařilo zachovat.\n\nDnes je návštěvníkům k dispozici celý hrad, včetně jeho západní věže a ostatních ruin.\n\n"}
{"id": "1008248", "url": "https://cs.wikipedia.org/wiki?curid=1008248", "title": "Hora tří křížů", "text": "Hora tří křížů\n\nTrijų kryžių kalnas (doslova \"Hora tří křížů\") je vrch ve Vilniusu na pravém břehu řeky Vilnia. Na jejím vrcholu stojí památník, jehož autorem je Antoni Wiwulski.\n\nV Litvě se dlouho udrželo původní pohanské náboženství. Země oficiálně přijala křesťanství v roce 1387, když se litevský velkokníže Jogaila (polsky: Jagiełło) stal polským králem Vladislavem II., nechal se pokřtít a spolu se svým bratrancem, knížetem Vytautasem odstartoval proces christianizace Litvy. Do té doby všechny pokusy o obrácení Litevců na křesťanskou víru selhaly. Litevci misionáře popravovali, mnichy ukřižovali a jejich rozčtvrcená těla házeli do vody. Mnozí historici tvrdí, že v 13. století bylo právě na této hoře zavražděno sedm františkánů, kteří zvěstovali Litevcům křesťanskou víru.\n\nNa břehu řeky Vilnia se v 13. století v těchto místech tyčil takzvaný Křivý zámek. V roce 1390 ho křižáci vypálili a od té doby se již neopravoval. Na jeho místě byly v roce 1613 na památku sedmi mnichů, zavražděných za víru, postaveny první dřevěné kříže. V roce 1916 dřevěné kříže vyměnili za betonové. Kříže byly postaveny podle projektu architekta Antoniho Wiwulského (Antanase Vivulskise). Po válce byly na příkaz SSSR tyto Tři kříže spolu s dalšími náboženskými památkami zničeny. Obnovené byly až 14. června 1989. Součástí vrchu jsou i zříceniny zničených původních křížů.\n\nZ hory je pěkný výhled na panorama Vilniusu. Nedaleko od ní se nachází zámek zakladatele města, knížete Gedimina.\n\n"}
{"id": "1008251", "url": "https://cs.wikipedia.org/wiki?curid=1008251", "title": "Sloní noha", "text": "Sloní noha\n\nVýraz sloní noha se používá jako lidového pojmenování pro:\n\nA to pro vytrvalé rostliny vytvářející tzv. kaudex (ztlustlou bázi kmene). Konkrétně se jedná o různé zástupce rodů:\n\nČernobylit – lávová struktura\n"}
{"id": "1008252", "url": "https://cs.wikipedia.org/wiki?curid=1008252", "title": "Národní park Trakai", "text": "Národní park Trakai\n\nNárodní park Trakai je litevský národně historický kulturní park, který se nachází v oblasti města Trakai. Rozloha parku je 82 km². Jeho součástí jsou dvě přírodní rezervace, archeologické naleziště, deset kulturních a přírodních památek a 50 starých původních domů.\n"}
{"id": "1008256", "url": "https://cs.wikipedia.org/wiki?curid=1008256", "title": "Hadžime no ippo", "text": "Hadžime no ippo\n\nHadžime no ippo (, v překladu \"První krok\") je japonská sportovní manga, kterou kreslí a píše George Morikawa. Tato manga se řadí k jedněm z nejdéle vycházejících mang vůbec – dodnes bylo vydáno 112 svazků tankóbon, přičemž první kapitola mangy se objevila v časopisu \"Šúkan šónen Magazine\" v roce 1989. Pojednává o středoškolákovi Ippovi Makunoučim, jenž se postupně vypracovává ve zkušeného boxera.\n\nManga se také dočkala anime adaptace o třech řadách, jíž vyrobilo studio Madhouse. První řada o 76 dílech byla odvysílána v letech 2000–2002, druhá řada o 26 dílech s podtitulem \"New Challenger\" se na televizních obrazovkách objevila v roce 2009 a třetí řada o 25 dílech s podtitulem \"Rising\" byla odvysílána v letech 2013–2014.\n\n"}
{"id": "1008259", "url": "https://cs.wikipedia.org/wiki?curid=1008259", "title": "Rusnė (ostrov)", "text": "Rusnė (ostrov)\n\nRusnė (litevsky: \"Rusnės sala\") je největší ostrov v Litvě o rozloze 5 km. Leží v deltě řeky Němen při ústí do Kurského zálivu. Zde se nachází i Národní park v deltě řeky Němen.\n\nOstrov omývá několik říčních ramen - (Vorusnė, Pakalnė, Ulmas, Dumblė a Palaukys). Z jihu ostrov omývá říční rameno Skirvytė tvořící hranici s Kaliningradskou oblastí, která patří Ruské federaci. Západní hranici ostrova tvoří říční ramena Rusnė a Atmata.\n\nPrvní zmínka o největším městě na ostrově Rusnė pochází ze 14. století z roku 1365. Je to město Rusnė. Toto město s 1 642 obyvateli (2001) je bohaté na historické památky. Nachází se zde kromě jiných pamětihodností i synagoga z roku 1863 a římskokatolický kostel z roku 1419. Zajímavostí tohoto města je několik částí, které se nacházejí níže než hladina moře. Tato místa jsou nejnižšími položenými místy v Litvě a bývají velmi často zatopena.\n\nDalší ostrovy v deltě Němenu seřazeny podle velikosti plochy: Briedžių, Kiemo, Kubilių, Trušių a Vito.\n"}
{"id": "1008268", "url": "https://cs.wikipedia.org/wiki?curid=1008268", "title": "Hřib (Butyriboletus)", "text": "Hřib (Butyriboletus)\n\nHřib (\"Butyriboletus\" ) je rod hřibovitých hub, který oddělili z rodu \"Boletus\" američtí mykologové David Arora a Jonathan L. Frank v roce 2014, řadu dalších druhů do rodu přesunul italský mykolog Alfredo Vizzini. Druhovým zastoupením se tento rod výrazně překrývá s původní sekcí Appendiculati rodu \"Boletus\".\n"}
{"id": "1008269", "url": "https://cs.wikipedia.org/wiki?curid=1008269", "title": "Vojkovická rovina", "text": "Vojkovická rovina\n\nVojkovická rovina je geomorfologický okrsek v severozápadní části Mělnické kotliny, ležící v okresech Mělník a Praha-východ ve Středočeském kraji. Nejvyšší bod území je vrch Dřínov (247 m n. m.).\n\nÚzemí okrsku se nachází mezi městy Kralupy nad Vltavou (na jihozápadě) a Neratovice (na jihovýchodě). Severní hranice vede přes obce Vojkovice, Zálezlice a Obříství, jižní hranice přes obce Úžice a Veliká Ves. Zcela uvnitř okrsku je město Veltrusy a větší obce Dřínov, Chlumín a Zlosyň.\n\nOkrsek Vojkovická rovina (dle značení Jaromíra Demka VIB–3C–5) náleží do celku Středolabská tabule a podcelku Mělnická kotlina.\n\nPodrobnější členění Balatky a Kalvody, které člení až na úroveň podokrsků a částí, okrsek Vojkovická rovina nezná, uvádí pouze 3 jiné okrsky Mělnické kotliny (Lužecká kotlina, Staroboleslavská kotlina a Všetatská pahorkatina).\n\nVojkovická rovina sousedí s dalšími okrsky Středolabské tabule: Labsko-vltavská niva na západě, severu a východě, Kostelecká rovina na jihovýchodě a Kojetická pahorkatina na jihu.\n\n"}
{"id": "1008270", "url": "https://cs.wikipedia.org/wiki?curid=1008270", "title": "José María Giménez", "text": "José María Giménez\n\nJosé María Giménez de Vargas (* 20. ledna 1995, Toledo, Uruguay) je uruguayský fotbalový obránce, který působí v klubu Atlético Madrid. Je také členem uruguayské fotbalové reprezentace. Hraje na postu stopera (středního obránce). Účastník Mistrovství světa 2014 v Brazílii.\n\nV profi fotbale debutoval v dresu uruguayského klubu Danubio FC v roce 2012. V dubnu 2013 podepsal pětiletý kontrakt s popředním španělským celkem Atlético Madrid, kam následně v letní pauze přestoupil. S Atléticem vyhrál ve své premiérové sezoně ve španělské Primera División titul.\n\nGiménez reprezentoval Uruguay v mládežnické kategorii U20. Zúčastnil se Mistrovství světa do 20 let 2013 v Turecku, kde s týmem získal stříbrné medaile po finálové prohře v penaltovém rozstřelu s Francií.\n\nV A-týmu Uruguaye debutoval v roce 2013, šlo o kvalifkační zápas 10. září proti Kolumbii (výhra 2:0). Odehrál kompletní střetnutí.\n\nTrenér Óscar Tabárez jej nominoval na Mistrovství světa 2014 v Brazílii.\n\n"}
{"id": "1008272", "url": "https://cs.wikipedia.org/wiki?curid=1008272", "title": "Hof (město)", "text": "Hof (město)\n\nHof je město v Německu, ležící asi 140 km severovýchodně od Norimberku a 15 km západně od českých hranic na řece Sále. Žije zde obyvatel. Město bylo součástí historické země Fojtsko a markrabství Brandenburg-Bayreuth, od roku 1810 patří k Bavorsku. Nad městem se vypíná rozhledna \"Bismarckturm\" z roku 1921. Funguje zde divadlo, zoologická zahrada a městský park \"Theresienstein\", nedaleko města leží Letiště Plauen-Hof. Každoročně v říjnu se ve městě koná mezinárodní filmový festival. Partnerským městem je Cheb. Od roku 1993 je Hof členem evropského regionu Euregio Egrensis a od roku 2005 metropolitního regionu Norimberk. Kvůli geografické odlehlosti a drsnému klimatu se městu a jeho okolí přezdívá „Bavorská Sibiř“.\n\nV Hofu byla na počátku 16. století rozvinutá řezbářská tvorba a působilo zde několik dílen, které dodávaly oltáře do okolních obcí. Uměleckými centry oblasti byl Cvikov a také Cheb. V Hofu působil gotický řezbář Michael Heuffner (1483, Cheb-1511, Zwickau), který se vyškolil u Petera Breuera a byl autorem mariánského oltáře (1511) ve špitálním kostele v Hofu.\n\nNarodil se zde německý malíř Johann Christian Reinhardt (1761, Hof - 1847, Řím), jehož dům v Římě byl centrem kolonie německých umělců. Byl jedním z předních romantických krajinářů počátku 19. století. V roce 1810 byl jmenován členem Pruské akademie umění a roku 1813 členem Accademia di San Luca. V roce 1830 byl jmenován členem Královské akademie umění v Mnichově a v roce 1839 malířem královského bavorského dvora. \n\n\n\nVe městě je rozvinutý potravinářský průmysl: výroba piva – ve městě působí pivovary \"Meinel-Bräu\" a \"Brauerei Scherdel\".\nVýroba uzenin, které prodávají na ulicích krojovaní párkaři (\"Wärschtlamo\").\n\nTypickou specialitou pro Hof je Schnitz (jedná se o Eintopf). Jméno se odvozuje od toho, že ingredience se musí krájet (schneiden).\n\n"}
{"id": "1008273", "url": "https://cs.wikipedia.org/wiki?curid=1008273", "title": "Seznam zápasů španělské fotbalové reprezentace na MS", "text": "Seznam zápasů španělské fotbalové reprezentace na MS\n\nŠpanělská fotbalová reprezentace byla celkem 15x na mistrovstvích světa ve fotbale a to v roce 1934, 1950, 1962, 1966, 1978, 1982, 1986, 1990, 1994, 1998, 2002, 2006, 2010, 2014, 2018.\n\n"}
{"id": "1008278", "url": "https://cs.wikipedia.org/wiki?curid=1008278", "title": "Hulevník východní", "text": "Hulevník východní\n\nHulevník východní (\"Sisymbrium orientale\") je středně vysoká, žlutě kvetoucí, planě rostoucí rostlina druh z rodu hulevník. Tato bylina se s nástupem zemědělské velkovýroby stala z původně málo nebezpečného plevele ohroženou rostlinou.\n\nTěžištěm výskytu hulevníku východního je území od Středozemního moře přes oblasti okolo Kavkazu a Střední Asie až k západnímu úpatí Himálaji. Méně je již rozšířen ve střední a západní Evropě. Zavlečen byl také do Ameriky, v Asii až na Dálný východ a do Japonska, do Austrálie i na Nový Zéland.\n\nV České republice tento teplomilný druh pravidelně roste v teplých oblastech jižní Moravy a v okolí Štramberku na východě severní Moravy. Pokud se objeví v Česku na jiném místě jedná se pravděpodobně jen o krátkodobý výskyt způsobený zavlečením. Obvykle se nachází na výslunných teplých travnatých nebo křovitých stráních v sypkých bazických půdách, na vinicích, polních úhorech, skládkách a náspech okolo cest a tratí.\n\nRostlina s přímou, sivě chlupatou lodyhou vysokou 40 až 80 cm která je obvykle již od spodu rozvětvená. Přízemní listy na dlouhých řapících vytvářejí přízemní růžici. Spodní až střední lodyžní listy dlouhé 10 až 30 cm jsou kracovité, zpeřeně členěné do dvou až čtyř střídavých nebo protistojných párů, kopinaté až trojúhelníkovité se širokým koncovým úkrojkem a na okrajích drobně zoubkované. Listy rostoucí v horní části lodyhy jsou hrálovité, celokrajné, řapíkaté nebo do řapíku zúžené, trojdílné šípovité s prostředním prodlouženým kopinatým dílem.\n\nKvěty jsou seskupeny do rozvětveného a prodlužujícího se hroznu který obsahuje až 30 oboupohlavných čtyřčetných květů. Vejčité kališní lístky jsou 3 až 5 mm dlouhé. Citrónově žluté, široce obvejčité korunní lístky bývají na vrcholu plytce vykrojené nebo zaokrouhlené, mají krátký nehtík a bývají dvakrát tak dlouhé jako lístky kališní. Šest čtyřmocných tyčinek nese žluté prašníky. Rostlina kvete v červnu a červenci.\n\nPlody jsou chlupaté dvoupouzdré šešule 50 až 70 mm dlouhé, rovné nebo obloukovité, na vrcholu zúžené a vyrůstající na od vřetene různě odstálých tlustých stopkách 6 mm dlouhých. V pouzdru šešule bývá okolo 50 drobných oranžových, vejčitých zploštělých semen 1 až 1,5 mm velkých. Ploidie druhu je 2n = 14.\n\nHulevník východní se v české přírodě vyskytuje ve dvou poddruzích. Prvním je nominátní podruh který je v ČR počítán mezi původní rostliny\n\nDruhým je nepůvodní poddruh, zavlékaný asi s ovčí vlnou, který byl v Česku prvně zpozorován až roku 1958\n\nV minulosti byl hulevník východní považován za jednoletý plevel, který se v nižších nadmořských výškách objevoval na polích ve vytrvalých pícninách a ozimech. S nástupem herbicidů a zlepšením péče o půdu se ale hulevník východní pravý stal v ČR vzácnou rostlinou a podle \"Červeného seznamu cévnatých rostlin České republiky\" z roku 2012 je silně ohroženým druhem (C2t).\n\n\n \n"}
{"id": "1008281", "url": "https://cs.wikipedia.org/wiki?curid=1008281", "title": "Braňo Polák", "text": "Braňo Polák\n\nMgA. Braňo Polák, vlastním jménem Branislav Polák (* 20. února 1973, Skalice) je slovenský zpěvák a herec žijící v Praze. Je bývalý člen chlapecké skupiny A-TAK.\n\nNarodil se ve slovenské Skalici. Absolvoval konzervatoř v Bratislavě. Poté studoval obor Herectví na divadelní fakultu Janáčkově akademii múzických umění v Brně.\n\nJako člen Městského divadla v Brně. Účinkoval v řadě vystoupení v zahraničí s muzikálem \"West Side Story\". V tomto muzikálu účinkoval také v Hudebním divadle Karlín. V Brně hostoval v muzikálech \"Babylon\", \"Radúz a Mahulena\", \"Hra o lásce a smrti\" a v činohře \"Cyrano\". V černu 2014 hrál v činoherním představení \"Svaté neřesti\". Hraje převážně v muzikálech.\n\n\n\n\n\n\n\n\n"}
{"id": "1008282", "url": "https://cs.wikipedia.org/wiki?curid=1008282", "title": "Studley Royal Park", "text": "Studley Royal Park\n\nStudley Royal Park (Královský park Studley) včetně ruin opatství Fountains Abbey (Fontánové opatství) v North Yorkshire, Anglie, je zapsáno na seznam světového dědictví organizace UNESCO. Místo, které má rozlohu 323 ha (800 akrů) je pokryto zahradou z 18. století, a obsahuje jednu z největších ruin cisterciáckého kláštera v Evropě a viktoriánský kostel navržený Williamrm Burgesem. \n\nKrajinářský park je vyšperkován romantickými stavbami. „\"Nejpůsobivější jsou Chrám Piety, Pavilonek Anny Boleynové nebo Osmiboká věž.\"“ (Ivar Otruba) \n\nOpatství Fountains Abbey bylo založeno v roce 1132 benediktinskými mnichy, kteří odešli z opatství St Mary's Abbey jako cisterciácký řád. Po zrušení klášterů v roce 1539 Henry VIII, byly budovy opatství a více než 200 hektarů (500 akrů) půdy prodáno královstvím siru Richardu Greshamovi, obchodníkovi. Majetek byl předáván několik generací rodem sira Richarda a pak prodán Stephenovi Proctori, který postavil Fountains Hall, pravděpodobně mezi lety 1598 a 1604. Fountains Hall je zámeček, postavený částečně z kamene z ruin opatství Fountains Abbey. Fountains Abbey Mill je mlýn z 12. století, který zůstal ve Velké Británii a nejstarší funkční budova na pozemku.\n\nJohn Aislabie zdědil Studley estate od svého staršího bratra v roce 1693. Byl konzervativní člen parlamentu pro Ripon v roce 1695, a v roce 1718 se stal ministrem financí. Aislabie byl hlavním sponzorem programu South Sea Company scheme. V roce 1720, kdy se tato obrovská finanční operace zhroutila, byl vyloučen z parlamentu a diskvalifikován doživotně z veřejného úřadu.\n\nAislabie se vrátil do Yorkshiru a věnoval se od roku 1718 tvorbě zahrady. Po jeho smrti v roce 1742, jeho syn William rozšířil úpravu o zbytky opatství a Fountains Hall. Změnil upravené oblasti v malebném romantickém stylu, kontrastujícím s formálností úprav jeho otce. Mezi tím oba vytvořili Water Garden, pravděpodobně nejdůležitější podobná úprava v Anglii 18. století. V roce 1983 majetek získal National Trust.\n\nStudley Royal House (nebo Hall), stál v severozápadním rohu parku. Původně to byl středověký zámek, který vyhořel v roce 1716 a byl přestavěn Johnem Aislabie. V roce 1762 byl upraven v Palladianském stylu. Budova byla zničena požárem v roce 1946. Velká část postavená v letech 1728 a 1732 přežila a nyní je upravena jako soukromý dům.\n\nV roce 1966 koupil panství od West Riding County Council a v roce 1983 jej získal National Trust. V roce 1986 byl celý park vyhlášen světovým dědictvím UNESCO. To je uznání pro mistrovské dílo lidského tvůrčího génia a vynikající příklad určitého typu budovy nebo architektonického či technologického souboru nebo krajiny, který ilustruje významné etapy v dějinách lidstva.\n\nZahradu Studley Royal Water Garden vytvořil John Aislabie v roce 1718, je jedním z nejlepších přežívajících příkladů vodní zahrady své doby v Anglii. Byla rozšířena jeho synem, Williamem, který zakoupil sousední Fountains Estate. Elegantní ozdobné jezera, kanály, chrámy a kaskády poskytují sled dramatických a poutavých pohledů. Úprava je také poseta řadou pošetilých prvků, včetně neogotického hradu a hodovního domu v palladianském stylu.\n\nHlavní článek: St Marie je, Studley Royal\nPohled na West Endu v kostele\n\nKostel St Mary's Church (kostel Panny Marie) byl jedním ze dvou, pozdně viktoriánských, památných kostelů v Yorkshire, postavený rodem prvního markýze z Ripon na památku Fredericka Granthama Vynera. Další je kostel Church of Christ the Consoler (Krista Utěšitele) v Skelton-on-Ure, jehož architektem byl William Burges. Vyner byl zavražděn řeckých bandity v roce 1870 a jeho matka, lady Mary Vyner, a sestra, lady Ripon, použili nevyčerpané výkupné, které shromáždili k získání jeho svobody, na výstavbu dvou kostelů na jeho památku v jejich panství. Burges byl jmenován jako architekt s největší pravděpodobností v důsledku spojení mezi jeho největším mecenášem, Johnem Crichtonem-Stuartem, třetím markýzem Bute a Vynerem, kteří byli přátelé z Oxfordu. Kostel byl vysvěcen v roce 1878. Interiér je nádherný, převyšující Skelton v bohatství a vznešenosti. Barevné skla mají zvláště vysokou kvalitu. St Marie je Burgesovo \"církevní mistrovské dílo.\"\n\nStředověký Deer Park (Jelení park), v němž leží kostel, je domovem 500 jelenů a bohatství flory a fauny.\n\n"}
{"id": "1008287", "url": "https://cs.wikipedia.org/wiki?curid=1008287", "title": "Mostovský dub", "text": "Mostovský dub\n\nMostovský dub je památný strom, starobylý dub letní (\"Quercus robur\") se silným a nízkým kmenem a pokroucenými větvemi.\nRoste po pravé straně silnice z Mostova do Odravy, přibližně 400 m od zámku v Mostově.\nStrom má měřený obvod 480 cm, výšku 17 m (měření 2003). Ze spodních větví zbyly jen pahýly, Na nejsilnějším zbytku větve byl proveden speciální korunkový řez. \n\nZa památný byl strom vyhlášen v roce 2005.\n"}
{"id": "1008288", "url": "https://cs.wikipedia.org/wiki?curid=1008288", "title": "Ladislav Bilan mladší", "text": "Ladislav Bilan mladší\n\nLadislav Bilan mladší (* 1994 Olomouc) je český hráč na bicí nástroje, nejmladší člen Moravské filharmonie Olomouc.\n\nNarodil se do rodiny evangelických hudebníků, matka hraje na klavír a harfu, otec na bicí. Matka je vedoucí učitelkou pobočky olomoucké Základní umělecké školy „Žerotín“ v Dolanech. Otec Ladislav Bilan starší je od roku 1988 tympánistou a vedoucím skupiny bicích nástrojů v Moravské filharmonii Olomouc, vyučuje hru na bicí nástroje na olomoucké konzervatoři a ZUŠ „Žerotín“. Rodina se posléze odstěhovala z Olomouce do Samotišek pod Svatým kopečkem.\n\nAčkoli syn začínal hrou na zobcovou flétnu, od otce se začal učit na bicí. Učil se u něj na Základní umělecké škole „Žerotín“ v Olomouci. Hlásil se úspěšně na konzervatoř do Brna, Olomouce i Ostravy a zvolil si ke studiu olomouckou Konzervatoř Evangelické akademie, kde studuje od roku 2010, rovněž u svého otce. V únoru 2014 úspěšně složil přijímací zkoušky na Hudební a taneční fakultu Akademie múzických umění v Praze.\n\nVe svých 13 letech se zúčastnil konkurzu do olomoucké filharmonie a začal v ní hrát zprvu na triangl, později na další bicí nástroje. Od roku 2009 je oficiálně členem filharmonie. V říjnu 2012 byl ve svých 18 letech veden jako její nejmladší člen.\n\nZa rok 2009 a znovu za rok 2011 získal ocenění Talent Olomouckého kraje, určené žákům a studentům, kteří dosáhli mimořádných úspěchů na soutěžích a přehlídkách.\n\nV druhé polovině července 2011 se zúčastnil Mistrovství světa v interpretačním umění (WCOPA) v kalifornském Los Angeles. V soutěži postoupil napříč věkovými kategoriemi do semifinále a přivezl dvě zlaté medaile v kategoriích Instrument Open a Instrument Original Works, stříbrnou medaili v kategorii Instrument Classical a dvě plakety za nejlepší hudební výkon v kategoriích hra na bicí a vibrafon.\n\nV listopadu 2013 uspěl v konkurzních přehrávkách „Zahraj si s Českou filharmonií“. Ze 120 uchazečů ve dvou věkových kategoriích se umístil celkově na 6. místě s hodnocením 22,82 bodů a byl tak vybrán k sólovému účinkování na marimbu při Open air koncertu České filharmonie. Koncert se konal 24. června 2014 na Hradčanském náměstí v Praze u příležitosti zakončení 118. sezóny orchestru pod vedením jeho šéfdirigenta Jiřího Bělohlávka. Ladislav Bilan na koncertu odehrál 3. a 4. větu z Koncertu pro marimbu a orchestr č. 1 brazilského skladatele Neye Rosaura.\n\n"}
{"id": "1008290", "url": "https://cs.wikipedia.org/wiki?curid=1008290", "title": "Novočeboksarsk", "text": "Novočeboksarsk\n\nNovočeboksarsk (; ) je město v Čuvašsku v Ruské federaci. Leží na jižním břehu Volhy zhruba čtyři kilometry východně od Čeboksar, hlavního města republiky. V roce 2010 mělo přes 124 tisíc obyvatel.\n\nMěsto vzniklo v roce 1960 v souvislosti s výstavbou Čeboksarské přehrady. Původně vzniklo jako satelitní město Čeboksar, pod které také ze správního hlediska spadalo. V roce 1965 se stalo samostatným městem a také získalo své současné jméno.\n\nV roce 1983 překročil počet obyvatel města počet sto tisíc.\n\nOd roku 1979 je ve městě trolejbusová doprava.\n"}
{"id": "1008292", "url": "https://cs.wikipedia.org/wiki?curid=1008292", "title": "Richard Chase", "text": "Richard Chase\n\nRichard Trenton Chase (23. května 1950 – 26. prosince 1980) byl americký sériový vrah, nekrofil a kanibal. Během jednoho měsíce zabil v Sacramentu v Kalifornii šest lidí. Přezdívalo se mu upír ze Sacramenta, jelikož pil krev svých obětí a jedl části jejich těla. Za účelem jejího získání zabíjel králíky a psy. Když byl zatčen policií, prohlašoval, že hledal nové a snadnější způsoby, jak zabíjet lidi. Každou svou oběť zabil, rozřízl a pak pil její krev. Za své činy byl odsouzen k trestu smrti v plynové komoře, rozsudek nebyl nikdy vykonán, protože 26. prosince 1980, byl nalezen mrtev ve své cele. Na místo smrti dorazili doktoři a ti uvedli, že se Chase úmyslně předávkoval antidepresivy.\n\nChase pocházel z města Santa Clara v Kalifornii. Už od svých 10 let vykazoval všechny tři známky tzv. Macdonaldovy triády, tedy enurézu (pomočování se), žhářství a týrání zvířat. V dospívání pak byl prý silně drogově závislý. \n\nBěhem dospívání se u Chase rozvinula hypochondrie. Často si stěžoval, že mu přestává tlouct srdce nebo že „mu někdo ukradl plicní tepnu“. K hlavě si přikládal pomeranče a věřil, že pomocí difuze z nich jeho mozek absorbuje Vitamín C. Chase také věřil, že jeho lebeční kosti se od sebe oddělily a začaly se pohybovat. Proto si oholil hlavu, aby mohl jejich pohyb sledovat.\n\nKdyž Richard dospěl, tak zjistil, že má problémy s erekcí a nemůže fungovat v normálním sexuálním životě. Usmyslel si, že za jeho problém může nedostatek krve, tak začal vraždit zvířata a pít jejich krev (popř. jíst jejich orgány). Jednoho dne došel k závěru, že zvířecí krev nepomáhá, tak se rozhodl k radikálnějšímu kroku. Zabíjet lidi.\n\nV dospělosti si Chase pronajal byt s kamarády a odstěhoval se od své matky, jelikož byl přesvědčený, že ta se ho snažila otrávit. Jeho spolubydlící si však stěžovali na neustálé požívání alkoholu, LSD a kouření marihuany. Navíc prý chodil Chase po bytě úplně nahý, i když měl zrovna společnost. Jeho spolubydlící pak začali požadovat, aby se Chase odstěhoval, ale když odmítl, odstěhovali se nakonec oni.\n\nJakmile se Chase ocitl v bytě sám, začal chytat, zabíjet a kuchat různá zvířata, která pak jedl v syrovém stavu – někdy v mixéru smíchal jejich orgány s Coca-Colou, a pak tuto směs vypil. Chase věřil, že požíváním těchto zvířat v syrovém stavu zabrání scvrknutí svého srdce.\n\nV roce 1973 strávil Chase chvíli na psychiatrickém oddělení a v roce 1976 byl proti své vůli umístěn do blázince po tom, co si vstříkl do žíly králičí krev a skončil v nemocnici. Kvůli jeho fixaci na krev mu zaměstnanci ústavu začali přezdívat „Drákula“. Oknem ústavu se mu podařilo chytit dva ptáky, kterým pak zlomil vaz a vypil jejich krev. Kromě toho ještě kradl injekční stříkačky a odebíral jimi krev terapeutickým psům.\n\nChaseovi byla okamžitě diagnostikována paranoidní schizofrenie. Absolvoval řadu léčení, včetně medikace psychotropními látky, a poté lékaři usoudili, že již nepředstavuje pro společnost jakékoli nebezpečí. V roce 1976 byl propuštěn do péče své matky.\n\nChaseova matka ho odstavila od léků a sehnala mu byt, který nejdříve obýval s dalšími lidmi, ale všichni se nakonec odstěhovali a on opět zůstal opět sám.\n\nPozdější vyšetřování odhalilo, že v polovině roku 1977 byl Chase zastaven a zatčen policejní hlídkou u jezera Pyramid Lake v Nevadě. Tělo měl od krve a v kufru byl nalezen kyblík plný krve. Testy ale odhalily, že krev byla kraví, a tak nebylo podáno žádné obvinění.\n\nChase zabil svou první oběť 29. prosince 1977 a to tak, že ji zastřelil z jedoucího vozidla. Obětí byl jednapadesátiletý Ambrose Griffin, otec dvou děti.\n\nO dva týdny později se pokusil vloupat domů k jedné ženě, ale jelikož měla zamčené dveře, prostě odešel. Chase později řekl detektivům, že zamčené dveře považoval jako znak toho, že není vítaný, ale pokud byly dveře otevřené, znamenalo to pozvání dovnitř. Jednou ho u sebe nachytal pár, který se zrovna vracel domů. Vyhnali ho, když ho přistihli, jak se prohrabuje jejich věcmi a chystá se je okrást. Navíc ještě pomočil a znečistil postýlku i oblečení jejich dítěte.\n\nV roce 1978 se 23. ledna Chase vkradl do domu Teresy Wallinové, která byla zrovna ve třetím měsíci těhotenství, a třikrát ji postřelil. Poté měl pohlavní styk s její mrtvolou, do které ještě bodal řeznickým nožem. Poté z ní vyndal několik orgánů, odřízl jednu bradavku a vypil její krev. Než odešel, nacpal ji do krku psí výkaly, které posbíral na dvorku.\n\nTéže roku se 27. ledna Chase vkradl k osmatřicetileté Evelyn Mirothové, kde narazil na jejího kamaráda, Dannyho Mareditha, a zastřelil ho pistolí ráže 22. Ukradl Meredithinu peněženku a klíčky od auta a pak zastřelil i Mirothovou, jejího šestiletého syna Jasona a 22měsíčního synovce Davida Ferreira. Nakonec opět znetvořil mrtvolu Mirothové a uchýlil se k nekrofilii a kanibalismu.\n\nZaklepání na dveře pak Chase vystrašilo, tak ujel v Meredithině autě a vzal si s sebou tělo Ferreira. Návštěvník na to upozornil sousedy, kteří pak zavolali policii. Policie našla na místě činu v krvi otisky prstů i otisk boty. Chvíli na to pak Chase zatkli – když policisté následně prohledávali jeho byt, zjistili, že jeho zdi, podlaha, strop, lednice i všechno nádobí jsou od krve.\n\nV roce 1979 stanul Chase před soudem obviněný z šesti vražd. Aby se vyhnul trestu smrti, jeho obhajoba argumentovala, že se jedná o vraždy druhého stupně, za které by dostal doživotí. Opírali se o jeho duševní poruchu a tvrdili tedy, že jeho činy nebyly předem promyšlené či záměrné.\n\n8. května, 1980 shledala porota Chase vinným ze šesti vražd prvního stupně a zamítla tak argument, že by měl být shledán nevinným z důvodu dušení choroby. Byl odsouzen k trestu smrti v plynové komoře. Dokonce i Chaseovi spoluvězni se ho báli, jelikož si byli vědomi toho, jak je násilnický, a často se ho snažili přesvědčit, aby spáchal sebevraždu. \n\nChase poskytl několik rozhovorů Robertu Resslerovi, během kterých mluvil hlavně o svém strachu z nacistů a UFA. Tvrdil, že i když zabíjel, nebyla to jeho vina. Prý se jen snažil přežít, což dělá přece každý. Požádal dokonce Resslera, aby mu poskytl přístup k radaru, kterým by mohl dopadnout nacisty a UFO, aby tak mohli být nacisté odsouzeni za ty vraždy, které spáchali. Také dal Resslerovi hordu svého jídla, které si hromadil v kapsách, jelikož věřil, že policejní strážníci spolupracují s nacisty a snaží se ho otrávit.\n\n26. prosince, 1980 byl Chase nalezen mrtvý ve své cele. Pitva prokázala, že spáchal sebevraždu předávkováním předepsaných antidepresiv, které si nahromadil za několik týdnů.\n"}
{"id": "1008294", "url": "https://cs.wikipedia.org/wiki?curid=1008294", "title": "Prague Open 2014", "text": "Prague Open 2014\n\nPrague Open 2014, oficiálním názvem Prague Open by Advantage Cars 2014, byl tenisový turnaj pořádaný jako součást mužského okruhu ATP Challenger Tour, který se hrál na otevřených antukových dvorcích v tenisovém areálu Štvanice. Konal se mezi 9. až 15. červnem 2014 v Praze jako 17. ročník turnaje.\n\nNa turnaji s rozpočtem 42 500 eur byl nejvýše nasazeným hráčem ve dvouhře český hráč z počátku šesté desítky Lukáš Rosol, který potvrdil roli favorita a soutěž vyhrál. V českém finále zdolal turnajovou dvojku Jiřího Veselého po třísetovém průběhu. Roman Jebavý spolu s Veselým triumfovali v deblové části turnaje.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující páry obdržely divokou kartu do hlavní soutěže:\n\n\n"}
{"id": "1008296", "url": "https://cs.wikipedia.org/wiki?curid=1008296", "title": "Teenie Hodges", "text": "Teenie Hodges\n\nTeenie Hodges, rodným jménem Mabon Lewis Hodges (3. června 1946 − 22. června 2014), byl americký kytarista. Na kytaru začal hrát již v dětství a brzy spolu se svými bratry, baskytaristou Leroyem a klávesistou Charlesem, založil skupinu The Impalas. Později začal spolupracovat se zpěvákem Alem Greenem, se kterým nahrál řadu alb. Spolu s ním rovněž napsal několik písní, jako například „Love and Happiness“ nebo „Take Me to the River“. Jeho synovcem je rapper a herec Drake.\n\n"}
{"id": "1008298", "url": "https://cs.wikipedia.org/wiki?curid=1008298", "title": "Nezemřela jsem", "text": "Nezemřela jsem\n\nNezemřela jsem, celým názvem Nezemřela jsem... ze života Evy Olmerové, je český muzikál inspirovaný životem zpěvačky Evy Olmerové. Premiéra proběhla dne 7. září 2013 v Divadle v Dlouhé. \n\nRole jsou alternovány. \n\n"}
{"id": "1008299", "url": "https://cs.wikipedia.org/wiki?curid=1008299", "title": "Taslan", "text": "Taslan\n\nTaslan je obchodní značka příze tvarované stlačeným vzduchem. \n\nTaslan byl vyvinut u firmy DuPont v roce 1952 (viz \"Kießling/Matthes\"), v roce 1997 převzala patent na jeho výrobu švýcarská firma \"Heberlein\". V České republice skončila platnost ochranné známky pro použití názvu taslan 10.3.2014.\n\nTaslan je nejstarší a i na začátku 21. století nejznámější značka příze tvarované studeným stlačeným vzduchem. Podle nepotvrzených údajů obnášel podíl tohoto druhu na celosvětové výrobě tvarovaných přízí 5 % tj. řádově 0,5 milionu tun ročně.\n\nPříze se používají zejména na tkané a pletené sportovní oděvy a na šicí nitě.\n\nOd jména taslan se v některých odborných publikacích odvozuje název technologie tvarování příze vzduchem: taslanizing, Taslanverfahren (viz \"Kießling/Matthes\"). \n\n"}
{"id": "1008300", "url": "https://cs.wikipedia.org/wiki?curid=1008300", "title": "Prague Open 2014 – mužská dvouhra", "text": "Prague Open 2014 – mužská dvouhra\n\nDo soutěže mužské dvouhry na tenisovém turnaji Prague Open 2014 nastoupilo třicet dva hráčů. Dvojnásobným obhájcem titulu byl ukrajinský tenista Olexandr Nedovjesov, který vypadl v úvodním kole se Slovákem Adrianem Sikorou.\n\nSoutěž dvouhry vyhrál nejvýše nasazený Lukáš Rosol, jenž v českém finále zdolal turnajovou dvojku Jiřího Veselého ve třech sadách . Vybojoval tak osmý singlový challenger kariéry a druhý v probíhající sezóně.\n\n\n"}
{"id": "1008303", "url": "https://cs.wikipedia.org/wiki?curid=1008303", "title": "Jessentuki", "text": "Jessentuki\n\nJessentuki (rusky Ессентуки́) je město na jihu Ruska. Nachází se v jižní části Stavropolského kraje na úpatí Kavkazu v údolí řeky Podkumok, 17 kilometrů od Pjatigorsku. Je součástí skupiny měst s rekreačním zaměřením sdružených pod názvem Kavkazskije miněralnyje vody. Žije zde 100 996 obyvatel (2010).\n\nNeexistuje oficiální verze, jak Jessentuki získalo své jméno.\n\nJedna legenda hovoří o knížeti, kterému se narodil nemocný syn. Po cestě k léčiteli se vykoupali v jednom z léčivých pramenů a už druhý den začaly na hlavě dítěte růst černé vlasy. Proto toto místo nazvali \"Jessen tiuk\", což v karačajevském jazyce znamená \"černý vlas\".\n\nPodle jiné verze se slovo \"sentuk\" překládá z adygejštiny jako \"obydlené místo\", případně se slovo odvozuje od podobně znějících slov z jiných jazyků kavkazské oblasti. Podle další verze pochází název z mongolského \"jisun tug\", tedy \"devět vlajek\".\n\nPodnebí je kontinentální. Léta jsou teplá s velkým počtem horkých a suchých dnů. Průměrná červencová teplota dosahuje 20,4° C, maximálně se vyšplhá na 37° C. Zima je mírná, časté jsou oblevy s teplotami nad bodem mrazu, ale někdy se vyskytnou i mrazy do -25° C. Průměrná lednová teplota dosahuje -4,6° C.\n\nJessentuki se pokládá za největší a nejpopulárnější lázeňské město v Rusku, kde se léčí problémy spojené se zažívacím traktem a játry. Hlavními léčebnými prostředky je více než 20 minerálních pramenů. Město má dva velké lázeňské parky: Léčebný (dolní) a Park Vítězství (horní). V parcích se nacházejí prameny minerální vody, mnohé léčebné ústavy a jsou zde vyznačeny stezky léčebných kúr. Hlavním léčebným faktorem jsou slané alkalické prameny Jessentuki-4, Jessentuki-17 a Jessentuki-novaja. Voda z nich se využívá jednak na pití, jakož i koupelím a inhalaci. V léčebných metodách se využívá i bahno z jezera Tambukan, kterým se léčí poruchy pohybového ústrojí, nervové soustavy, ženské i mužské pohlavní problémy a následky traumat.\n\nK nejvýznamnějším místním pamětihodnostem patří Budova Centrální lázeňské knihovny, Lázeňský léčebný park, Galerie minerálního pramene č. 17, Bahenní léčebný ústav, Budova Mechanoterapie, historická vodní elektrárna Bjelyj Ugol a jiné.\n"}
{"id": "1008307", "url": "https://cs.wikipedia.org/wiki?curid=1008307", "title": "Andrea Březinová", "text": "Andrea Březinová\n\nAndrea Zelová, rozená Březinová (* 28. září 1987 Brno), je česká divadelní herečka.\n\nVystudovala Gymnázium Pavla Křížkovského s uměleckou profilací a následně brněnskou JAMU. Od 1. srpna 2010 je členkou muzikálového souboru Městského divadla Brno.\n\n\n"}
{"id": "1008309", "url": "https://cs.wikipedia.org/wiki?curid=1008309", "title": "Peter Matovič", "text": "Peter Matovič\n\nPeter Matovič (* 7. listopadu 1960) je bývalý slovenský fotbalista.\n\nV československé lize hrál za Slovan Bratislava. Nastoupil v 60 ligových utkáních a dal 1 gól. Ve druhé nejvyšší soutěži hrál za Duklu Banská Bystrica, Slovan Bratislava a Lokomotívu Košice.\n\n"}
{"id": "1008313", "url": "https://cs.wikipedia.org/wiki?curid=1008313", "title": "Viktor Nikodém", "text": "Viktor Nikodém\n\nViktor Nikodem (12. února 1885, Třebíč – 20. února 1958, Praha) byl český malíř, výtvarný kritik a legionář. Jeho otcem byl Vilém Nikodém, matkou byla Sofie Nikodémová, narodil se v domě na třebíčské Litoltově ulici. V roce 1921 se oženil s Boženou Kužmovou z Litovle. Zemřel v roce 1958 na nemoc spojenou s chrlením krve.\n\nVystudoval tzv. obecnou školu v Třebíči, kde také pokračoval na gymnáziu, po vystudování gymnázia vystudoval germanistiku na Univerzitě Karlově v Praze (1906–1914), kdy v rámci studia strávil semestr na Vídeňské univerzitě a semestr na univerzitě v Nice.\n\nPo ukončení studií narukoval k jihlavskému 14. pluku a s ním odešel do Halle v Tyrolsku, v roce 1916 byl převelen na Ruskou frontu, kde byl zajat. V roce 1917 vstoupil do československých legií a byl zařazen do 6. a později do 7. pluku, kde se opět setkal se spolužákem z gymnázia Janem Syrovým. V roce 1918 přešel do fotografického oddělení štábu Československé armády a pokračoval v cestě do Vladivostoku spolu s dalšími vojáky. V té době se rozhodl, že se stane malířem. V roce 1920 se z Vladivostoku spolu s 6. plukem (tzv. Hanáckým) vrátil do ČSR a posléze nastoupil jako výtvarný poradce do Památníku odboje. Mezi měsíci únorem a květnem v roce 1921 proběhla v prostorách památníku odboje výstava výtvarných prací legionářů, po výstavě byla vydána publikace \"Československé legie v Rusku – Malířské dokumenty\". Ve službách památníku odboje působil až do roku 1925, kdy odešel jako štábní kapitání do výslužby.\n\nPo odchodu do civilu se stal redaktorem kulturní rubriky listu Národní osvobození, kde působil do roku 1948. Mezitím se věnoval redakci článků mimo jiné v časopise Volné směry, Zvěrokruh a podobně. Stejně tak se věnoval monografiím především s výtvarnou tematikou.\n\n\n\n"}
{"id": "1008318", "url": "https://cs.wikipedia.org/wiki?curid=1008318", "title": "Za zásluhy", "text": "Za zásluhy\n\nZa zásluhy může být:\n\n\n\n\n\n\n\n\n"}
{"id": "1008319", "url": "https://cs.wikipedia.org/wiki?curid=1008319", "title": "SmoothWall", "text": "SmoothWall\n\nSmoothwall je linuxová distribuce navržená k použití jako open source firewall. Smoothwall byl navržen pro jednoduchou obsluhu, je konfigurovatelný přes webové grafické uživatelské rozhraní a nepotřebuje žádnou předchozí znalost Linuxu k nainstalování a používání. \"Smoothwall\" je také soukromá softwarová společnost sídlící ve Velké Británii, která vyvíjí firewall a software třídící webový obsah. Současně také spravuje open source projekt SmoothWall.\n\nSmoothwall vznikl jako SmoothWall GPL, volně šiřitelná verze v srpnu 2000 s vlastní verzí prodávanou SmoothWall Ltd. od listopadu 2001. Nyní je dostupná v několika volných a placených verzích.\n\nPodle údajů zveřejněných společností má Smoothwall v současně době přes 1 milión aktivních instalací po celém světě.\n\n\"Smoothwall Express\", původně \"SmoothWall GPL\", je volně šiřitelná verze SmoothWallu, vyvinutá týmem SmoothWall Open Source Project a členy SmoothWall Ltd.\n\n\"SmoothWall GPL\" byl vyvinut Lawrencem Manningem a Richardem Morrellem a zveřejněn v srpnu 2000, aby poskytoval rychlé a jednoduše použitelné řešení problému se sdílením ISDN spojení se zbytkem jejich LAN. Vytvořen použitím Red Hat Linux, SmoothWall GPL měl původně dvě jednoduché funkce: vytočit a zavěsit připojení modemu a směřovat TCP/IP pakety z LAN do internetového připojení a zpět. Síť LAN byla schována před veřejnou sítí pomocí NAT, aplikovaného použitím ipchains.\n\nZačínající verzí 0.9 v srpnu 2000, SmoothWall GPL 0.9.x série prošla několika verzemi založenými na 2.2 Linuxovém jádře, vrcholící verzí 0.9.9 SE v prosinci 2001, která byla pravděpodobně nejoblíbenějším GPL vydáním. Každé vydání vedlo k počtu vylepšení včetně PAT (port address translation), DMZ, PSTN, ISDN dial-up a podpory širokopásmového ADSL a Kabelový internet.\n\nSmoothWall GPL 1.0 byl vydán v prosinci 2002, obsahoval všechny dříve vypuštěné záplaty a bezpečnostní opravy a ukončil vývoj 0.9.x/1.0 série, ačkoliv podpora trvala ještě další rok a půl.\n\n\nByl vyvíjen od 2002 do 2003. Tým rozhodl, že název \"SmoothWall GPL\" není dostatečně pochopitelný pro nové zákazníky. 16. září 2003 byl produkt oficiálně přejmenován na SmoothWall Express což mělo lépe vystihonout rychlost instalace a nastavení.\n\nExpress vylepšil funkcionalitu SmoothWall GPL použitím 2.4 Linuxového jádra, vylepšil webové uživatelské rozhraní, udělal mnoho změn v existujících funkcích a přidal několik nových.\n\nPo vydání verze 2.0 byl vývoj a testování softwaru řízen převážně zaměstnanci SmoothWall Ltd., mimofiremní programátoři odváděli minimum práce.\n\n\n1. září 2005, na páté výročí vydání původního SmoothWall firewallu, byla vypuštěna alpha verze Smoothwallu 3.0 s kódovým označením \"Grizzly\", následovala \"Panda\" 23. prosince 2005 a \"Koala\" 22. prosince 2006. Express 3 používá 2.6 Linuxové jádro a byl vyvinut interně v SmoothWall Ltd. Jak pokračuje vývoj Express 3, tým vývojářů postupně expanduje a zahrnuje opět dobrovolníky mimo společnost. Beta vydání pojmenované \"Degu\" zlepšilo podporu ovladačů a přidalo nový vzhled GUI.\n\nPrvní stabilní verze Express 3 \"Polar\" byla vydána 22. srpna 2007.\n\nV srpnu 2008 vyhrál SmoothWall Express 3 ocenění Best of Open Source Software Awards (BOSSIES) v kategorii open source bezpečnost. Výběr provedlo InfoWorld Test Center.\n\n\n\n\n"}
{"id": "1008320", "url": "https://cs.wikipedia.org/wiki?curid=1008320", "title": "Stanisław Tatar", "text": "Stanisław Tatar\n\nStanisław Tatar, pseudonym „Erazm”, „Tabor”, „Turski”, „Warta” (3. října 1896 ve Velkém Biorkovu (\"Biórków Wielki\") – 16. prosince 1980 ve Varšavě) – podporučík dělostřelectva Armády Ruské říše, generál (nyní odpovídá hodnost brigádní generál) Armády 2. Polské republiky.\n\nV roce 1915 absolvoval ve Varšavě lyceum a dále studoval ve Škole těžkého dělostřelectva v Oděse a obdržel důstojnický patent z rukou cara Mikuláše II. Od listopadu 1917 do května 1918 velel samostatné Divizi těžkého dělostřelectva v 1. polském armádním sboru v Rusku.\n\nPo Polsko-bolševické válce navštěvoval Vysokou válečnou školu ve Varšavě a její obdobu École Supérieure de Guerre v Paříži a po dokončení studií získal titul diplomovaného důstojníka. 1. listopadu 1932 byl přidělen k 3. oddílu generálního štábu.\n\nOd října 1933 do ledna 1938 přednášel na katedře taktiky dělostřelectva na Vysoké válečné škole, kterou pak také vedl.\n\nV lednu 1938 byl jmenován velitelem 3. pluku lehkého dělostřelectva legií v Zámostí. V srpnu 1939 převzal velení divizního dělostřelectva 3. divize pěchoty legií a vedl je v počátcích bojů v září 1939. Po rozbití divize z jejích zbytků zorganizoval 3. brigádu pěchoty i stanul na jejím čele.\n\nOd ledna 1940 do září 1943 byl náčelníkem Organizačního oddílu štábu Hlavního velitelství Svazu ozbrojeného boje – Zemské armády. V září 1943 byl jmenován náčelníkem 3. operačního oddílu štábu Hlavního velitelství. Následně 1. října byl povýšen do hodnosti brigádního generála. Na základě pokynu z Londýna zpracoval plán \"Bouře\" pro povstání. Tehdy začal propagovat ideu kompromisu Polska se SSSR. V dubnu 1944 byl převezen letecky v rámci operace Most do Velké Británie. V květnu se stal zástupcem náčelníka štábu Vrchního velitele pro záležitosti vlasti a v jeho bezprostředním podřízení byl Speciální oddíl štábu. Provázel premiéra Stanisława Mikołajczyka v červnu 1944 na cestě do Washingtonu a v říjnu do Moskvy. V červnu se stal rytířem britského Řádu lázně. \n\nPo válce se stal Rytířem Kříže Virtuti Militari a v období od srpna 1945 do dubna 1947 byl velitel dělostřelectva 1. polského armádního sboru. Po smrti gen. Lucjana Żeligowského v roce 1947 byl zodpovědný za převoz jeho těla do Varšavy podle poslední vůle zemřelého, který pak byl pohřben na Vojenském hřbitově ve Varšavě. Využil tuto příležitost k tomu, aby předal varšavské vládě Józefa Cyrankiewicze v Británii deponovanou část zásob Fondu národní obrany (FON) – 350 kg zlata a 2,5 milionu dolarů, \"Fond Dráva\". \n\nDíky spolupráci s důstojníky varšavské vojenské rozvědky Stanisław Tatar obdržel v roce 1947 konzulární pas PLR. V červenci 1948 prezident Bolesław Bierut vyznamenal generála Tatara Důstojnickým křížem řádu Znovuzrození Polska. Od té doby byl Stanislav Tatar izolovaný od struktur usilujících o nezávislost Polska v Polsku i v zahraničí. \nDo Polska se vrátil v roce 1949. Po příjezdu ho zatkli a roku 1951 v procesu Tatar-Utnik-Nowicki odsoudili na doživotní vězení na základě falešných důkazů - m.j. defraudace zlata z pokladu FON a pokus využití převozu depozitu k zahájení špionážní činnosti. Odsouzen byl i v \"procesu generálů\". V roce 1956 byl propuštěn a rehabilitován, ale do armády se nevrátil.\n\nPochovaný byl s vojenskými poctami na Vojenském hřbitově na Powązkách ve Varšavě.\n"}
{"id": "1008324", "url": "https://cs.wikipedia.org/wiki?curid=1008324", "title": "Mustapha Hadji", "text": "Mustapha Hadji\n\nMustapha Hadji (arabské písmo مصطفى حجي, tifinagh ⵎⵙⵟⴰⴼⴰ ⵃⵊⵉ, * 16. listopadu 1971, Ifrane, Maroko) je bývalý marocký fotbalový záložník.\n\nOd deseti let žil s rodiči ve Francii, fotbal začal hrát až jako čtrnáctiletý v klubu AS Nancy-Lorraine. V roce 1992 mu pomohl k postupu do nejvyšší soutěže. V roce 1996 přestoupil do Sportingu Lisabon, za který hrál finále Taça de Portugal. Dalšími kluby, v kterých působil, byly Deportivo La Coruňa, Coventry City, Aston Villa FC (vítěz Pohár Intertoto 2001) a al-Ain Club (mistr Spojených arabských emirátů 2004), kariéru končil v lucemburském CS Fola Esch.\n\nV marocké reprezentaci odehrál 63 zápasů a vstřelil 13 branek. Zúčastnil se mistrovství světa ve fotbale 1994 a mistrovství světa ve fotbale 1998, kde vsítil památný gól po šedesátimetrovém sólu v utkání proti Norsku (remíza 2:2). V roce 1998 také získal ocenění Africký fotbalista roku.\n"}
{"id": "1008328", "url": "https://cs.wikipedia.org/wiki?curid=1008328", "title": "Jedenáctka VS", "text": "Jedenáctka VS\n\nJedenáctka VS je volnočasový sportovně rekreační areál Prahy 11 otevřený v roce 2014. Nachází se na Jižním Městě v ulici Mírového hnutí v sousedství starší sportovní haly TJ JM Chodov a budovy hotelu Chodov. Komplex sportovišť včetně bazénu, wellness a sportovní haly se zázemím zabírá celkovou plochu 76 000 m² a je rozdělen do tří propojených hal s venkovním parkovištěm pro auta i jízdní kola. Areál Jedenáctka VS vybudovala za 22 měsíců společnost Hochtief. Investorem a vlastníkem je Městská část Praha 11, správcem Jihoměstská majetková a.s. a provozovateli jsou ve výběrovém řízení vybrané firmy Aqua Sport Club s.r.o. a Studio Skokánek s.r.o.\n\nPříprava projektu začala mezi roky 2007 až 2008, přičemž politici o projektu bazénu na Praze 11 mluvili od 80. let 20. století. Pro výstavbu byla vybrána zelená louka mezi ulicí Mírového hnutí a Košíkovským potokem. Stavba probíhala mezi rokem 2012 až 23. červnem 2014, celkem 22 měsíců. Realizace vyšla celkem na 531 milionů korun, příprava na dalších 100 milionů. Původně měla realizace stát 350 milionů korun.\n\nZa první tři roky fungování halu navštívilo 750 000 lidí, areál vydělal ročně 4 miliony korun a ze strany Prahy 11 nebyl nijak dotován.\n\nPlavecký bazén pro 119 osob má délku 25 metrů a v šířce 10,5 metru je pět plaveckých drah vybavených startovacími bloky. Maximální hloubka bazénu je 1,8 metru. K vybavení bazénu náleží hydraulický sedadlový zvedák pro tělesně hendikepované. Plavecký bazén, vodní svět, tobogán a wellness centrum jsou společně umístěny v prostřední hale celého komplexu. Kapacita je 119 osob.\n\nNa prostory bazénu navazuje rekreační část areálu s vodními atrakcemi:\n\nWellness centrum v areálu Jedenáctka VS se skládá z finské sauny, aroma sauny, parní lázně, ochlazovacího bazénku, ochlazovacích sprch, šnekových sprch, polévacího vědra, ledovače a odpočinkové zóny s lehátky.\n\nNejmenší hala areálu je určena pro sportovně rekreační aktivity dětí a zdravotní cvičení ve vodě. Centrum dětského plavání tvoří čtyři nerezové bazénky v samostatných místnostech. Dva větší bazénky mají délku 9 metrů a šířku 6 metrů, druhé dva menší mají délku i šířku 4,5 metru. Hloubka bazénků je 80 až 120 cm, teplota vody 30 až 32°C. Voda bazénků je čištěna UV lampou a pískovou filtrací.\n\nV největší hale komplexu se nachází multifunkční sportovní hala určená pro sálové sporty dlouhá 60 metrů a široká 30 metrů. Po jedné delší straně sportoviště je stupňovitá tribuna pro 315 diváků. Výstavba vyšla na 110 milionů korun.\n\nV hale trénují nebo hrají své ligové zápasy superligové florbalové týmy Florbal Chodov a BLACK ANGELS.\n\nV každé hale areálu je prostor pro gastronomický provoz. V prvním patře haly s plaveckým bazénem je ze vstupní haly přístupná vyhlídková kavárna s 26 místy k sezení a oddělenou mokrou částí se samostatným vstupem z prostor vodního světa.\n\nZdrojem tepla pro areál Jedenáctka VS jsou tři kompaktní výměníkové stanice. K předehřevu teplé užitkové vody je využívána rekuperace tepla z odpadních vod bazénové technologie. Plášť objektu a střecha jsou nadstandardně zatepleny tepelnou izolací s tloušťkou až více než 35 cm.\n\nProjekt bazénu Jedenáctka VS kritizovala ve velkém opozice na Praze 11 i veřejnost. Předmětem kritiky bylo, že za více než půl miliardy vznikl plavecký bazén menších rozměrů, ve kterém nelze pořádat soutěže a má malou kapacitu. Stejně tak sportovní hala nemá dostatečné rozměry pro soutěže ve volejbalu. Hnutí pro Prahu 11 označilo bazén za promarněnou příležitost. Kromě dispozic byl kritizován i architektonický vzhled, připomínající skladovací halu. Kapacita šaten je také menší, než celková kapacita areálu. Veřejnost si stěžovala na absenci venkovního bazénu či louky pro opalování.\n\n\n"}
{"id": "1008332", "url": "https://cs.wikipedia.org/wiki?curid=1008332", "title": "Rituální porážka", "text": "Rituální porážka\n\nRituální porážka je zvláštní způsob porážky jatečného zvířete, při které je zvíře usmrceno v souladu s požadavky určitého náboženství. Rituální porážka je obvykle požadována k tomu, aby bylo maso takového zvířete rituálně čisté a povolené ke konzumaci věřícími. Tímto se rituální porážka poněkud odlišuje od zvířecí oběti, kdy je zabité zvíře celé nebo jeho části věnováno uctívanému božstvu.\n\nV evropské a české legislativě se rituální porážkou míní porážka pro potřeby církví a náboženských společností, při které nemusí být zvíře před usmrcením omráčeno.<ref name=\"93/119/ES\"></ref> <ref name=\"1099/2009\"></ref><ref name=\"246/1992\"></ref> Jedná se o židovskou porážku šchitu a muslimskou porážku, která se nazývá dhabíha.\n\nZpůsob porážky bez předchozího omráčení zvířete je předmětem diskuzí mezi věřícími a ochránci práv zvířat. V některých evropských zemích je tento způsob porážky zcela zakázaný (Polsko, Švédsko, Dánsko či Švýcarsko) v ostatních je omezen a je prováděný na výjimku ze zákonů na ochranu zvířat.\n\nRituální porážka, přesněji řečeno židovská šchita, představuje první oficiální návod, jak porazit zvíře s přihlédnutím k omezení jeho utrpení, bezpečí lidí i hygieně masa. Náboženské předpisy určují jaká zvířata mohou být poražena k lidské konzumaci a jak. V době svého vzniku představovala rituální porážka systém, který zajišťoval nejrychlejší a nejjistější usmrcení zvířete při tehdejších možnostech a technologiích, včetně nemožnosti jakkoliv maso zchladit.\n\nZpůsob provedení židovské porážky do značné míry převzali i muslimové.\n\nŠchita, též šechita, je rituální porážka zvířat podle židovských náboženských předpisů (halachy). Je prováděna speciálně vyškoleným člověkem židovské víry, zvaným šochet. K usmrcení zvířete se používá speciální nůž obdélníkového tvaru, který je dlouhý přibližně jako dvojnásobek délky krku poráženého zvířete. Při porážce musí být dodrženo pět principů, které se týkají druhu nože a kvality jeho ostří, souvislosti, směru a situování řezu. Zvíře je znehybněno a za plného vědomí je v určitém místě podříznuto tak, že jsou přerušeny veškeré měkké tkáně spodní části krku, hrtan, průdušnice, obě krkavice i hrdelní žíly. Nůž se přitom nesmí dotknout obratlů.\n\nPři podřezávání není povolen žádný tlak na nůž, vše musí být provedeno jedním tahem. Jakékoliv poškození ostří porážku zneplatňuje a maso již nemůže být košer.\n\nZvíře usmrcené jakýmkoli jiným způsobem je, stejně jako zvíře, které zemřelo samo od sebe, považováno za zdechlinu (nevela) a je židům přísně zakázáno ke konzumaci.\n\nDhabíha či zabíha je rituální porážka muslimů. Nemá tak přísné požadavky jako šchita. Musí být provedena dospělým svéprávným muslimem. Zvíře je při porážce položeno na zem směrem ke Kaabě a zabito podříznutím hrdla, přičemž přeťaté struktury jsou stejné jako u židovské porážky, páteř zůstává neporušena. V pravém okamžiku je vysloveno jméno boha Alláha, nejčastěji jako Bismillah.\n\nZvířata, které jsou zabita jinak, než vykrvácením, či zvířata, nad nimiž nebylo vysloveno Alláhovo jméno, jsou haram, nepovolená ke konzumaci.\n"}
{"id": "1008334", "url": "https://cs.wikipedia.org/wiki?curid=1008334", "title": "Alfons Vladimír Mensdorff-Pouilly", "text": "Alfons Vladimír Mensdorff-Pouilly\n\nAlfons Vladimír Mensdorff-Pouilly (16. srpna 1864 Boskovice – 20. června 1935 Brno) byl český šlechtic z rodu Mensdorff-Pouilly a politik, za Rakouska-Uherska na počátku 20. století poslanec Říšské rady.\n\nJeho otcem byl šlechtic a politik Alfons Friedrich Mensdorff-Pouilly (1810–1894). Alfons Vladimír měl titul komořího a poručíka. Patřilo mu panství Boskovice a Hradisko na Moravě. V roce 1890 se oženil s hraběnkou Idou Paarovou (1867–1945). Byl aktivní veřejně i politicky. Působil jako starosta města Boskovice. Zasloužil se o zřízení boskovického gymnázia. Byl čestným rytířem Maltézského řádu.\n\nOd zemských voleb v roce 1895 zasedal na Českém zemském sněmu, kam byl zvolen za kurii velkostatkářskou (svěřenecké velkostatky). Byl členem Strany konzervativního velkostatku. V zemských volbách v roce 1901 zvolen nebyl, ale do zemského sněmu usedl po doplňovací volbě roku 1903. Uvádí se jako velkostatkář v Preitenšteině. Opětovně byl zvolen i v zemských volbách v roce 1908.\n\nNa počátku století se zapojil i do celostátní politiky. Ve volbách do Říšské rady roku 1901 získal mandát za velkostatkářskou kurii v Čechách (svěřenecké velkostatky). Profesně se k roku 1901 uvádí jako velkostatkář.\n\n"}
{"id": "1008339", "url": "https://cs.wikipedia.org/wiki?curid=1008339", "title": "The Rocky Horror Show", "text": "The Rocky Horror Show\n\nThe Rocky Horror Show je americký muzikál z roku 1973, který napsal Richard O'Brian. Vytvořil muzikál, který míchá prvky science fiction a béčkových horrorů - s lacinými triky, osvětlením a naivitou kladných postav.\n\nNení proto překvapení, když se za dva roky muzikál zfilmoval. Většina herců si zahrála své roli i ve filmu. Úspěch nebyl jednoznačný - divadelní muzikál byl hit v Anglii, na Broadwayi se zase propadl. Filmový muzikál neuspěl v Anglii - ani v Americe, ale zanedlouho se film začal promítat ve večerním/půlnočním představení - lidé začali do kina v kostýmech, zpívali, házeli konfety, toaletní papír, toasty, nasazovali párty-čepičky, polévali se vodou...a společně citovali Brada, Janet, Frank-N-Furtera a Rockyho, hlavní postavy muzikálu.\n\nRoli vypravěče zastává kriminolog, opatřený fotkami z toho zvláštního případu. Ten začíná na svatbě spolužáků Brada a Janet (Ralph a Betty). I oni dva se rozhodnou, že se vezmou. Tuto radostnou zprávu se chystají sdělit muži, který je svedl dohromady.\n\nBrad a Janet se potkali na hodinách vědy a jedou navštívit bývalého učitele Dr.Scotta. Bohužel se na cestě k němu ztratí, auto se jim rozbije, prší a jim nezbývá nic jiného, než vyhledat pomoc v blízkém hradu. Chtějí si zatelefonovat a dostat se pryč z toho podivného místa. K telefonu je ale obyvatelé hradu nepustí - jsou to podivínové, kteří pořádají Transylvánský Sraz a tančí Time Warp. Brad a Janet se ocitají ve světě Frank N. Furtera, který se zrovna chystá dokončit své velkolepé dílo. Frank N. Furter je transvestita z transexuální Transylvánie, který bydlí na hradě se sluhou Riff Raffem, jeho sestrou Magentou a groupie Columbií.\n\nFrank se ve své laboratoři chystá odhalit své \"tajemství života\". Probudí svůj \"výtvor\" Rockyho k životu. Tato oslava je přerušena Eddiem, kterého hned Frank zabije. Eddie byl poslíček, kterého Columbia miluje a který daroval (chtěně či nechtěně) část mozku Rockymu.\n\nFrank si vytvořil Rockyho jako lidskou panenku (=panáka) s krásným tělem a blonďatými vlasy. Za zvuků svatebního průvodu odchází do Frankovo ložnice.\n\nBrad a Janet zůstávají přes noc, spí v oddělených ložnicích a oba dva navštíví převlečený Frank jako Brad (když jde za Janet) a jako Janet (když jde za Bradem). Janet se svěří, že je ještě pann, je rozrušená a vyráží hledat Brada. Monitorem uvidí Brada - není ale v posteli sám - s Frankem. Rockyho drželi Riff Raff a Magenta přivázaného, ale podařilo se mu uniknout. Schovává se a najde ho Janet. Vidí, že je Rocky zraněný, je jí ho líto..oba jsou skoro nazí..a neudrží své touhy.\n\nPoté, co Frank zjistil, že jeho výtvor zmizel, vrací se do laboratoře spolu s Bradem a Riff Raffem. Mají ale nečekaného návštěvníka - u dvěří čeká doktor Everett Scott, bývalý učitel Brada a Janet, který hledá svého synovce Eddieho. Frank ho podezřívá, že se zabývá vládním výzkumem UFO a když zjistí, že se zná s Bradam a Janet, připadá mu to jako spiknutí.\nFrank, Dr.Scorr, Brad a Riff Raff objeví Janet s Rockym - což naštve Frank a Brada. Trapné a žárlivé ticho ukončí Magenta a gong, který ohlašuje, že večeře je hotová.\n\nVečeře je také netypická - podávají se zbytky Eddieho, Janet se vyděsí a utíká do Rockyho náruče. Frank je na ni žárlivý a běží za ní. Frank použije \"Medůzový přeměňovač\" a všechny promění v sochy.\n\nVšichni jsou nuceni vystupovat ve Frankovo závěrečném kabaretním čísle. Představení ale přeruší Riff Raff s Magentou, odhalí, že oni a Frank jsou mimozemšťané z jiné planety (planety Transsexual v galexii Transylvanské).\n\nChtějí se vrátit domů a nechtějí stále sloužit Frankovi, Riff Raff se stává novým vůdcem a zabijí Columbii, Rockyho a Franka. Brada, Janet a Dr.Scorra pustí na svobodu a vrací se i s celým hradem na svou rodnou planetu.\n\nPozůstalí -Brad, Janet a Dr.Scott se plazí špínou po zemi...vypravěč příběh uzavírá celý příběh tím, že lidská rasa je jako hmyz, který se plazí po povrchu země.\n"}
{"id": "1008343", "url": "https://cs.wikipedia.org/wiki?curid=1008343", "title": "A Funny Thing Happened on the Way to the Forum", "text": "A Funny Thing Happened on the Way to the Forum\n\nA Funny Thing Happened on the Way to the Forum je americký muzikál z roku 1962, který napsal Stephen Sondheim. Je inspirován římským dramatikem Plautusem a jeho hrami : Pseudolus, Mileus Gloriosus a Mostellaria. Muzikál vyhrál cenu Tony za nejlepší muzikál a za nejlepší libreto, na cenu za nejlepší hudbu nebyl ale ani nominován.\n\n\nAct I\n\nAct II\n\nVe starém Římě žijí 3 sousedé. Jejich domy jsou spojené a za chvíli se propojí i jejich osudy. V centru je dům Senexa, který tam žije s manželkou Dominou, synem Herem a několika otroky, včetně s hlavním otrokem Hysterium a hlavní postavyou muzikálu Pseudolem.Otrok patřící Herovi – Pseudolus si chce koupit, vyhrát, nebo ukrást svobodu. Jeden ze sousedních domů vlastní Marcus Lycus, který kupuje a prodává krásné ženy. Další dům patří Erroniovi, který hledá své dlouho ztracené děti.\n\nJednoho dne se vypraví Senex se svou manželkou Dominou na výlet. Doma nechají syna Hera s jeho otroke. Hero se svěří Pseudolovi, že je zamilován do Philie – krásné kurtizány (a panny) ze sousedního domu. Pseudolus mu slíbí, že mu pomůže získat Philii – za výměnu za svobodu. Vyrazí tedy za Lycem, ale zjistí, že si již Philii zamluvil a koupil někdo jiný – válečník Miles Gloriosus, který si pro ni brzo přijde. Pseudolus je ale výborný lhář využije veselou náladu Philie a tvrdí Lycovi, že má Philia mor – mor z Kréty, který způsobuje, že se lidé musí pořád smát. Poradil mu, aby ji izoloval od ostatních a ukryl ji v Senexově domě – a tím dá Herovi a Philii čas a soukromí…aby se do sebe zamilovali.\n\nAle Philia trvá na tom, že i když ona Hera také miluje, musí se ctít svou smlouvu s kapitánem – ona je kurtizána a toto kurtizány dělají. Aby ji Hero uklidnil, poradí jí, aby čekala – to je to, co panny umí nejlépe. On řekne kapitánovi, aby zaklepal 3x. Mezitím přijde Pseudolus s plánem a opatří Philii lektvar na spaní – ona upadne do bezvědomí a oni řeknou Lycovi, že umřela na krétský mor a nabídnou se, že její tělo odstraní. Hero ji tedy odnese..a společně nasednou na loď do Řecka.\n\nPseudolus ukradne Hysteriovi knihu lektvarů, aby mu Hero přečetl recept na spací lektvar – chybí mu ale kobylí pot a vydá se ho tedy hledat. Herův otec, Senex, se ale vrací domu nečekaně dřív – zaklepe 3x na dveře a přijde mu otevřít Philia.Philia vyšla z domu a myslela, že je Senex kapitán, tak se mu nabízí. Senex překvapený -ale zároveň zvědavý- nařídí Phili, aby na něj v domě počkala. Do tohoto zmatku přichází ještě Hysterium, které Senexovi řekne, že Philia je nová pokojská.\n\nPseudolus se vrací zpátky s kobylím potem – a uvidí Senexe. Musí se ho nějak zbavit a tak ho decentně polije kobylím potem a doporučí mu, aby se vykoupal. Senex se jde vykoupat do sousedního domu, kam se ale vrací jeho majitel Erronius. Hysterium ho chce odlákat a tak mu poví, že v jeho domě straší. Erronius chce, aby jeho dům vysvětil věštec – a to je převlečený Pseudolus – a on mu poradí, že vyžené zlého ducha tak, když přejde 7krát 7 římských kopců.\n\nKdyž Miles Gloriosus dorazí pro svou nevěstu, Pseudolus ji ukryje na střeše a řekne, že utekla. Lycus se bojí, co na to Miles řekne – a tak se Pseudolus nabídne, že si s Mileem promluví on – bude se za Lyca vydávat…bohužel rozhovor skončí tím, že \"Lycus\" neboli Pseudolus řekne, že se vydá Philii hledat. Tento nápad se Mileovi líbí a povolá vojáky, kteří ho budou doprovázet. Naštěstí se Pseudolus vyzná v římských uličkách a tak po chvílí vojáky setřese.\n\nDěj se dále komplikuje, když se do města vrací Domina, Senexova žena, která má podezření, že ji manžel něco tají. Schová se tedy v domě – přestrojí se do bílého roucha a závoje (podobné jako má Philia) a snaží se nachytat svého nevěrného manžela. Pseudolus přemlouvá Hysteria, aby se oblékl jako Philia, a předstíral, že je mrtvý-mrtvá.\n\nBohužel se z Kréty vrací i Miles Gloriosus, kde není o moru ani zmínka. Hlavním postavám nezbude nic jiného než utéci (běží tedy i 3 Philie = Hysterium, Domina a skutečná Philia). Mezitím utekly další kurtizány, které byly najaty, aby truchlily na pohřbu Philie..Lycus se honí a z děje se stává jedná velká chaotická honička.\n\nKonečně vše utichne díky vojsku kapitána, většina postav ale své problémy zatím nevyřešila. Na scénu opět přichází Erronius, který zatím dokončil 3 římské kopce, a objevuje u Milea Gloriosa a Philii stejné prsteny – prsteny, které dal svým dětem. Sňatek se tedy ruší, protože jsou to sourozenci.\n\nPhilia se vdá za Hera, Pseudolus získá svobodu a krásnou kurtizánu Gymnasiu, Gloriosus získává 2 kurtizány -jako náhradu za Philii, Erronius má své ztracené děti a všichni prožívají šťastný konec..jen chudák Senex, který pořád trčí doma se svou manželkou Dominou.\n"}
{"id": "1008345", "url": "https://cs.wikipedia.org/wiki?curid=1008345", "title": "Into the Woods", "text": "Into the Woods\n\nInto the Woods je americký muzikál z roku 1987. Autorem hudby i textů je Stephen Sondheim, autorem libreta je James Lapine, který byl i režisérem originální broadwayské inscenace. Originální nastudování získalo několik prestižních cen Tony.\n\nMuzikál se poté hrál mnohokrát po celém světě v několika jazycích. V roce 1991 byl pořízen televizní záznam inscenace s Bernadette Peters jako Čarodějnicí. V roce 2002 se uskutečnil broadwayský revival. První české nastudování vzniklo v roce 2014 v produkci Prague Shakespeare Company v divadle Kolowrat. Představení se hrálo v anglickém jazyce a v roli čarodějnice se představili v alternaci Michaela Horká a Vendula Příhodová.\n\nMuzikál vychází z příběhů klasických pohádek bratří Grimmů, které ale rafinovaným způsobem propojuje a rozvádí. Jako prostor k tomuto setkávání všech postav slouží \"the Woods\" (neboli les), který skrývá mnohé nástrahy, a postavy jsou nuceny se do něho vydat, aby mohli naplnit svá přání. V přání (v originále \"wish\") je také základním tématem muzikálu - Popelka touží jít na bál, Pekař a jeho žena touží mít dítě, čarodějnice chce zpět svou krásu. Všechna přání jsou naplněna na konci první poloviny muzikálu, která je velmi odlehčená a plná humoru založeného právě na konfrontaci jednotlivých pohádek. V druhém dějství následuje originální dekonstrukce celého předchozího jednání - postavám se splní veškeré sny a přesto nejsou spokojené a opět se vydávají do lesa. Druhé dějství již nevychází z klasických pohádek, je mnohem temnější a dospělejší - tomu odpovídá i proměna lesa, který rozhodně není tím radostným a světlým místem z prvního jednání. Hlavním tématem druhého dějství je rodičovství.\nVypravěč začíná se slovy: Once upon a time... aneb česky \"Bylo nebylo...\" a představuje čtyři postavy - Popelku, která by si přála jít na královský bál. Jacka, obyčejného chlapce, co si přeje, aby jeho kráva Milky White dojila mléko a Pekař se svou ženou, kteří si přejí, aby se jim narodilo dítě. Mezitím si kupuje Karkulka u Pekaře chleba, který donese své babičce, Jackova matka přesvědčuje Jacka, aby prodal krávu, Popelka sní o plese, ale její macecha a nevlastní sestry se jí za to vysmívají.\nSousedka Pekaře je ošklivá čarodějnice, která je zaklela, a proto se jim nikdy nenarodí dítě. Přistihla totiž otce pekaře, když ji kradl ze zahrady \"kouzelné\" fazole. Vzala si i jejich novorozené dítě (Pekařovu sestru) a tu vězní ve věži - Rapunzel. Čarodějnice jim prozradí, že oni můžou kletbu zlomit, když ji přinesou 4 věci - krávu bílou jako mléko, plášť červený jako krev, vlas žlutý jako kukuřice a střevíček čistý jako zlato - a to vše než odbije půlnoc za 3 dny.\n\nA tak začíná jejich cesta do lesa - Jack jde na trh prodat krávu, Popelčina macecha a sestry jdou na bál, Popelka ke hrobu své matky, Karkulka za babičkou a Pekař (který odmítá pomoc své ženy) hledat věci pro čarodějnici. (Act One Prologue) Popelka získá od ducha své matky zlaté střevíčky a závoj. (Cinderella at the Grave) Jack potká tajemného muže, který se Jackovi vysmívá, že chce krávu prodat za víc než pytlík fazolí a poté zmizí. Karkulka potká hladového vlka, který ji přemlouvá, aby nechodila za babičkou, protože on ji už snědl(Hello little girl).\nKarkulku zahlédne Pekař, znenadání se objeví i Čarodějnice a ta na něj zařve, aby vzal ten červený plášť. Pekař se lekne a zapomene, které věci má přinést. Naštěstí ho ale sleduje jeho žena a ta si je pamatuje, společně potkají Jacka. (The Spell is On My House\" (Reprise)) Nemají u sebe peníze, proto Jacka přemluví, že fazole (které našel Pekař ve staré bundě svého otce), které mu dají, jsou kouzelné a Jack svou krávu prodá. Fazole našel Pekař ve staré bundě svého otce.\nJack se s krávou loučí (I guess This Is Goodbye) a Pekaři nařizuje své ženě, aby se s krávou vrátila zpátky domu. Pekař je zmatený, protože ví, že nebyl upřímný a na to jeho žena odpovídá, že ty fazole možná přeci kouzelné jsou (Maybe They´re magic). Prolomit kletbu čarodějnice je jejich jediná šance mít dítě.\n\nMezitím se dozvídáme, že Čarodějnice vychovávala Rapunzel ve věži. (Our Little World) Krásný princ ale Rapunzel najde a vyleze do věže. V jiné části lesa nalákal Pekař Karkulku, ukradl jí plášť - ale ona ho zase přemluví a on ji plášť vrátí. (Maybe They're Magic\" (Reprise)) Karkulka se vrací do domu za babičkou, tam ji sní Vlk - ale Pekař všechny zachrání a z vlka vytáhne karkulku i její babičku. Karkulka se mu odvděčí a já mu svůj plášť (I Know Things Now). Mezitím se Jack vrací domů - bez peněz, ale s fazolemi, které jeho matka venku vysype a pošle Jacka bez večeře spát. v jiné části lesa utíká Popelka z plesu, narazí na Pekařovu ženu a schovají se před Princem. Popelka ji popisuje bál (A Very Nice Prince) a jak krásný princ byl. Zjistíme, že jsou nedaleko chalupy, kde bydlí Jack s matkou - a leknou se fazolového stonku, který začal růst. Pekařova žena si všimne zlatých střevíčku, chce ji je vzít - ale nepodaří se jí to a ještě ji uteče kráva. Každá z postav přednese pohádkovou moralitu, které se nějak vztahuje k jejímu příběhu (First Midnight) a pokračuje dále ve své cestě lesem. Další ráno vyleze Jack po obřím fazolovém stonku, vrátí se a popisuje ta dobrodružství, která vidět (Giants in the Sky).\nObrovi ukradl 5 zlaťáků a ty vrátí Pekaři - ten ale váhá, nakonec si je vezme, ale tajemný muž mu je ukradne. Jeho žena se vrátí a přizná se, že ji utekla kráva a nic nemá - oba se tedy vydávají společně do lesa a hledají věci pro Čarodějnici.\nPrincové od Popelky a Rapunzel se v lese potkávají (jsou to bratři) a porovnávají svá trápení z jejich nově nalezené lásky (Agony). To zaslechne i Pekařovo žena - Rapunzelin Princ zmiňuje vlasy žluté jako kukuřice a tak naláká Rapunzel, aby vyhodila svůj cop z věže, a pár vlasů vytrhne. Mezitím tajemný muž vrací krávu zpátky Pekařovi. Pekařova žena opět potkává Popelku a zuřivě se snaží získat její střevíčky - ale Popelka utíká. (A Very Nice Prince (Reprise)) Pekař se svou ženou si uvědomí, že bude nejlepší, když budou hledat společně - už mají 3 ze 4 věcí pro Čarodějnici (It Takes Two). Jack sleze ze stonku s husou a zlatými vejci a chce svou krávu koupit zpátky, ale kráva náhle umírá. Opět během půlnoci postavy formou moralit přemýšlejí, co je dobré, co je špatné a zda konají správně. ( Second Midnight) Čarodějnice zjistí, že její \"dceru\" navštěvuje Princ a snaží se ji přesvědčit, aby u ní zůstala (Stay With Me), což Rapunzel odmítá - to Čarodějnici rozzuří, ostříhá jí její vlasy a odtáhne ji pryč.\n\nTajemný muž dá Pekaři peníze, aby si koupit další krávu a Jack, vyprovokovaný Karkulkou, se vrací opět k Obrovi a chce ukrást kouzelnou harfu.\nPrince Popelky svou princeznu stále nahání, ona mu ale utíká - na schodech ale zůstane její střevíček (On the Steps of the Palace). Pekařova žena si chce vyměnit své boty s Popelkou - a nabízí jí i poslední fazoli - ona fazoli nechce, zahodí ji, ale boty vymění a uteče. Pekař má novou krávu a teď mají všechny věci pro Čarodějnici.\nVšichni slyší velkou ránu a Jackova matka oznamuje, že z fazolového stonku spadl obr a leží mrtvý na zahradě. Díky kouzlu Čarodějnice Jackova mrtvá kráva obživne, ale mléko nedává. Vlasy žluté jako kukuřice patří Rapunzel a jelikož se jich už Čarodějnice dotkla, nebude kouzlo fungovat. Tajemný muž poradí Pekaři, aby nakrmil krávu vlasy Rapunzel-a najednou začne kráva dojit - ne mléko, ale elixír. Tajemný muž padá mrtvý k zemi, protože jeho oprava je hotová. Kletba je prolomena a Čarodějnice je krásná a mladá.\n\nPrinc Popelky hledá dívku, které padne střevíček - popelčiny sestry to zkouší, ale nepadne jim. Pak se ale objeví Popelka, střevíček ji padne jako ulití a mohou se vzít.\nI Rapunzel našel Princ - Čarodějnice se je snaží zaklít - ale zjistila, že ztratila svou moc. Na svatbě Popelky jsou její nevlastní sestry oslepeny ptáky - všichni kromě nich a Čarodějnice začínají žít své \"šťastně až do smrti\" - nikdo si ale nevšímá, že v dálce roste další stonek až do nebes. (Act One Finale)\n\nVypravěč uvádí i druhé dějství \"Once upon a time..later\" - bylo nebylo..později. Všechny postavy se zdají býti šťastné - ale ironicky- si opět něco přejí. Pekař a jeho žena mají jejich milované dítě - ale přejí si větší dům, Jack a jeho matka jsou bohatí, ale Jackovi chybí jeho království v nebesích a Popelka žije s Princem - ale začíná se nudit (So happy)\nNáhle zazní velká rána - a obrovská noha zničila zahradu Čarodějnice. Pekař a jeho žena se rozhodli, že to musí povědět královské rodině a Pekař se vydá do paláce. Bohužel je ignorován princovým sluhou, jen Popelka ho utěší, že to poví Princi..který se zrovna někde toulá. Mezitím se vrací domů i Karkulka a zjišťuje, že je její dům zničen a matka zmizela. Jack se rozhodl, že musí obra zabít - i když má od matky příkázáno zůstat doma, Popelka zjišťuje od ptáčků, že byl hrob její matky zničen a vrací se - ve svých starých šatech.\nZnovu všichni vyráží do lesa - (Into the woods reprise)\nRapunzel má psychické problémy ( po letech strávených ve věži) a také utíká. Princ ji následuje - ale opět v lese potkává svého bratra - prince od Popelky. Svěří se, že je manželství nudí a touží po dvou krásných spících ženách - po Šípkové Růžence a Sněhurce (Agony reprise)\n\nPekař, jeho žena a Karkulka se ztratili v lese, nacházejí tam i královskou rodinu, které prchá ze zámku, který zničil obr.\nPřipojuje se k nim i Čarodějnice-která přináší zprávy, že obr zničil vesnici a dům Pekaře. Najednou ale zaslechnou kroky a obr se objeví před nimi - a zjišťují, že obr je žena-obryně, vdova po obru, který zemřel, když honil Jacka, který jim kradl věci z nebeského království. Hrozivým hlasem jim povídá, že chce Jacka zabít. Aby obryni nějak uspokojili, rozhodnou se všichni, že ji musí někoho obětovat. Nemohou se rozhodnout - ale jen do té doby, než si uvědomí, že Vypravěč stále vše komentuje zvenčí - proto každý souhlasí a Čarodějnice ho hodí k obryni a ta ho sní. Ke skupině se vrací Jackova matka a brání Jacka - sluha Prince se ji snaží utišit - ale omylem ji zabije. Umírá i Rapunzel, která poblázněně utíká lesem a vběhne pod Obryni, která hledá Jacka.\n(Witch´s Lament).\nKrálobská rodina je zděšena a navzdory ostatním utíkají do tajného království. Čarodějnice hledá Jacka - chce ho najít a obětovat ho Obryni. Pekař a jeho žena chtějí jacka zachránit, rozdělí se a hledají ho. Pekařova žena potkává Popelčina prince a on ji snadno svede (Moment in the Woods -Any moment). Mezitím potkává Pekař Popelku u zničeného hrobu její matky a přemlouvá ji, aby se kvůli bezpečí připojila ke skupině.\n\nSpokojený Princ opouští s otřepanými frázemi pekařovu ženu, ona si uvědomuje svou chybu a vrací se zpátky ke svému muži a synovi, aby žila šťastně až do smrti. ( Bohužel se ale v lese ztratila a narazila na Obryni.\n\nPekař, Karkulka a Popelka očekávají návrat Pekařovi ženy, když v tom přitáhne Čarodějnice Jacka. Pekař se dozvídá o smrti své ženy a proto souhlasí s obětováním Jacka Obryni. Vše vyústí v hádku a všechny postavy se navzájem obviňují, čí vina to byla - až se nakonec všichni shodnou v tom, že za to může Čarodějnice, protože ona měla kouzelné fazole.(Your fault)\n\nČarodějnice je znechucena, snaží se ostatní zaklít a vyhodí zbytek svých kouzelných fazolí - na co jim bude bohatství, když zítra umřou? (Last midnight). Pekař utíká od ostatních a navštíví ho duch jeho otce, který ho přemlouvá, aby čelil svým povinnostem (No more). Pekař se vrací a pomáhá s plánem, jak zabít Obryni - použije popelčiny \"kamarády\" - ptáky- aby vyklovali Obryni oči, Obryně padá a na zemi ji Jack a Pekař zabije. Popelka zůstává s dítětem, míjí ji \"její\" Princ, který ji skoro nepoznává. Oviňuje ho z nevěry a on se ji svěřuje s pocitem nenaplnění a důvody, proč svedl další ženu. Požádá ho, aby odešel, ať řekne, že Popelku zabil Obr a dál se nebudou scházet - a on odchází. Karkulka se vrací se zprávou, že i její babika byla zabita Obryní a Jack se dozvídá od Pekaře o smrti své matky. Jack se chce pomstít a zabít princova sluhu - dokud ho Pekař nepřesvědčí, že smrt sluhy nikomu nepomůže. Popelka utěšuje Karkulku a snaží se ji povzbudit, že zabití Obryně nečiní niko lepším, než je ona. Co je morálně správné? ( No one is alone).\nČtyři zbývající postavy zabijí Obra, zesnulé postavy a Princové s novými princeznami se vracejí. Postavy, které přežili, plánují žít společně, duch Pekařovi ženy se vrací a dává svému muži poslední lekci: \"Pověz mu ( synovi), jak se to všechno stalo..\" pekař začíná vyprávět příběh, když se objeví Čarodějnice s posledním ponaučením:\nDávejte si pozor na to, co říkáte - Děti poslechnou (Children will listen). Všichni se připojí k repríze titulní písně - Into the woods - každý se musí odvážit jít do lesa, ale nikdy by neměl zapomenout na minulost.\n\nVše končí typickým \"Into the woods\" a celou píseň uzavírá Popelka - s posledním \" I wish\" (přeji si).\n\nNázvy písní jsou (vzhledem k neexistenci českého překladu) uvedeny v angličtině, stejně jako názvy postav.\n\nMuzikál vyhrál několik cen Tony - Best Score a Best Book, nevyhrál cenu za nejlepší muzikál - v tomto roce se utkali dva velcí rivalové: Sondheim a Webber. V kategorii nejlepší muzikál vyhrál Webberův Phantom of the opera (Fantom opery). Soupeřili spolu v každé kategorii a Fantom opery vyhrál cenu za nejlepší muzikál. Into the Woods získal ceny za hudbu, libreto a za nejlepší herečku v muzikálu (Joanne Gleason jako Pekařova žena). Oceněné za nejlepšího herce v muzikálu, režii, či kostýmy získal Fantom.\n\nwww.musical.cz\n\nhttp://ibdb.com/production.php?id=4486\n"}
{"id": "1008353", "url": "https://cs.wikipedia.org/wiki?curid=1008353", "title": "Bugatti Type 13", "text": "Bugatti Type 13\n\nVůz s názvem Type 13 byl prvním automobilem, nesoucím označení automobilky Bugatti. Model byl posléze modifikován pod označením Type 15/17/22 a 23. Od roku 1910, kdy světlo světa spatřil první exemplář, do roku 1920 bylo vyrobeno 435 kusů těchto vozů. Většina z nich měla klasicky 8 ventilů na čtyři válce, ale bylo vyrobeno i několik vozidel, jejichž motor byl osazen hlavou se šestnácti ventily. Motory 16V vyráběla firma Bugatti jako jedna z prvních na světě.\n\nVýroba a vývoj prototypu s názvem Type 10 probíhala v letech 1908–1909 v německém Kolíně nad Rýnem. Šéfem konstrukce byl Ettore Bugatti, ale pracoval v té době pro firmu Deutz Gasmotoren Fabrik. Ihned, jakmile jeho kontrakt vypršel, nasedl i s rodinou do svého Type 10 a vyrazil do Alsaska, nejprůmyslovější oblasti Francie. \n\nType 10 byl výjimečný zejména konstrukcí motoru. Ettore Bugatti, který je pod jeho konstrukcí podepsán, totiž vsadil na pokročilá technická řešení. Motor se skládal ze čtyř válců v řadě za sebou, dohromady slitých v jeden blok. Navíc měl dokonalý systém vačkové hřídele, dva ventily na jeden válec. Celkový objem motoru byl 1131 cm³.\nMotor byl umístěn v přední části vozu, která tak byla navíc tlumena listovými pery. Zadní část vozu tlumení neměla. Automobil byl bržděn bubnovými brzdami, umístěnými na zadních kolech a ovládanými lankem.\n\nZahájení provozu v nové továrně ve francouzském Molsheimu dovolila Buggatimu další vývoj, tentokrát opravdového závodního speciálu. Type 13 se tak dočkal lepšího motoru, listových per na přední i zadní nápravě a zvetšeného rozvoru kol na necelé 2 metry.\n\nMotorová jednotka prošla inovací, vačková hřídel byla přidána ještě jedna a motor tak disponoval čtyřmi ventily na jeden válec. Ve světě automobilů převratná novinka. Obsah byl zvětšen na 1368 cm³ a byl přidán dvojitý karburátor. Výkon vozu tak dosahoval 30 koní (22 kw) při 4 500 otáčkách za minutu. Váha vozu činila pouhých 300 kilogramů.\nV roce 1910 bylo vyrobeno prvních pět kusů a hned v následujícím roce 1911 se Bugatti účastní první Grand Prix. Po sedmihodinovém závodě skončil Type 13 na druhém místě.\nBěhem první světové války došlo k přerušení výroby v celém regionu. Bugatti se dvěma naloženými vozy Type 13 odjel do Milána. Zbylé tři rozložil na díly a zakopal v okolí továrny. Po válce se vrátil, díly našel a poskládal pět závodních automobilů Type 13s.\n\nJedná se o verzi Type 13, jen s tím rozdílem, že Type 15 má ještě větší rozvor (2400mm), vylepšený chladič a nový tvar zadních listových pružin.\n\nType 17 má rozvor 2550 mm, jinak shodné inovace, jako předchozí Type 15.\n\nInovace Type 15 z roku 1913. Došlo ke zvětšní karoserie, další změně chladiče (tentokrát za oválný) a zadní pera byla čtvrtkruhového tvaru.\n\nDvouventilové provedení vozu Type 17 pochází také z roku 1913. Chladič má proto oválný, stejně jako Type 22.\n\nS tímto typem se Bugatti zúčastnil Grand Prix hned v roce 1920 poté, co se vrátil z Milána. Bohužel, o vedoucí pozici jej tehdy připravila diskvalifikace. Během závodu totiž rukou manipuloval s víčkem chladičem, což bylo zakázáno. Hned v následujícím roce se během Grand Prix v Brescii jeho vozy umístil na všech čtyřech prvních příčkách. Nastaly léta neporazitelnosti a poptávky se jen hrnuly. Na památku slavného závodu pak tyto podtypy nesly název Type 13 Brescia. V roce 1926 pak byl automobil vylepšen přidáním předních brzd.\n\nKapitál, který přinesl závodní úspěch modelu Brescia dovolil automobilce další rozvoj. Vozy Brescia Tourer byly už v základu vybavovány 16ventilovým motorem a staly se tak prvními, které byly nabídnuty v hojném počtu široké veřejnosti. Celkem bylo vyrobeno 2 000 těchto sportovních automobilů.\n\n"}
{"id": "1008356", "url": "https://cs.wikipedia.org/wiki?curid=1008356", "title": "Billy Elliot (muzikál)", "text": "Billy Elliot (muzikál)\n\nBilly Elliot je britský muzikál z roku 2005, který napsali Elton John (hudba) a Lee Hall (libreto a texty k písním) podle stejnojmenného filmu z roku 2000. Netrvalo dlouho a muzikál se dostal i na Broadway – tam zazněl trochu jinak. Písně zůstaly, dialogy také – ale ten britský přízvuk nemohl být tak silný, jinak by americké publikum nerozumělo.\n\nFilm získal v Londýně 4 ceny Olivier Awards (i za nejlepší muzikál) a 10 cen Tony Awards.\n\nPříběh se odehrává v County Durham během stávky horníků 1984-1985 (the stars look down). Jedenáctiletý Billy Elliot vyrůstá se svým otcem, bratrem a babičkou. Billy chodí na hodiny boxu, po hodině ale zůstává v tělocvičně a ocitá se na hodině baletu paní Wilkinsonovou. Je tam jediný chlapec, ale balet se mu zalíbí (Shine).\n\nHodiny baletu jsou Billyho tajemství a ví o nich jen babička. Ta se mu svěří, že když žil její muž – Billyho děda, milovala tanec a ten jí pomohl při těžkých časech s jejím mužem.\n\nBillyho otec, bratr a sousedi se účastní stávky a bojují s policií – v kontrastu s násilím je zobrazena klidná elegance baletu na tajných hodinách (Solidarity).\n\nBillyho otec o baletu dozví a zakáže mu chodit na další hodiny. Paní Wilkinsonová se mu to snaží rozmluvit a navrhuje, že s tímto talentem by se mohl Billy hlásit na Royal Ballet School v Londýně; a nabízí jim zdarma soukromé hodiny. Billy si sám není jistý, co by chtěl dělat a ptá se svého kamaráda Michaela. Jde za ním, ale najde v ho v matčiných šatech. Michael Billyho přesvědčí, ať si také oblékne dámské šaty a zpívají \"Expressing yourself - if you wanna be a dancer dance..if you wanna be a minor mine\",\n\nBilly dorazí na svou první soukromou hodinu baletu. Jako inspiraci pro tanec na přijímací zkoušky si měl donést nějakou věc, která pro něj hodně znamená. Billy si přinesl dopis, který mu napsala maminka, než zemřela (letter). S paní Wilkinsonovou se učí tancovat, ale začínají se i kamarádit (born to boogie). Billyho podporuje i dcera paní Wilkinsonové, které se Billy líbí.\nBillyho otec a bratr jsou zaneprázdněni stávkou a potyčkami s policií, nemají dost peněz, stávka se táhne už rok.\n\nV den Billyho přijímaček do města doráží policie. Tony, Billyho bratr, je zraněn a Billy nepřišel na sraz s paní Wilkinsonovou. Ta Billyho hledá a jde k němu domů, kde jsou Billyho rodina a sousedi. Je nucena přiznat, že Billyho učila a připravovala na tento den. Tyto novinky rozruší Billyho otce a i jeho bratra, který nutí Billyho, ať tančí na stole.\nDo města se vrací policie, všichni z domu odcházejí a Billy na svého otce zakřičí: „Máma by mě nechala tancovat.“ Na to jeho otec odpoví: „Tvá máma je mrtvá.“ Billy je rozzlobený (angry dance) a skoro rok se drží od baletu stranou.\n\nO 6 měsíců později se koná každoroční hornická vánoční besídka, kde si všichni utahují a shazují Margaret Thatcher-úhlavního nepřítele dělníků (Merry Christmas, Maggie Thatcher).\nBillyho otec se opije a zpívá starou lidovou píseň, která ho rozesmutní; myslí na svou milovanou ženu, která zemřela příliš brzy a rozpláče se (deep in the ground). V místnosti zůstane jen Billy a Michael, který se svěří Billymu, že ho má rád. Billy mu vysvětlí, že má rád balet, ale není gay. Michael mu dá pusu na tvář a poprosí ho, aby zatancoval. Billy je smutný a chce, aby Michael odešel.\nBilly zůstává sám s puštěnou hudbou, tančí a sní o tom, jaký by byl dospělý tanečník (Swan Lake).\n\nNetuší, že se jeho otec vrátil a pozoruje ho. Otec nic neřekne a odejde za paní Wilkinsonovou, se kterou si chce promluvit o Billyho možnostech. Paní Wilkinsonová potvrdí Billyho talent, není si ale jistá, zda se dostane na Royal Ballet School. Nabídne se, že by cestu do Londýna na přijímací zkoušky zaplatila. Billyho otec její pomoc nepřijímá a budoucnost svého syna upřednostní před svou dělnickou pýchu – nechává stávky a vrací se do práce. Když vidí Tony, Bilyho bratr, že se otec vrací do dolů, rozzuří se a začne se hádat o to, co je důležitější – zda jednota horníků nebo pomoc Billymu (He could be a star). Billy se připlete do hádky a je omylem uhozen; ostatní horníci se snaží rodinu uklidnit, protože nejdůležitější věc je péče o dítě. Každý z horníků přispěje na cestu do Londýna, ale stále nemají dost peněz. Muž ze skupiny stávkokazů nabízí Billymu stovky liber. Tony tyto peníze odmítá, ale když se za něj nikdo nepostaví vidí, že ve stávce nemá smysl pokračovat, a utíká.\n\nBilly se svým otcem dorazí na přijímací zkoušky na RBS. Billyho otec, který čeká venku, a vidí bohaté rodiny a uvědomuje si rozdíl mezi nimi a jejich rodinou. Potkává chlapce, který se mu svěřuje, že ho jeho otec v baletu nepodporuje – je ale okřiknut.\nBilly dokončuje zkoušky se špatným pocitem, nechá se vyprovokovat jiným chlapcem a uhodí ho. Porota mu důrazně připomene přísný školní řád. Paní Wilkinsonová jim poslala velmi dobré doporučení a vysvětila Billyho situaci. Porota se Billyho zeptá, jaký to je pocit, když tančí a Billy odpovídá dojemným popisem své taneční vášně (Electricity).\n\nV Durhamu pokračuje život jako dřív, časy jsou ale těžší a horníci zavedli jídelnu, kam si docházejí pro polévky. Billy dostane dopis, ve kterém se oznamuje, že ho na školu nepřijali. Tony vyloví dopis z koše a přečte si, že jeho bratr přijat byl. Ve stejnou dobu stávka skončila. Billy navštěvuje paní Wilkinsonovou a děkuje jí za všechno.\n\nBilly si balí věci do Londýna a loučí se s horníky vracejícími se do práce, kterou brzy ztratí. Horníci nastupují do výtahové šachty, která je sváží do dolu (once we were kings).\nBilly se také loučí se svou mrtvou matkou, která ho často v jeho představách navštěvuje a povídají si – teď si také napíše dopis, ve kterém říká poslední sbohem (Letter reprise). Michael se s ním přijde rozloučit, nevěří, že by se Billy vrátil. Billy mu dá pusu na tvář, vezme kufr a sám odchází.\n\nVšechny postavy přijdou na pódium, celé město je na Billyho pyšné a oslavují jeho nadějnou budoucnost. (Finale)\n"}
{"id": "1008361", "url": "https://cs.wikipedia.org/wiki?curid=1008361", "title": "David Allen Zubik", "text": "David Allen Zubik\n\nMons. David Allen Zubik (4. září 1949, Sewickley) je americký katolický duchovní a biskup.\n\nNarodil se 4. září 1949 v Sewickley. Poté se rodina přestěhovala do Ambridge. Zde nastoupil na Základní školu Svatého Stanislava a na Střední školu Svaté Veroniky. Poté vstoupil do semináře Sv. Pavla v Pittsburghu. V roce 1971 získal vysokoškolský titul na Univerzitě v Duquesne a pokračoval ve studiu v Semináři Panny Marie a na Univerzitě v Baltimore, kde získal titul z teologie.\n\nNa kněze byl vysvěcen 3. května 1975 biskupem Vincentem Martinem Leonardem. Po vysvěcení působil jako farní vikář ve farnosti Nejsvětějšího Srdce v Shadyside, vice-prezident Střední Katolické školy Quigley, kaplan Sester Sv. Josefa a kaplan studentů Akademie Mount Gallitzin. Ve stejnou dobu, začal studovat pedagogiku na Univerzitě Duquesne a kde získal roku 1982 magisterský titul v oboru vzdělávací správa.\n\nRoku 1987 vstoupil do služeb diecézní správy, kde byl jmenován administrativním sekretářem biskupa Anthony Bevilacqua. O rok později byl jmenován administrativním sekretářem a nejvyšším ceremoniářem biskupa Donalda Williama Wuerla, který se poté stal arcibiskupem a kardinálem arcidiecéze Washington.\n\nRoku 1991 se otec Zubik stal diecézním ředitelem kléru, kde dohlížel na život a službu kněží diecéze. Poté působil v dalších službách diecéze.\n\nDne 18. února 1997 byl papežem Janem Pavlem II. jmenován pomocným biskupem diecéze Pittsburgh a titulárním biskupem jamestownským. Biskupské svěcení přijal 6. dubna 1997 z rukou Donalda Williama Wuerla a spolusvětiteli byli Nicholas Carmen Dattilo a Thomas Joseph Tobin. Tuto funkci vykonával do 10. října 2003 kdy byl ustanoven biskupem diecéze Green Bay. Uveden do úřadu byl 12. prosince stejného roku.\n\nPo necelých sedmi letech 18. července 2007 se stal nástupcem Donalda Williama Wuerla, v úřadě biskupa Pittsburghu.\n\n"}
{"id": "1008364", "url": "https://cs.wikipedia.org/wiki?curid=1008364", "title": "Parmice nachová", "text": "Parmice nachová\n\nParmice nachová (\"Mullus barbatus\") neboli parmice karmínová je mořská ryba, vyskytující se ve východním Atlantiku, Středozemním a Severním moři. Černé moře obývá poddruh \"Mullus barbatus ponticus\".\n\nRyba dosahuje délky 20–30 cm. Šupiny mají červené zbarvení, které po smrti mizí. Parmice nachová žije při mořském dně do hloubky 300 m a živí se drobnými bezobratlými živočichy. K vyhledávání kořisti jí slouží citlivé hmatové vousky. Maso parmice je bílé, pevné a chutné, druh je proto předmětem intenzivního průmyslového rybolovu. Parmice byla oblíbená už u starých Římanů: Seneca popisuje, že velkou atrakcí na hostinách bylo sledovat, jak umírající ryba mění barvu. Tehdejší boháči byli ochotni utrácet za parmice nehorázné částky, císař Tiberius kvůli tomu zavedl cenovou regulaci.\n\n"}
{"id": "1008369", "url": "https://cs.wikipedia.org/wiki?curid=1008369", "title": "Listicle", "text": "Listicle\n\nListicle [\"listikl\"] je označení pro článek, který se skládá ze seznamu položek, které mohou, ale nemusí být, nějak logicky uspořádány. Jeho položky jsou rozvedeny natolik, aby jej šlo publikovat jako klasický článek. Název pochází ze spojení dvou anglických slov \"list\" (seznam) a \"article\" (článek). Většinou se vyznačuje číslem v titulku, například „10 věcí, které se nevyplatí dělat pod vlivem“, „40 NEJ koupališť v Česku“ či „15 slavných celebrit, které zbožňuje celý svět“. \n\nPoužívá se jak v žurnalistice, tak v blogování. Převažuje v tzv. lifestylových časopisech. Formu listicle, která je mezi čtenáři velmi populární, používají převážně online média, např. BuzzFeed a cracked.com. \n\nZatímco psaní klasické reportáže či eseje vyžaduje pečlivou editaci a zabere více času, listicle ve formě seznamu položek s krátkým popisem je mnohem rychlejší na vytvoření. Často recykluje již známé informace, originální bývá spíše kontext než obsah. Například listicle \"9 nejlegračnějších trapných momentů Davida Lettermana\" je vytvořen jako seznam klipů na YouTube, které jsou v článku popsány a seřazeny. Z těchto důvodů je tato forma podrobována kritice jako „způsob, jak levně vytvářet obsah“.\n\nExistuje několik online platforem, které umožňují čtenářům veřejně sdílet jejich listicle. Např. Demolistic, List.ly, Listicle, Listoid, Listphile, Lystee, Listgeeks, Unspun a další.\n"}
{"id": "1008370", "url": "https://cs.wikipedia.org/wiki?curid=1008370", "title": "Eduard Pálffy z Erdödu", "text": "Eduard Pálffy z Erdödu\n\nEduard hrabě Pálffy z Erdödu, svobodný pán z Újezdu (18. září 1836 Benátky – 12. června 1915 Zámek Hradiště), byl český velkostatkář, šlechtic z rodu Pálffyů a politik, za Rakouska-Uherska na konci 19. a počátku 20. století poslanec Říšské rady.\nByl majitelem panství Březnice, Hradiště u Blovic a Merklín. Dále mu patřilo panství Retzhof ve Štýrsku. Byl čestným rytířem maltézského řádu, komořím a tajným radou.\n\nNarodil se v Benátkách, kde tehdy jeho otec Aloys Pálffy působil ve státní správě. V severní Itálii žil do roku 1849, kdy se rodina přestěhovala na statek Retzhof u Leibnitzu ve Štýrsku. Gymnázium a studium práv absolvoval v Prešpurku. Pak nastoupil do státních služeb. Pracoval na místodržitelství v Brně. Pro nesouhlas s politikou Antona von Schmerlinga ale státní správu opustil a odešel zpět na rodinné sídlo v Retzhofu.\n\nV roce 1864 se oženil s baronkou Marií Walterskirchenovou. Měli tři děti: Žofii, Irmu a Jana. V roce 1872 mu bezdětný strýc z druhého kolene, hrabě Hanuš z Kolovrat (významý podporovatel českého národního obrození), odkázal část majeteku, která nebyla součástí Kolowratského fideikomisu. Majetek mu odkázal pod podmínkou, že převezme titul svobodného pána z Újezda a změní příslušně svůj erb . Eduard tak převzal velkostatky v Čechách a přesídlil do této korunní země. Na svých statcích zaváděl moderní metody hospodaření, podporoval meliorace a strojové vybavení. V letech 1874-1875 nechal na panství Březnice, nedaleko vesnice Vacíkov vystavět zámeček jako pohodlné lovecké sídlo.\n\nOd zemských voleb v roce 1883 zasedal na Českém zemském sněmu, kam byl zvolen za kurii velkostatkářskou (nesvěřenecké velkostatky). Mandát obhájil v zemských volbách v roce 1889 a zemských volbách v roce 1895. Byl členem Strany konzervativního velkostatku.\n\nV 80. letech se zapojil i do celostátní politiky. V doplňovacích volbách roku 1889 získal mandát na Říšské radě za velkostatkářskou kurii v Čechách. Slib složil 29. března 1889. Mandát obhájil v řádných volbách do Říšské rady roku 1891, volbách do Říšské rady roku 1897 a volbách do Říšské rady roku 1901.\n\nSpolečně s Ferdinandem Deymem ze Stříteže a Bedřichem Schwarzenbergem patřili k hlavním představitelům historické šlechty, která na Říšské radě zpočátku působila v rámci poslanecké skupiny Hohenwartův klub. Když se v druhé polovině 90. let 19. století Hohenwartův klub rozpadl, byl předákem skupiny šlechtických konzervativců, která se těsněji přimkla k české občanské reprezentaci. V lednu 1897 inicioval v Říšské radě přijetí rezoluce, která vyzvala vládu, aby českojazyčné škole spolku Komenský ve Vídni přiznala status veřejné školy s nárokem na veřejné financování. Téhož roku na rozlučkovém banketu s Karlem Sigmundem von Hohenwartem ocenil jeho zásluhy o státoprávní a národnostní reformy v monarchii.\n\nSouhlasil s českým historickým právem a identifikoval se s českým národním hnutím. Roku 1896 zavedl na svých panstvích české úřadování. Od roku 1900 převzal správu rodinných velkostatků jeho syn Jan. Roku 1914 získal Eduard od císaře u příležitosti oslavy 50 let od svatby titul hraběte prešpurského. Získal také Řád železné koruny. obce Březnice a Merlín mu udělily čestné občanství.\n\nV závěru života se pro pokročilý věk stáhl z politického dění. Zemřel v červnu 1915. Podle některých zdrojů na zámku Hradiště v Blovicích, podle dobového nekrologu ovšem v Březnici. Byl pohřben v rodinné hrobce u kostela v Blovicích.\n"}
{"id": "1008378", "url": "https://cs.wikipedia.org/wiki?curid=1008378", "title": "Rombaldo XIII. z Collalto", "text": "Rombaldo XIII. z Collalto\n\nRambold XIII. hrabě z Collalto (21. září (?) 1579 (příp. 1575) Mantova – 19. prosince 1630 Chur) byl císařský prezident dvorské vojenské rady a polní maršál z rodu Collalto.\n\nByl synem benátského generála Antona IV.\n\nPoté, co byl vyhoštěn z Benátek, vstoupil do císařských služeb a za krátko dosáhl hodnosti plukovníka. V roce 1623 sloužil pod Tillym u Rýna a Mohanu. Od roku 1624 do roku 1630 byl prezidentem dvorské vojenské rady. Byl prvním příslušníkem rodu, který se usadil na Moravě. Koupil Brtnici a Rudolec.\nPo jmenování polním maršálem velel císařským jednotkám v válce o dědictví mantovské proti Karlu z Nevers. Během této války onemocněl a zemřel roku 1630 v Churu.\n\n"}
{"id": "1008379", "url": "https://cs.wikipedia.org/wiki?curid=1008379", "title": "Martin Jensen", "text": "Martin Jensen\n\nMartin Jensen (* 16. prosince 1946, Dánsko) je dánský spisovatel historických románů.\n\nDánský prozaik Martin Jensen je původním povoláním pedagog. V letech 1969 – 1995 působil jako učitel na školách v Dánsku a Švédsku. Díky úspěchu, který si jeho romány získaly mezi čtenáři, se nyní naplno věnuje jen své literární tvorbě. Zaměřuje se především na historické romány ze středověku, v nichž se odráží jeho vášnivý zájem o dějiny.\n\nZa své práce obdržel různá ocenění, například cenu Dánské kriminální akademie za první díl ze série o Eskovi Litlovi, zasazené do poloviny 14. století. Ze zatím pětidílné ságy o Halfdanovi a Winstonovi, vyšly česky tři díly: \"Královi psi\" (Plus, 2013), \"Křivopřísežník\" (Plus, 2014) a \"Sedlákův soud\" (Plus, 2015).\n\nV květnu 2014 navštívil Martin Jensen Prahu v rámci konání knižního veletrhu Svět Knihy.\n\n\n"}
{"id": "1008381", "url": "https://cs.wikipedia.org/wiki?curid=1008381", "title": "Seznam zápasů francouzské fotbalové reprezentace na MS", "text": "Seznam zápasů francouzské fotbalové reprezentace na MS\n\nFrancouzská fotbalová reprezentace byla celkem 15x na mistrovstvích světa ve fotbale a to v roce 1930, 1934, 1938, 1954, 1958, 1966, 1978, 1982, 1986, 1998, 2002, 2006, 2010, 2014, 2018.\n\n"}
{"id": "1008383", "url": "https://cs.wikipedia.org/wiki?curid=1008383", "title": "Amaro Pargo", "text": "Amaro Pargo\n\nAmaro Rodríguez Felipe y Tejera Machado lépe známý jako Amaro Pargo (3. května 1678, San Cristóbal de La Laguna, Tenerife, Španělsko – 14. října 1747, tamtéž) byl španělský korzár. Byl jedním z nejznámějších korzár zlatého věku pirátství.\n\nJeho mládí ovlivnila přítomnost pirátských band na Kanárských ostrovech. Amaro Pargo byl rozporná osobnost, jíž se jedni báli a druzí obdivovali. V podpalubí svých lodí přepravoval otroky na americké plantáže. Pod vlivem jeptišky Maríe de Jesús (rozené María de León Bello y Delgado) začal konat charitu ve prospěch chudých. Stal se i svědkem zázraků, které sestra Maríe de Jesús učinila během svého života.\n\nV roce 1725 byl Amaro Pargo povýšen do šlechtického stavu. Zemřel ve svém rodišti San Cristóbal de La Laguna a byl pohřben v klášteře Santo Domingo de Guzmán.\n\nV roce 2013 byly exhumovány jeho ostatky skupinou archeologů z Madridské univerzity, která provedla testy DNA a rekonstruovala jeho tvář. Exhumaci financovala společnost Ubisoft kvůli hře \"Assassin´s Creed IV: Black Flag\" v níž se stal Pargo hlavní postavou.\n\n"}
{"id": "1008384", "url": "https://cs.wikipedia.org/wiki?curid=1008384", "title": "Rohanský kámen", "text": "Rohanský kámen\n\nRohanský kámen (německy: \"Rohanstein\") je pomník na 1012 m vysoké hoře Ještěd poblíž Liberce.\n\nVrcholem Ještědu vedla hranice mezi panstvími rodů Clam-Gallasů a Rohanů. Její vymezení značily hraničními kameny. Jeden takový žulový kámen v nadměrné velikosti byl vztyčen roku 1838 na Ještědu, který měl zároveň připomínat, že v témže roce toto místo na vrcholu hory navštívila členka panské rodiny, Adéla Rohanová. Postupem času se začal pomník naklánět a hrozilo jeho zřícení. Mezi květnem a srpnem roku 2019 proto proběhla rekonstrukce jeho základů, jejichž nestabilita zapříčinila vychylování kamene, a současně pro další generace byla do základů během zpětného osazování pomníku uložena kovová krabička obsahující jak zprávu o rekonstrukci a artefakty z blízkého hotelu s televizním vysílačem, tak rovněž mince a malou lahev hruškovice.\n\nRohanský kámen přečkal do dnešních dnů a na jeho spodní části lze rozeznat zbytky nápisu \"Rohanstein\".\n"}
{"id": "1008387", "url": "https://cs.wikipedia.org/wiki?curid=1008387", "title": "Latgalci", "text": "Latgalci\n\nLatgalci nebo Latgalové (; ) jsou etnografická skupina Lotyšů obývající Latgalsko.\n\nPůvodně žili na pravém břehu řeky Daugavy, na sever od Sélů. Poprvé se jejich jméno vzpomíná v \"Rižské kronice\" z přelomu 11.–12. století. Po celém kmenovém území obyvatelé vytvořili malá knížectví, z nichž největší byla knížectví Jersika, Koknese a Tálava. Jelikož se území Latgalců nacházelo na křižovatce obchodních cest do Ruska, byli povinni platit daň pskovským knížatům.\n\nLatgalci se na rozdíl od ostatních Lotyšů vyvíjeli na území, které po roce 1621 zůstalo v rámci Republiky obou národů, proto zůstali věrni římskokatolické víře. I dnes se tím liší od převážně luteránských Lotyšů. \n"}
{"id": "1008388", "url": "https://cs.wikipedia.org/wiki?curid=1008388", "title": "Loren Gold", "text": "Loren Gold\n\nLoren Gold je americký klávesista, skladatel a textař. Od roku 2000 ve velké míře jezdí na turné s různými umělci. Od roku 2009 jezdí na turné jako klávesista a zpěvák Rogera Daltreyho a od roku 2012 The Who.\n\nGold spolupracoval s těmito umělci: The Who, Roger Daltrey, Pete Townshend, Steve Winwood, Melissa Etheridge, Rita Wilson, Hilary Duff, Mandy Moore, Demi Lovato, Selena Gomez, Chicago, The Doobie Brothers, Joss Stone, Dave Stewart, Toni Braxton, Vanessa Hudgens, Jordin Sparks, Katharine McPhee, Dan Aykroyd, Y&T, Chace Crawford, Miranda Cosgrove, AnnaSophia Robb a jiní.\n"}
{"id": "1008390", "url": "https://cs.wikipedia.org/wiki?curid=1008390", "title": "Sélové", "text": "Sélové\n\nSelovijci (, ) byl kmen Baltů obývajících oblasti dnešní severovýchodní Litvy a jihovýchodního Lotyšska až do konce 15. století.\n\nSelovijci žili na území východně od Zemgalů na levém břehu řeky Daugava. Poprvé jsou zmiňováni v kronice Jindřicha Latyša z 13. století. Na území Selovijců se nacházelo přes pět hradů, z nichž hlavním hradem byl Selpils. V 13. století se území Kurů a Selovijců staly součástí Velkého litevského knížectví.\n"}
{"id": "1008391", "url": "https://cs.wikipedia.org/wiki?curid=1008391", "title": "Kurové", "text": "Kurové\n\nKurové (česky také Kuršové nebo Kuronci; kuršsky \"Kursi\", litevsky \"kuršiai\", lotyšsky \"kurši\", žemaitsky \"kuršē\", německy \"Kuren\", latinsky \"Currene\", polsky \"Kurowie\") byl baltský kmen žijící na pobřeží Baltského moře. Jeho jižní hranice sahala až ke Kaunasu na dnešním území Litvy. První písemná zmínka o Kurech pochází z roku 675. Jejich králem byl Lamekins, který měl titul \"rex\". V 9.–12. století již byli známými mořeplavci, obchodníky a piráty. Saxo Grammaticus ve své skandinávské historii uvádí, že kmen Kuršů dosáhl břehů Dánska a Švédska.\n"}
{"id": "1008392", "url": "https://cs.wikipedia.org/wiki?curid=1008392", "title": "David Ospina", "text": "David Ospina\n\nDavid Ospina Ramírez (* 31. srpna 1988, Medellín, Kolumbie) je kolumbijský fotbalový brankář a reprezentant, který hraje za klub SSC Neapol. Účastník Mistrovství světa 2014 v Brazílii a Mistrovství světa 2018 v Rusku.\n\nOspina začínal v profesionálním fotbale v roce 2005 v kolumbijském celku Atlético Nacional, s nímž posbíral několik ligových trofejí. V červenci 2008 odešel do francouzského klubu OGC Nice.\n\nV květnu 2014 oznámil, že s Nice neprodlouží smlouvu, která mu končila po sezoně 2013/14 a odejde jako volný hráč. V červenci 2014 po MS v Brazílii (kde se velmi dobře uvedl) odešel do anglického klubu Arsenal FC.\n\nOspina reprezentoval Kolumbii v mládežnickém výběru U20. Zúčastnil se Mistrovství světa hráčů do 20 let 2005 v Nizozemsku, kde Kolumbie vypadla v osmifinále s Argentinou po porážce 1:2.\n\nV národním A-týmu Kolumbie debutoval v roce 2007, šlo o přátelské utkání s Uruguayí 7. února 2007 (porážka 1:3). Na hřiště šel ve 13. minutě místo vyloučeného Miguela Calera.\n\nArgentinský trenér Kolumbie José Pékerman jej vzal na Mistrovství světa 2014 v Brazílii. Byl na šampionátu brankářskou jednotkou, záda mu kryli náhradníci Faryd Mondragón (43 let, nejstarší účastník MS) a Camilo Vargas (ten neměl ani jeden reprezentační start). Na šampionátu vyhráli Kolumbijci s plým počtem 9 bodů základní skupinu C a v osmifinále vyřadili Uruguay poměrem 2:0. Ve čtvrtfinále proti Brazílii na dalšího jihoamerického soupeře již nestačili a prohráli 1:2. Ospina se na turnaji prezentoval dobrým výkonem.\n\naktualizováno k 12. 12. 2014\n\n"}
{"id": "1008393", "url": "https://cs.wikipedia.org/wiki?curid=1008393", "title": "Zemgalové", "text": "Zemgalové\n\nZemgalové byl kmen lidí žijící na východ od Kuršů v oblasti Lielupe. Jejich území na jihu hraničilo s územím dnešní Litvy. Od finských kmenů ho oddělovala řeka Daugava. V historických análech se Zemgalové poprvé připomínají v roce 870. Nejvýznamnější památkou na území Zemgalů byl Tervetský hrad, na kterém začátkem 13. století žil vůdce tohoto kmene označován jako kníže, \"dux\" – Viestarts.\n"}
{"id": "1008394", "url": "https://cs.wikipedia.org/wiki?curid=1008394", "title": "Říše Chan", "text": "Říše Chan\n\nŘíše Chan () byl čínský stát existující v letech 202 př. n. l.–220. Zrodil se ze zmatků následujících po pádu říše Čchin, když Liou Pang, jeden z vůdců protičchinských povstalců, sjednotil Čínu a roku 202 př. n. l. se prohlásil císařem. S krátkým přerušením v letech 9–23, kdy chanský ministr Wang Mang vyhlásil svou dynastii Sin, přetrvala čtyři století, dokud se počátkem 3. století nerozpadla na panství soupeřících generálů. Posledního chanského císaře roku 220 sesadil Cchao Pchi, který již pouze v severní Číně založil vlastní říši Wej. Na jihu země se totiž osamostatnil Sun Čchüan jako král a později císař říše Wu a v S’-čchuanu vládl Liou Pej z chanského císařského rodu.\n\nPočáteční období s hlavním městem v Čchang-anu je nazýváno Západní Chan (202 př. n. l. – 9 a 23–25, též Raná Chan); pozdější doba v níž vláda metropoli přesunula východněji do Luo-jangu je Východní Chan (25–220, též Pozdní Chan).\n\nChanská éra je pokládána za zlatý věk čínské historie. Do současnosti si největší národ Číny, vlastní Číňané, říká Chanové a svému písmu, čínským znakům, \"chan-c’\", doslova „chanské znaky“.\n\nŘíše Chan se zrodila ze zmatků následujících po pádu říše Čchin. Západočínský stát Čchin v dlouhotrvajících bojích v období válčících států nakonec roku 221 př. n. l. sjednotil Čínu. Říše Čchin se však od roku 209 př. n. l. rozpadala pod tlakem protičchinských povstání. Roku 206 př. n. l. si povstalečtí vojevůdci v čele se Siang Jüem rozdělili zemi, přičemž Liou Pang se stal králem z Chan na jihozápadě (v S’-čchuanu. Boje mezi vojevůdci pokračovaly, nakonec se zúžily do souboje Siang Jüa a Liou Panga a v němž Liou Pang zvítězil, podřídil si celou Čínu a roku 202 př. n. l. se prohlásil císařem říše Chan.\n\nHlavním městem říše Chan byl Čchang-an (moderní Si-an) na západě Číny. Říše byla rozdělena do oblastí přímo ovládaných ústřední vládou, komandérií a polonezávislých království. Tato království postupně ztratila svou autonomii a stala se z nich knížectví s minimální mírou samostatnosti, a to zejména po povstání sedmi knížat.\n\nNa vrcholu chanské společnosti stál císař. Předsedal vládě, ale sdílel moc s aristokracií a ministry vybíranými z řad vzdělaných úředníků. Počínaje vládou Wu-tiho chanský stát oficiálně přijal konfucianismus za státní ideologii, přičemž konfuciánští učenci v čele s Tung Čung-šuem integrovali do svého učení kosmologii založenou na učení o jin a jang a systému pěti prvků.\n\nZávažným problémem chanské zahraniční politiky byly vztahy se severním sousedem, Siungnuy, kmenovým svazem kočovníků ovládajících mongolské stepi. Roku 200 př. n. l. Chanové utrpěli porážku a byli nuceni se Siungnuy uzavřít mírovou smlouvu, ale ozbrojené srážky čas od času pokračovaly. Zejména chanský císař Wu-ti (vládl 141–87 př. n. l.) se snažil Siungnuy si podrobit. Až v polovině 1. století př. n. l. kočovníky oslabily vnitřní rozbroje a Chanové dosáhli jejich podřízení se. Úspěšněji Wu-tiho vojska bojovala na západě, kde ovládla města Tarimské pánve a umožnila tak otevřít Hedvábnou cestu. Na jihu Wu-ti anektoval státy Nan-jüe (v Kuang-tungu a Vietnamu) a Tien (v Jün-nanu), na severovýchodě připojil část Korejského poloostrova.\n\nKoncem 1. století př. n. l. říše upadla do krize a roku 9 dokonce Wang Mang, ministr a regent vládnoucí za nezletilé císaře, svrhl dynastii Chan a vyhlásil vlastní dynastii Sin. Jeho vláda se však po několika letech zhroutila v rolnických vzpourách a povstáních členů chanského císařského rodu. Roku 23 se císařem obnovené chanské říše opět stal potomek Liou Panga (Liou Süan jako císař Keng-š’-ti). Roku 25 nový panovník Kuang-wu-ti přesunul hlavní město do Luo-janguv centrální Číně. Chanské období je proto historiky rozdělována na Západní Chan (202 př. n. l. – 9 a 23–25) a Východní Chan (25–220).\n\nPo roce 92 zesílil politický vliv palácových eunuchů, kteří se v boji o moc střetávali s klikami císařoven, což vedlo k oslabení centrální moci a k pádu dynastie. Sílu říše podlomily i velké taoistické společnosti, které vedly rolnická povstání, největší z nich bylo povstání Žlutých turbanů. Po smrti císaře Ling-tiho roku 189 byli eunuši zmasakrováni armádou a říše se začala rozpadat na panství jednotlivých generálů. Císařský dvůr ovládl jeden z nich, Cchao Cchao. Nakonec roku 220 jeho syn Cchao Pchi sesadil posledního chanského císaře a sám se prohlásil císařem říše Wej.\n\nChanská éra byla obdobím ekonomické prosperity, výrazně se rozšířila peněžní ekonomika. Mince odlévané vládními mincovnami od roku 119 př. n. l. zůstaly standardní mincí Číny až do dynastie Tchang (618–907). K hrazení výdajů na vojenské kampaně a osidlování nově dobytých pohraničních území, vláda roku 117 př. n. l. postátnila soukromou výrobu soli a železa. Tyto vládní monopoly byly zrušeny v období Východní Chan, přičemž ztracené příjmy nahradilo vysoké zdanění soukromého podnikání.\n\nV říši Chan významně pokročila i věda a technika, zavedla se výroba papíru, své lodě chanští námořníci opatřili kormidlem, matematici začali používat záporná čísla, geografové plastické mapy, astronomové armilární sféry s hydraulickým pohonem a učenci vynalezli i seismometr používající inverzní kyvadlo.\n\n\n"}
{"id": "1008396", "url": "https://cs.wikipedia.org/wiki?curid=1008396", "title": "Seznam kulturních památek v Kamenici (okres Jihlava)", "text": "Seznam kulturních památek v Kamenici (okres Jihlava)\n\n"}
{"id": "1008399", "url": "https://cs.wikipedia.org/wiki?curid=1008399", "title": "Seznam kulturních památek v Krasonicích", "text": "Seznam kulturních památek v Krasonicích\n\n"}
{"id": "1008400", "url": "https://cs.wikipedia.org/wiki?curid=1008400", "title": "Seznam kulturních památek v Mrákotíně (okres Jihlava)", "text": "Seznam kulturních památek v Mrákotíně (okres Jihlava)\n\n"}
{"id": "1008405", "url": "https://cs.wikipedia.org/wiki?curid=1008405", "title": "Lady Hamiltonová", "text": "Lady Hamiltonová\n\nEmma, lady Hamiltonová (narozena jako \"Amy Lyonová\" asi 26. dubna 1765, Ness, Cheshire – 15. ledna 1815, Calais) byla manželka britského diplomata Williama Hamiltona a milenka admirála Horatio Nelsona. Jako proslulá kráska své doby byla námětem četných výtvarných děl.\n\nPocházela z rodiny vesnického kováře, který zemřel krátce po jejím narození. Nechodila do školy, už od dětství pracovala jako služebná. Od čtrnácti let žila v Londýně, jejím milencem byl zámožný šlechtic sir Harry Fetherstonhaugh, s nímž měla dceru Emmu. Sir Harry se přestal o Emmu starat vyhostil ji ze svého sídla. Emma se vrhla do náruče Charlese Grevilla. Ten se postará o ni i o její dceru. Pohybovala se v uměleckém světě jako tanečnice a zpěvačka, představovala v živých obrazech hrdinky antické mytologie. Jako modelku ji využívali přední malíři: Joshua Reynolds, George Romney, Élisabeth Vigée-Lebrun. V roce 1791 se provdala za Grevilleova strýce, archeologa a britského vyslance v Neapoli Williama Hamiltona, který byl o 35 let starší. Byla hvězdou neapolské společnosti, okouzlila i Goetha, přátelila se s královnou Marií Karolinou a využila svého vlivu například k tomu, aby neapolská vláda poskytla Angličanům podporu před bitvou u Abukiru. V roce 1793 se seznámila s admirálem Nelsonem a navázala s ním bouřlivý milostný vztah, který pokračoval i po návratu Hamiltonových do Anglie a vyústil v narození dcery Horatie. V roce 1803 zemřel William Hamilton a v roce 1805 padl v bitvě u Trafalgaru Horatio Nelson. Ačkoli ve své závěti Nelson žádal, aby se stát o paní Hamiltonovou postaral, vláda jí odmítla vyplácet penzi vzhledem k nelegitimní povaze jejich vztahu. Hamiltonová upadla do bídy a stala se alkoholičkou. Zemřela na infekci měňavkou úplavičnou ve Francii, kam prchla před anglickými věřiteli, ve věku nedožitých padesáti let.\n\nLady Hamiltonová je hrdinkou románů Alexandre Dumase staršího \"Hrdina nilský\" a \"Paměti milostnice\", o jejím životě vznikly filmy \"The Romance of Lady Hamilton (1919)\" (titulní role Malvina Longfellow), \"Lady Hamiltonová (1921)\" (titulní role Liane Haid), \"The Divine Lady (1929) / Nekorunovaná královna\" (titulní role Corinne Griffith), \"Lady Hamiltonová (1941)\" (titulní role Vivien Leighová) a \"Lady Hamiltonová (1968)\" (titulní role Michele Mercierová).\n\n"}
{"id": "1008407", "url": "https://cs.wikipedia.org/wiki?curid=1008407", "title": "Jan Lažanský", "text": "Jan Lažanský\n\nJan Lažanský (22. dubna 1857 Baden – 6. listopadu 1932 Manětín) byl český velkostatkář, šlechtic z rodu Lažanských a politik, za Rakouska-Uherska na přelomu 19. a 20. století poslanec Říšské rady.\n\nByl majitelem panství Manětín a Kalec (uváděno též Manětín a Rabštejn). Byl čestným rytířem maltézského řádu a komořím. Roku 1886 se oženil s Idou Schwarzenbergovou, sestrou Bedřicha Schwarzenberga. Měli syna Karla, který roku 1914 padl na srbské frontě, respektive podlehl epidemii úplavice. Dcera Teresie Seilernová se provdala za hraběte Josefa Seilerna a žila v Lešné na Moravě. Další dcera Vilemína zemřela po první světové válce následkem těžkého porodu.\n\nByl veřejně a politicky aktivní. Působil jako okresní starosta. Byl předsedou manětínské Občanské besedy.\n\nOd doplňovacích voleb v roce 1887 zasedal na Českém zemském sněmu, kam byl zvolen za kurii velkostatkářskou (nesvěřenecké velkostatky). Mandát obhájil v zemských volbách v roce 1889 a zemských volbách v roce 1895. Byl členem Strany konzervativního velkostatku. Do sněmu se po několikaleté přestávce vrátil ještě v zemských volbách v roce 1908.\n\nV 90. letech se zapojil i do celostátní politiky. Ve volbách do Říšské rady roku 1897 získal mandát za velkostatkářskou kurii v Čechách. Mandát obhájil ve volbách do Říšské rady roku 1901.\n\nProfiloval se jako konzervativec. V zákonodárných sborech nevynikal jako výrazný řečník, ale trvale hlasoval s českou politickou reprezentací. Souhlasil s českým historickým právem a identifikoval se s českým národním hnutím. Už dlouho před první světovou válkou zavedl na svých panstvích české úřadování.\n\nPo odchodu z Říšské rady byl jmenován kurátorem Ústavu šlechtičen na Hradčanech v Praze. Žil střídavě v Praze ve svém paláci na Malé Straně a v Manětíně. Své velkostatky na severním Plzeňsku si podržel i po vzniku republiky, ovšem československá pozemková reforma jejich výměru výrazně redukovala.\n\nOd mládí trpěl krátkozrakostí a v posledních dvou letech života téměř ztratil zrak. Zemřel v listopadu 1932.\n"}
{"id": "1008410", "url": "https://cs.wikipedia.org/wiki?curid=1008410", "title": "Klášter milosrdných bratří (Vizovice)", "text": "Klášter milosrdných bratří (Vizovice)\n\nKlášter Milosrdných bratří ve Vizovicích je barokní stavba z 2. poloviny 18. století. Je chráněn jako kulturní památka České republiky.\n\nNejmladší konvent milosrdných bratří v českých zemích byl založen 16. května 1781 smlouvou mezi řádovou provincií a Marií Antonií hraběnkou z Blümegen. Vizovický konvent patří k nečetným klášterům založeným v době církevních reforem císaře Josef II. Císařský souhlas se zřízením konventu, byl podmíněn závazkem, že Milosrdní bratři nebudou vybírat almužny mezi poddanými. Řádoví kněží se zavázali konat sedmkrát v týdnu bohoslužbu v zámecké kapli, která měla připadnout Milosrdným bratřím. Ti by také získali právo být pohřbíváni v tamější kryptě. Důvodem fundace byla absence lékařského ošetření a péče na rozsáhlém a poměrně lidnatém panství. Prvním vikářem byl v srpnu 1781 ustanoven P. Alipius Hanik, který v tomto úřadu setrval až do své smrti. Svým nadáním se konvent zařadil mezi chudé řádové ústavy. Zpočátku byl konvent dotován tak slabě, že řádně fungující nemocnice mohla být otevřena teprve 19. března 1835. Na řádové mezikapitule ve Vídni v roce 1908 bylo rozhodnuto vystavět ve Vizovicích novou nemocnici pro 40 nemocných. Stavba v secesním slohu započala 9. června 1909 a k jejímu posvěcení došlo 23. března 1911 místním děkanem P. Havelkou. Na vybudování nemocnice přispěl moravský zemský výbor.\n"}
{"id": "1008416", "url": "https://cs.wikipedia.org/wiki?curid=1008416", "title": "Římovický potok", "text": "Římovický potok\n\nŘímovický potok je pravostranný přítok říčky Brslenky (Čáslavky) protékající okresy Havlíčkův Brod a Kutná Hora. Délka toku činí 7,9 km. Plocha povodí měří 8,1 km².\n\nPotok pramení severovýchodně od Kobylí Hlavy v nadmořské výšce okolo 450 m. Na horním toku směřuje na severozápad, podtéká silnici II/130 a poté protéká Římovicemi. Pod Římovicemi se stáčí více na sever, vtéká do zalesněné krajiny, jeho údolí se prohlubuje. V tomto úseku údolí potoka překonává železniční trať č. 230. Dále teče při okraji lesa na severovýchod. Východně od Podmok napájí dva rozlehlé rybníky, které se nazývají \"Přelívačný\" a \"Nový rybník\". Od hráze \"Nového rybníka\" proudí potok regulovaným korytem mezi poli na severovýchod k severnímu okraji Golčova Jeníkova, u něhož se obrací na severozápad a teče zhruba dalších 1,5 km ke svému ústí. Do Brslenky se vlévá na jejím 21,6 říčním kilometru jihovýchodně od Bratčic v nadmořské výšce okolo 315 m.\n\nNejvětším přítokem Římovického potoka je levostranný bezejmenný potok ústící na 6,8 říčním kilometru. Délka jeho toku činí 1,9 km. V místě ústí je tak delší než samotný Římovický potok.\n\nV povodí Římovického potoka se nacházejí celkově tři rybníky. Největší z nich je \"Nový rybník\", jehož rozloha činí 4,9 ha. Druhým největším rybníkem v povodí potoka je \"Přelívačný rybník\", jehož rozloha činí 2,1 ha. Třetí zmiňovaný rybník se nachází u Římovic.\n"}
{"id": "1008418", "url": "https://cs.wikipedia.org/wiki?curid=1008418", "title": "View from a Backstage Pass", "text": "View from a Backstage Pass\n\nView from a Backstage Pass je živá kompilace od The Who. Toto dvojalbum bylo vydáno 5. listopadu 2007.\n\nObsahuje výjimečně hrané skladby jako \"Magic Bus\", \"Squeeze Box\", \"Dreaming from the Waist\" a \"Bargain\" a 24-stránkový barevný booklet, ve kterém jsou dříve nepublikované fotografie z archivu kapely.\n\nAutorem všech skladeb je Pete Townshend, kromě uvedených výjimek.\n\n\n\n"}
{"id": "1008421", "url": "https://cs.wikipedia.org/wiki?curid=1008421", "title": "Fritz Machlup", "text": "Fritz Machlup\n\nFritz Machlup (15. prosince 1902 – 30. ledna 1983) byl rakouský ekonom.\n\nNarodil se ve Vídeňském Novém Městě v Rakousku. Doktorát získal na Vídeňské univerzitě. V roce 1933 uprchl z nacistického Německa a roku 1940 získal americké občanství. \nJeho klíčovým dílem byla \"Výroba a distribuce znalostí\" ve Spojených státech (1962), kterým zviditelnil Informační společnost. \nKrátce před svou smrtí dokončil třetí z deseti plánovaných děl, kolektivně nazvané \"Znalost: její vytvoření, distribuce a ekonomický význam\".\n\nMachlup se také podílel na vytvoření skupiny Bellagio na začátku roku 1960. Tato skupina byla přímým předchůdcem vlivného washingtonského finanční poradního orgánu, včetně Skupiny Třiceti, ke které přistoupil v roce 1979.\n"}
{"id": "1008422", "url": "https://cs.wikipedia.org/wiki?curid=1008422", "title": "Čluny v Brakkeputu", "text": "Čluny v Brakkeputu\n\nČluny v Brakkeputu (1956, De boten van Brakkeput) je dobrodružný román pro mládež od nizozemské spisovatelky Miep Diekmannové.\n\nHlavním hrdinou románu je chlapec Matouš van Rooy žijící na ostrově Curaçao v Nizozemských Antilách v místě, které se jmenuje Brakkeput. O dvanáctých narozeninách se mu splní velký sen, dostane od rodičů opravdovou plachetnici, malou jolu, kterou pojmenuje \"Elina\". Díky lodi se mu splní další sen, může se podívat na malý ostrůvek \"Dutý jazyk\" ležící proti Brakkeputské zátoce.\n\nOstrůvek ho láká proto, že si o něm místní černoši povídají různé tajuplné historky. Na ostrůvku však není nic zvláštního. Matouš si dokonce postaví na \"Dutém jazyku\" stan a jezdí si tam každé odpoledne psát úkoly.\n\nJednoho dne černí dělnici z plantáže Matouše přemlouvají, aby na \"Dutý jazyk\" nejezdil, protože na jeho stanu sedí velký černý pták, kterého zde nikdo ještě neviděl, a to že je určitě špatné znamení. A skutečně, na ostrově najde Matouš ve svém stanu ležícího nemocného cizího muže. Dovtípí se, že jde o jednoho z uprchlíků z Uquique, z vězení pro politické vězně, o kterých již v Brakkeputu slyšel vyprávět.\n\nMatouš se snaží muži pomoci, a když se muž uzdraví, je jasné, že k dokončení útěku potřebuje loď. Aby muž nevzal žádnou z lodí místních obyvatel, pro které je to často jediný prostředek k obživě, daruje mu svou jolu.\n\n"}
{"id": "1008423", "url": "https://cs.wikipedia.org/wiki?curid=1008423", "title": "Amazing Journey: The Story of The Who (soundtrack)", "text": "Amazing Journey: The Story of The Who (soundtrack)\n\nAmazing Journey: The Story of The Who je kompilace skladeb, které obsahuje . Album bylo vydané pouze ve Spojených státech v obchodech Best Buy.\n\nAutorem všech skladeb je Pete Townshend, kromě uvedených výjimek.\n\n"}
{"id": "1008428", "url": "https://cs.wikipedia.org/wiki?curid=1008428", "title": "Seznam písní Johna Calea", "text": "Seznam písní Johna Calea\n\nSeznam písní Johna Calea uvádí přehled písní, do kterých vokálně přispěl nebo na kterých se podílel autorsky tento velšský hudebník, skladatel a producent. Hlavní část seznamu tvoří písně z jeho sólových alb, v menší míře pak ty, které hrál pouze při koncertech, ale na žádném albu nebyly vydány. Dále pak písně skupiny The Velvet Underground, v níž Cale v šedesátých letech působil, ale pouze ty, ve kterých buď zpíval, případně byl jejich spoluautorem či ty, které hrál při svých sólových koncertech. Jsou zde uvedeny i písně jiných interpretů, na kterých se John Cale buď podílel autorsky nebo v nich zpíval.\n\n"}
{"id": "1008430", "url": "https://cs.wikipedia.org/wiki?curid=1008430", "title": "Ägidius Zsifkovics", "text": "Ägidius Zsifkovics\n\nMons. Ägidius Zsifkovics (16. dubna 1963, Güssing, Rakousko) je rakouský katolický kněz a biskup.\n\nNarodil se 16. dubna 1963 v Güssingu, Ägidiusovi a Gertrudě Zsifkovics. Poté se přestěhovali do Hackerbergu, kde navštěvoval základní školu. Po střední škole vstoupil do kněžského semináře Diecéze Eisenstadt. Teologická studia získal na Vídeňské univerzitě, poté na rok odjel do Záhřebu. Po absolvování studií byl dne 29. června 1987 vysvěcen na kněze biskupem Stefanem László. Po vysvěcení byl osobním sekretářem a ceremoniářem biskupa.\n\nPoté ho biskup László poslal do Říma studovat na Papežskou Gregoriánskou univerzitu kde získal roku 1990 licentiát z kanonického práva a za dva roky doktorát. Během studia roku 1991 byl jmenován vice-kancléřem diecézní kurie v Eisenstadtu. Po návratu z Říma 1. září 1992 převzal funkci kancléře. Funkci zastával do 31. ledna 1999.\n\nOd roku 1993 je členem rady kněží diecéze Eisenstadt.\n\nIntenzivní pastorální zkušenosti získal ve farnosti Wulkaprodersdorf, kde se stal v září 1994 farním vikářem a za tři roky farářem. Poté působil v mnoha funkcích. Například generální sekretář biskupské konference, vedoucí chorvatského jazykového oddělení diecézní kurie v Eisenstadtu atd.\n\nDne 9. července 2010 jej papež Benedikt XVI. ustanovil biskupem eisenstadtské diecéze. Biskupské svěcení získal 25. září 2010, z rukou kardinála Christopha Schönborna, spolusvětiteli byli Josip Bozanić a Paul Iby.\n\n"}
{"id": "1008433", "url": "https://cs.wikipedia.org/wiki?curid=1008433", "title": "Všetatská pahorkatina", "text": "Všetatská pahorkatina\n\nVšetatská pahorkatina je geomorfologický okrsek v severní části Mělnické kotliny, ležící v okresech Mělník a Praha-východ ve Středočeském kraji.\n\nÚzký pás okrsku se nachází mezi obcemi Dolní Beřkovice (na severozápadě) a Byšice, Konětopy a Dřísy (na jihovýchodě). Větší částí leží uvnitř okrsku okresní město Mělník a celý je zde městys Všetaty, podle kterého je okrsek pojmenován.\n\nOkrsek Všetatská pahorkatina (dle značení Jaromíra Demka VIB–3C–3) náleží do celku Středolabská tabule a podcelku Mělnická kotlina.\n\nDále se člení na podokrsky Mělnický úval v severní části, Turbovický hřbet v severozápadní části a Cecemínský hřbet v jihovýchodní části.\n\nPahorkatina sousedí s dalšími okrsky Středolabské tabule (Labsko-vltavská niva na západě a Staroboleslavská rovina na jihu) a s celky Jizerská tabule na severu a východě a Dolnooharská tabule na severozápadě.\n\nNejvyšší bod Všetatské pahorkatina je Cecemín (238 m n. m.)\n\n\n"}
{"id": "1008439", "url": "https://cs.wikipedia.org/wiki?curid=1008439", "title": "Masakr v Batepá", "text": "Masakr v Batepá\n\nMasakr v Batepá se odehrál 4.2. 1953 v kolonii Svatý Tomáš a Princův ostrov ve farnosti Batepá. Milice složené z bělochů, mulatů a předčasně propuštěných bílých vězňů během 4. února 1953 a několika následujících dní zabili asi 1032 nevinných lidí. \n\nPočátkem 50. let dvacátého století portugalský diktátor António de Oliveira Salazar vytvořil nový plán správy portugalských kolonií. \nKromě jiného, dosud dotované kolonie se měly stát finančně výnosnými. V roce 1952 celosvětové ceny kakaa a kávy, hlavního vývozního artiklu kolonie Svatý Tomáš a Princův ostrov, přestaly ztrácet a naopak začaly strmě růst. Následovalo nařízení portugalské vlády, aby Svatý Tomáš a Princův ostrov \"strmě zvýšil produkci\", což se tehdejší guvernér, Carlos de Sousa Gorgulho snažil vyplnit. \n\nPřekážkou ve zvýšení produkce nebyla nejen zaostalá infrastruktura, ale i nedostatek pracovních sil. Ostrované měli s prací na plantážích velmi špatné zkušenosti (nízké platy, dlouhé směny, těžká práce, hrubé zacházení) a o zaměstnání nebyl zájem. Nedostatek pracovních sil se Gorgulho snažil zajistit náborem v portugalských koloniích na africkém kontinentu, ale bez uspokojivého výsledku. Proto byli lidé na práci v plantážích donucování vysokým zdaňováním jiných pracovních činností a důslednou aplikací zákona proti tuláctví, kdy lidé bez stálého bydliště byli odsuzování k nuceným pracím právě na plantážích. Přehmaty a fyzické útoky policie brzy vyvolali silnou nevoli veřejnosti. \n\nZačátkem února 1953 se na veřejných místech objevily letáky nabádající ke vzpouře a vraždě guvernéra. To Gorgulho použil jako záminku k pochytání a pozavírání \"předních odpůrců koloniálního pořádku\" a zároveň odzbrojení domorodých pořádkových oddílů. Naopak bělochům a mulatům byli zbraně vydány a ti vytvořili milici. Třetího února 1953 tyto milice obsadili křižovatky a strategické body, což přispělo k eskalaci napětí a lidé se v obavách začali stahovat do vnitrozemských vesnic. \n\nGurgulho vydal instrukci, aby milice potlačily povstání \"za každou cenu\" a dokonce osvobodil bílé vězně a nařídil jim připojení se k milicím.\n\nOzbrojené čety se do vnitrozemí vydaly na demonstraci síly. Ve farnosti Batepá \"objevily\" středisko povstání. Zde 4. února 1953 začalo nekontrolované znásilňování, rabování a střelba do lidí. Zvlášť brutálně se likvidoval občasný odpor. Když tři černoši zabili praporčíka, který hlídal pevnůstku Trindade, byli milicí na místě zastřeleni. Lidé byli soustředěni v improvizovaném koncentračním táboře na pláži.\nV jedné nevětrané cele se během noci udusilo 45 lidí, zbytek byl ráno zastřelen, aby nemohl vydat svědectví. Obyvatelé obce Santo Amaro na severu Tomášova ostrova šli neozbrojeni, jen s transparenty, protestovat do hlavního města. Milice jejich pochod zastavila tak, že tři z nich zastřelila. Soudy, instruovány Gurgulhem, násilnosti podpořily. Když nemohli nic dokázat starší černošské ženě vlastnící malou plantáž, odsoudili ji alespoň za neplacení dávno zrušené daně ke zbičování. \n\nŘádění milic trvalo asi týden, bylo při něm zabito asi 1032 obyvatel.\n\nMasakr v Batepá nešel před světovou veřejností utajit. Koloniální vláda Svatého Tomáše a Princova ostrova ale odmítla přiznat jakoukoliv chybu a masakr svedla na černošskou inteligenci a neexistující marxistické bojůvky. \n\nPo tomto skandálu byl Gurgulho odvolán. Nebyl ale nijak obviněn a naopak mu bylo poděkováno za významnou práci. Soudy na ostrovech poté vynesly sérii rozsudků nad hlavními osobnostmi portugalské opozice, které zahrnovaly deportace a nucené práce. \n\nNa ostrovy přišel nový guvernér Francisco António Pires Barata, který reformoval systém práce na plantážích a s pomocí i nadále rostoucích cen kakaa, jakožto i rozvojových investic z vlastního Portugalska zajistil hospodářský rozvoj ostrovů a zároveň jistou spokojenost obyvatelstva. \n\nNicméně masakr v Batepá zasel nedůvěru obyvatel vůči koloniální nadvládě a byl i jeden z důvodů, proč byla založeno politické uskupení CLSTP (\"Comité de Libertação de São Tomé e Príncipe, Výbor pro osvobození Svatého Tomáše a Princova ostrova\"), později transformované na MLSTP (\"Movimento de Libertação de São Tomé e Príncipe, Hnutí pro osvobození Svatého Tomáše a Princova ostrova\") které kolonii dovedlo k nezávislosti 12.7. 1975.\n"}
{"id": "1008440", "url": "https://cs.wikipedia.org/wiki?curid=1008440", "title": "Mercuriceratops", "text": "Mercuriceratops\n\nMercuriceratops (\"Merkurova rohatá tvář\") byl rod býložravého ceratopsidního dinosaura, který žil v období geologického stupně svrchní křídy kampánu asi před 77 milióny let.\n\nFosilie tohoto dinosaura byly objeveny v Albertě (Kanada, souvrství Dinosaur Park) a v Montaně (USA, souvrství Judith River). Tento dinosaurus byl asi šest metrů dlouhý a vážil kolem dvou tun, průměrně velké exempláře však dosahovaly délky pouze 4 metry a hmotnosti kolem 1000 kilogramů. Objeveny byly části jeho lebečního límce, díky kterým získal i své rodové jméno (mají tvar křídel, podobných těm, která měl podle legendy na své přilbě antický bůh Merkur). \"Mercuriceratops\" je zatím nejstarším známým chasmosaurinem, který předchází svým mladším příbuzným o několik milionů let. Je dokladem skutečnosti, že lebeční límce rohatých dinosaurů byly vývojem vytvarovány do nepřeberného množství tvarů a velikostí.\n\n\n"}
{"id": "1008441", "url": "https://cs.wikipedia.org/wiki?curid=1008441", "title": "Narajama", "text": "Narajama\n\nNarajama je původně rocková, později spíše multi-žánrová hudební skupina z Kyjova. Jedinečností a poznávacím znamením Narajamy je zapojení cimbálu mezi klasické rockové nástroje.\n\nNarajama vznikla v roce 1991. První zkouška ve složení Petr Goldmann – bicí, Igor Judas – basová kytara a Petr Walos – kytara, se odehrála ve studiu Shaark. V tomto složení kapela nahrála v roce 1993 v brněnském studiu Audio Line první album s názvem Webs. Poté opustili kapelu Petr Walos a Michal Mihal a doplnili ji Roman Kouřil – kytara, Bohdana Petrů – cimbál, Milan \"Lovec\" Bílovský – vokál. V roce 1996 vyšla u Indies Records album „Vytancuj chmury“. O rok později album „V tom víně je nalháno“. Na konci roku 1997 kapelu opustila Bohdana Petrů.\n\nV roce 1999 Narajama nahrála čtvrté album „3'mej“. V roce 2000, po neúspěšném pokusu album vydat, kapela vyhlásila pauzu, která se protáhla na 11 let. V roce 2011 kapela znovu začala zkoušet v původním složení a oživena o percuse začala koncertovat a pracovat na novém albu. Výsledkem se stalo album s názvem „Convergere“.\n\n\n\n"}
{"id": "1008442", "url": "https://cs.wikipedia.org/wiki?curid=1008442", "title": "Sissinghurst Castle Garden", "text": "Sissinghurst Castle Garden\n\nSissinghurst Castle Garden je zahrada u hradu Sissinghurst ve Weald, v Kentu, v Anglii, v obci Sissinghurst. Zahradu vlastní a spravuje National Trust. Zahrada Sissinghurst Castle Garden je jednou z nejslavnějších zahrad v Anglii. Zahradu upravila Vita Sackville-West. Jde o jednu z romantických úprav inspirovanou dílem zahradnice a zahradní architektky Gertrude Jekyll. Zahrada byla vytvořena v první polovině 20. století (1930). Sissinghurst byl poprvé otevřen veřejnosti v roce 1938.\nHarold Nicolson a jeho žena Vita Sackville-West rozdělili zhruba pět hektarů plochy na deset samostatných částí, zahradních úprav. Každá z úprav v zahradě („zahrada v zahradě“) má konkrétní téma. Je zde například White Garden, Rose Garden a Herb Garden. Návrh zahrady v sobě spojuje elegantní jednoduchost celé úpravy s opulentní vegetací.\nRozsáhlá plocha trávníku horní dvora tvoří vstup do zahrady. Na obou stranách je ohraničen slavnými fialovými záhony. Průchod ve věži vede k nižšímu dvoru,který je také pokryt trávníkem. Okolní stěny jsou porůstá plamének a růže.\nDvojitá spojená věž je jednou z nejstarších částí hradu Sissinghurst. Dřevěné točité schodiště vede do vyšších pater. Z ochozu na věži je jedinečný panoramatický výhled na celou nemovitost, za dobrého počasí lze dohlédnout až do Canterbury.\nRose Garden ukazují zálibu Vity Sackville-West pro staré odrůdy růží. Tyto odrůdy ovšem kvetou na rozdíl od moderních odrůd, pouze jednou ročně, v červnu. Dnes, je zahrada rozšířena o trvalky a plaménky.\nLime Walk (lípový chodník) je řezaná lípová alej s podsadbou. Harold Nicolson vytvořil klasickou italskou zahradu s malými sochami na každém konci cesty roubené toskánskými terakotovými květináči. Jde o jarní zahradu, která leží ladem ve zbytku roku. Kvůli mnoha cibulovinám v zemi nemohou být žádné jiné výsadby provedeny. Pouze květiny v terakotových květináčích zdobí úpravu mimo tuto dobu.\nJižní usedlost na okraji chatové zahrady byla zakoupena v Sissinghurst jako první budova. Venkovská zahrada byla tak vytvořena jako rozšíření klasické anglické zahrady. Vzhledem k tomu, že Vita Sackville-West a Harold Nicolson pečovali stejně intenzivně o květiny, rozdíly v preferencích jsou jasně viditelné zde. Zatímco Harold Nicolson miloval pravidelné úpravy, a kontrasty, Vita Sackville-West upřednostňovala bohaté úpravy, ale pokud je to možné stejnobarevné (v závislosti na ročním období). Část s lavičkou na straně domku byla navržena Edwinem Lutyensem. Na druhém konci cesty stojí socha řeckého boha Dionýsa.\nOd venkovské zahrady hradním příkopem vede cesta na jedné straně ohraničená cihlovou zdí, na které visí na jaře květy bílé wistárie. Na druhé straně je výsadba azalek, která pokračuje do zahrady s lískami.\n\nV jihovýchodním rohu zahrady je bylinková zahrádka, která je údajně nejkompletnější bylinkovou zahradou Anglie, s více než sto druhy bylin. Vita Sackville-West měla prý takový dobrý čich, že byla schopna určit každou bylinu se zavřenýma očima.\n\nZ původního vodního příkopu okolo nemovitosti zbyla pouze východní a část severního příkopu. Na břehu jsou staré duby. Obě strany příkopu obklopuje sad. Na jaře zde rostou narcisy, následuje kvetení ovocných stromů a růží. Trávník je kosen pouze dvakrát do roka, cesty jsou vedeny v krátce kosené trávě.\nNejznámější částí je jistě White Garden (Bílá zahrada). Velmi populární a napodobovaná úprava. Tato sbírka bíle kvetoucích rostlin rozkvétá ve všech odstínech bílé, šedé nebo stříbrné barvy. Na pavilonu je treláž popnutá bíle kvetoucí růží.\n\n\n"}
{"id": "1008446", "url": "https://cs.wikipedia.org/wiki?curid=1008446", "title": "Rafael Zornoza Boy", "text": "Rafael Zornoza Boy\n\nMons. Rafael Zornoza Boy (31. července 1949, Madrid) je španělský katolický kněz a biskup.\n\nNarodil se 31. července 1949 v Madridu. Je třetí ze šesti dětí. Studoval na Colegio Calasancio v Madridu otců piaristů, a současně hudbu a hraní na klavír na konzervatoři ve stejném městě. Vstoupil do menšího semináře v Madridu a poté do vyššího semináře, kde se od roku 1969 do 1974 věnoval studiu teologie, a získal bakalářský titul.\n\nNa kněze byl vysvěcen 19. března 1975 a byl jmenován vikářem farnosti Svatého Jiří a roku 1983 farním knězem. Byl kaplanem Katolické akce a podporoval Cursillos de Cristiandad.\n\nRoku 1983 byl zvolen členem Kněžské rady arcidiecéze Madrid. Poté pokračoval ve studiu a na Papežské univerzitě Comillas získal licentiát z biblické teologie a poté doktorát. V říjnu 1991 se stal osobním tajemníkem biskupa Getafe. Zde také vstoupil do kněžské rady. Roku 1992 byl jmenován rektorem nového semináře. Byl profesorem teologie na Diecézní škole teologie v Getafe. Byl spolupracovníkem při pořádání letních kurzů a byl ředitelem duchovních cvičení.\n\nDne 13. prosince 2005 byl papežem Benediktem XVI. jmenován pomocným biskupem diecéze Getafe a titulárním biskupem menteským. Biskupské svěcení přijal 5. února 2006, z rukou Joaquina Marii Lópeze de Andújara a spolusvětiteli byli Antonio María Rouco Varela a Manuel Monteiro de Castro. Tuto funkci vykonával do 30. srpna 2011, kdy byl ustanoven biskupem diecéze Cádiz y Ceuta.\n\n"}
{"id": "1008447", "url": "https://cs.wikipedia.org/wiki?curid=1008447", "title": "Kostel svatého Michala v Jirchářích", "text": "Kostel svatého Michala v Jirchářích\n\nKostel svatého Michala v Jirchářích stojí v Praze poblíž Národního divadla, konkrétně na Novém Městě v ulici V jirchářích. Je sídlem českého, slovenského a anglického sboru Evangelické církve augsburského vyznání v České republice. Jeho architektonický styl není jednotný z důvodu přestaveb z odlišných slohových období. Je chráněn jako kulturní památka České republiky.\n\nPrvní zmínky o osadě pocházejí z tzv. zakládací listiny benediktinského kláštera v Kladrubech vydané knížetem Vladislavem roku 1115. V tomto roce se zde usadili benediktinští mniši a vybudovali zde osadu pro kolonisty s názvem Opatovice. Proto se dnes blízko kostela nachází ulice Opatovická. Osada sloužila zřejmě jako spojnice mezi Pražským hradem a Vyšehradem. S příchodem kolonistů byl vybudován románský kostelík sv. Michala. Kostel sloužil jako farní. Ve druhé polovině 13. století byl kostelu přiřazen farář. V roce 1348 byla osada zahrnuta do Karlova Nového Města a kostel fungoval jako ostatní farní kostely Nového Města. Podací právo nad kostelem drželi převážně novoměstští měšťané a menší procento pražští arcijáhni.\n\nV roce 1369 byl zřejmě románský kostel stržen a nahrazen gotickým kostelem. Gotická stavba byla postavena s věží orientovanou na západ, s obdélnou plochostropou lodí, s lichoběžníkovým presbytářem a s asymetrickou klenbou, díky které je stavba velmi pozoruhodná. V roce 1387 byl kostel rozšířen přistavěním severní boční sklenuté lodi. Loď obsahuje druhotně prolomený okenní portál, který dříve skrývala předsíň. V roce 1399 se ke kostelu připojila farní škola. Před rokem 1402 byla přistavěna jižní boční loď s východní kaplí. V 15. století je doložena vazba mezi kostelem sv. Michala a Zbraslavským klášterem.\n\nRoku 1511 byly zaklenuty prostory hlavní a jižní lodi. Ve druhé polovině 16. století přidali stavitelé renesanční obloučkový štít severní předsíni. Typickým znakem kostela byla úzká, vysoká, gotická, sanktusní věž nad presbytářem a také zděná chodba, která je nesena velkým obloukem. Chodba vede ze zpěvácké kruchty do domu č.p. 152, tehdejší fary. Protestanti kostel spravovali až do roku 1621, kdy kostel přešel pod katolickou správu. Tím ztratil farní statut a byl podřízen kostelu sv. Vojtěcha V Jirchářích. Díky Marii Magdaléně Krečmerové byla při severní lodi postavena centrální kaple Ukřižovaného Spasitele a sv. Marie Magdalény s oltářem a hrobkou zakladatelky. Též byla přestavěna sakristie. Po požáru roku 1717, kdy byl kostel jen lehce poškozen, jej začali stavitelé barokizovat.\n\nByla zazděna dvě gotická okna v presbytáři. Jako náhrada sloužila dvě nově vybouraná okna oválného tvaru. Presbytář vybavili barokní křtitelnicí, která se zachovala dodnes. Dále došlo k zaklenutí sakristie a vybudování nového schodiště na kruchtu, která byla taktéž přestavěna. Následovaly úpravy severní předsíně a portálů. Roku 1722 byla přestavěna věž, která celou barokní přestavbu zároveň ukončila. Roku 1770 zde přibyl nový hlavní oltář.\n\nCísař Josef II. nechal svým výnosem roku 1787 kostel zrušit. O dva roky později jej koupil pražský obchodník František Kehrn. Ten roku 1791 prodal kostel německým evangelíkům augsburského vyznání, kteří jej využívali jako modlitebnu. Podle císařského nařízení však evangelické modlitebny nesměly mít věž a obec tedy byla vybízena k jejímu zboření a úpravě exteriéru kostela jako měšťanského domu. Než však k tomu došlo, bylo toto nařízení změněno a kostel byl ponechán bez těchto změn. Protestanté přispěli novými varhanami. Také přidali lavice a lustry. Později, v roce 1817, byl kostel nově omítnut a poté byla nainstalována kazatelna. Roku 1838 došlo k vybudování zdi s branou, která na západní straně ohrazovala volný prostor kolem kostela. Roku 1882 byla stržena severní předsíň a stavitel J. Blecha staticky zajistil celý objekt. Roku 1904 byla vytvořena dvě západní okna.\n\nPři regotizaci došlo k obnově obou východních gotických oken presbytáře a zazdění barokních oválných oken. Na stejné straně byl odstraněn barokní portál a revitalizováno gotické okno v portálu. Vedle tohoto portálu bylo odhaleno zazděné lomené okno, které je skoro stejné jako okno v jižní kapli. Barokní báň byla pokryta novou měděnou střechou. Gotické jádro bylo zbaveno omítky. V roce 1920 proběhla rekonstrukce a byla rozšířena varhanní kruchta. Od této poslední rekonstrukce se podoba kostela příliš nezměnila.\n\nObjekt je postaven z lomového zdiva. Kostel již od středověku omezují ulice, proto má asymetrické trojlodí. Od tohoto faktu se odvíjí jeho půdorysná asymetrie.\n\nStřední loď je zaklenuta dvěma poli křížových kleneb. Klenby jsou neseny dvojitě žlabenými kamennými žebry. Terčové svorníky vážou žebra ve vrcholech. Žebra kleneb sbíhají na strohé víceboké konzoly. Ve východní části lodi jsou konzoly utopeny v barokních přizdívkách. Lichoběžníkový presbytář je připojen k lodi na východní straně. Jeho výška se shoduje s výškou střední lodi. Střední loď vymezuje dvojice barokních arkád, které sbíhají na podlahu pomocí pilířů. Ve středu lodi jsou arkády svedeny masivními kamennými sloupy, které pocházejí zřejmě z konce 14. století. Sloupy nahoře ukončují pozlacené korintské hlavice.\n\nKoncem 19. století byla severní loď sklenuta dvěma křížovými klenbami s hruškovitými žebry. Žebra vyrůstají z obrácených jehlancových konzol. Konzola uprostřed severní stěny je napodobeninou asi z roku 1914. Svorníky klenby jsou terčového či kruhového typu. Svorníky zdobí znak jirchářů. Na severní loď navazuje z východní strany kaple sv.Salvátora. Kaple je klenuta plackovou klenbou se štukovým zrcadlem. Kouty kaple jsou prolomeny výklenky, které vrcholí konchami a rámovými pilastry. Pilastry nesou obvodovou korunní římsu kaple. Kladí kaple je složitě profilováno. Vlys kaple zdobí akantové listy. Nad nikami v rozích se nachází motiv štukových, zkřížených, vavřínových ratolestí. Severní loď a kaple jsou spojeny díky vysoké půlkruhově ukončené arkádě. Přístěnné pilíře s listovými hlavicemi, krycí deskou a kladím vytvářejí rám ze strany lodi pro spojující arkádu. Ve vrcholku arkády se nachází štuková kartuš s veraikonem.\n\nVnější opěrný systém spočívá zřejmě na třech dodatečných opěrácích s prejzovými pultovými stříškami. Křížové klenby s kamennými a dvakrát vyžlabenými žebry klenou prostor lodi. Svorníky u žeber jsou stejné jako u severní lodi (nezdobené, kruhové). Žebra neukončují povětšinou konzoly. V severozápadním koutě se však jediná konzola dochovala, je překryta podlahou vložené barokní kruchty. Vysoká arkáda otevírá východní pole do presbytáře. V barokním období sloužilo okno jako oratoř. Kaple jižní gotické lodi překrývá západní část presbytáře. K jižní gotické lodi je přistavěn barokní přístavek se schodištěm na kruchtu.\n\nJeho půdorysnou geometrii tvoří lichoběžník z důvodu omezení ulicemi. Šířka presbytáře je podobná šířce hlavní lodi. Vnitřní prostor utváří zajímavá obkročná průběžná klenba s hruškovitým profilem žeber. Celý prostor presbytáře překrývá pět trojpaprsků obkročné klenby. Hmotu klenby nesou kamenná žebra hruškového profilu. Žebra zabíhají přímo do obvodových zdí bez návaznosti na konzoly. Terčové svorníky zdobí reliéfní šesticípá hvězda a mariánská růže. Díky této klenbě je stavba považována za unikát gotické architektury v Praze. Spekuluje se, že neznámý autor vycházel z konstrukce klenby na hradě Zvíkov u Písku ze 13. století. Další možnost inspirace představuje jižní kaple městského kostela v Opavě (1360-1361). Zajímavost klenby podtrhává fakt, že ostatní podobné příklady tohoto typu klenby v celé Evropě jsou mladší. Vnitřní prostor na východní straně také utvářejí dvě vysoká lomená okna s částečným kamenným žlabeným ostěním, které bylo doplněno při regotizaci. Na jižní straně presbytáře proudí světlo třetím podobným oknem jako na východní straně. Okna jsou zevnitř vyplněna barevnými geometrickými vitrážemi. Stejně je tomu tak u severní lodi. Velká arkáda na západní části otevírá prostor do přilehlé jižní kaple. Na protější stěně ústí segmentově ukončená, druhotně vybouraná arkáda do barokní kaple sv. Salvátora.\n\nSakristie je přilehlá k presbytáři na severu, cesta do ní vede skrz obdélný pozdně gotický portál s kamenným profilovaným ostěním. Portál završují přetínající se pruty společně s kamenickou značkou na vrcholu. Portál dokazuje fakt, že sakristie pochází z konce středověku. Nynější sakristie byla vystavěna v barokním stylu společně s kaplí sv. Salvátora. To dokazuje armované překrytí na severovýchodním nároží viditelné z venku.Prostor sakristie je zaklenut dvěma poli barokních kleneb. Klenby ústí na poloviční pilíře a v jihovýchodním koutě na římsovou konzolu. V tomto prostoru se nachází výklenek, který je stlačeným oválem zaklenutý. Komín s architektonizovanou hlavou je jeden z původních prvků sakristie. Hlava komínu byla rekonstruována v letech 1914-1915.Obdélná okna sakristie jsou situována na sever. Nad severovýchodním nárožním patníkem se nachází opukový rám pro obraz (dnes prázdný).\n\nJe sedlového typu. Střechu pokrývají prejzy. Střecha ústí na východě do omítaného barokního štítu.\n\nHlavní portál na severní straně zpřístupňuje celé trojlodí. Barokní portál se nachází na straně, kde byl dříve starší portál z počátku 15. stol. Novodobý gotizující portál pochází z roku 1914. Jeho základní geometrii tvoří obdélník. Je proveden s profilovaným opukovým ostěním. Dvoukřídlé, kazetové dveře v portálu čítají stejný rok zhotovení jako portál. Druhotně osazené gotické kružbové okno vytváří nadsvětlík portálu. Osazení je provedeno v nice vlomené do staršího zdiva. Okno je poškozené, má vylámanou středovou část. Řada pěti jeptišek v půlkruhových záklencích vytvářela kružbu okna. Záklenky byly provedeny se žlabenými profily prutů. Tento způsob provedení okenního portálu je v České republice velmi ojedinělí, spíše se používal ve Francii jako dispoziční řešení portálů ve 14. a 15. století. Portál byl opatřen ochranou předsíní, která byla zbořena roku 1882. Gotický portál v jižní lodi pochází pravděpodobně ze stejného období jako portál na severní straně. Je však proveden tradičním způsobem. Šetrně oblený záklenek portálu je profilovaný výžlabky. Záklenek byl objeven roku 1914 nad barokním průchodem, který směřoval ke schodišti na kruchtu. Portál spojoval jižní loď s domem oltářníků (dnes č.p. 151)\n\nDo prostor trojlodí proudí paprsky světla skrz segmentově zaklenutá barokní okna. Čtyři okna jsou umístěna na západní straně. Dvě střední okna lemují věž a jsou umístěna výše. Tři okna jsou na jižní straně a dvě na východní. Okna na severní části osvětlují kapli sv. Salvatora. V západní části severní zdi se nachází obnovené lomené gotické okno (1914-1915) s gotickým vyžlabením ostění. Kružba okna zanikla. Gotické vyžlabení bylo v letech 1717 až 1722 nahrazeno barokním. Tento proces je dnes na fasádě kostela stále patrný, díky pozůstalé, viditelné části barokního segmentového záklenku. Na východní zdi jižní lodi se nachází další obdélné zřejmě gotické opukové okno. Okno, které je provedeno opět s kružbou, ve které je umístěna dvojice jeptišek. Podobné okno bylo na západní zdi. Okno je dnes již zaslepené, ale jeho zbytky ostění jsou patrné vedle mladšího barokního okna. Regotizace v letech 1914- 1915 odhalila na jižní straně kostela pozůstatky torzálně opukových vyžlabených kusů ostění tří gotických lomených oken zrušených v baroku.\n\nSedlová prejzová střecha kryje celé trojlodí společně s presbytářem. Střecha na východě ústí do trojúhelného barokního štítu. Historikové se domnívají, že jádro štítu nad presbytářem s novými okny je gotické.\n\nJejí základní geometrii tvoří čtvercový půdorys. Je orientována na západ. Část věže je postavena z lomového zdiva stejně jako trojlodí. Lze se do jejího jádra dostat ze severu skrz obdélný barokní portál z roku 1722. Portál nad sebou hostí oválné okno. Kordová římsa věže navazuje na korunní římsu trojlodí a presbytáře. Věž má barokní fasádu. Od nároží věže jsou na fasádě odsunuty lizény s římsovými hlavicemi. Ty nesou další dělící římsu. Nad římsu na lizény dosedají toskánské pilastry, které jsou součástí posledního barokně přestavěného patra. Bývalá zvonice v posledním patře byla otevřena ven čtyřmi velkými půlkruhově završenými okny. Okna jsou lemována štukovými šambránami s vrcholovým klenákem. Prvky oken zastřešuje prohnutá nadokenní římsa.Ve zvonici je umístěn zvon od Oktáva Wintera z Broumova. Věž zakončuje měděná cibulová báň s lucernou.\n\nKruchta v západní části je valeně podklenutá. Její jádro je renesanční, avšak roku 1920 byla upravena v barokním duchu. Dnes se nachází na místě již zaniklé gotické tribuny. Střední část kruchty je vysazena do prostoru. Poprsnice kruchty je dřevěná, lakovaná na bílo. Čelo poprsnice kruchty zdobí vyřezávaný vegetabilní dekor římsy, který je zlacený. Je provedeno s vpadlými poli, které jsou taktéž hojně zdobena.. Kruchta přechází do bočních lodí, zde má rovná čela. Střed kruchty je spojen s bočními částmi pomocí dvou půlkruhových arkád. Ke kruchtě je přistavěn sedlově zastřešen přístavek obsahující schodiště vedoucí z exteriéru na kruchtu. Geometrii přístavku tvoří obdélníkový půdorys. Jeho přízemí je klenuto neckovou klenbičkou. Schodiště je osvětleno dvěma malými obdélnými okny a zpřístupněno pomocí prostého vstupu. Střecha přístavku ústí na jižní straně do trojúhelného štítu.\n\nHlavní oltář byl původně zasvěcený sv. Michalovi. Jedná se o pozdně rokokový oltář z období kolem roku 1770. Je zdoben retáblem a tumbovou mensou. Retábl je z růžového mramoru. Ze soklu oltáře po straně vystupují pilastry. Jejich hlavice jsou pozlacené. Mezi nimi se nachází nika s konchou o zdobenou mušlí. V nice je umístěn obraz Krista. Štítový výběžek nesou postranní pilastry. V tomto místě jsou také půlvolutové konzoly. Kostel byl také vybaven vedlejším oltářem Božího těla (obnovený) a oltářem sv. Petra a Pavla. S výstavbou jižní lodi byla postavena východní kaple, ve které se nachází oltář sv. Marty.\n\nJe zhotovena ze dřeva, bíle lakovaná, v klasicistním stylu. Její vyřezávané zdobení evokuje rostlinné motivy. Zdobení podporují oválné festony pod parapety.\n\nJe součástí hlavního oltáře. Pochází ze stejné doby jako hlavní oltář, je tedy rokoková. Křtitelnice byla zhotovena z mramoru. Její kopulové víko je celé kovové a zdobené. Křtitelnici obohacuje mušlový lavab, který je nesen třemi sloupy.\n\nPocházejí z 2. poloviny 19. století. Jsou umístěny v pseudogotické skříni na kruchtě.\n\nFigurální náhrobník Kristiny Popelavé z Vesce (rok úmrtí 1522). Nachází se v podestě schodiště, které vede na kruchtu. Další znakové mramorové náhrobníky jsou instalovány v západní stěně lodi pod kruchtou. Jedná se o náhrobníky Jana Šturma (rok úmrtí 1568) a Alžběty Malovcové z Chejnova (rok úmrtí 1620).\n\nKe kostelu přiléhá zahrada, která je po nedávné revitalizaci v otevíracích hodinách přístupná veřejnosti. Na místě nynější zahrady je doložena existence hřbitova z roku 1381.\n\n\n"}
{"id": "1008448", "url": "https://cs.wikipedia.org/wiki?curid=1008448", "title": "InCulto", "text": "InCulto\n\nInCulto je litevská hudební skupina. Členy jsou Aurelijus Morlencas, Sergej Makidon, Jievaras Jasinskis, Laurynas Lapė a Litevec kolumbijského původu Jurgis Didžiulis (hlavní zpěv).\n\nPoprvé se skupina zúčastnila Eurovision Song Contest v roce 2005, kde se v litevském národním finále umístili na druhém místě. Píseň „\"Welcome To Lithuania\"“ (Vítejte v Litvě) získala celkem 16 451 hlasů. Národní kolo vyhráli LT United s písní „\"We Are The Winners\"“, kteří na Eurovision Song Contest 2005 obsadili šesté místo.\n\nDne 4. března 2010 skupina vyhrála litevské národní finále \"Eurovizija 2010\" a reprezentovala Litvu na Eurovision Song Contest 2010. Píseň „\"Eastern European Funk\"“ se zúčastnila 2. semifinále, které se konalo dne 27. května 2010 v norském Oslu. Kapela neobdržela dostatek bodů pro kvalifikaci do finále. V semifinále obdrželi nejvyšší dvanáctibodové body z jedné země — Irska.\n\nKapela oznámila, že se rozdělí do konce ledna 2011. Učinili tak v článku na Facebooku. Před rozdělením se rozhodli, že vydají své poslední album zdarma ke stažení. V článku řekli, že je pro ně rok 2010 velmi šťastný a chtěli by se rozdělit na vrcholu kariéry.\n\n\n"}
{"id": "1008449", "url": "https://cs.wikipedia.org/wiki?curid=1008449", "title": "Brukev prodloužená", "text": "Brukev prodloužená\n\nBrukev prodloužená (\"Brassica elongata\") je až metr vysoká, žlutě kvetoucí rostlina, jeden z mnoha druhů rodu brukev. Její semena jsou zdrojem potravinářského i technického oleje.\n\nTato bylina je původní na Ukrajině, Slovensku, Balkánském poloostrově a v Maďarsku i Rakousku. Postupně se rozšířila do střední a východní Evropy, do Pobaltí, na západní Sibiř, do Střední a Jihozápadní Asie, Číny, Austrálie i Severní Ameriky.\n\nTeplomilná rostlina která vyrůstá především na výslunných suchých stanovištích od nížinatých oblastí až po pahorkatiny. Roste také v ruderálních společenstvech a kolem příkopů a náspů železničních tratí a silnic.\n\nBrukev prodloužená je ve středoevropských zemích poměrně vzácná, v Rakousku již vymizela a na Slovensku je kriticky ohrožená. V České republice, kde byla dlouho považována za původní druh, byla v \"Červeném seznamu cévnatých rostlin\" ještě v roce 2000 považována za kriticky ohrožený druh (C1). Následně byl její původ na území ČR přehodnocen a je nově považována za občasně se vyskytující neofyt, v novém červeném seznamu z roku 2012 již proto není hodnocena.\n\nDvouletá nebo vytrvalá rostlina s lodyhou vysokou 40 až 120 cm která vyrůstá ze silného, dužnatého kořene. Přímá, rozkladitě rozvětvená, často vespod nafialovělá lodyha je obvykle porostlá štětinatými chlupy. Přízemní i lodyžní listy jsou řapíkaté, štětinatě chlupaté a mají 20 × 8 cm velké šedé čepele. Ty jsou podlouhle vejčité, do řapíku sbíhavé, peřenolaločnaté až peřenoklané s úzkými elipsovitými laloky neb čárkovitými segmenty které bývají vykrajované, zoubkované a jemně zvlněné. Horní listy jsou krátce řapíkaté nebo přisedlé, kopinaté nebo podlouhlé, celokrajné či zubaté a někdy lysé.\n\nNa vrcholu lodyhy i větví vyrůstá hustý hrozen květů se stopkami až dvojnásobně dlouhými než je kalich. Úzce elipsovité odstávající kališní lístky 3 až 4 mm dlouhé jsou žlutozelené s bílým lemem. Světle žluté korunní lístky s dlouhým nehtíkem jsou 6 až 8 mm velké a na vrcholu vykrojené. Čtyřmocné tyčinky 4 až 5 mm dlouhé nesou vejčité prašníky.\n\nPlody jsou vzpřímené, vespod zúžené, hranaté šešule se zbytkem květního lůžka. Obvykle na délku měří 15 až 3 mm a obsahující hnědá kulovitá hladká semena asi 1,5 mm velká. Ploidie druhu je 2n = 22.\n\nBrukev prodloužená se v české přírodě vyskytuje ve dvou poddruzích.\n\nVe středoevropských zemích, kde se tento druh objevuje poměrně vzácně, je bez ekonomického významu. V oblastech východní Evropy a Střední Asie se brukev prodloužená pěstuje jako olejnina, z jejích semen se lisuje technický i potravinářský olej (s vyšším obsahem kyseliny erukové), nebo jako krmná plodina poměrně dobře snášející sucho.\n\n"}
{"id": "1008451", "url": "https://cs.wikipedia.org/wiki?curid=1008451", "title": "Eastern European Funk", "text": "Eastern European Funk\n\n„Eastern European Funk“ je píseň ve stylu ska litevské skupiny InCulto, se kterou reprezentovali Litvu na Eurovision Song Contest 2010. Píseň byla vybrána dne 4. března z dvanácti písní během národní litevského kola \"Eurovizija 2010\". V národním kole získala nejvíce bodů od poroty i diváků.\n\nSka krývá protest pro západním světě v zanedbávání své role ve střední Evropě, Pobaltí v severní Evropě, na Balkáně, v jižní Evropě, Rusku a na Kavkaze ve východní Evropě. Často byli zmiňováni v médiích kontroverzním termínem \"Východní Evropa\".\n\nPíseň se ve 2. semifinále umístili na 12. místě s 44 body, včetně s 12 body z Irska a 8 body z Gruzie, což bylo na postup do finále nestačilo.\n"}
{"id": "1008455", "url": "https://cs.wikipedia.org/wiki?curid=1008455", "title": "Seznam ropných havárií", "text": "Seznam ropných havárií\n\nVe světě došlo k těmto ropným haváriím.\n\n"}
{"id": "1008456", "url": "https://cs.wikipedia.org/wiki?curid=1008456", "title": "Hanna Zora", "text": "Hanna Zora\n\nMons. Hanna Zora (15. března 1939, Batnaia – 2. října 2016) byl irácký chaldejský katolický kněz a arcibiskup.\n\nNarodil se 15. března 1939 v Batnaia, na sever od Mosulu. V září 1951, po základní škole vstoupil do Semináře Svatého Jana v Mosulu o jehož správu se starali francouzští dominikánští otcové. Za 11 let dokončil svá studia filosofie a teologie. Na kněze byl vysvěcen 10. června 1962, o svátek Letnic. Působil v různých městech např. v Alkoshi, v Batnaie, v Tellescofu kde byl farářem do roku 1969.\n\nDne 1. května 1974 byl chaldejským synodem zvolen arcibiskupem ahvázským. Biskupské svěcení přijal 27. října 1974 z rukou arcibiskupa Youhannana Semaana Issayie a spolusvětiteli byli Samuel Chauriz a Hanna Kello. V té době byl nejmladším biskupem katolické církve. Když byl 18 let arcibiskupem, uspořádal stavbu ve prospěch chaldejců z Ahvázu, sestávající ze školní knihovny. Tři patra této budovy byla pronajímána k různým druhům podnikání. Zisky z tohoto podniku byly použity komunitou na různé náboženské a společenské aktivity. Během íránsko-irákské války zřídil pro zraněné v boji ošetřovnu v kostele.\n\nTři a půl roku strávil v Římě, kde studoval na různých univerzitách a institutech. Na Papežské univerzitě Urbaniana studoval kanonické právo. Studoval také na Papežském institutu arabistických studií a islamologie a na Papežském institutu pro posvátnou hudbu.\n\nKdyž byl v Římě, pomáhal kongregaci Dcer lásky s Matkou Terezou. Napsal tam také své dvě knihy Maria Vergine, v italštině a arabštině.\n\nV srpnu 1991 byl umístěn do Kanady. Získal povolení programu chaldejského jazyka a založil Bratrstvo lásky a milosrdenství.\n\nDne 10. června 2011 byl ustanoven arcibiskupem-biskupem nově založené eparchie Mar Addai v Torontu. Na tuto funkci rezignoval 3. května 2014 z důvodu dovršení kanonického věku.\n\n"}
{"id": "1008464", "url": "https://cs.wikipedia.org/wiki?curid=1008464", "title": "Kavkazskije miněralnyje vody", "text": "Kavkazskije miněralnyje vody\n\nKavkazskije miněralnyje vody ( ; doslova \"Kavkazské minerální vody\"; zkráceně KMV – rus. \"KMB\", také KavMinVody / Kavminvody, Kavmingruppa – \"Кавминводы, Кавмингруппа\") je skupina lázeňských středisek v Stavropolském kraji. Zahrnuje města Jessentuki, Železnovodsk, Kislovodsk, Pjatigorsk a Mineralnyje Vody. Nachází se na Stavropolské vysočině a severních svazích Velkého Kavkazu.\n\nNachází se zde celkem více než 130 minerálních pramenů a velké zásoby léčivého jílovitého bahna (Tambukanské jezero). Celá oblast je známá již od roku 1803 a patří k nejstarším lázeňským místům v Rusku.\n\nOficiální dějiny KavMinVody začaly 24. dubna 1803, kdy bylo podepsáno prohlášení Alexandra I. \"O přiznání státního významu Kavkazských minerálních vod a potřebě jejich využívání\". Regionálním centrem KMV je město Jessentuki. V minulosti mělo toto postavení město Pjatigorsk. Významné mezinárodní letiště se nachází ve městě Mineralnyje Vody.\n\n"}
{"id": "1008465", "url": "https://cs.wikipedia.org/wiki?curid=1008465", "title": "Dalibor Zelený", "text": "Dalibor Zelený\n\nDalibor Zelený (* 2. června 1957 Jihlava) je český manažer, od července 2013 do února 2014 generální ředitel a předseda představenstva Českých drah (tuto pozici již v letech 1998 až 2003 zastával), bývalý náměstek ministra dopravy ČR, radní města Česká Třebová.\n\nVystudoval Vysokou školu dopravy a spojov v Žiline a získal tak titul Ing. Po škole byl zaměstnán na drahách, mimo jiné jako výpravčí. Později vedl obchodně-přepravní ředitelství Českých drah v České Třebové.\n\nOd října 1995 do února 1997 působil jako náměstek ministra dopravy ČR pro železnice (ministři Vladimír Budinský a Martin Říman). Později pracoval jako poradce generálního inspektora ČD.\n\nOd září 1998 do března 2003 byl ředitelem státní organizace České dráhy a provedl její transformaci na akciovou společnost České dráhy. Po odvolání z funkce čelil podezření, že uzavřel nevýhodné dodatky kupní smlouvy na rychlovlaky Pendolino, což prověřovala i policie (Zelený tato podezření odmítl). Mezi říjnem 2006 a dubnem 2008 byl generálním ředitelem společnosti Železnice Slovenskej republiky (ŽSR). Z postu z osobních důvodů odstoupil.\n\nPůsobil také v mezinárodních institucích jako viceprezident Mezinárodní železniční unie (UIC) a jako viceprezident Společenství evropských železničních a infrastrukturních společností (CER). Živil se také jako nezávislý konzultant v železniční dopravě v České republice i v dalších zemích Evropské unie.\n\nV letech 2011 až 2013 byl postupně místopředsedou a předsedou dozorčí rady společnosti Oredo, která koordinuje veřejnou dopravu v Královéhradeckém a Pardubickém kraji.\n\nDne 30. července 2013 byl po odvolání Petra Žaludy jmenován členem a předsedou představenstva Českých drah, o den později se stal i generálním ředitelem společnosti. Dne 20. února 2014 byl sám odvolán, a to z pozic generálního ředitele, předsedy a člena představenstva Českých drah.\n\nDalibor Zelený je ženatý a má dvě děti.\n\nV komunálních volbách v roce 2010 byl zvolen jako nestraník za ČSSD do Zastupitelstva města České Třebové. V listopadu 2010 se stal radním města a působí i v Komisi pro veřejné zakázky Rady města České Třebové. Ve volbách v roce 2014 obhájil jako nestraník za ČSSD mandát zastupitele města a na začátku listopadu 2014 byl potvrzen i ve funkci radního.\n\nVe volbách do Senátu PČR v roce 2016 kandidoval za ČSSD v obvodu č. 46 – Ústí nad Orlicí. Se ziskem 11,54 % hlasů skončil na 4. místě a do druhého kola nepostoupil.\n"}
{"id": "1008467", "url": "https://cs.wikipedia.org/wiki?curid=1008467", "title": "Dimmuborgir", "text": "Dimmuborgir\n\nDimmuborgir (<nowiki>[tɪmʏpɔrcɪr]</nowiki>, \"dimmu\" „temná“, \"borgir\" „města“ nebo „hrady“) je rozsáhlé území neobvykle tvarovaných lávových polí východně od jezera Mývatn na Islandu. Oblast Dimmuborgir se skládá z rozličných vulkanických jeskyní a skalních útvarů, připomínajících zřícenou starověkou pevnost. Dimmuborgir je jednou z nejpopulárnějších islandských turistických atrakcí.\n\nÚzemí Dimmuborgir je charakteristické velkými dutými strukturami, připomínajícími kobky či komnaty, a několika dramaticky se tyčícími lávovými sloupy. Některé z komor a základen sloupů jsou dostatečně velké, aby v nich mohli přebývat lidé, což svádělo k pojmenování těchto útvarů jako „hrady“ (borgir).\n\nDimmuborgir sestává z masivních zhroucených lávových tunelů vytvořených před cca 2300 lety lávovým jezerem. Na území Dimmuborgir láva proudila přes vlhkou zem, voda v mokřině se vařila a pára stoupající vzhůru skrz lávu vytvořila lávové pilíře o průměru od několika centimetrů do několika metrů. Jak láva proudila nížeji k Mývatnu, vrchní krusta se zhroutila, ale duté pilíře ztuhlé lávy zůstaly. Soudě dle výšky nezhroucených pilířů muselo být lávové jezero hluboké nejméně 10 metrů. Povrch lávového proudu zůstává okolo oblasti Dimmuborgir částečně nedotčen, takže Dimmuborgir se nachází pod povrchem okolního území.\n\nV islandském folkloru je Dimmuborgir místo spojující zemi s peklem. Podle severské křesťanské mytologie je Dimmuborgir místem, kde Satan přistál po tom, co ho svrhli z nebe, čímž vytvořil zřejmé „Helvetes katakomber“ („Katakomby Pekla“ v norštině).\n\nNorská sympho-black metalová skupina Dimmu Borgir se pojmenovala podle tohoto území.\n\n"}
{"id": "1008470", "url": "https://cs.wikipedia.org/wiki?curid=1008470", "title": "Nazraň", "text": "Nazraň\n\nNazraň (rusky: \"Назрань\"; ingušsky: \"На́на-Наьсаре\") je město v Ingušsku v Ruské federaci. Od roku 1991 do roku 2002 byla hlavním městem Ingušska, pak se jím stal nově vybudovaný Magas pouze o 4 km jižněji. Žije zde 102 471 obyvatel (2013).\n\nV roce 2004 vtrhla do Ingušska skupina 200 - 300 čečenských rebelů a zaútočili na asi 15 správních budov v Nazrani a nejméně na další 3 obce. Útok trval téměř 5 hodin, byli přitom zabiti dva z útočníků a 67 členů bezpečnostních složek včetně ingušského ministra vnitra, jeho zástupce a dalších oficiálních činitelů Ingušska. V přestřelkách bylo zabito i 25 civilistů, včetně pracovníka OSN.\n\n\n"}
{"id": "1008471", "url": "https://cs.wikipedia.org/wiki?curid=1008471", "title": "Dub u zámeckého statku", "text": "Dub u zámeckého statku\n\nDub u zámeckého statku v Lázních Kynžvart je památný strom, vysoký dub letní (\"Quercus robur\") s téměř kulovitou korunou, tvořenou množstvím dlouhých šikmých či obloukovitě vystoupavých větví, který roste na východním konci kynžvartského zámeckého parku u hráze rybníka za zámeckým statkem. Jedná se o jeden z největších dubů v parku. Strom má měřený obvod 480 cm, výšku 37,5 m (měření 2010). Za památný byl vyhlášen v roce 1999 jako krajinná dominanta, strom významný stářím a vzrůstem, esteticky zajímavý a historicky důležitý strom.\n\n\n"}
{"id": "1008480", "url": "https://cs.wikipedia.org/wiki?curid=1008480", "title": "Moravskoslezská fotbalová liga 2014/15", "text": "Moravskoslezská fotbalová liga 2014/15\n\nV soubojích 24. ročníku Moravskoslezské fotbalové ligy 2014/15 se utkalo 16 týmů každý s každým dvoukolovým systémem podzim–jaro. Tento ročník odstartoval v pátek 8. srpna 2014 v 18:00 v Kroměříži úvodním zápasem 1. kola a celého ročníku (SK Hanácká Slavia Kroměříž – 1. HFK Olomouc 1:0), který vyhrála domácí Kroměříž brankou Budína ze 66. minuty. Ročník byl uzavřen posledním (240.) zápasem v Brně v sobotu 13. června 2015 (SK Líšeň – 1. FC Slovácko „B“ 2:1).\n\nV minulém ročníku byly ve 3. (MSFL a ČFL) a 4. (Divize A-E) nejvyšší soutěži zavedeny kontroverzní novinky, jejichž autorem byl Roman Berbr. Bylo možné využít 5 střídání (do té doby 3), toto se však neosvědčilo, neboť změna vedla jen ke zdržování a kouskování hry (především ve druhých poločasech). Dále pak hráč, který musel být ošetřen, mohl do hry zasáhnout až po třech minutách a nikoli ihned po ošetření. Pro sezonu 2014/15 se vše vrátilo ke stavu před 2013/14.\n\n\nNejlepšími střelci ročníku se stali prostějovský útočník Karel Kroupa a hlučínský útočník Martin Hanus, kteří soupeřům nastříleli shodně 18 branek. Hanus zasáhl do všech 30 utkáni, exligový Kroupa nastoupil ve 29 zápasech. Martin Hanus se stal prvním hráčem v historii MSFL (hraje se od 1991/92), který v této soutěži docílil 100 a více branek (viz Rekody MSFL).\n\n1 – SK Sulko Zábřeh, 2 – FC Fastav Zlín „B“, 3 – SK Líšeň, 4 – SK Uničov, 5 – HFK Třebíč, 6 – SK Hanácká Slavia Kroměříž, 7 – MSK Břeclav, 8 – 1. SK Prostějov, 9 – FC Hlučín, 10 – MFK Vyškov, 11 – 1. HFK Olomouc, 12 – SK Sigma Olomouc „B“, 13 – 1. FC Slovácko „B“, 14 – SK Spartak Hulín, 15 – FK Slavia Orlová-Lutyně, 16 – SFC Opava „B“\n\nPoznámky:\n\n\n"}
{"id": "1008487", "url": "https://cs.wikipedia.org/wiki?curid=1008487", "title": "Róbert Bielek", "text": "Róbert Bielek\n\nRóbert Bielek (* 20. května 1966) je bývalý slovenský fotbalista.\n\nV československé lize hrál za Slovan Bratislava. Nastoupil v 17 ligových utkáních a dal 1 gól.\n\n"}
{"id": "1008488", "url": "https://cs.wikipedia.org/wiki?curid=1008488", "title": "Dušan Magula", "text": "Dušan Magula\n\nDušan Magula (* 17. května 1964) je bývalý slovenský fotbalista.\n\nV československé lize hrál za Slovan Bratislava. Nastoupil v 5 ligových utkáních, gól v nejvyšší soutěži nedal. Ve druhé lize hrál za ZŤS Petržalka, Slovan Bratislava a Spoje Bratislava, odehrál 85 utkání a dal 23 gólů.\n"}
{"id": "1008500", "url": "https://cs.wikipedia.org/wiki?curid=1008500", "title": "Seznam zápasů italské fotbalové reprezentace na MS", "text": "Seznam zápasů italské fotbalové reprezentace na MS\n\nItalská fotbalová reprezentace byla celkem 18x na mistrovstvích světa ve fotbale a to v roce 1934, 1938, 1950, 1954, 1962, 1966, 1970, 1974, 1978, 1982, 1986, 1990, 1994, 1998, 2002, 2006, 2010, 2014.\n\n"}
{"id": "1008516", "url": "https://cs.wikipedia.org/wiki?curid=1008516", "title": "Darwinovy ceny (rozcestník)", "text": "Darwinovy ceny (rozcestník)\n\n"}
{"id": "1008527", "url": "https://cs.wikipedia.org/wiki?curid=1008527", "title": "Bohumír Kapoun ze Svojkova", "text": "Bohumír Kapoun ze Svojkova\n\nBohumír Kapoun ze Svojkova ( \"Gottfried Kapaun von Swoykow\") (16. února 1636 – 18. září 1701 Chrast) byl český římskokatolický duchovní, 4. biskup královéhradecký a příslušník šlechtického rodu Kapounů ze Svojkova.\n\nJeho rodiče byli Albrecht Kapoun ze Svojkova, královský hejtman bechyňský a Barbara Albertine, baronka Vratislavská z Mitrovic. Nejprve studoval na gymnáziu v Hradci Králové, poté teologii v Praze, kterou zakončil doktorátem. Po vysvěcení na kněze 30. března 1659 byl od roku 1660 děkanem v Náchodě, kde se byl o tři roky později odpovědný za rekonstrukci požárem poškozeného farního kostela sv. Vavřince. Během svého pobytu v Římě získal hodnost apoštolského protonotáře. V roce 1671 se stal arciděkanem v Českém Krumlově a v roce 1675 arcibiskupským vikářem bechyňského vikariátu. V roce 1680 jej císař Leopold I. jmenoval do Říšské rady za titulárního biskupa v srbské Semendrii.\n\nPo smrti biskupa Jana Františka Kryštofa z Talmberka jej císař jmenoval 23. září 1698 jeho nástupcem. Papež jmenování potvrdil 18. května 1699 a následně byl 28. června téhož roku arcibiskupem Janem Josefem Breunerem vysvěcen na biskupa a 1. září intronizován. Jeho episkopát byl však krátký a nezanechal hlubší stopu. Zemřel v biskupském paláci v Chrasti a byl pohřben v královéhradecké katedrále.\n\nByl donátorem 15. kaple Svaté cesty z Prahy do Staré Boleslavi. Kaple byly stavěny v letech 1674–1690, v horním rohu výklenku bylo jméno stavebníka a jeho erb.\n\n\n"}
{"id": "1008531", "url": "https://cs.wikipedia.org/wiki?curid=1008531", "title": "Clemens Bachofen von Echt", "text": "Clemens Bachofen von Echt\n\nClemens Bachofen von Echt (10. května 1819 Oelde ve Vestfálsku – 30. října 1886 Praha) byl rakouský a český podnikatel a politik německé národnosti, v 2. polovině 19. století poslanec Říšské rady.\n\nNarodil se ve Vestfálsku. Roku 1840 přesídlil do Čech. Založil továrnu na škrob, později se podílel na vedení několika cukrovarů, přičemž dva z nich (Líbeznice a Nové Dvory) byly od roku 1854 v jeho majetku. Byl veřejně a politicky aktivní. Od roku 1851 zasedal v pražské obchodní komoře. Líbeznický cukrovar vedl společně se svým bratrem, podnikatelem Karlem Adolfem Bachofenem von Echt.\n\nOd doplňovacích voleb v roce 1861 zasedal na Českém zemském sněmu, kam byl zvolen za kurii městskou, obvod Varnsdorf. Volba Bachofena byla oznámena v dubnu 1861 poté, co v zemských volbách v roce 1861 původně zvolený poslanec Gustav Robert Groß ihned rezignoval. Později ve sněmu zasedal coby reprezentant kurie obchodních a živnostenských komor (obvod Praha). Do sněmu se po krátké několikaměsíční přestávce vrátil v zemských volbách v březnu 1867, nyní již za velkostatkářskou kurii (nesvěřenecké velkostatky). V roce 1863 totiž koupil za 325 000 zlatých zemský statek Svinaře a Lhotka na Berounsku. Stranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Později byl členem podobně orientované Strany ústavověrného velkostatku.\n\nV zemských volbách v roce 1870, ve kterých představitelé ústavověrných politických kruhů neuspěli, zvolen nebyl, ale do sněmu se vrátil v zemských volbách v roce 1872, v nichž naopak byli poraženi federalističtí kandidáti. Opět zasedal v kurii velkostatkářské. Mandát obhájil v zemských volbách v roce 1878.\n\njiž od 60. letech 19. století se zapojil i do celostátní politiky. Zemský sněm ho v roce 1861 delegoval do Říšské rady (tehdy ještě volené nepřímo) za kurii měst a průmyslových míst. Znovu ve vídeňském parlamentu zasedal od roku 1867, nyní za velkostatkářskou kurii. Na poslanecký mandát rezignoval roku 1869.\n"}
{"id": "1008536", "url": "https://cs.wikipedia.org/wiki?curid=1008536", "title": "Eva Rivas", "text": "Eva Rivas\n\nEva Rivas (arménsky \"Եվա Ռիվաս\", rusky \"Ева Ривас\"; rozená \"Valerija Alexandrovna Rešetnikova-Satouryan\", ruská azbuka \"Валерия Александровна Решетникова-Цатурян\", 13. července 1987 Rostov na Donu, Rostovská oblast, Rusko) je rusko–arménská zpěvačka.\n\nEva Rivas se narodila a vyrůstal v ruském Rostově na Donu. Matka Piruza Karapetovna Rešetnikova-Satouryan (Пируза Карапетовна Решетникова-Цатурян) je Arménka, která se narodila v Jerevaně. Otec Alexandr Alexandrovič Rešetnikov (Александр Александрович Решетников) se narodil ve Vladivostoku. Své umělecké jméno \"Eva Rivas\" převzala od své řecké prababičky.\n\nDvakrát získal titul \"Malá slečna Rostova\" (Маленькая Красавица Ростова).\n\nV roce 1999 zpívala arménskou píseň z repertoáru Rosi Armen, kdy získala dvě stříbrné medaile na prvních ruských delfských hrách v Saratově.\n\nKdyž žila a vyrůstala v Rostově, zpívala v arménském souboru \"Arevik\", který v roce 2000 získal ocenění \"Skupina roku\" (Коллектив года).\n\nV roce 2005 získala titul \"Zlatý hlas Rostova-na-Donu\" (Золотой Голос Ростова-на-Дону), \"Miss Perla Donu\" (Мисс Жемчужина Дона) a ocenění \"Vicemiss Kavkazu\" (Вице-Мисс Кавказа), který se konal v Jerevaně. Vyhrála první cenu ve výroční soutěži \"Pjesnja Goda Armenii\" (Песня Года Армении), která se konala v Moskvě. Tam se seznámila se svým budoucím producentem Valjeriem Saarjanem.\n\nV roce 2007 získala třetí místo v písňové soutěži \"Pět hvězd\" (Пять звёзд), která se konala v Soči.\n\nV roce 2008 začala spolupracovat s moskevským producentským centrem \"Armenija Prodakšn\" (Армения Продакшн).\n\nDne 14. února 2010 vyhrála arménské národní kolo a reprezentovala Arménii na Eurovision Song Contest 2010 s písní \"\"Apricot Stone\"\" (česky \"Meruňková pecka\"). Text napsal Keren Kavaleryan a hudbu složil Armen Martirosyan.\n\nV semifinále soutěže se umístila na šestém místě a postoupil do finále, kde vystoupila jako 21. v pořadí a umístila se sedmá s celkovým počtem 141 bodů.\n\nI nadále plánuje cestovat po Evropě a zpívat své písně. Chtěla reprezentovat opět Arménii na Eurovision Song Contest 2012, ale Arménie se nakonec ten rok neúčastnila.\n"}
{"id": "1008537", "url": "https://cs.wikipedia.org/wiki?curid=1008537", "title": "Robert Zollitsch", "text": "Robert Zollitsch\n\nMons. Robert Zollitsch (9. srpna 1938, Filipovo) je německý katolický kněz a arcibiskup.\n\nNarodil se 9. srpna 1938 v Filipově, v bývalé Jugoslávii. Po vyhnání roku 1946 se rodina usídlila v Tauberbischofsheimu a roku 1953 se přestěhovala do Rheinau. V letech 1960 – 1964 studoval jako seminarista teologii na Freiburské univerzitě a také na Mnichovské univerzitě. Na kněze byl vysvěcen 27. května 1965 arcibiskupem Hermannem Schäufelem.\n\nV březnu 1974 obhajoval disertační práci na téma \"Úřad a funkce kněze v prvních dvou stoletích\", na teologické fakultě Freiburské univerzity, kde získal doktorát.\n\nV dubnu 1983 jej arcibiskup Oskar Saier jmenoval zaměstnancem arcibiskupského ordinariátu, kde pracoval na personálním oddělení. Až do svého zvolení arcibiskupem byl zodpovědný za práci všech zaměstnanců kurie. Poté pokračoval také v dalších úřadech pro diecézi.\n\nDne 16. června 2003 jej papež Jan Pavel II. ustanovil arcibiskupem Freiburgu im Breisgau. Biskupské svěcení přijal 20. července 2003, z rukou arcibiskupa Oskara Saiera a spolusvětiteli byli Karl Lehmann, Giovanni Lajolo, Paul Friedrich Wehrle a Gebhard Fürst. Na tento úřad rezignoval dne 17. září 2013, z důvodu dosažení kanonického věku. Od tohoto dne do 30. května 2014 byl apoštolským administrátorem této arcidiecéze.\n\n"}
{"id": "1008546", "url": "https://cs.wikipedia.org/wiki?curid=1008546", "title": "Barrington Court", "text": "Barrington Court\n\nBarrington Court je tudorovské panské sídlo založené kolem roku 1538 a dokončené na konci padesátých let 16. století. Nachází se v Barringtonu, v blízkosti Ilminsteru v Somersetu, v Anglii.\n\nV 16. století byl dům obklopen oborou. Na konci padesátých let 16. století William Clifton přijal opatření, u soudu Star Chamber court, proti místním pytlákům, kteří lovili zvěř v parku. \n\nZbytky původních zahrad obsahují zvýšenou obdélníkovou oblast nebo parter 70 metrů (230 ft) na 50 metrů (160 stop) v blízkosti pravidelné nádrže nebo kanálu, která měří 12 metrů (39 stop) na 110 metrů (360 stop). Existují geofyzikální důkazy další úpravě, pravidelné zahradě ze 17. století. \n\nBarrington Court je známý pro styl zahrad Arts and Crafts. Zahradní architektka Gertrude Jekyll vytvořila plán výsadby.\nV zahradách byly založeny v roce 1917 J.E.Forbes, partner z firmy Forbes & Tate, Lieut Sb A. Arthur Lyle. Je zde řada zděných ploch, která obsahuje 'bílou zahradu', 'růžovou zahradu' a 'kosatcovou zahradu' a 'liliovou zahradu'. Původní plány jsou používány k obnově zahrady; jakkoliv schéma výsadby navržené architektkou Jekyllovou bylo změněno podle úpravy navržené paní Lyle v letech okolo 1960.\n\nZdi zelinářské zahrady byly postaveny v roce 1920 včetně dvou brán s neoklasicistní zárubní. Štěrkové cesty se spojují na náměstí ve středu, kde je fontána obklopená ovocnými stromy, zeleninou a měkkým ovocem. K dispozici jsou vjezdy pro kočáry, brány jsou z tepaného železa. \n\nVýpěstky zelinářské zahrady je zásobována místní restaurace, nacházející se v přilehlém Strode House. Nabídku tvoří mnoho druhů ovoce a zeleniny. Zdejší základní škola St Mary & St Peter's CE VC Primary School, v Barringtonu a Iltonu má místo, kde děti pěstují a vaří rostliny. U stěn jsou vysázeny jabloně, hrušně a slivoně. K zahradě je připojen squashový kurt.\n\nVíce než 20 m (66 stop) jihozápadně od domu jsou neobvyklé sluneční hodiny. Byly postaveny z kamene a bronzu, na kamenném sloupu. Zahrady jsou zapsány na národním registru historických parků a zahrad v Anglii.\n\n"}
{"id": "1008549", "url": "https://cs.wikipedia.org/wiki?curid=1008549", "title": "Apricot Stone", "text": "Apricot Stone\n\n„Apricot Stone“ (do češtiny přeloženo jako \"Meruňková pecka\") je píseň Evy Rivas, se kterou reprezentovala Arménii na Eurovision Song Contest 2010 v norském Oslu. Píseň napsali dva významní skladatelé. Jedním z nich he Armen Martirosyan, jenž napsal píseň „\"Without Your Love\"“, kterou při debutové účasti Arménie zazpíval André. Druhým je Karen Kavaleryan, který již napsal písně do Eurovision Song Contest pro 5 různých zemí.\n\nV písni se objevuje národní arménský hudební nástroj \"duduk\", se kterým hrál slavný arménský dudukář Djivan Gasparyan, ten byl jednou z nejstarších osob, které se kdy na Eurovision Song Contest objevili. Nástroj je tradičně vyráběn z meruňkového dřeva.\n\nMeruňka je v Arménii známá již od dávných dob, kdy byla dlouho symbol země a Arménie byla nazvaná \"\"Vlastí meruněk\"\". Někteří říkali, že má píseň politický podtext vztahující se k arménské genocidě.\n\nV semifinále Eurovision Song Contest 2010 se umístila na šestém místě a postoupila do finále, kde vystoupila jako 21. v pořadí a umístila se sedmá s celkovým počtem 141 bodů. Jedná se o jedno z nejlepší umístění Arménie na Eurovision Song Contest.\n"}
{"id": "1008550", "url": "https://cs.wikipedia.org/wiki?curid=1008550", "title": "Friedrich Wilhelm Raiffeisen", "text": "Friedrich Wilhelm Raiffeisen\n\nFriedrich Wilhelm Raiffeisen (30. března 1818, Hamm (Sieg) – 11. března 1888, Neuwied) byl německý starosta a reformátor, který se zajímal o podnikání v zemědělství a o podmínky peněžních úvěrů pro malé zemědělce. V Bavorsku je považován za zakladatele a propagátora rolnických úvěrových družstev, které se postupně rozšířily po celém německém území a přes české Němce i v zemích Koruny české. Pokračovatelkou idejí Friedricha Wilhelma Raiffeisena je bankovní společnost Raiffeisen Group. Značka Raiffeisenbank vstoupila na český trh privátního bankovnictví samostatně (i když privátní služby nabízela už dříve) znovu až v roce 2010.\n\nFriedrich Wilhelm se narodil jako sedmé dítě ve farmářské rodině venkovského starosty Gottfrieda Friedricha Raiffeisena a jeho ženy Marie Amalie Christiny Susanny, rozené Lantzendörfferové. Po dokončení základní školní docházky ho vyučoval jeho kmotr, reformovaný farář z Hammu, Georg Wilhelm Henrich Seippel. V 17. letech nastoupil důstojnickou dráhu u pruské armády. V roce 1841 se stal členem studentského teologického spolku Bonner Wingolf, který vycházel z tělovýchovných zásad Friedricha Ludwiga Jahna. Po roce vojenské úřednické práce v muničním skladu v Saynu musel pro vrozené oční onemocnění odejít z armády. Jeho dráha v komunální správě počala místem okresního sekretáře v Mayenu, poté působil od roku 1845 do roku 1848 v pozici starosty ve městě Weyerbusch. Po roce 1848 byl zvolen starostou Flammersfeldu. Svoji dráhu zakončil v Heddersdorfu (dnes část města Neuwied), kde starostoval od roku 1852 do roku 1856. Oženil se 23. září 1848 s dcerou lékárníka z Remagenu Emilií Storckovou.\n\nNástup průmyslové revoluce v polovině 19. století způsobil postupné zhoršování životních podmínek zejména u malých zemědělců, s kterými Raiffeisen při svém působení na radnici v zemědělských obcích přicházel do styku. Mnoho rolníků řešilo svoji tíživou situaci půjčkami u lichvářů a finančních spekulantů. Raiffeisen se snažil drobným zemědělcům a řemeslníkům pomáhat. Na přelomu let 1846 a 1847 založil „Společnost pro dodávky chleba a obilí“. V pekárně, postavené a financované z vlastních prostředků, provozoval pečení chleba, který pak zdarma nejchudším obyvatelům rozdával. Charitativní a dobročinná práce jej vyčerpávala po stránce fyzické i finanční. To bylo také jedním z důvodu u zrodu myšlenky vzájemné družstevní pomoci. Raiffeisen se inspiroval u Franze Hermanna Schulze-Delitzsche a jeho lidových bank.\n\nRaiffeisen přišel roku 1862 s velmi prostým řešením. Zápůjční pokladní spolek (Flammersfelder Hülfsverein zur Unterstützung unbemittelter Landwirte – později Heddesdorfer Darlehnskassenverein) sdružoval pouze malou skupinu lidí. Jednalo se o spolek pro obce od 600 do 2 000 obyvatel. Raiffeisen postavil fungování spolku na poznatku, že lidé se v obci znají, spolupracují spolu a důvěřují si. Každý člen pokladního spolku ručil veškerým svým majetkem za dluhy všech ostatních členů. Proto si své členy pokladní spolky vybíraly také podle morálního charakteru a zápůjčky poskytovaly až po posouzení prospěšnosti. Podíly ze zisku v podstatě neexistovaly, jelikož zisky sloužily jako rezerva. V případě, že by přece jen spolek zanikl, převáděly se peníze na organizaci, která by v započatém díle pokračovala. Práce v pokladním spolku byla dobrovolná. Každý člen měl jen jeden hlas, bez ohledu na velikost svého podílu.\n\nOchrannou známkou Raiffeisenových pokladních spolků se staly dvě zkřížené koňské hlavy (německy Giebelkreuz, vrcholové křížení na štítech vesnických budov), které jsou starodávným symbolem ochrany rodiny před zlem a životním ohrožením. Od roku 1862 začal Raiffeisen pokladní spolky zakládat v Německu a později i v ostatních státech Evropy. Roku 1872 vznikla v Neuwiedu první centrální banka pro několik spolků v místním kraji. Nová a upřesněná pravidla se stala základem dnešní bankovní skupiny Raiffeisen. Brzy našly dvě zkřížené koňské hlavy oblibu i v zámoří. Rheinische Landwirtschaftliche Genosenschaftsbank musel Raiffeisen po interpelaci Franze Hermanna Schulze-Delitzsche rozpustit, jelikož banka neodpovídala tehdejšímu novému družstevnímu zákonu. Roku 1876 proto založil akciovou společnost „Landwirtschaftliche Central-Darlehenkasse”, která zahrnovala také družstevní spolky.\n\nFriedrich Wilhelm Raiffeisen zemřel roku 1888 ve věku nedožitých 70 let. V Německu i Rakousku je po něm kromě banky pojmenována i celá řada ulic a náměstí. Rodný dům F. W. Raiffeisena slouží jako malé muzeum. Na konci jeho života existovalo na Raiffeisenově systému asi 400 založených peněžních spolků, do něhož zapojil i nákup a výkup zemědělských produktů.\n\nPo vzniku Československé republiky došlo k mohutnému rozvoji družstevnictví. Družstva se rozdělovala podle svého zaměření na výrobní, spotřební, peněžní atd., ale s narůstajícími národnostními třenicemi mezi Čechy a Němci přicházela v úvahu i kritéria národnostní, politická či náboženská. Peněžní družstva jak městská podle typu Schulze-Delitzsch tak vesnické Raiffeisenky a Kampeličky patřila k nejsilnějším. V době národnostního boje upřednostňovali Němci \"své\" Raiffeisenky, Češi zase \"své\" Kampeličky.\n\nRozvoj družstevnictví je na venkově silně spjat s rozvojem úvěrních družstev. Raiffeisenky rozšířily svoji činnost nejen na pěstování plodin a chov užitkových zvířat, ale i na skladování zemědělských plodin a jejich zpracování. Zde svoji roli sehrála družstva skladištní. Raiffeisenky se zabývaly nejen společným odbytem, ale vlastnily své sklady, kam sedláci uskladňovali obilí do doby než stoupne jeho cena nebo podle jejich potřeby k využití. Feierabend ve své práci uvádí, že sklady byly vybaveny všemi možnými typy strojů pro čištění, sušení, třídění a zařízením na uskladnění obilnin, semen, potravin, oleje, benzínu, vajec, zeleniny a dalších produktů. Řada těchto družstev také provozovala malé podniky, např. mlýny, pily a opravny zemědělských strojů. Skladištní družstva měla navíc velký podíl na postupné standardizaci zemědělských produktů. Jejich zásluhou byly v různých okresech jedna až tři nové odrůdy obilovin. Některá zemědělská družstva si platila vlastní zemědělské inženýry, kteří poskytovali členům poradenství podle potřeby.\n\nČlenové Raiffeisenek se v obcích zaměřovali také na zásobování elektřinou nebo jiná různá mechanická vybavení (například obecní váhy). U elektrické energie to často fungovalo tak, že zemědělci založili družstvo spotřebitelů elektrického proudu a postavili hlavní transformátor, od kterého pak rozvedli vedení po vsi. Následně pak uzavřeli smlouvu s dodavatelem proudu o odběru elektřiny, kterou svým družstevním členům prodávali podle smlouvy za velkoobchodní ceny. Vzhledem k tomu, že družstva nebyla zatížena drahou administrativou, přispěla velkou měrou také k elektrifikaci obcí.\n\n\n\n\n"}
{"id": "1008551", "url": "https://cs.wikipedia.org/wiki?curid=1008551", "title": "Erwin von Witzleben", "text": "Erwin von Witzleben\n\nErwin von Witzleben (4. prosince 1881, Vratislav – 8. srpna 1944, Berlín) byl německý polní maršál. Pocházel ze šlechtického rodu von Witzleben.\n\nV létě 1938 nesouhlasil s plánem kancléře Adolfa Hitlera vojensky zaútočit na Československo, a začal se stýkat s podobně smýšlejícími důstojníky a politiky. Dohodli se, že pokud by byl rozkaz k útoku opravdu vydán, provedou státní převrat a Hitlera sesadí. K válce ani převratu nedošlo, protože se Československá vláda 30. září 1938 rozhodla přijmout podmínky Mnichovské dohody.\n\nBěhem druhé světové války byl velitel armády, a jeden z účastníků příprav neúspěšného atentátu na Hitlera z 20. července 1944. Pokud by se atentát podařil, měl von Witzleben převzít velení nad celou německou brannou mocí. Za účast na spiknutí byl von Witzleben odsouzen k smrti a popraven oběšením ve věznici Berlín Plötzensee.\n\n\n"}
{"id": "1008552", "url": "https://cs.wikipedia.org/wiki?curid=1008552", "title": "Crimmitschau", "text": "Crimmitschau\n\nCrimmitschau (česky také Křemeničov) je velké okresní město v zemském okrese Cvikov v Sasku.\n\nLeží na řece Pleiße na severním úpatí Krušných hor.\n\nSousedí s obcemi Cvikov, Dennheritz, Neukirchen, Meerane a Langenbernsdorf v zemském okrese Cvikov, s obcemi Heyersdorf, Jonaswalde, Ponitz a Thonhausen v duryňském zemském okrese Altenburger Land a s obcemi Braunichswalde, Rückersdorf a Seelingstädt v duryňském zemském okrese Greiz.\n\nCrimmitschau se dělí na městské části Rudelswalde, Lauenhain, Langenreinsdorf, Mannichswalde, Frankenhausen, Wahlen, Gösau, Gosel, Gablenz, Blankenhain, Großpillingsdorf a Harthau.\n\n"}
{"id": "1008555", "url": "https://cs.wikipedia.org/wiki?curid=1008555", "title": "Varmie", "text": "Varmie\n\nVarmie (polsky \"Warmia\", německy \"Ermland\") je historická oblast v nížině u pobřeží Viselského zálivu v povodí řek Lava a Pasłęka o rozloze okolo 40 000 km². Tradičním centrem je Lidzbark Warmiński, největším moderním městem je Olštýn. V současnosti je Varmie rozdělená mezi Varmijsko-mazurské vojvodství (Polsko) a Kaliningradskou oblast (Ruská federace).\nOblast dostala název podle původních obyvatel z pruského kmene Varmů. Od třináctého století oblast ovládal Řád německých rytířů, který válčil s polskými králi. Druhý toruňský mír z roku 1466 přiřkl Varmii Polsku jako součást Královských Prus, zároveň si však místní biskup zachoval značnou autonomii a titul knížete. Jedním z kandidátů na biskupský úřad byl Mikuláš Koperník, který bydlel ve Fromborku a zabýval se studiem varmijské historie a vlastivědy. Při dělení Polska se v roce 1772 stala Varmie součástí Pruského království a začala germanizace území. Po 1. světové válce proběhl plebiscit ve Varmii a Mazursku, v němž většina obyvatel dala přednost setrvání v rámci Německa před připojením k Polsku. Po druhé světové válce německé obyvatelstvo uprchlo nebo bylo odsunuto a území Varmie bylo rozděleno mezi Polsko a SSSR. Varmie má dosud status samostatné arcidiecéze.\n\n\n\n"}
{"id": "1008556", "url": "https://cs.wikipedia.org/wiki?curid=1008556", "title": "Charles Proteus Steinmetz", "text": "Charles Proteus Steinmetz\n\nCharles Proteus Steinmetz (9. dubna 1865, Wrocław, Polsko, tehdejší Breslau, Pruské Slezsko, Prusko – 26. října 1923, Schenectady, USA), původním jménem Karl August Rudolf Steinmetz, byl německo-americký matematik a elektroinženýr, který významně přispěl k pochopení střídavého proudu, což umožnilo jeho rozsáhlejší využívání v praxi. Významná je především jeho práce v oblasti hystereze.\n\nSteinmetz trpěl nemocemi páteře a nanismem, ale už v raném mládí projevoval výrazný talent v oblastech matematiky, fyziky a literatury. Kvůli socialistickým aktivitám byl nucen opustit své rodiště a po krátkém pobytu v Curychu emigroval do Spojených států. Tam si německy znějící jméno Karl změnil na Charles a jména August Rudolf za svou univerzitní přezdívku Proteus.\n\nSteinmetz získal svou vědeckou reputaci především prací v oblasti hystereze. Důležitá je však také jeho práce v oblasti matematických výpočtů, které se týkají střídavých elektrických obvodů. Věnoval se také výuce matematiky pro inženýry.\n\nRoger W. Babson se jednou zeptal elektroinženýra Charlese P. Steinmetze: „Která oblast výzkumu se bude v příštích padesáti letech nejvíce rozvíjet?“ „Domnívám se, že největší objevy budou učiněny v duchovní oblasti,“ odpověděl Steinmetz. „Právě v ní leží síla, která, jak nám dějiny jasně ukazují, byla ve vývoji člověka tou nejmocnější. Doposud jsme si s ní však jen pohrávali a nikdy jsme ji pořádně nestudovali tak jako síly fyzické. Jednoho dne lidé pochopí, že hmotné statky nepřinášejí štěstí a jejich přínos pro lidskou tvořivost a sílu je zanedbatelný. Pak vědci na celém světě přenechají své laboratoře ke studiu Boha, modlitby a duchovních sil, kterých jsme se zatím sotva dotkli. Až tento den nadejde, zažije svět za jedinou generaci větší pokrok než za uplynulé čtyři.“ \nAutobiografie Jogina Paramahansa Yogananda SRF\n"}
{"id": "1008557", "url": "https://cs.wikipedia.org/wiki?curid=1008557", "title": "Jay Brannan", "text": "Jay Brannan\n\nJay Brannan (* 29. března 1982 Houston, Texas, USA) je americký zpěvák, písničkář a herec.\n\nNarodil se v Texasu, s částečně švédskými kořeny. Vyrůstal ve velmi konzervativní, věřící rodině. Krátce studoval v Ohiu, na přelomu století se přestěhoval do Los Angeles a následně do New Yorku. Než se začal naplno věnovat hudební kariéře, pracoval jako korektor úředních dokumentů.\n\nV rozhovoru pro gay magazín \"Out\" v létě 2009 uvedl, že se se svou homosexuální orientací srovnal v 11 letech. Vymezil se však proti stereotypnímu škatulkování a uvedl, že gayství nepovažuje za součást své kariéry. Na dotaz redaktora odpověděl: „Neohlížím se na to, kdo je v publiku (mých vystoupení) nebo kdo mě poslouchá, nepohlížím na ně jako na gay komunitu. Mnoho z nich jsou gayové, někteří nejsou. Nechápu, jak to může lidi spojovat. Nechci, aby mě v obchodech prodávali v gay sekci, to by nebylo fér. Proč bych nemohl být dost dobrý na to, aby mě prodávali s ostatními zpěváky? (…) Mám jen jeden život a hodlám ho žít po svém bez ohledu na to, je-li na to zbytek světa připraven nebo ne.“ V podobném duchu se vyjádřil i v jiných rozhovorech. Čtenáři \"Out\" ho přesto v únoru 2012 uvedli do desítky nejoblíbenějších svobodných mládenců.\n\nV roce 2006 si zahrál Setha v odvážném filmu Johna Camerona Mitchella \"Shortbus\". Jeho píseň Soda Shop se stala výraznou součástí soundtracku k filmu a přivedla širší pozornost k Brannanově hudební tvorbě. Stala se nejstahovanější skladbou z digitálního vydání soundtracku a upoutala i na YouTube: Když měl film potíže s jeho uvedením v online databázi IMDb kvůli explicitnímu zobrazování sexu, Brannan reagoval 5. ledna 2007 videonahrávkou písně pořízenou na toaletě. Video za necelé dva roky zaznamenalo 1,5 milionu zhlédnutí.\n\nV roce 2007 hrál Jakea ve snímku \"Touha\" (\"Holding Trevor\"). V roce 2012 pak hrál Hanse v upírském filmu Xan Cassavetesové \"Polibek prokleté duše\" (\"Kiss of the Damned\").\n\nNa kytaru začal hrát ve 20 letech, když překonal závislost na alkoholu. Jeho písně se vyznačují jeho tenorovým hlasem doprovázeným akustickou kytarou, s převažující neradostnou náladou a lehkým inteligentním humorem. Sám o své tvorbě uvedl, že „vychází z osobních zkušeností: vzteku, frustrace, samoty a zármutku“. „Dělám to jako terapii. Nepíšu věci pro ostatní lidi. Je to nefiltrované, necenzurované.“ Je označován za mužskou obdobu zpěvačky Joni Mitchellové.\n\nV roce 2006 vydal vlastním nákladem v omezené edici čtyřpísničkové EP \"Disasterpiece\" (uváděno též jako \"Unmastered\") obsahující i píseň Soda Shop. O dva roky později, v roce 2008 jej vydal znovu, doplněný ještě o dvě další písně. \n\nDne 15. července 2008 vydal také své první plnohodnotné album \"Goddamned\", které se umístilo na 25. příčce v pořadí Top Album na iTunes. Dne 15. července 2009 následovalo vydání \"In Living Cover\", kolekce dvou vlastních písní (Beautifully a Drowning) a sedmi cover verzí. \n\nDne 27. března 2012 vydal ve spolupráci s producentem Davidem Kahnem další album \"Rob Me Blind\". Už v říjnu předchozího roku vydal z chystaného alba single \"Greatest Hits\". Od předchozí tvorby se album odlišovalo širší orchestrací, v níž přineslo mimo jiné novou reedici písně Beautifully. Ve stejném období vyšla také živá nahrávka \"Live At Eddie's Attic\" s 12 skladbami, jak vlastními (The Spanglish Song, Half-Boyfriend či Housewife), tak cover verzemi (Super Bass od Nicki Minaj či Someone Like You od Adele).\n\nDne 3. září 2013 vydal EP s názvem \"Around the World in 80 Jays\", inspirované jeho koncertováním po celém světě. Album obsahovalo 9 cover verzí mezinárodních písní v šesti různých jazycích, kromě angličtiny i ve španělštině, němčině, francouzštině, portugalštině a italštině. Písně pocházely z repertoáru zpěvaček jako Selena, Elisa, Teri Moïse, Rebekah Del Rio či zpěváka Alexe C., v angličtině pak od Patty Griffin, Sinéad O'Connor a Gotye.\n\nNa 15. července 2014 připravil k vydání ve vlastní produkci již třetí album své původní akustické tvorby s názvem \"Always, Then, & Now\". Na albu s 12 skladbami spolupracoval s Drew Brodyovou. Mělo by zahrnovat mimo jiné píseň My Love, My Love, která zazněla ve filmu režiséra Thoma Fitzgeralda \"Cloudburst\" (2011, v ČR byl uveden pod festivalovým názvem \"Místy oblačno\").\n\n\n\n\n"}
{"id": "1008569", "url": "https://cs.wikipedia.org/wiki?curid=1008569", "title": "Eduard Daubek", "text": "Eduard Daubek\n\nEduard rytíř Daubek, v dobových českých pramenech uváděn i jako Edvard rytíř Doubek (13. prosince 1811 Praha – 10. května 1878 Praha), byl rakouský a český šlechtic, velkostatkář a politik německé národnosti, v 2. polovině 19. století poslanec Říšské rady.\n\nNarodil se roku 1811 v Praze jako syn statkáře Franze Daubka (nar. 1778) a jeho manželky Josefy (nar. 1782).\n\nVystudoval gymnázium v Praze a absolvoval práva na Karlo-Ferdinandově univerzitě, kde roku 1836 promoval a získal titul doktora práv. Patřily mu četné nemovitosti, mimo jiné palác Platýz v centru Prahy, pozemky na Smíchově a statky v Chanovicích, Nové Vsi a Oseku. Prosazoval moderní metody zemědělské výroby. V roce 1872 byl povýšen do dědičného rytířského stavu.\n\nOd zemských voleb v roce 1861 zasedal na Českém zemském sněmu, kam byl zvolen za kurii velkostatkářskou, nesvěřenecké velkostatky. Do sněmu se po krátké několikaměsíční přestávce vrátil v zemských volbách v březnu 1867.\n\nJiž od 60. letech 19. století se zapojil i do celostátní politiky. Zemský sněm ho v roce 1861 delegoval do Říšské rady (tehdy ještě volené nepřímo) za kurii velkostatkářskou. Znovu ve vídeňském parlamentu zasedal od roku 1867 a opětovně od roku 1870 (8. listopadu 1870 složil slib). Zemský sněm ho do parlamentu ve Vídni vyslal také roku 1872. Složil slib 14. května 1872. Uspěl i v prvních přímých volbách do Říšské rady roku 1873. Rezignace na mandát byla oznámena na schůzi 4. září 1877. K roku 1861 se uvádí jako velkostatkář s trvalým bydlištěm v Praze.\n\nUvádí se, že jako konzervativec odmítal návrhy reforem prosazovaných německorakouskými liberály. Hlásil se ovšem k německé národnosti, byť v národnostních otázkách (i kvůli faktu, že bratr Josef František Doubek se hlásil k českému táboru) vystupoval umírněně.\n\nZemřel 9. května 1882 v Praze, pohřben byl na Olšanech.\n\nPolitice se věnoval i syn Eduard Daubek mladší (1844–1912).\n"}
{"id": "1008573", "url": "https://cs.wikipedia.org/wiki?curid=1008573", "title": "Powis Castle", "text": "Powis Castle\n\nPowis Castle je středověký hrad, pevnost a velký panský dům, který se nachází v blízkosti města Welshpool, v Powys, středním Walesu.\n\nPowis Castle je rezidencí hraběte z Powis. Hrad je známý pro své rozsáhlé, atraktivní formální zahrady, terasy, parky, oboru a krajinářsky upravené pozemky. Tato nemovitost je v péči National Trust, která ho provozuje pod názvem \"Powis Castle and Garden\" (Hrad Powis a zahrada).\n\nZahrada hradu v Powis přežila bouřlivé období změn v 18. stoletím kdy došlo k mnoha úpravám zahradního designu u jiných dříve barokních zahrad. Zahrady v Powis jsou jedním z mála míst v Británii, kde jsou klasické barokní zahrady stále oceňovány. Zdá se, že terasy byly vytesány ze skály na počátku dekády okolo roku 1670 pod vedením Francouze Adriana Duvall Rouena.\nZahrady hradu leží na jihovýchodní straně a jsou vytvořeny podle italského stylu renesanční terasovité zahrady. Lze zde vidět oživené kamenné balustrády, vázy a sochy. Na horní terase je dlouhá řada tisů, dále je oranžérie. Na vzdálenějším východním konci zahrady úprava z tisů odděluje přilehlou zelinářskou zahradu. Dnes terasy vystupují z velkého trávníku pod nimi. Tomuto trávníku se kdysi říkalo „divočina“ a podle jednoho z návrhů zde měla být úprava která by napodobovala zmenšeninu krajinářského parku.\n\nZdá se, že Duval, který vytvářel terasy byl expertem na hydrauliku, a jeho úpravy vodních prvků zahrady byly působivé. Ovšem byly demontovány v roce 1809. Jeden z výrazných objektů však byl zachráněn, ze zahradní kašny se zachovala socha \"Fame\" (Sláva), připisovaná k dílům školy Holanďana Johna van Nosta († 1729), a nyní se nachází ve dvoře. Dílo se zdá být vytvořeno ze stejného materiálu jako Pegasus vyrobený Johnem van Nostem mezi léty 1705 a 1716 pro Nicholase Shireburna ze Stonyhurstu, Lancashire. \n\nVelký kus práce na obnovení a zlepšení zahrady byl vykonán pod vedením Violet, manželky čtvrtého hraběte, kolem roku 1911.\nJe pěstována okrasná odrůda pelyňku pojmenovaná \"Artemisia arborescens\" 'Powis Castle'.\n\n"}
{"id": "1008574", "url": "https://cs.wikipedia.org/wiki?curid=1008574", "title": "Izák Syrský", "text": "Izák Syrský\n\nIzák Syrský, též Izák z Ninive či Izák Ninivský (*/† 7. století) byl syrský mnich, asketa a mystik. Byl jedním z velkých asketických a mystických autorů Církve Východu. Jeho díla tvoří významnou součást asketické literatury křesťanského Východu.\n\nO životě Izáka Syrského je toho známo poměrně málo. To, co víme, pochází ze dvou (místy protichůdných) pramenů, které se zachovaly v Liber fundamentorum. Pocházel z území dnešního Kataru a narodil se někdy v 7. století. Později se stal mnichem Církve Východu (východosyrský obřad), v klášteře Beth Abe. Někdy před rokem 680 ho katolikos vysvětil na biskupa města Ninive. V úřadu však působil pouze pět měsíců. Následně odstoupil a odešel do samoty v horách, na hranicích dnešního Íránu a Iráku. Podle dochovaných informací ztratil zrak pro neustálé studium, a proto je někdy přezdíván druhý Didym Slepý. Svá díla pak diktoval. Zemřel ve vysokém věku a jeho hrob se nachází v klášteře Rabbane Sabor.\n\nIzák své asketické spisy vytvořil na sklonku života. Základ jeho díla tvoří 82 homilií (tvoří první část souboru). Druhá část se skládá ze 42 textů, které na rozdíl od první části nebyly nikdy přeloženy do řečtiny (ačkoli existují důkazy, že byly čteny i mimo prostředí nestoriánů).\n\nJako autor se projevoval samostatně, citelné je ovlivnění Janem poustevníkem (syrský autor, 4./5. století) a i jistá návaznost na Evagria Pontského. Vysoce si cenil díla Teodora z Mopsuestie, jehož nazýval „světlem celého světa\". Lidská cesta k Bohu má podle Izáka tři stupně: tělesný, duševní a duchovní. Prostřednictvím poznání, které sjednocuje, může člověk podle něj dosáhnout „vznešené cesty budoucího života, který je darován ve svobodě nesmrtelného života v existenci po vzkříšení\".\n\nJeho díla byla přeložena do řečtiny a etiopštiny, do latiny bylo v 15. století přeloženo 25 homilií. Z řeckého překladu vznikl gruzínský a staroslověnský (v 14. století) a částečně arabský (ten čerpal i ze syrského originálu). Prvotní řecký překlad vznikl pravděpodobně v 8. století v Palestině.\n\nVelmi úspěšné jsou překlady do moderních jazyků.\n\nJeho díla si cenily obě církve, které působily v tehdejší Persii: nestoriáni i monofyzité. Izák Syrský je nejvlivnější ze syrských církevních Otců. Měl velký vliv na pozdější syrskou a řeckou mystiku a jejím prostřednictvím i na Paisije Veličkovského a následně ruské mnichy. Jeho spisy byly čteny i v egyptských pouštních klášterech.\n\n"}
{"id": "1008575", "url": "https://cs.wikipedia.org/wiki?curid=1008575", "title": "Seznam zápasů německé fotbalové reprezentace na MS", "text": "Seznam zápasů německé fotbalové reprezentace na MS\n\nNěmecká fotbalová reprezentace byla celkem 19x na mistrovstvích světa ve fotbale a to v roce 1934, 1938, 1954, 1958, 1962, 1966, 1970, 1974, 1978, 1982, 1986, 1990, 1994, 1998, 2002, 2006, 2010, 2014, 2018.\n\n"}
{"id": "1008576", "url": "https://cs.wikipedia.org/wiki?curid=1008576", "title": "Eduard Daubek mladší", "text": "Eduard Daubek mladší\n\nEduard rytíř Daubek, \"v dobových českých pramenech uváděn i jako\" Edvard rytíř Doubek (29. ledna 1844 Praha – 7. prosince 1912 Praha), byl rakouský a český šlechtic z rodu Daubků, podnikatel, velkostatkář a politik německé národnosti, v 2. polovině 19. století poslanec Českého zemského sněmu.\n\nJeho strýc Josef František Doubek (1807–1882) byl českým podnikatelem a politikem. Politice se věnoval i otec Eduard Daubek (1811–1878). Eduard Daubek byl aktivní jako majitel realit a podnikatel. Na Smíchově založil parní mlýn a část přilehlých pozemků věnoval roku 1883 u příležitosti narození princezny Alžběty Marie Rakouské na zřízení městského parku v prostoru nynějšího Arbesova náměstí v Praze.\n\nOd zemských voleb v roce 1872 zasedal na Českém zemském sněmu, kam byl zvolen za kurii velkostatkářskou, nesvěřenecké velkostatky. Mandát obhájil v zemských volbách v roce 1878. Byl členem Strany ústavověrného velkostatku, která byla províděňsky, centralisticky orientovaná, odmítající federalistické aspirace neněmeckých etnik.\n\nHlásil se k německé národnosti, ale v národnostních otázkách (i kvůli faktu, že strýc se hlásil k českému táboru) vystupovali Eduard Daubek mladší i jeho otec umírněně.\n\n"}
{"id": "1008580", "url": "https://cs.wikipedia.org/wiki?curid=1008580", "title": "Komorník (úřad)", "text": "Komorník (úřad)\n\nKomorník či komoří (latinsky \"camerarius\", německy \"Kämmerer\" nebo \"Kammerherr\") jsou dva tituly středověkého původu pro úředníka zabývajícího se financemi. Tituly se používají i v některých současných právních řádech ve formě \"Velký komorník\" nebo \"Velký komoří\".\n\nK čestnému úřadu komořích v habsburské monarchii viz heslo komoří.\n\nNázev komorník je odvozen od středověkého latinského \"camarlingus\" (ve franštině jako \"kamerling\"). Slovo původně vychází z latiny klasického období (\"camerarius\"), což znamená „pokojovou obsluhu“ (ve smyslu to co je „pokladem“ a co náleží „panovníkovi“).\nVýznam názvu a funkce jsou částečně srovnatelné s latinským výrazem \"cubiculario\" používaným v pozdní římské říši, byzantské říši a u papežského dvora.\n\nV anglosaských jazycích se slovo používá jako titul ( \"Chamberlain\"). Pochází z francouzského \"chambellan\", od kterého pochází i italské \"ciambellano\".\n\nObvykle titul komořího či komorníka má osoba, která spravuje státní finance a majetek státu nebo je správcem majetku šlechtické či jiné bohaté rodiny včetně panovnické (knížecí nebo královské). Z titulu úřadu má v rodině zpravidla na starosti i péči o vzdělání dětí. Později se chápe odvozeně také jako osobní sluha.\n\nJeho úřad bývá nazýván „kamera“ či „komora“ ( \"camera\").\n\nV minulosti měly úřad komorníka kláštery, katedrály i středověká města. Dokonce i dnes se úřad finančního správce města Londýn nazývá \"Chamberlain of the City of London\".\n\n"}
{"id": "1008586", "url": "https://cs.wikipedia.org/wiki?curid=1008586", "title": "Phillie Phanatic", "text": "Phillie Phanatic\n\nPhillie Phanatic (vznik 11. září 1978 ve Philadelphia) je maskotem týmu Philadelphia Phillies z MLB. Je to velká zelená postava (150 cm a 45 kg) a vznikla roku 1978 ve Philadelphii. Původním záměrem majitelů bylo přilákat více rodin s dětmi, ale Phillie se stal tak oblíbeným, že byl uveden jako první do Síně slávy maskotů v roce 2003. V roce 2008 ho časopis FORBES uvedl jako nejlepšího maskota všech dob ve sportu. Zahrál si i v několika filmech jako je například Rocky Balboa a Simpsonovi.\n"}
{"id": "1008588", "url": "https://cs.wikipedia.org/wiki?curid=1008588", "title": "Mimi Smith", "text": "Mimi Smith\n\nMary Elizabeth \"Mimi\" Smith (rozená Stanley) (24. března 1906 – 6. prosince 1991) byla teta z matčiny strany a opatrovnice anglického hudebníka Johna Lennona. Mimi Stanley se narodila v anglickém Liverpoolu jako nejstarší z pěti dcer. Ve Woolton Convalescent Hospital získala praxi jako zdravotní sestra a později pracovala jako sekretářka. 15. září 1939 se vdala za George Smithe, který řídil rodinnou mléčnou farmu a obchod ve Wooltonu, na předměstí Liverpoolu.\n\nPoté, co se její mladší sestra Julia Lennon rozešla se svým manželem, přistěhovala se se svým synem Johnem Lennonem a novým partnerem, ale Mimi kontaktovala liverpoolskou sociální správu a stěžovala si, že Juliin syn spí ve stejné posteli jako dva dospělí. Julia byla nakonec přinucena předat péči o svého syna Smithovým. Lennon žil se Smithovými po většinu svého dětství a se svou tetou si udržel velmi blízký vztah, ačkoliv k jeho hudebním ambicím, přítelkyním a manželkám byla velmi pohrdavá.\n\nAčkoliv postupně ztrácela kontakt s příbuznými, Lennon jí až do své smrti v roce 1980 každý týden telefonoval. V roce 1965 jí koupil bungalov v Pooleu v hrabství Dorset, kde žila až do své smrti v roce 1991.\n"}
{"id": "1008600", "url": "https://cs.wikipedia.org/wiki?curid=1008600", "title": "Blues to the Bush", "text": "Blues to the Bush\n\nBlues to the Bush je živé album od The Who, které bylo prodáváno výhradně nyní zaniklým MusicMaker.com. Bylo nahráno 12. a 13. listopadu 1999 v House of Blues v Chicagu a 22. a 23. prosince 1999 v Empire Theatre v Shepherd's Bush v Londýně.\n\nAutorem všech skladeb je Pete Townshend, pokud není uvedeno jinak.\n\n\n\n"}
{"id": "1008603", "url": "https://cs.wikipedia.org/wiki?curid=1008603", "title": "Françoise Huguier", "text": "Françoise Huguier\n\nFrançoise Huguier (narozena 15. června 1942 v Thorigny-sur-Marne, Francie) je francouzská fotografka.\n\n\n\n"}
{"id": "1008607", "url": "https://cs.wikipedia.org/wiki?curid=1008607", "title": "Caterine Ibargüenová", "text": "Caterine Ibargüenová\n\nCaterine Ibargüenová (* 12. února 1984 Apartadó) je kolumbijská atletka, dvojnásobná mistryně světa a olympijská vítězka v trojskoku. \n\nJejí osobní rekord je 15,31 m. Je také kolumbijskou rekordmankou ve skoku vysokém (193 cm) a ve skoku dalekém (673 cm). Má osobní rekord v sedmiboji 5742 bodů.\nVyhrála mistrovství Jižní Ameriky v atletice ve výšce v letech 2005, 2006, 2007 a 2009 a v trojskoku 2009 a 2011. Je také držitelkou zlaté medaile z Panamerických her 2011 v trojskoku. Na mistrovství světa v atletice 2011 v Tegu skončila třetí, na londýnské olympiádě o rok později druhá a na mistrovství světa v atletice 2013 v Moskvě vyhrála díky nejlepšímu světovému výkonu roku 14,85 m ve druhém pokusu. Titul obhájila na světovém šampionátu v Pekingu v srpnu 2015 výkonem 14,90 metru. Na mistrovství světa v Londýně v roce 2017 skončila v soutěži trojskokanek druhá.\n\n"}
{"id": "1008611", "url": "https://cs.wikipedia.org/wiki?curid=1008611", "title": "Bodnant Garden", "text": "Bodnant Garden\n\nBodnant Garden je pozemek o rozloze 32 hektarů, na němž je zahrada, vlastněný společností National Trust. Leží v blízkosti Tal-y-Cafn, v kraji čtvrti Conwy, ve Walesu. Bodnant Garden se nachází nad řekou Conwy a je z z tohoto místa výhled přes údolí Conwy na vrchy Carneddau.\n\nZahrady jsou rozmanité a zahrnují formální zahrady ohraničené stříhanými živými ploty, s okrasnými jezírky a bazény a formální květinové záhony, oblouky ze štědřence \"Laburnum anygyroides\" a mnoha palácových zahrad. Ačkoliv Bodnant garden je především nejznámější pro své programy šlechtění rostlin, zvláště odrůd pěnišníků, které jsou pěstované po celém světě. Také pozoruhodné jsou sbírky šácholanů, kamélií, plaménků a hortenzií.\n\nPin Mill byl původně postaven jako altán u Woodchester Mansion, v Gloucestershire, v roce 1730. Později byl použit jako použitý jako pin mlýn. Byl přestěhován do Bodnant garden v roce 1930 a znovu postaven na terase v zahradě.\nZahrada byla založena v roce 1875, a byla vytvořena čtyřmi generacemi z Aberconways a je rozdělena do dvou částí: horní část (kolem domu) nabízí obrovské terasy napodobující italské zahrady, pozoruhodné dřeviny a formální trávníky. Nižší část \"Dell\" je upravena zalesněným údolím, potoky a divokou zahradou. Součástí Dell jsou mlýn Old Mill s rybníkem a mlýnským náhonem a atraktivním vodopád u řeky Hiraethlyn.\nMezi mnoha stromy v Dell a Woodlandu jsou pozoruhodné zejména kalifornské sekvojovce. Jedna z obřích sekvojí (\"Sequoiadendron giganteum\") měří 47,2 m (155 ft) na výšku. Další strom ze západní části Spojených států, douglaska \"Pseudotsuga menziesii\" dosahuje 48 m (157 ft). Z Číny sem byla v roce 1949 dovezena a vysazena metasekvoj \"Metasequoia glyptostroboides\", byla vysazena anonymně, je to dřevina známá dříve pouze ze zkamenělin, věřilo se, že vyhynula. \nNad Dell je \"The Poem\", rodinné mauzoleum, ze kterého vede síť stezek křovinami k Rozmarýnové zahradě na trávník (oddělený od starého parku ha-ha) a přes trávník okolo zahrady.\n\n"}
{"id": "1008615", "url": "https://cs.wikipedia.org/wiki?curid=1008615", "title": "Two Sides of the Moon", "text": "Two Sides of the Moon\n\nTwo Sides of the Moon je debutové a zároveň jediné sólové album Keithe Moona, původního bubeníka The Who. Ačkoliv bylo vydání studiového alba možností, jak ukázat svou mistrovskou hru na bicí, hrál Keith Moon na bicí pouze ve třech nahrávkách (\"Crazy like a Fox\", \"The Kids Are Alright\" a \"Move Over Ms. L\") a na perkuse v \"Don't Worry Baby\". U všech skladeb nicméně nazpíval hlavní vokály. Na albu se podíleli také Ringo Starr, Harry Nilsson, David Bowie, Joe Walsh z The Eagles, Jim Keltner, Bobby Keys, Klaus Voormann, John Sebastian, Flo & Eddie (Mark Volman a Howard Kaylan z The Turtles), Spencer Davis, Dick Dale, sestra Suzi Quatro Patti Quatro a budoucí herec Miguel Ferrer.\n\n\n"}
{"id": "1008621", "url": "https://cs.wikipedia.org/wiki?curid=1008621", "title": "Přemysl Raban", "text": "Přemysl Raban\n\nPřemysl Raban (* 29. června 1949 Kryštofovo Údolí) je český advokát a univerzitní profesor. Podílel se na založení Fakulty právnické Západočeské univerzity, kde vyučuje. Dříve přednášel také na Právnické fakultě Univerzity Karlovy.\n\nNarodil se v Údolí Sv. Kryštofa v Libereckém kraji do rodiny polesného jako druhé dítě. Posléze se rodina přestěhoval nejprve do Křížan a poté do Horního Lochova u Jičína. Zde žil až do odchodu na vysokou školu. V Jičíně také absolvoval matematicko-fyzikální gymnázium.\n\nPřemysl Raban je podruhé ženatý. Z předchozích vztahů má syna a dceru, ze současného manželství dvě dcery. Jeho bratrem byl doc. PhDr. Ing. Miloš Raban, Th.D. (20. června 1948, Kryštofovo Údolí – 7. ledna 2011, Liberec). Mladší sestra je také právnička.\n\n\n\n\n\n\n\n"}
{"id": "1008624", "url": "https://cs.wikipedia.org/wiki?curid=1008624", "title": "Josef Šebestián Daubek", "text": "Josef Šebestián Daubek\n\nJosef Šebestián Daubek (24. prosince 1842 Polička – 15. července 1922 Liteň), byl rakouský a český šlechtic z rodu Daubků, podnikatel a politik, v závěru 19. století poslanec Českého zemského sněmu.\n\nJeho otcem byl Josef František Doubek (1807–1882), český podnikatel a politik. Matka byla dcerou básníka Šebestiána Hněvkovského (1770–1847). Část rodiny se hlásila k německému táboru (strýc Eduard Daubek (1811–1878), podnikatel a politik i jeho syn Eduard Daubek mladší (1844–1912) podnikatel a politik). Josef Šebestián Daubek vystudoval reálnou školu a hospodářské a obchodní školy v Praze a Vídni. V roce 1884 se oženil s Irmou Welsovou z Vídně.\n\nOd roku 1873 byl podílníkem a od roku 1878 vlastníkem rodinných parních mlýnů v Brněnci. Roku 1882 převzal i rodové velkostatky v Litni a Vlencích na Berounsku. Díky tomu se zapojil i do podnikání v oboru lihovarnictví a pivovarnictví. Podnikání pak převzal jeho syn Josef Daubek (1888–1934). Společně s K. Kruisem se podílel na založení první lihovarnické školy v Předlitavsku. Byl jmenován členem Národohospodářského ústavu při České akademii věd a umění. V roce 1892 se stal předsedou \"Spolku obchodních mlýnů z východních Čech a západní Moravy\". Roku 1896 získal rytířský titul. Podle jiného zdroje byl na rytíře povýšen už roku 1886.\n\nByl aktivní veřejně i politicky. Roku 1874 a znovu 1890 a 1893 byl zvolen okresním starostou v Poličce a ve funkci byl ještě k roku 1895. Od roku 1883 zasedal v obecním zastupitelstvu v Brněnci a zasedal také v okresním výboru v Berouně.\n\nOd doplňovacích voleb v březnu 1892 zasedal na Českém zemském sněmu, kam byl zvolen za kurii velkostatkářskou, nesvěřenecké velkostatky. Mandát obhájil v řádných zemských volbách v roce 1895. Byl členem Strany konzervativního velkostatku.\n"}
{"id": "1008626", "url": "https://cs.wikipedia.org/wiki?curid=1008626", "title": "Camilo Vargas", "text": "Camilo Vargas\n\nCamilo Andrés Vargas Gil (* 9. března 1989, Bogotá, Kolumbie) je kolumbijský fotbalový brankář a reprezentant, který hraje za kolumbijský klub Independiente Santa Fe. Účastník Mistrovství světa 2014 v Brazílii.\n\nCamilo Vargas začínal v profesionálním fotbale v roce 2007 v kolumbijském celku Independiente Santa Fe.\n\nVargas reprezentoval Kolumbii v mládežnickém výběru U20. Zúčastnil se Mistrovství Jižní Ameriky hráčů do 20 let 2009 ve Venezuele.\n\nArgentinský trenér Kolumbie José Pékerman jej vzal na Mistrovství světa 2014 v Brazílii, přestože neměl dosud v kolumbijském A-týmu ani jeden start. Byl na šampionátu náhradním gólmanem, spolu s ním byli nominováni brankáři Faryd Mondragón (43 let, nejstarší účastník MS) a David Ospina (na turnaji jednotka v kolumbijské bráně). Na šampionátu vyhráli Kolumbijci s plým počtem 9 bodů základní skupinu C a v osmifinále vyřadili Uruguay poměrem 2:0. Ve čtvrtfinále proti Brazílii na dalšího jihoamerického soupeře již nestačili a prohráli 1:2. Vargas do žádného utkání na turnaji nezasáhl.\n\n"}
{"id": "1008629", "url": "https://cs.wikipedia.org/wiki?curid=1008629", "title": "Pád střechy supermarketu v Rize", "text": "Pád střechy supermarketu v Rize\n\nPád střechy supermarketu Maxima v Rize byla katastrofa, k níž došlo 21. listopadu 2013 17:41 místního času v hlavním městě Lotyšska.\n\nPři neštěstí zahynulo 54 lidí, včetně tří hasičů, dalších 39 bylo zraněno a potřebovali lékařskou pomoc. Byla to nejhorší katastrofa v Lotyšsku od roku 1950, kdy se v Rize potopil parník Majakovskij, což mělo za následek smrt 147 lidí.\n\nStavba supermarketu byla dokončena 3. listopadu 2011. Jeho plocha byla 4750 m² a náklady na výstavbu činily asi 1,4 milion €. Budova získala ocenění Stavba roku. Jen několik měsíců po otevření vypukl v supermarketu požár, při kterém nebyl nikdo zraněn.\n\nStřecha supermarketu se propadla v 17:41 místního času. Podle očitých svědků se zhroutila střecha u pokladen, kde mnoho lidí čekalo na zaplacení. Mezi oběťmi jsou i tři hasiči. Zahynuli po pádu jiné části střechy v době, kdy pátrali po obětech. Záchranáři odhadli, že se zřítilo asi 500 metrů čtverečních střechy, která zničila velké části obvodových zdí obchodu a celé průčelí.\n\nPříčina neštěstí zatím není známa. V době kolapsu střechy připravovali na střeše supermarketu dělníci zimní zahradu a zřejmě použili příliš velké množství zeminy. Kvůli události 27. listopadu 2013 podal demisi lotyšský premiér Valdis Dombrovskis.\n"}
{"id": "1008630", "url": "https://cs.wikipedia.org/wiki?curid=1008630", "title": "Marijn u pirátů", "text": "Marijn u pirátů\n\nMarinj u pirátů (1965, Marijn bij de Lorredraaiers) je dobrodružný historický román pro mládež od nizozemské spisovatelky Miep Diekmannové, jehož ústředním tématem je obchod s otroky v Karibiku v 17. století. \n\nRomán začíná v 21. října roku 1681 na ostrově Curaçao v Nizozemských Antilách. Seznámíme se s dětmi komisaře de Bya, s Alettou, Marijnem a Ubou, a s jejich černou kamarádkou, otrokyní Trnkou, která je vychovávána společně s nimi. Šestnáctiletý Marinj zjistí, že je do Trnky zamilován. Jejich šťastný život však rázem skončí, když ostrov postihne strašný orkán, který zničí část Willemstadu, smete do moře noclehárny otroků, rozbije o břeh velký počet lodí a připraví o život mnoho obyvatel města, včetně obou Marijnových rodičů.\n\nStarší Marijnova sestra Aletta se provdá a Uba s Trnkou žije u ní. Marijn se ale musí o sebe postarat. Vyučí se ranhojičem a dobrého ranhojiče potřebuje každá loď, která převáží otroky. Při plavbě zažije mnohá, často otřesná, dobrodružství a seznámí se s krutým údělem otroků, kteří nejsou považováni za lidi. Dokonce je unesen a stane se na čas bílým otrokem. Na Curaçau jsou všichni přesvědčeni, že se utopil.\n\nDomnělá Marinjnova smrt sblíží Ubu s Trnkou natolik, že její chování pohoršuje ostatní bělochy. Trnka ze strachu, že jí Aletta prodá, uprchne. Je unesena šmelináři otroků do Berbici v Guyaně, kde je prodána. Marijn se po návratu do Berbici vydá a nachází tam Trnku v zuboženém stavu a s dítětem jejího nového pána. Daruje jí svobodu a odváží jí zpět domů, ale při vzpouře na lodi je zraněn a Trnka skočí do moře a utopí se.\n\n"}
{"id": "1008633", "url": "https://cs.wikipedia.org/wiki?curid=1008633", "title": "Muž bez domova", "text": "Muž bez domova\n\nMuž bez domova (v anglickém originále Travelling Man) je britský televizní seriál z let 1984 a 1985. Hlavním hrdinou je bývalý policista Alan Lomax (představuje se jako „Lomax, pro přátele Max“), který usiluje o očistu svého jména poté, co strávil několik let ve vězení pro křivé obvinění z korupce. Žije na obytném člunu jménem \"Harmony\" s papouškem Frankiem, brázdí anglické plavební kanály, na vlastní pěst řeší různé kriminální případy a pátrá po svém ztraceném synovi. Hlavní roli hrál Leigh Lawson.\n\nČeskoslovenská televize odvysílala v roce 1989 jedenáct ze třinácti dílů tohoto seriálu. Hlavního představitele daboval Marcel Vašinka.\n\n\n"}
{"id": "1008636", "url": "https://cs.wikipedia.org/wiki?curid=1008636", "title": "Harry Nilsson", "text": "Harry Nilsson\n\nHarry Edward Nilsson III (15. června 1941 – 15. ledna 1994)\nbyl americký zpěvák-skladatel, který byl komerčně nejúspěšnější na začátku sedmdesátých let. Proslavil se hity \"Everybody's Talkin'\" (1969), \"Without You\" (1971) a \"Coconut\" (1972). Nilsson je také autorem skladby \"One\", kterou hrála rocková kapela Three Dog Night. Byl jedním z mála pop-rockových umělců své doby, kteří dosáhli významného komerčního úspěchu, aniž by hráli na větších koncertech nebo podnikali pravidelná turné.\n\n"}
{"id": "1008638", "url": "https://cs.wikipedia.org/wiki?curid=1008638", "title": "Židovský hřbitov v Mořině", "text": "Židovský hřbitov v Mořině\n\nŽidovský hřbitov v Mořině, nacházející se ve svahu nad obcí, byl založen v letech 1735-1736. Dochovalo se na něm zhruba 200 náhrobků barokního a klasicistního typu. Nejstarší, ještě čitelný náhrobek je z roku 1741. Pohřbívalo se zde do 30. let 20. století. Na márnici se nachází latinsko-hebrejská pamětní deska. Částečně byla opravena hřbitovní zeď a márnice. Hřbitov je dobře přístupný, vedlejší cestou od návsi. V obci se také nacházela modlitebna.\n\nJe chráněn jako kulturní památka České republiky.\n\n"}
{"id": "1008639", "url": "https://cs.wikipedia.org/wiki?curid=1008639", "title": "Měkkyně bahenní", "text": "Měkkyně bahenní\n\nMěkkyně bahenní (\"Hammarbya paludosa\") je drobná nenápadná orchidej která je v přírodě České republiky ohrožená vyhynutím, je jediný druh monotypického rodu měkkyně. V minulosti byla měkkyně bahenní pod jménem \"Malaxis paludosa\" součásti širokého rodu měkčilka.\n\nDruh vyrůstá hlavně v severních oblastech Evropy a pak se mozaikovitě objevuje po severní hranici mírného pásma v Rusku až po Dálný východ, v Japonsku a velice vzácně i v Severní Americe. Jižní evropská hranice výskytu prochází Francií, Švýcarskem, Rakouskem a Maďarskem, ale např. na Slovensku se ( mäkkuša močiarna) již nevyskytuje.\n\nPro svůj růst požaduje měkkyně bahenní specifický biotop. Vybírá si nejčastěji rozvolněné kyselé půdy rašelinišť a vrchovišť, na okrajích rašelinných jezírek a rákosin nebo v hustém porostu rašeliníku. Požaduje místa se stabilně vysokou hladinou spodní vody a s malou konkurenci jiných rostlin. Na množství slunečního svitu není příliš náročná, snáší i polostín, preferuje kolinní až montánní stupeň.\n\nVytrvalá drobná bylina která i s tenkou a křehkou nevětvenou lodyhou nebývá vyšší než 15 až 20 cm. Její dva až tři přízemní tuhé, lžícovitě prohnuté listy oválného tvaru s pochvou jsou dlouhé nejvíce 3 cm a široké do 1 cm. Slabě hranatá lodyha i listy vyrůstají z hnědé pahlízy (nepravé hlízy) s vláknitým svislým oddenkem. Každým rokem se v úžlabí horního listu nad terénem vytváří nová zelená pahlíza a stará postupně zaniká, v době kvetení má rostlina dvě pahlízy velké 4 až 8 mm. Protože okolní vegetace (rašeliník) stále přirůstá dostává se nová pahlíza postupně pod úroveň terénu a oddenek se prodlužuje směrem vzhůru. Na spodním listu během léta vyrůstají adventivní pupeny které po odpadnutí slouží k vegetativními rozmnožování. Tento specifický způsob rozmnožování je mezi evropskými druhy orchidejí raritní. Ploidie rodu je 2n = 28.\n\nKvětenství je hustý, až 9 cm dlouhý klas který je mnohdy jedinou části rostliny která z okolní vegetace vyčnívá. Nese obvykle 5 až 35 svisle souměrných pyskatých květů (které nevypadají jako u ostatních orchidejí vzhůru nohama\") na stopkách s kopinatými listeny. Žlutozelené květy 6 mm velké mají ve dvou přeslenech šest volných, na koncích zašpičatělých okvětních lístků 2 až 3 mm dlouhých, vnitřní jsou téměř o polovinu kratší. Horní vnější okvětní lístek je vejčitě kopinatý, dva boční eliptické jsou stočené. Dva spodní vnitřní, do boku směřující vejčitě kopinaté lístky jsou zakřivené, třetí vejčitý vzhůru otočený a nečleněný pysk má tmavě zelené žilky. Tyčinky, čnělka a blizna jsou srostlé do kratičkého žlutého sloupku s dvoupouzdrým prašníkem, který má v každém oddílu je po dvou brylkách s pylem. Ostruha v květu není.\n\nKvěty se zkroucenou stopkou jsou otočeny o 360 ° a pysk proto směřuje vzhůru, dlouhý stopkatý semeník je nezkroucený. Dvojité stočení květní stopky je mezi ostatními orchidejemi (u kterých se stáčejí jen o 180 °) ojedinělé. Květy jsou opylovány drobným hmyzem, plody jsou 4 × 2 mm velké válcovité tobolky s postranními otvory.\n\nPo pominutí zimního období začíná u tohoto geofytu vegetační sezona počátkem dubna. Tehdy se začíná v bazální části loňské pahlízy zvětšovat založený pupen který byl dosud chráněn zbytky odumřelých listů. Dochází k protržení obalu pahlízy a k růstu prýtu i pochvy se svinutými listy. Počátkem května pokračuje prodlužování stonku i rozbalováni listů a v paždí horního listu se začíná vyvíjet horní pahlíza. Počátkem června se dále prodlužuje květonosná lodyha, někdy roste zpříma a jindy je ohnutá a teprve později se napřímí, a spodní hnědá loňská pahlíza se začíná sesychat.\n\nV polovině června je nová horní zelená pahlíza již vyvinutá a na spodním, tvarově odlišném listu, se počínají vytvářejí listové pupeny. Tehdy začíná měkkyně kvést, nejdříve se otvírají spodní květy. Délka kvetení odvisí od počtu květů, u jedinců se 40 květy trvá téměř šest týdnů. Asi měsíc po odkvětu je již znatelná tobolka. V září vegetační sezona měkkyně končí, semena se již z tobolek vysypala a opadaly listové pupeny, nová pahlíza se zatahuje do půdy a nadzemní část rostliny usychá.\n\nPočátek vegetačního období je závislý na průběhu zimní teploty a nástupu jarního počasí. Skutečnost může být od tohoto časového harmonogramu urychlená nebo opožděná o téměř měsíc, podstatnou roli hraje i množství dešťových srážek.\n\nV Česku se počet lokalit, na kterých měkkyně vyrůstá, z historických osmi postupně snižuje, v roce 1977 již byla dokonce zařazována mezi druhy pravděpodobně vyhynulé. V současnosti se celkem pravidelně objevuje na dvou místech v Českém lese a v okolí České Lípy a nepravidelně v okolí Třeboně.\n\nS ohledem na přísné podmínky, které musí vhodný biotop splňovat (stabilní vodní režim a složení okolní vegetace), je měkkyně bahenní ve Střední Evropě vzácnou rostlinou. Z důvodu změn vodního režimu (následkem rozšířeného trendu vysušování mokřin) a zarůstání lokalit dřevinami se měkkyně bahenní postupně stává jen spoře se vyskytující rostlinou téměř ve všech oblastech, kde ještě vyrůstá.\n\nV České republice je v \"Seznamu zvláště chráněných druhů rostlin\" stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb., stejně jako v \"Červeném seznamu cévnatých rostlin České republiky\" z roku 2012, považována za druh kriticky ohrožený (§1) a (C1t).\n\n\n \n"}
{"id": "1008643", "url": "https://cs.wikipedia.org/wiki?curid=1008643", "title": "Víctor Ibarbo", "text": "Víctor Ibarbo\n\nSegundo Víctor Ibarbo Guerrero (* 19. května 1990, Tumaco, Kolumbie) je kolumbijský fotbalový útočník a reprezentant, který hostuje ve Watfordu z Cagliari. Účastník Mistrovství světa 2014 v Brazílii.\n\nIbarbo začínal v profesionálním fotbale v roce 2008 v kolumbijském celku Atlético Nacional, s nímž vyhrál v roce 2011 ligovou trofej. V červenci 2011 odešel za 2,3 milionu USD do italského klubu Cagliari Calcio.\n\nV lednu 2015 odešel z Cagliari na hostování do AS Řím. V září 2015 odešel na další hostování do anglického Watfordu.\n\nVíctor Ibarbo reprezentoval Kolumbii v mládežnickém výběru U20. Zúčastnil se Mistrovství Jižní Ameriky hráčů do 20 let 2009 ve Venezuele.\n\nV národním A-týmu Kolumbie debutoval v roce 2010.\n\nArgentinský trenér Kolumbie José Pékerman jej vzal na Mistrovství světa 2014 v Brazílii. Na šampionátu vyhráli Kolumbijci s plným počtem 9 bodů základní skupinu C. Ibarbo odehrál dva zápasy v základní sestavě proti Řecku a Pobřeží slonoviny, ale ve druhém utkání se zranil. V osmifinále Kolumbijci vyřadili Uruguay poměrem 2:0. Ve čtvrtfinále proti Brazílii se Ibarbo vrátil do sestavy, ale na dalšího jihoamerického soupeře již s týmem nestačili a prohráli 1:2.\n\n"}
{"id": "1008652", "url": "https://cs.wikipedia.org/wiki?curid=1008652", "title": "Labsko-vltavská niva", "text": "Labsko-vltavská niva\n\nLabsko-vltavská niva je geomorfologický okrsek v osové části Mělnické kotliny, ležící v okresech Mělník, Praha-východ a Nymburk ve Středočeském kraji.\n\nÚzký pás okrsku se nachází jednak podél řeky Labe mezi obcí Dolní Beřkovice na severozápadě a městem Lysou nad Labem na jihovýchodě, jednak podél řeky Vltavy od labského soutoku u okresního města Mělník k městu Kralupy nad Vltavou na jihozápadě. Při hranicích nivy či uvnitř ní leží města Neratovice, Kostelec nad Labem, Brandýs nad Labem-Stará Boleslav a Čelákovice.\n\nOkrsek Labsko-vltavská niva (dle značení Jaromíra Demka VIB–3C–4) náleží do celku Středolabská tabule a podcelku Mělnická kotlina.\n\nPodrobnější členění Balatky a Kalvody okrsek Labsko-vltavská niva nezná, uvádí pouze 3 jiné okrsky Mělnické kotliny (Lužecká kotlina, Staroboleslavská kotlina a Všetatská pahorkatina).\n\nNiva prochází mezi dalšími okrsky Středolabské tabule: Všetatská pahorkatina, Staroboleslavská rovina, Vojkovická rovina, Lužecká rovina, Kostelecká rovina, Čelákovická pahorkatina, Kojetická pahorkatina, Čakovická tabule, Středolabská niva, Sadská rovina a Milovická tabule. Dále sousedí s celky Dolnooharská tabule na severozápadě a Pražská plošina na jihozápadě.\n\n"}
{"id": "1008653", "url": "https://cs.wikipedia.org/wiki?curid=1008653", "title": "Alexander Mejía", "text": "Alexander Mejía\n\nAlexander Mejía Sabalza [Alexander Mechíja Sabalsa] (* 11. července 1988, Barranquilla, Kolumbie) je kolumbijský fotbalový záložník a reprezentant, který hraje za kolumbijský klub Atlético Nacional. Účastník Mistrovství světa 2014 v Brazílii.\n\nAlexander Mejía začínal v profesionálním fotbale v roce 2005 v kolumbijském celku Deportes Quindío. Poté hrál v roce 2011 za Once Caldas a od roku 2012 za Atlético Nacional, s nímž posbíral několik trofejí.\n\nV národním A-týmu Kolumbie debutoval v roce 2012, šlo o zápas 3. června proti Peru (výhra 1:0), šel na hřiště v 88. minutě.\n\nArgentinský trenér Kolumbie José Pékerman jej vzal na Mistrovství světa 2014 v Brazílii. Na šampionátu vyhráli Kolumbijci s plým počtem 9 bodů základní skupinu C a v osmifinále vyřadili Uruguay poměrem 2:0. Ve čtvrtfinále proti Brazílii na dalšího jihoamerického soupeře již nestačili a prohráli 1:2.\n\n"}
{"id": "1008656", "url": "https://cs.wikipedia.org/wiki?curid=1008656", "title": "Liesek", "text": "Liesek\n\nLiesek ( , ) je obec na Slovensku v okrese Tvrdošín. V roce 2013 zde žilo 2 858 obyvatel.\n\nObec založil v roce 1558 hrabě František Turzo. Měla jen tři domy a původními obyvateli byli pastýři ovcí. Od svého vzniku má zemědělský charakter, ale obyvatelé se věnovali i plátenictví, košíkářství a obchodování s obilím a vápnem.\n\nV obci se nachází barokní kostel sv. Michala archanděla, který byl vysvěcen v roce 1818 a rozšířen v letech 1996–1998. Rozšíření inicioval místní farář Štefan Koma. Kostel je zajímavý pro unikátní spojení barokního a moderního funkcionalistického stylu.\n\nKoncem 19. století (přesněji 21. prosince 1899) byl Liesek napojen na železniční trať Kraľovany – Suchá Hora. V okolí obce se dolovalo kamenné uhlí. V 19. století obyvatelé obce často emigrovali za prací.\n\nV roce 1916 byl v Liesku založen dobrovolný hasičský sbor.\n\nPo skončení 2. světové války zbylo z Liesku jen spáleniště, když ze 304 domů zůstalo nepoškozených jen 26 v části Bugaj. Obec byla osvobozena 29. března 1945.\n\nV obci se narodil Martin Ťapák (*13. říjen 1926) – filmový režisér, herec, tanečník a choreograf.\n\n"}
{"id": "1008657", "url": "https://cs.wikipedia.org/wiki?curid=1008657", "title": "MaNga", "text": "MaNga\n\nmaNga je turecká rocková kapela, která mísí hudbu z Anatolie s elektronickými prvky. Reprezentovali Turecko na Eurovision Song Contest 2010, kde s písní \"\"We Could Be the Same\"\" obsadila druhé místo. V současnosti jsou členy Ferman Akgül, Yağmur Sarıgül, Cem Bahtiyar a Özgür Can Öney.\n\nSkupina byla založena v roce 2001. Zpočátku hráli covery jiných rockových a metalových kapel. Často jsou nazývání \"Turečtí Linkin Park\".\n\nVe známost veřejnosti vešli, když se umístili druzí na hudební soutěži \"Zpívej svou píseň\". Zde upoutali pozornost manažera společnosti GRGDN – Hadiho Elazziho, který jim domluvil kontrakt s vydavatelstvím Sony Music. Stejnojmenné debutové album \"maNga\" vyšlo pod vydavatelstvím Sony Music Turecko/GRGDN v 14. prosinci 2004 a stalo se obrovským hitem. Celkem se jej prodalo více než 100 000 kusů a obdrželo zlatou certifikaci.\n\nDne 13. srpna 2006 se skupina stala první tureckou rockovou kapelou, která účinkovala na festivalu Sziget v maďarské Budapešti. Následně skupina koncertovala i v Nizozemsku a Německu.\n\nBěhem své kariéry hráli na různých hudebních festivalech a spolupracovali se slavnými tureckými zpěváky, kterými jsou \"Koray Candemir\", \"Vega\" a \"Göksel\". Většinu písní si píší členové sami. Yağmur Sarıgül říká, že žánrem se hudba dotýká nu metalu a hip hopu, který míchá s melodiemi z Anatolie.\n\nJejich duet s Gökselem se objevil v jednom z nejúspěšnějších tureckých filmů \"Sınav\". Jejich píseň \"\"Bir kadın çizeceksin\"\" figurovala mezi hudbou ze hry FIFA 06. Kapela je považována hlavní hvězdu na několika tureckých hudebních festivalech, kterými jsou \"Saklıfest\", \"Patlıcan\", \"Rokofest\" a \"Rock'n Coke\".\n\nDne 13. dubna 2008 se skupina měla objevit spolu s Tarkanem se na pódiu ve Wembley Aréně v Londýně, ale následně bylo vystoupení zrušeno z technických důvodů. Poté se objevili na pódiu v londýnském O2 Academy Islington dne 4. prosince 2009.\n\nV roce 2009 vyhráli cenu za \"Nejlepší turecký počin\" od MTV Turkey a následně ocenění \"Nejlepší evropský počin\" od \"MTV Networks Europe\" v cenách \"MTV Europe Music Awards 2009\". Ve stejný rok vydali pod vydavatelstvím Sony Music třetí album \"Şehr-i Hüzün\".\n\nDne 12. ledna 2010 veřejnoprávní vysílatel \"TRT\" oznámil, že maNga bude zástupcem Turecka na Eurovision Song Contest 2010. Ve finále soutěže se s písní \"\"We Could Be the Same\"\" umístili na druhém místě s 170 body za Německem, čímž se zasloužili o jeden z nejlepších výsledků Turecka na soutěži.\n\nV roce 2012 mělo premiéru třetí studiové album nazvané e-akustik, které zahrnovalo akustické verze písní z jejich repertoáru. O rok později skupinu opustil Efe Yılmaz. V roce 2014 bylo vydáno čtvrté album s názvem Işıkları Söndürseler Bile.\n\nFerman Akgül, celým jménem \"İbrahim Ferman Akgul\", (* 25. prosince 1979, zpěv a klávesy) se narodil v Ankaře. Studoval na ankarské vysoké školy a v roce 1998 nastoupil na Univerzitu Gazi na fakultu architektury. Hraje na kytaru a byl vedoucí zpěvákem několika rockových kapelách. Ke skupině se připojil v roce 2001.\n\nYağmur Sarıgül (* 26. srpna 1979, kytara) se narodil v Antalyi, ale když měl 2 roky, přestěhoval se s rodinou do Ankary. Na škole začal studovat hudbu a učil se hrát na klavír, housle, kytaru a následně na elektrickou kytaru. Nyní studuje hudbu na Univerzitě Gazi. V soutěži \"Zaspívej svou píseň\" získal ocenění \"Nejlepší hudebník\". Složil většinu písní skupiny a vysloužil si přezdívku \"Yamyam\".\n\nCem Bahtiyar (* 18. ledna 1979, basová kytara) se narodil ve městě Denizli. Na vysoké škole se naučil hrát na klasickou kytaru. Nyní studuje bankovnictví na Bilkentské univerzitě. Než se připojil ke skupině, spolupracoval se zpěvačkou Göksel.\n\nÖzgür Can Öney (* 21. července 1980, bubny) se narodil v Ankaře, kde studoval astronomii na Ankarské univerzitě a na univerzitě ve městě Antalya studoval obchod. V současnosti se učí hrát na basovou kytaru a jeho zájmem je modelování. Již 8 let se zajímá o kickboxing. V roce 2001 se zúčastnil mládežnické soutěžě v kickboxu, která se konala v Ankaře a kde zaujal čtvrté místo.\n\nOrçun Şekerusta ve skupině hrál na basovou kytaru. Ve skupině účinkoval jen roce 2001.\n\nEfe Yılmaz (* 3. října 1979, DJ) se narodil v Ankaře. Vystudoval informatiku na \"University of South Florida\" v USA a nyní studuje na univerzitě v Antalyi. Zabýval se hokejem a umí hrát na na bicí.\n"}
{"id": "1008659", "url": "https://cs.wikipedia.org/wiki?curid=1008659", "title": "We Could Be the Same", "text": "We Could Be the Same\n\n„We Could Be the Same“ (turecky \"Aynı Olabiliriz\") je píseň turecké rockové kapely maNga, která reprezentovala Turecko na Eurovision Song Contest 2010 v norském Oslu, kde se umístila na druhém místě za vítězným Německem.\n\nV průběhu ledna bylo oznámeno, že maNga vstoupila do intenzivního období v rámci přípravy na Eurovision Song Contest 2010, kdy zdokonalovala písně předložené veřejnoprávnímu vysílateli TRT. V únoru 2010 maNga předložila tři písně, které byly určeny pro výběr do Eurovision Song Contest 2010. Všechny skladby byly v angličtině. Vybraná píseň „\"We Could Be the Same\"“ byla vyhlášena dne 3. března vysílatelem TRT.\n\nVideoklip k písni byl natočen v Bosporské úžině naproti Zlatého rohu na palubě tankeru.\n"}
{"id": "1008665", "url": "https://cs.wikipedia.org/wiki?curid=1008665", "title": "Česká fotbalová liga 2014/15", "text": "Česká fotbalová liga 2014/15\n\n3.nejvyšší soutěž (ČFL) bude mít stejně jako v loňské sezoně stejně klubů a tedy i stejný systém. Z 2. ligy do ČFL sestoupily FK Bohemians Praha a FK Loko Vltavín jako 15. a 16. celek 2. nejvyšší soutěže. Naopak z divizí postoupily: Louňovice, Benešov, Písek, Vyšehrad a Nový Bydžov. Mužstva Sparta B a Roudnice nad Labem se odhlásila.\n\n\nPoznámky:\n<nowiki>*</nowiki> Tým FK Bohemians Praha se pro následující sezónu přihlásil do krajského přeboru. Všechna mužstva mimo Vyšehradu odmítla postup do FNL.\n\n"}
{"id": "1008667", "url": "https://cs.wikipedia.org/wiki?curid=1008667", "title": "Datace (listina)", "text": "Datace (listina)\n\nDatace (odvozeno od latinského \"datum\", tj. \"vy/dáno\") je označení pro tu část listiny, která pojednává o místu a době jejího vydání. Z tohoto důvodu se datací zabývá jak diplomatika, tak chronologie. Datace se u soukromých listin nebo u notářských instrumentů nachází často na začátku, bezprostředně po invokaci, zatímco u listin panovníků nebo papežů je součástí eschatokolu. Datovací formule může obsahovat různé způsoby datování dní i počítání let. V dataci mohou být rovněž odlišné údaje pro tzv. \"actum\" (doba právního jednání) a \"datum\" (doba vyhotovení listiny).\n\nDatum Wirzeburc XVII kal. Aprilis, indictione V, anno dominice incarnationis M°C°L°VII° regnante domino Friderico Romanorum imperatore invictissimo, anno regni eius V, imperii vero II°.\n\nDáno ve Würzburgu, na 17. dubnové kalendy, v 5. indikci, v roce Vtělení Páně 1157, za panování pána Fridricha, nepřemoženého císaře Římanů, v 5. roce jeho kralování, ve druhém roce ale jeho císařské vlády.\n\nListina byla vydána 16. března 1157. Fridrich I. Barbarossa byl korunován králem roku 1152 a císařem 1155.\nDatum Prage, anno domini millesimo trecentesimo tricesimo primo, in octava assumpcionis beatissime dei genitricis et virginis Marie.\n\nDáno v Praze, léta Páně tisícího třístého třicátého prvního, v oktávu Nanebevzetí Blahoslavené Matky Boží a Panny Marie.\n\nListina Jana Lucemburského byla vydána 22. srpna 1331.\nDatum Prage, anno domini millesimo trecentesimo sexagesimo primo, indiccione quarta decima, IIII nonas mensis augusti, regnorum nostrorum Romanorum anno sexto decimo, Boemie quinto decimo, imperii vero septimo.\n\nDáno v Praze, léta Páně tisícího třístého šedesátého prvního, ve čtrnácté indikci, na 4. srpnové nony, za panování našeho Římského léta šestnáctého, Českého patnáctého, císařského ale sedmého.\n\nListina byla vydána 2. srpna 1361, Karel IV. byl korunován římským králem roku 1346, českým králem 1347 a římským císařem 1355.\nGeben zu Prage noch Crists geburt dreyczenhundert jare dornach in dem achtundachtzigisten jare, des nehsten dinstages noch des heiligen Gotes leichnames tage, unser reiche des Behmischen in dem funfundzweinczigisten und des Romischen in dem czwelften jaren.\n\nDáno v Praze, po Kristově narození třináctistého roku a osmdesátého osmého roku, v neděli po Božím Těle, našeho panování Českého ve 25. a Římského ve 12. roce.\n\nListina byla vydána 2. června 1388. Václav IV. byl korunován českým králem roku 1363 a římským 1376.\nGeben zu Bruxs, nach Cristi geburt vierczehenhundert jare und dornach in dem einundczweintzigsten jare, am nechsten montag nach dem heiligen Cristtag, unserr riche des Ungrischen in dem vierunddrißigisten, des Romischen in dem eylften und des Behemischen in dem ersten jaren.\n\nDáno v Mostě, po Kristově narození čtrnáctistého roku a dvacátého prvního roku, v neděli po svatém Kristově dni, našeho panování Uherského v 34., Římského v 11. a Českého v prvním roce.\n\nListina byla vydána 30. prosince 1420 (přelom roku začínal už 25. prosince, proto se dobová datace a datace převedená liší v letopočtu). Zikmund Lucemburský byl korunován uherským králem roku 1387, římským králem 1410 a českým králem 1420.\nDán v Praze, v pátek po jedenácte tisíc panen, léta od narození božího syna tisícího čtyřistého šestdesátého sedmého, království našeho léta desátého.\n\nListina byla vydána 23. října 1467. Jiří z Poděbrad byl korunován v roce 1458.\nDán v Ostřihomě, v sobotu před svatu Trojicí, léta od narození syna božího tisícého čtyřistého devadesátého prvního, království našich Uherského prvního a Českého dvacátého léta.\n\nListina byla vydána 28. května 1491. Vladislav II. Jagellonský byl korunován uherským králem roku 1490 a českým králem 1471.\n\n\n"}
{"id": "1008669", "url": "https://cs.wikipedia.org/wiki?curid=1008669", "title": "John McClure", "text": "John McClure\n\nJméno a příjmení John McClure nosí více různých osob:\n\n"}
{"id": "1008671", "url": "https://cs.wikipedia.org/wiki?curid=1008671", "title": "John McClure (producent)", "text": "John McClure (producent)\n\nJohn McClure, rodným jménem John Taylor McClure (28. června 1929 − 17. června 2014) byl americký hudební producent a zvukový inženýr. Studoval na New York University, ale školu nedokončil, neboť již v roce 1950 začal pracovat v koncertní síni Carnegie Hall a nedlouho poté se stal zaměstnancem hudebního vydavatelství Columbia Records. Během své kariéry spolupracoval s mnoha hudebníky, mezi které patří například Leonard Bernstein, Bruno Walter, Dave Brubeck nebo anglická rocková skupina Pink Floyd (podílel se na albu \"The Wall\" z roku 1979). Během své kariéry získal dvě ceny Grammy. Zemřel po krátké nemoci ve věku 84 let.\n"}
{"id": "1008680", "url": "https://cs.wikipedia.org/wiki?curid=1008680", "title": "Filipp Kirkorov", "text": "Filipp Kirkorov\n\nFilip Bedrosovič Kirkorov (*30. dubna 1967, Varna, Bulharsko) je ruský popový zpěvák.\n\nNarodil se 30. dubna 1967 ve Varně v Bulharsku. Jeho otec je bulharský zpěvák arménského původu a matka ruského původu.\n\nRoku 1988 se Kirkorov poprvé setkal s populární ruskou zpěvačkou Allou Pugačovou. Ta ho pozvala na svůj novoroční koncert. Společně s ní cestoval a hrál v Austrálii a Německu. Roku 1994 se s Pugačovou oženil, později se s ní však rozvedl.\n\nÚčinkoval v mnoha pěveckých show, ale také ve filmu Zlatá rybka. Jednou z jeho nejúspěšnějších písní byla píseň Sneg.\n\nV roce 2008 byl jmenován národním umělcem Ruské fererace.\n"}
{"id": "1008681", "url": "https://cs.wikipedia.org/wiki?curid=1008681", "title": "Karel Buquoy-Longueval", "text": "Karel Buquoy-Longueval\n\nKarel Bonaventura hrabě Buquoy-Longueval (24. září 1854 Vídeň – 9. srpna 1911 Vídeň) byl rakouský a český šlechtic z rodu Buquoyů, podnikatel a politik, na přelomu 19. a 20. století poslanec Českého zemského sněmu.\n\nJeho otcem byl Georg Johann Heinrich Buquoy-Longueval (1814–1883), matkou Sophia Theresia princezna Oettingen-Wallerstein. Karel Bonaventura vystudoval práva a v roce 1878 převzal svěřenské statky Nové Hrady a Rožmberk a alodiální panství Přísečnice v Krušných horách. Mladší bratr Ferdinand Maria Heinrich von Buquoy (počátkem 20. století předlitavský ministr zemědělství) převzal lenní panství Hauenštejn. Karel Bonaventura se v roce 1878 oženil s Philippinou hraběnku Černínovou z Chudenic. Získal titul tajného rady a císařského komořího. Byl rytířem řádu Zlatého rouna. Vychodil gymnázium v Praze a Vídni a absolvoval práva na Karlo-Ferdinandově univerzitě.\n\nByl aktivní veřejně i politicky. Od roku 1880 zasedal jako dědičný člen v Panské sněmovně (jmenovaná horní komora Říšské rady). Zde patřil sněmovnímu klubu Karla III. Schwarzenberga.\n\nOd doplňovacích voleb v listopadu 1885 zasedal také na Českém zemském sněmu, kam byl zvolen za kurii velkostatkářskou, svěřenecké velkostatky. Mandát obhájil v řádných zemských volbách v roce 1889, zemských volbách v roce 1895, zemských volbách v roce 1901 a zemských volbách v roce 1908. Byl členem zemské zemědělské rady v Čechách. Věnoval se rozvoji lesního hospodaření a rozvoji průmyslu na svých statcích.\n\nPatřil ke Straně konzervativního velkostatku. Byl jedním z jejích předáků. Od roku 1892 předsedal jejímu poslaneckému klubu na zemském sněmu (poté, co z této funkce odešel Alfred August Windischgrätz. Podílel se na pokusech o česko-německé vyrovnání v Čechách a v roce 1901 navrhl jménem velkostatkářů nerealizovaný návrh na reformu volebního systému, který počítal s rozdělením velkostatkářské kurie na pět územně definovaných volebních obvodů. V roce 1908 krátce ustoupil z funkce předsedy poslaneckého klubu konzervativních velkostatkářů, když na toto místo usedl Jiří Kristián Lobkowicz, ale po smrti Lobkowicze se na post vrátil. Ještě v roce 1910 se účastnil dalších česko-německých usmiřovacích rozhorovů, ale pro zdravotní komplikace se musel těchto aktivit vzdát.\n\nZemřel v srpnu 1911. Jeho zdravotní obtíže začaly již v říjnu 1909, kdy byl na svém statku v Nových Hradech bodnut hmyzem, následkem čehož u něj vznikla otrava krve. V posledním roce žil v sanatoriu ve Vídni, kde také zemřel. Byl pohřben v Nových Hradech v Buquoyské hrobce, kterou nechal krátce předtím postavit.\n"}
{"id": "1008682", "url": "https://cs.wikipedia.org/wiki?curid=1008682", "title": "Mahidevran Gülbahar Sultan", "text": "Mahidevran Gülbahar Sultan\n\nMahidevran také Mahidevran Gülbahar, původním jménem Rosne Pranvere (1498 – 3. února 1581 Bursa) byla manželka osmanského sultána Sulejmana I. Porodila mu několik dětí, mimo jiné i prince Şehzade Mustafu.\n\nJméno Mahidevran znamená \"stále krásná\", \"ta jejíž krásná nikdy neuvadá\" nebo \"nejkrásnější všech dob\". Jiný význam jména je \"měsíc štěstěny.\" Jméno Gülbahar má dva významy - \"gül\" je v turečtině růže a \"bahar\" je v perštině jaro; tedy jméno je \"jarní růže.\"\n\nI když Mahidevran nebyla nejspíše nositelkou titulu Haseki, byla matkou prince, Şehzade Mustafy. Ten byl nejstarším synem sultána a nejpravděpodobnějším následníkem trůnu. Od toho se také odvíjelo její postavení v harému; podle tradic by měla být sultánova \"Baş Kadın\" (hlavní konkubína). To bylo druhé nejvyšší ženské postavení po Valide sultan (matce sultána). Nicméně byla nahrazena sultánovou favoritkou Hürrem, která Sulejmana okouzlila natolik, že Mahidevran už neměla žádnou jeho pozornost a od roku 1526 se jí přestal věnovat úplně. Ovšem i když se Hürrem stala sultánovou novou favoritkou a později i legální manželkou, Mahidevran stále byla matkou nejstaršího syna a stále byla považována za první manželku.\n\nO životě Mahidevran před vstupem do harému je toho známo málo. Spor je už o jejím původu; byla buď z Albánie nebo z Čerkesku. \n\n\nByla na seznamu sedmnácti žen z harému Sulejmana, když byl ještě guvernérem provincie Manisa; v té době nebyla ještě jeho souložnice, kvůli čemu společně s dalšími dvěma konkubínami dostávala 4 aspery denně, zatímco ostatní dostávaly 5. Mahidevran se později stala sultánovou favoritkou (nejspíše ve svých patnácti letech, když v roce 1515 porodila prince Mustafu). Možná porodila i druhého prince jménem Abdullah; ten je ale přisuzován Hürrem. \n\nKdyž v roce 1520 zemřel sultán Selim I., Sulejman se přesunul do Konstantinopole, hlavního města Osmanské říše, společně se svou rodinou (resp. s ní a Mustafou). V roce 1521 přišel Sulejman o dva své syny; devítiletého Mahmuda a batole Murada. Mustafa se tedy stal nejstarším mužským potomkem sultána. Z Mahidevran se stala \"Baş Kadın\". V istambulském harému ale získala novou rivalku, Hürrem Sultan (v Evropě známou jako Roxelana), která se později stala sultánovou novou favoritkou. Podle dějepisce Bernarda Navagera však Sulejman velmi miloval Mahidevran i v době, kdy současně trávil čas s Hürrem. Ale od roku 1526 jí přestal věnovat pozornost a jeho favoritkou byla pouze Hürrem. \n\nHürrem porodila svého nejstaršího syna Mehmeda v roce 1521 a v roce 1524 dalšího syna Selima (budoucího sultána Selima II.), čímž se Mahidevranino postavení změnilo – byla nyní konkubína s pouze jedním synem. Napětí ve vztazích mezi těmito ženami byly zmírněny díky Valide sultan Hafse, sultánově matce. Podle zpráv historika Navagera rivalita vyvrcholila tím, že Mahidevran surově zbila Hürrem, což sultána rozhněvalo. Podle historika Necdet Sakaoğlu však jsou boje mezi Mahidevran, Hürrem, Gülfem a Hafsou příliš zveličovány a nejsou pravdivé. Mahidevran opustila Istanbul společně se svým synem, když odcházel do guvernátu, a dlela s ním až do jeho smrti v roce 1553. Poté odešla do Bursy, kde i zemřela.\n\nZmínky o tom, že Hürrem válčila i s jinou Sulejmanovou konkubínou, Gülfem, jsou diskutabilní. Hürrem sice nikdy neopustila palác s žádným ze svých synů, jak tomu bývalo zvykem, avšak zkazky o tom, že Hürrem používala čáry a magii, aby ovládla Sulejmana, jsou nepravdivé a fiktivní. Hürrem měla nezletilou dceru, která nemohla opustit palác až do svých šestnácti let a její nejmladší syn Cihangir byl od narození těžce nemocný; to byly důvody, proč Hürrem zůstala v hlavním městě, místo aby odešla s některým ze svých synů do místa jeho nového působiště (synové sultána po dosažení určitého věku byli postaveni do čela některé z provincií).\n\nV roce 1533 nebo 1534 (přesné datum není známo) po odchodu Mahidevran do Manisy, se Sulejman s Hürrem oženil za doprovodu velkolepého formálního ceremoniálu, v důsledku toho Mahidevran již nebyla hlavní konkubínou.\n\nSulejman a Mahidevran měli spolu několik dětí:\n\nSyn Mustafa, předpokládaný následník trůnu, byl na příkaz otce popraven za velezradu. Stalo se tak v září 1553 ve vojenském ležení v údolí Ereğli u Konye. Mustafova tajná korespondence s Peršany s jeho pečetí a podpisem \"Sultán Mustafa\" je dodnes uložena v archivu Topkapi. Historické prameny dokládají také nezdařený pokus části armády sesadit a izolovat Sulejmana v Dimetoce a dosadit Mustafu na trůn.\n\nPostava Mahidevrán se objevila i v turecké historické telenovele Muhteşem Yüzyıl (česky Velkolepé století). Zde ji hraje německá herečka tureckého původu Asiye Nur Fettahoğlu. V tomto televizním zpracování se z Máhidevraniných děti objevuje pouze zmíněný Şehzade Mustafa.\n"}
{"id": "1008683", "url": "https://cs.wikipedia.org/wiki?curid=1008683", "title": "Kir", "text": "Kir\n\nKir je koktejl, směs bílého vína a likéru z černého rybízu (\"creme de cassis\"). Pochází z Burgundska a užívá se hlavně ve Francii jako oblíbený aperitiv.\n\nZe silně aromatických bobulí černého rybízu se v okolí Dijonu tradičně vyrábí likér, který se také míchal se suchým burgundským bílým vínem v různém poměru. V současnosti je obvyklý poměr 1:10. Osvěžující nápoj mä medovou až temně červenou barvu a zajímavou chuť. V různých oblastech Francie, v Lucembursku a v Alsasku se vyrábí a prodává v mnoha variantách, například s likérem z broskví, z moruší, z grapefruitu aj.\n\nV roce 1952 se nápoj začal vyrábět průmyslově, a to podle receptu kanovníka Felixe Kira, který byl v letech 1945–1968 starostou města Dijonu. Odtud pochází název Kir.\n\nNejčastěji se používá víno odrůdy Aligoté. Vylepšením receptu je \"kir royal\" (královský kir), v němž se místo vína používá sekt, ideálně šampaňské víno. Víno se dá také nahradit cidrem.\n\n"}
{"id": "1008694", "url": "https://cs.wikipedia.org/wiki?curid=1008694", "title": "Fatma Sultan (dcera Sulejmana I.)", "text": "Fatma Sultan (dcera Sulejmana I.)\n\nFatma Nur Sultan (duben 1516 – 1561) byla osmanská princezna. Byla dcerou sultána Süleymana I. a jeho konkubíny Fülane Hatun. Z matčiny strany měla staršího bratra Mahmuda (1512–1521), který však v devíti letech zemřel na neštovice. Byla nevlastní sestrou sultána Selima II., jehož matkou byla Haseki Hürrem Sultan. Po smrti svého bratra Mahmuda se společně s matkou odstěhovala do starého paláce. Zemřela přirozenou smrtí v roce 1561 ve věku 45 let.\n"}
{"id": "1008697", "url": "https://cs.wikipedia.org/wiki?curid=1008697", "title": "Dějiny Svatého Tomáše a Princova ostrova", "text": "Dějiny Svatého Tomáše a Princova ostrova\n\nOstrov Svatý Tomáš byl objeven pravděpodobně 21. prosince 1471 kapitány Joao de Santarém a Pero Escobarem během jejich objevitelské expedice v Guinejském zálivu. Ostrov nazvali podle apoštola Svatého Tomáše. Prvního ledna 1472 objevili ostrov Anno Bon (Nový rok, dnes Annobón) a 17. ledna Princův ostrov, který pojmenovali Ostrov svatého Antonína. Souostroví bylo liduprázdné. Pro stavbu faktorie byly shledány jako nezajímavé.\n\nV roce 1482 objevili Portugalci černošský stát Kongo, který mohl svou silou ohrožovat jejich koloniální zájmy. Proto vznikla potřeba vybudování bezpečné základny v jeho blízkosti. Také plachetnice potřebovaly nějaký přístav, kde by během dlouhé cesty do Indie mohly doplnit vodu, proviant a strávit čas během bezvětří.\n\nPortugalský drobný šlechtic Joao de Paiva dostal ostrovy do svého vlastnictví, ale do kolonizace se neměl. Král Jan II. Portugalský jeho motivaci zvýšil, když ostrovy připsal do Paiova dědičného majetku. Ta Paiva přimělo, aby na ostrov Svatého Tomáše poslal první osadníky. Ti se vylodili u Fíkového mysu, byli zdecimováni malárií a jen zlomek původních osadníků se zbaven iluzí vrátil zpět do Portugalska.\n\nOstrovy byly Paiovi odebrány a připsány šlechtici Álvoro de Caminha Soto Maior. Jan II. Portugalský přísun osadníků zajistil výnosem, že na ostrovy budou odsunuti pokřtění mladí (2–10 let) chlapci odebraní židovských rodinám a vyhnanci. Ti v roce 1493 založili osadu v místě dnešního hlavního města São Tomé. Byla jim dána možnost obchodu s pobřežím okolo delty Nigeru. Začátky byly velmi krušné, středomořské plodiny se na ostrovech neuchytily, bělochy kosila malárie. Naproti tomu dovezená cukrová třtina z Madeiry poskytovala třikrát větší výnosy než na Madeiře samotné. Na práci na plantážích bylo z kontinentální Afriky dovezeno přes 3000 otroků.\n\nV roce 1499 osídlili augustiáni Ostrov svatého Antonína. Ten poskytoval podobně skvělé výnosy cukrové třtiny jako Svatý Tomáš. Jan II. Portugalský proto nařídil, že výnosy z pěstování třtiny na Ostrově Svatého Antonína budou zdrojem důchodu jeho následníka, tedy prince. Ostrovu se z tohoto důvodu začalo říkat Principé (Princ), v českém úzu Princův ostrov. V roce 1510 získal Svatý Tomáš monopol na obchod s otroky, který později ztratil, ale i tak zůstal až do konce 19. století významných otrokářským uzlem.\nOstrovy byly pro bílé kolonizátory neoblíbené, jak z důvodu malárie, tak z důvodu jejich izolovanosti. Na ostrovy proto přicházeli Portugalci ve své domovině odsouzení za těžké zločiny, kteří plodili své potomky s černošskými otrokyněmi. Vznikla tak vrstva mulatů, která byla proti malárii odolnější a přirozeně zaujali důležité posty ve správě ostrovů. Portugalští úředníci se snažili mulatům zachovat jejich otrocký status, to se ale setkávalo s odporem jejich bílých otců, kteří příležitostně posílali králi protestní petice. Svobodu mulatů se podařilo zachovat. Tato svoboda nebyla automatická, rodič ji svému potomkovi musel darovat.\nV roce 1528 se podařil prosadit institut svobodných černochů, kteří měli podobná práva a povinnosti jako ostatní osadníci. Mohli volně obchodovat a vést plantáže, místa v koloniální správě jim ale byla nadále zapovězena. Chronický nedostatek pracovních sil pro práci na cukrových plantážích se řešil dovozem dalších otroků z afrického kontinentu. Protože jejich páni jim nebyli schopni zajistit obživu, otroci během pracovních dnů dělali na plantážích a o víkendech obdělávali vlastní pole, kde si pěstovali potraviny pro okamžitou spotřebu. V roce 1530 proběhla vzpoura otroků, která byla potlačena. Vzpoury otroků se pak periodicky opakovaly téměř každou dekádu až do faktického vymýcení otroctví v roce 1901. Až na výjimky, tato povstání byla neúspěšná.\n\nZájem Portugalska o ostrovy začal upadat s objevem Brazílie. Dle výnosu z roku 1535 se zločinci přestali deportovat na Svatého Tomáše a Princův ostrov a jejich odsun byl změněn právě na Brazílii. Přísun bílé krve na ostrovy ustal, mulati začali ve správě ostrovů převažovat. Královský výnos z roku 1547 je konečně a definitivně s bělochy zrovnoprávnil.\nV druhé polovině 16. století čekal ostrovy hospodářský rozmach, jelikož cukrovarnictví na Madeiře upadávalo a v Brazílii se ještě nestačilo rozvinout. Dalším významným zdrojem příjmů byl obchod s otroky a služby pro evropské obchodníky.\nKonec 16. století a 17. století byl naopak obdobím silného úpadku. Vše začalo spory mezi místní církví a státní správou v roce 1594, kdy biskup Francisco de Villa Nova vyobcoval guvernéra Fernandese Mensese. Spory mezi bělochy využili černí otroci, kdy vůdce Amador soustředil na jedno místo přes 5000 černochů i nerovnoprávných mulatů (nerovnoprávní mulati byli ti, k jejichž otcovství se odmítli běloši přiznat) a vyčlenil z nich armádu o 800 mužích. Bez potíží dobyl hlavní město, ovládl dvě třetiny ostrova, zničil polovinu cukrovarů a následně se prohlásil králem. Běloši začali prchat do bezpečnější Brazílie. Trvalo přes rok, než nově vytvořené bělošské ozbrojené síly dokázaly povstání potlačit. Samozvaný král Amador byl zajat dne 4. ledna 1596, pověšen a následně rozčtvrcen. Amadorovo povstání pak bylo zdrojem inspirace pro osvobozenecký boj v druhé polovině 20. století.\n\nRoku 1598 se u břehů objevili Nizozemci, kteří na ostrov Svatého Tomáše zaútočili a začali jej okupovat. Během pár týdnů byly jejich počty natolik rozvráceny tropickými nemocemi, že se dali na ústup, při němž zničili mnoho cenného vybavení. Po této zkušenosti se další velká část bělochů evakuovala do Brazílie a vzala si sebou mnoho ze zbylého vybavení cukrovarů a plantáží. Ze 72 plantáží jich bylo 59 opuštěných.\n\nOtroci zbavení pánů utíkali do vnitrozemí a zakládali tam svébytné komunity tzv. angolares. Jejich pravidelné nájezdy ničily městská sídla a plantáže. Někteří angolares se v průběhu dějin dokázali přizpůsobit a městským sídlům a osadám dodávali dřevo, jídlo, ryby a drobné řemeslné předměty, nicméně jejich útoky zůstaly problémem až do 19. století.\n\nV roce 1625 nizozemské nájezdy zcela rozvrátily portugalský obchod v Guinejském zálivu a ostrovy se ocitly v izolaci, v roce 1626 bylo hlavní město Nizozemci vyrabováno. V roce 1637 obsadili Nizozemci důležité portugalské základny v kontinentální Africe a jejich pozornost se znovu upnula na Svatého Tomáše. V roce 1641 se na ostrově Nizozemci vylodili a obsadili ho. Nizozemská přítomnost přinesla určitou hospodářskou konsolidaci, protože ostrované získali prostřednictvím nizozemské Západoindické společnosti přístup na světové trhy s cukrem a otroky. V roce 1564 byl Svatý Tomáš zaskočen nájezdem francouzských pirátů. Jako reakce byla postavena pevnost Sao Jerónimo.\n\nRoku 1648 z Brazílie vyrazilo silné portugalské loďstvo s cílem obnovit vliv Portugalců v oblasti Guinejského zálivu. Tento záměr se podařil, Nizozemci byli vytlačeni a Svatý Tomáš a Princův ostrov se znovu ocitli pod portugalskou správou. To přineslo další hospodářský úpadek, jelikož portugalské impérium bylo oslabeno vnitřními spory. Králem jmenovaní guvernéři se na ostrovech nevyskytovali, vládli v zastoupení. Svatý Tomáš byl i nadále pustošen pravidelnými nájezdy pirátů, otrockými vzpourami a útoky angolares. Správa souostroví se proto přesunula na menší a klidnější Princův ostrov, který začal sloužit jako překladiště otroků a celnice.\n\nVe století 18. úpadek pokračoval. Portugalci téměř rezignovali na správu Svatého Tomáše a jejich vláda končila za hranicemi hlavního města São Tomé, zbytek byl de facto v rukách spontánně vytvořených samosprávných komunit složených z uprchlých otroků a plantážnických rodů. Princův ostrov nadále sloužil jako překladiště a celnice. Roku 1706 na Principé zaútočili Francouzi, obsadili jej a do roku 1709 okupovali. Poté obsadili i Svaté Tomáše, instalovali na něj vlastní vládu, která se udržela až do roku 1715. Od tohoto roku Svatému Tomáši vládli místní „sousedské výbory“. Pokusy Portugalskem dosazených guvernérů obnovit koloniální autoritu skončily neúspěchem a omezily se jen na formální dozor a správu hlavního města.\nRoku 1735 byla na Svatý Tomáš alokována portugalská vojska s cílem obnovit pořádek, ty se ale vzbouřila a až do roku 1739 byla mimo kontrolu.\n\nPortugalská správa tak během 18. století měla ve svých rukou jen Princův ostrov. Sousedské výbory na Svatém Tomáši, později nazývané „senátní komora“ sice portugalskou správu de iure uznávaly, ale de facto ignorovaly a to včetně celních, monopolních a daňových opatření. Tato ignorace umožnila drobný obchod s projíždějícími loděmi a pobřežím Afriky. Pravidelné nájezdy francouzských, anglických a nizozemských pirátů nedovolily větší rozvoj cukrovarnického průmyslu, takže tento drobný obchod se stal středobodem ekonomické činnosti.\n\nBěhem napoleonských válek byly ostrovy roku 1799 obsazeny francouzským kapitánem Landoplhem, který odplul až za úplatek osmi set uncí zlata.\n\nV roce 1808 zakázalo portugalské impérium obchod s otroky, na Princově ostrově se ale s tichým souhlasem místních úřadů obchodovalo s lidmi až do konce 19. století.\n\nHospodářská a společenská stagnace ostrovů pokračovala až do poloviny 19. století, pak následoval rozvoj díky pěstování kávy a kakaa. Otroctví bylo pomalu nahrazováno prací za mzdu; kontrakty byly ale natolik nevýhodné, že se de facto pro pracovníky moc nezměnilo.\n\nPeriodické epidemie neštovic a malárie způsobovaly na plantážích vysokou úmrtnost, která se v nejhorších letech blížila 7,1 %. Kojenecká úmrtnost dosahovala hrozivých 48 %. Svatý Tomáš a Princův ostrov tak získávaly špatnou pověst „zeleného pekla“, což přinášelo chronické problémy s nedostatkem pracovní síly. Dělníci tak museli být k podepisování pracovních kontraktů donucováni a často byli z afrického kontinentu doslova odvlečeni. Kvůli pracím na plantážích byl v roce 1897 vytvořen „zákon proti tuláctví“, přičemž tuláci byli odsuzováni k nuceným pracím.\n\nProdukce káva a kakaa se nadále rychle zvětšovala. Mezi léty 1893–1900 pocházelo 10 % kakaa na světových trzích právě ze Svatého Tomáše a Princova ostrova.\n\nV roce 1907 Britské impérium vyhlásilo bojkot portugalské kávy a kakaa kvůli špatným pracovním podmínkám na plantážích. To Portugalce donutilo podmínky zlepšit. Když v roce 1909 začala stovka Mosambičanů stávkovat a žádala transport zpět do vlasti, jejich přání jim bylo vyplněno, což byl do té doby bezprecedentní krok.\n\nSvržení monarchie v Portugalsku a její nahrazení republikou přineslo svobodu slova. Evropská veřejnost se tak začala dozvídat detaily práce na plantážích, což způsobilo její pobouření. Pracovní kontrakty byly proto na ostrovech zkráceny na tři roky a bylo znemožněno jejich prodlužování prakticky do nekonečna. Na ostrově se objevila nová společenská vrstva bezprizorných nezaměstnaných, tzv. \"forros\", kteří odmítali pracovat.\n\nV roce 1911 byla na ostrovy zavlečená ze Senegalu spavá nemoc.\n\nDemokratizace Portugalska probudila sebevědomí černochů v koloniích, kteří se začali spolčovat, zakládali obdoby pracovních odborů a vydávali vlastní noviny. Toto „africké probuzení“ se dostalo i na Svatý Tomáš a Princův ostrov, k nelibosti vlastníků plantáží. V roce 1926 se konaly volby do Nejvyšší rady kolonií. Druhý nejvyšší počet hlasů získal černošský svatotomášský rodák Ayres de Sacramento Menses, lékař, přispěvatel do listů Černoch, Hlas Afriky a Africké pošty. Svatotomášstí běloši vnikli do jeho ordinace jakožto i kanceláře Ligy pro ochranu černochů, rozbili vybavení a trosky zapálili.\n\nPortugalská republika se začala propadat do silných společenských a hospodářských problémů, z části zaviněných velkou hospodářskou krizí. To snížilo odbyt kakaa a kávy, což se na ostrovech silně projevilo.\n\nV roce 1928 se vlády ujal diktátor António Salazar. Nový autoritativní kurz vyústil na Svatém Tomáši k povstání, kdy dvě stě mužů obsadilo guvernérský palác a guvernéra internovalo. Následně byl do Portugalska odeslán vzkaz, že to není vzpoura proti portugalské nadvládě, ale proti osobnosti guvernéra. Guvernér byl odvolán, povstalci to považovali za své vítězství a rozešli se domů; toto vítězství bylo následně zkaleno represemi, neboť Salazar si přál vůdce povstání potrestat.\n\nČtvrtého února 1953 proběhl masakr v Batepá, který měl rozdrtit domnělé povstání a zasel nedůvěru obyvatel k portugalské nadvládě.\n\nRoku ostrovy 1975 získaly mírovou cestou nezávislost. Výsadek partyzánských skupin cvičených na Kubě nebyl nakonec nutný.\nBezprostředně po získání nezávislosti byla uzákoněna vláda jedné strany, nacionalisticko-socialistické MLSTP (\"Movimento de Libertação de São Tomé e Príncipe, Hnutí pro osvobození Svatého Tomáše a Princova ostrova\"). Centrální plánování zavedené roku 1979 přivedlo stát ke krachu a nedostatek peněz na import léků způsobil epidemii malárie. Tyto skutečnosti přiměly vládnoucí stranu k revizi své politiky a v roce 1991 byly umožněny demokratické svobodné volby, které vyhrála strana PCD-GR. Volby v roce 1994 vyhrála znovu MLSTP, která v roce 1995 musela čelit armádnímu puči, který byl ale neúspěšný. V roce 2003 Parlament omezil pravomoci prezidenta Bandeira de Menezese, který jako reakci parlament rozpustil. Zemi hrozil puč, nicméně byl zažehnán, když Menezes přistoupil na kompromis, že omezení pravomocí prezidentského úřadu proběhne až po vypršení jeho mandátu. Během nultých let 21. století byla na kontinentálním šelfu blízko Svatého Tomáše a Princova ostrova nalezena ložiska ropy. Netransparentní jednání s Nigérií ohledně územního rozdělení šelfu vyvolalo demonstraci v hlavním městě, která byla násilně rozehnána a stala se roznětkou větších nepokojů. 16. července 2003 armáda využila návštěvy prezidenta Menzese v Nigérii a provedla ozbrojený převrat, kdy obsadila všechny strategická místa v zemi. Nový režim byl ale odsouzen mezinárodním společenstvím a dostal se do takové izolace, že vůdce povstání Fernando \"Cobo\" Pereira se po týdnu vedení státu zřekl a umožnil návrat prezidenta do země, jakožto i obnovení staronové vlády. Nigérie se následně dohodla se Svatým Tomáše a Princovým ostrovem, že příjmy z ropných nalezišť se budou dělit v poměru 3:2. V roce 2014 začínající těžba ropy stále nepřinášela očekávané příjmy.\n"}
{"id": "1008699", "url": "https://cs.wikipedia.org/wiki?curid=1008699", "title": "Protokol (diplomatika)", "text": "Protokol (diplomatika)\n\nProtokol je v diplomatice označení pro úvodní část listiny.\n\nProtokol jako úvodní oddíl listiny může obsahovat některou z následujících částí:\nV úvodu listiny se mohou vyskytovat i formule obvykle obsažené v textu, např. arenga či promulgace.\n\nIn nomine domini amen. Nos Wencezlaus dei gracia rex Bohemie et Moravie. Omnibus presentem paginam inspecturis salutem in perpetuum.\n\n\"Ve jménu božím amen. My Václav z boží milosti král Český a Moravský. Všem přítomným list opatrujícím zdraví na věky.\"\n\nOttakarus dei gracia Boemorum rex, dux Austrie et Stirie et marchio Moravie. Providis et discretis viris, judici et cuibus in Lithomierzicz graciam suam et omne bonum.\n\n\"Otakar z Boží milosti král Čechů, vévoda Rakouský a Štýrský a markrabě Moravský. Moudrým a opatrným mužům, rychtáři a měšťanům v Litoměřicích milost svou a vše dobré.\"\n\nIn nomine sancte et individue Trinitatis amen. Othakarus dei gracia Boemie rex, dux Austrie et Stirie et Karinthie marchioque Moravie, dominus Carnyole, marchie Egre ac Portus Naonys. Omnibus imperpetuum.\n\n\"Ve jménu svaté a nerozdílné Trojice amen. Otakar z Boží milosti král Český, vévoda Rakouský, Štýrský, Korutanský a markrabě Moravský, pán Kraňska, vládce Chebu a Pordenone. Všem na věčnost.\"\n\nDitrimentum pati poterunt gesta sive paccio mortalium, nisi valido litterarum et testium vigore fulcita roborentur. Nos igitur Heinricus, Zmilo et Vlricus necnon Reinmundus, germani sive fratres de Luchtenburch, innotescere volumus presentibus et victuris, presens scriptum inspecturis, quod nos dilectorum civium nostrorum in Broda...\n\n\"Újmu by mohly utrpět události nebo dohoda lidí smrtelných, leda by byly stvrzeny mocí listů a svědků. Proto my Jindřich, Smil a Oldřich i také Rajmund, bratři z Lichtenburka chceme oznámit tímto listem nynějším i budoucím, kdo by tento list viděl, že našich milých mašťanů v Brodu...\"\n\nWir Wenczlaw von gotis gnaden Romischer kunig zu allen czeiten merer des reichs und kunig ze Beheim bekennen und tun kunt offenlich mit diesem brieve allen den, die yn sehen oder horen lesen, wann der rate, schepffen, gesworne und gemeinlichen die burger der stat zu Bruxe, unser lieben getrewen mit den burgern gemeinlichn der stete zu Laun, Sacz, Slan und Leuthmericz...\n\n\"My Václav z Boží milosti Římský král po všechny časy rozmnožitel říše a král český oznamujeme a zveřejňujeme tímto listem všem těm, kteří jej uvidí nebo čtoucí uslyší, že rada, starší, přísežní a všichni měšťané města Mostu věrní naši milí spolu s měšťany měst Loun, Žatce, Slaného a Litoměřic...\"\n\nWir Sigmund von gotes gnaden Romischer kunig czu allen czijten merer des richs und zu Hungern, zu Behem, Dalmacien, Croacien etc. kunig bekennen und tun kunt offembar mit disem brief allen den, die in sehen ader horen lesen, das fur uns kommen sind der burgermeistere, rate und burgere gemeinlichen der stat zu Bruxe, unsere liebe getrewen und...\n\n\"My Zikmund z Boží milosti Římský král po všechny časy rozmnožitel říše a Uherský, Český, Dalmatský, Chorvatský atd. král oznamujeme a zveřejňujeme tímto listem všem těm, kteří jej uvidí nebo čtený uslyší, že před nás předstoupili purkmistr, rada a měšťané obce města Mostu, věrní naši milí a...\"\n\nMy Jiří, z boží milosti král Český, markrabě Moravský, Lucemburský a Slezský vévoda a markrabě Lužicský etc. oznamujem vám purgrmistru, conšelom i obci města Mostu věrným našim milým tímto listem, že...\n\nMaximilián druhý, z boží milosti volený Římský císař a Uherský, Český etc. král etc. Opatrní věrní naši milí. \n\nLéta Páně tisícého pětistého devadesátého pátého, ve čtvrtek po svatém Diviši stala se smlauva a trh celý a dokonalý mezi nejjasnějším a nejnepřemoženějším a velikomocným knížetem a pánem panem Rudolfem druhým, voleným Římským císařem, Uherským a Českým králem s jedné a opatrnými purkmistrem a konšeli, staršími obecními i vší obcí města Mostu z strany druhé.\n\n"}
{"id": "1008700", "url": "https://cs.wikipedia.org/wiki?curid=1008700", "title": "Pořadové číslo panovníka", "text": "Pořadové číslo panovníka\n\nPořadové číslo panovníka je číslovka používaná k rozlišení osob stejného jména, které zastávaly týž úřad. Značí se římskou číslicí zpravidla umístěnou za osobním jménem (v případě dvou osobních jmen někdy mezi ně). Nejvýraznějším příkladem je rozlišení pořadí u panovníků a papežů. \"Panovnické pořadí\" je číslovka uváděná za jménem panovníka z důvodu rozlišení mezi více úřadujícími králi, královnami (resp. knížaty, vévody, princi ad.) panujícími na témže území v jiné době, avšak pod stejným panovnickým jménem.\n\nObvykle pořadí začíná s vytvořením daného území či státu, nebo od počátku konkrétní následnické panovnické linie. Například bulharský král (car) Boris III. a jeho syn Simeon II. dostali své panovnické jméno po započtení středověkých panovnícíků První a Druhé bulharské říše, ačkoli současné Bulharsko existující teprve do roku 1878 je se staršími bulharskými státy příbuzné jen vzdáleně. Na druhou stranu číslování anglických králů začíná normanskou invazí. To je důvod, proč je syn Jindřich III. je řazen jako Eduard I., přestože před dobytím Anglie vládli již tři Eduardové.\n\nObvykle jsou započítáváni pouze panující členové, či hlavy rodu, a číslovat je posloupně až do konce dynastie. Výraznou výjimkou je německá dynastie Reussů. Tento rod je zvláštní tím, že každý mužský člen rodu v posledních stoletích dostal jméno Jindřich (Heinrich), a každý z nich, tedy nikoli jen hlava rodu, byl číslován. Zatímco členové starší linie rodu byli číslováni dle pořadí narození až do vyhasnutí linie v roce 1927, členové mladší line byli (a stále jsou) číslováni v řadách, které začínají a končí přibližně se začátkem a koncem staletí. To vysvětluje proč současná hlava rodu Reussů je Heinrich IV., jeho syn Heinrich XIV. a jeho syn zase Heinrich XXIX.\n\nV některých případech se započítávají dokonce legendární, či fiktivní panovníci. Například švédští králové Erik XIV. (panoval v letech 1560–68) a Karel IX. (1604–11) do svého pořadí zahrnovali také bájné krále z dějin Johannese Magna z roku 1544, v nichž vymyslel šest králů každého jména před těmi, kteří byli skutečně potvrzeni pozdějšími historiky.\n\nJiná praxe je u panovníků, kteří mají dvě nebo více osobních jmen. U švédských panovníků řadová číslovka určuje pouze první jméno, např., Gustav VI. Adolf, známý jako \"Gustav Adolf\", byl šestým Gustavem (Gustafem), ale jako Gustav Adolf byl již třetí. Naproti tomu v Pruském království panovali postupně Bedřich I., Bedřich Vilém I., Bedřich II. a Bedřich Vilém II., a poté Vilém I. Podobně papež Jan Pavel I., jenž si své dvojí jméno zvolil jako poctu svých předchůdců papežů Jana XXIII. a Pavla VI., a jeho nástupcem byl Jan Pavel II.\n\nPodobná situace je například u českých králů: Přemysl Otakar I., Václav I., Přemysl Otakar II., Václav II. a Václav III.\n\nPanovníci se stejným jménem se rozlišují podle svých pořadových čísel:\n\nPanovnické pořadové číslo se může vztahovat take na panovníka říše a zároveň panovníka některého z nástupnických států říše:\n"}
{"id": "1008701", "url": "https://cs.wikipedia.org/wiki?curid=1008701", "title": "Fatma Sultan (dcera Selima I.)", "text": "Fatma Sultan (dcera Selima I.)\n\nFatma Sultan (1500 – 1570), (\"v osmanské turečtině فاطمہسلطان\") byla osmanská princezna, dcera Selima I. a Ayşe Hafsi Sultan. Jejími sourozenci byli, sultán Sulejman I., Hatice Sultan, Șah-Huban Sultan a Beyhan Sultan. Byla provdaná za Kara Ahmeda Pašu, který byl velkovezírem v Osmanské říši mezi lety 1553 a 1555 a který byl roku 1555 na příkaz sultána Sulejmana I. popraven pro úplatkářství. Počet jejich dětí není znám.\n\nFatma Sultan zemřela zřejmě kolem roku 1570 přirozenou smrtí.\n\nPostava Fatmy Sultan se vyskytuje v tureckém televizním seriálu \"Muhteşem Yüzyıl Velkolepé století\", kde ji ztvárnila turecká herečka Meltem Cumbul.\n"}
{"id": "1008706", "url": "https://cs.wikipedia.org/wiki?curid=1008706", "title": "Alois Hauk", "text": "Alois Hauk\n\nAlois Hauk (25. března 1906 Šternberk – 4. března 1992 Ried, Německo) byl český římskokatolický kněz německé národnosti, poslední německý farář v Horním Městě a papežský kaplan.\n\nPocházel z národnostně smíšeného manželství, jeho otec byl Němec a matka Češka. Vystudoval gymnázium ve Šternberku a Cyrilometodějskou bohosloveckou fakultu v Olomouci, kde 5. července 1931 přijal kněžské svěcení. Poté působil jako farní vikář nejprve v Křenově a od roku 1934 v Šumperku. V říjnu 1938 byl ustanoven administrátorem farnosti Horní Město, kam se odstěhoval i s oběma svými rodiči, a roku 1939 se stal tamním farářem. Přes nepříznivou hospodářskou situaci se mu v roce 1942 podařilo zajistit vybudování teplovzdušného topení v hornoměstském kostele sv. Máří Magdaleny, který předtím nebyl vytápěn. Od roku 1943 byl také místoděkanem rýmařovského děkanství. Dne 6. června 1945 zemřel přímo na faře v Horním Městě jeho otec, který byl pohřben na tamním hřbitově.\n\nV únoru 1946 odjel spolu se svou matkou a odsunutými hornoměstskými Němci do Německa. Ačkoliv je vlak měl odvézt do Bavorska, nakonec skončil v Hesensku, kde Alois Hauk působil jako duchovní fuldské diecéze, a to nejprve ve vesnici Mottgers a od roku 1963 v Amöneburgu. Kromě toho se staral o své vysídlené krajany a vystupoval také jako jejich mluvčí. Od roku 1960 každoročně jezdil do svého rodiště, kde měl příbuzné, a při této příležitosti navštěvoval i Horní Město. V roce 1976 odešel na odpočinek a odstěhoval se do Riedu u Fuldy, kde strávil zbytek života. Dne 21. března 1981 jej papež Jan Pavel II. jmenoval kaplanem Jeho Svatosti. Naposledy Alois Hauk navštívil Šternberk v červenci 1991 v rámci oslav šedesátého výročí svého kněžství.\n\n"}
{"id": "1008711", "url": "https://cs.wikipedia.org/wiki?curid=1008711", "title": "Diskografie maNgy", "text": "Diskografie maNgy\n\nDiskografie maNgy, turecké alternativní rockové kapely, se skládala ze 7 studiových alb, 6 singlů a 15 videoklipů a 2 soundtracků.\n\nSvé debutové album \"maNga\" bylo vydáno v 14. prosinci 2004 pod nakladatelstvím Sony Music. Alba se prodalo více než 100 000 kusů a získalo zlatou certifikaci. V roce 2006 byla vydána re-edice tohoto alba, kde se objevili krom starých písní i 2 nové písně a speciální DVD.\n\nV roce 2006 nahráli soundtrack k tureckému filmu \"Sınav\". Zatím poslední album je z roku 2014 a nese jméno \"Işıkları Söndürseler Bile\".\n\n"}
{"id": "1008714", "url": "https://cs.wikipedia.org/wiki?curid=1008714", "title": "Debashish Chaudhuri", "text": "Debashish Chaudhuri\n\nDebashish Chaudhuri (* 14. října 1975 Kalkata) je indický dirigent žijící od roku 2000 v Praze. Je členem správní rady Hudebního festivalu Antonína Dvořáka v Příbrami a členem volného sdružení profesionálních pianistů PETROF Art Family. V roce 2016 vedl turné české Filharmonie Bohuslava Martinů v Indii po 57 letech\n\nNarodil se v Kalkatě, kde působil jako vedoucí hudební katedry \"James' School\". Dirigoval čtyři pěvecké sbory a aktivně se podílel na místním hudebním životě. Založil školní orchestr \"St. James 'a Calcutta School of Music Chamber Orchestra\" a komorní orchestr při \"Calcutta School of Music\".\n\nPo studiích v Indii, Spojených státech amerických, Singapuru a Anglii přijel do České republiky, kde nejprve absolvoval dirigentské kurzy v Kroměříži a následně začal studovat dirigování na Pražské konzervatoři. V letech 2003 a 2004 studoval u maestra Gianluigiho Gelmettiho na \"Accademia Musicale Chigiana\" v italské Sieně. V roce 2004 získal 1. cenu na dirigentské soutěži ve švýcarském Lausanne a v roce 2005 stal prvním Indem, který se probojoval mezi finalisty dirigentské soutěže ve francouzském Besançonu.\n\nPracuje s českými i zahraničními orchestry. Mezi nejznámější patří Filharmonie Bohuslava Martinů,\nMoravská filharmonie Olomouc, Plzeňská filharmonie, Janáčkova filharmonie Ostrava, PKF – Prague Philharmonia, Pardubická komorní filharmonie, Jihočeská komorní filharmonie, Filharmonie Brno, Camerata Moravia, Sofia Festival Orchestra, Imperial College Sinfonietta. Opakovaně diriguje abonentní koncerty s repertoárem od Edwarda Elgara, Alberta Roussella, Sergeje Rachmaninova, Maurice Ravela, Franze Schuberta, Antonína Dvořáka, Jana Vaňhala, Viléma Blodka, Ference Liszta, Nikolaje Korsakova až po Johna Mayera, Jeana Jarreho a Pavla Blatného.\n\nV roce 2006 inicioval koncerty Lions Clubu Bohemia ve prospěch nevidomých a slabozrakých, který 10 let dirigoval, mezi sólisty pozval mimo jiných také Václava Hudečka, Igora Ardaševa, Janu Chaudhuri, Pavla Šporcla. Na žádost indického velvyslance dirigoval v roce 2012 mimořádný koncert k uctění 150 let výročí narození Rabindranátha Thákura, stejně jako o rok později koncert k uctění 150 let výročí narození Svámího Vivékánandy. V roce 2006 a 2013 vytvořil koncert Asijské inspirace. Ve filharmonickém projektu Namaste India v roce 2013 spojil sitár a tabla jako sólové nástroje s Plzeňskou filharmonií a uvedl českou premiéru skladby Shiva Nataraj od Johna Mayera. Vedl tzv. uměleckou intervenci v rámci projektu Krekr (kreativitou k rozvoji) Plzeň 2015. V roce 2015 dirigoval závěrečný koncert festivalu Antonína Dvořáka v Příbrami a uvedl premiéru skladby Hiawatha song.\n\nV roce 2016 vedl turné Filharmonie Bohuslava Martinů jako prvního českého orchestru v Indii po 57 letech.\nJe ženatý s českou pianistkou Janou Chaudhuri. Vedle společných koncertů podporují společensky prospěšné projekty – hnutí fair trade, adopci na dálku v Indii a Ugandě, koncerty pro děti a získávání nového publika. Bratr Rajat Chaudhuri je akademickým malířem v americkém Denveru. Rodiče žijí v Kalkatě.\n\n"}
{"id": "1008721", "url": "https://cs.wikipedia.org/wiki?curid=1008721", "title": "Alois Wierer", "text": "Alois Wierer\n\nAlois Wierer (2. ledna 1878 – květen 1945 Praha) byl český Němec, malíř a grafik.\n\nV letech 1902-04 studoval u Fr. Thieleho v pražské Akademii výtvarných umění.\n\nV mládí žil bohémským životem, mj. se úzce přátelil se sochařem Ludvíkem Herzlem. Jak naznačuje dochovaná korespondence, používal velmi dobře češtinu. Bydlel na Starém městě, později se oženil s Pražačkou českoněmeckého původu a s tou pak bydlel v ulici podél Olšanských hřbitovů, kde měl současně atelier. Wiererovi nebyli žádní nacionalisté, přesto k nim kvůli Wiererově německé národnosti v květnu 1945 vtrhla revoluční garda dobrovolníků a Wierera v jeho 67 letech odvlekli do sběrného tábora, kde během tří dnů zemřel na selhání srdce. Jeho ženu sice nezavřeli, z vinohradského bytu ji však vyhnali, obrazy rozkradli a atelier zdemolovali.\n\nO Wiererově konci se za minulého režimu oficiálně mlčelo a v tomto období o něm nikdo nepublikoval. Většinu Informací o Wiererovi získali pracovníci Židovského muzea v Praze, kteří se o něj zajímali kvůli jeho domnělému židovství.\n\nMěl zvláštní cit pro magickou kischovsko-meyrinkovskou atmosféru Pražského ghetta, odkud podle tehdejších skic a náčrtů vytvořil kolem roku 1910 celý cyklus obrazů. Jeho žánrový dvojportrét „\"Staří manželé\"“ zakoupila již v roce 1910 Moderní galerie Království českého. Ve dvou grafických listech a v rozměrném obraze z roku 1916 malovaném volnou fakturou zachytil večerní pohled na nároží Staronové synagogy, Židovské radnice a rovněž studie průhledu Úzkou uličkou je provedena uvolněným rukopisem, naznačujícím sílící vliv expresionismu. Částečnou představu o ranější tvorbě mohou poskytnout jeho příspěvky do časopisu Jugend.\n\nZa Wiererovo umělecky nejzajímavější období lze považovat roky 1904–16, po roce 1918 se jeho tvorba stále více přizpůsobovala vkusu pražských Němců, kdy začal malovat ve stylu „\"třetího rokoka\"“ pohádkové výjevy „\"ze života na zámku\"“, oživující minulý sen z doby biedermaierovské. Pracoval také pro Německé divadlo. Velmi oblíbené byly ve své době pohlednice s reprodukcemi jeho obrazů.\n\n\n\n"}
{"id": "1008725", "url": "https://cs.wikipedia.org/wiki?curid=1008725", "title": "Jaroslav Papež", "text": "Jaroslav Papež\n\nJaroslav Papež (15. dubna 1942 – 8. června 1967) byl český pedofil, který v roce 1966 v promítací kabině pražského kina Metro sexuálně napadl a následně zavraždil jedenáctiletého Josefa Neumanna. Případ sexuálního vraha, který se i přes opakované usvědčení z pohlavního zneužívání dětí pohyboval na svobodě, vzbudil ve své době značné emoce a je dodnes zmiňován ve většině materiálů týkajících se historie českého zločinu.\n\nJaroslav Papež se narodil v roce 1942 v pražském Chodově. Jako žák měl ve škole stálé problémy s prospěchem, stranil se kolektivu a lidmi ze svého okolí byl popisován jako tichý samotář. Ukončil pouze 7 tříd základní školy načež se vyučil košíkářem. Po vyučení začal vypomáhat v chodovském kině, později se uchytil jako jeden z promítačů v kině Metro. Už ve svých 20 letech začal zneužívat svou profesi na lákání malých chlapců do promítací kabiny za účelem sexuálního kontaktu s nimi. Prvního chlapce pouze svlékl a osahával, druhého bodal jehlou do ruky a třetího škrtil. Pokoušel se jim také ostříhat vlasy. Za poslední delikt byl odsouzen k podmíněnému trestu a byla mu nařízena protialkoholní léčba v Bohnicích, jelikož se svých činů dopouštěl pod vlivem alkoholu. Nařízená ústavní léčba mu byla za vzorné chování změněna na ambulantní. Krátce po propuštění z léčebny se však dopustil dalších sexuálních deliktů, za které mu byl podmínečný trest změněn na 20 měsíců nepodmíněně za výtržnictví s datem nástupu do vězení 6. června 1966.\n\n5. června, den před nástupem do výkonu trestu, snědl Papež kolem poledne v bufetu několik chlebíčků a vypil pár piv načež se podle svých slov začal cítit nějak zvláštně. Při příchodu do pasáže u kina Metro zahlédl malého Josefa Neumanna, který si prohlížel plakáty. Papež Neumanna oslovil a dozvěděl se od něj, že přišel na film s Vinnetouem, ale kino má zrovna promítat jemu nepřístupný film \"Komisař Maigret zuří\". Chlapci nabídl, že může film sledovat s ním z promítací kabiny. Tam mu po chvíli poručil, aby se svlékl do spodního prádla, protože je velké horko. Začal ho osahávat a nůžkami na film mu stříhal vlasy, přičemž se sexuálně uspokojil. Neumann začal naříkat a Papežovi hrozil, že vše poví své matce. Ten si začal uvědomovat jak přitěžující charakter by pro něj tato událost měla vzhledem k jeho zítřejšímu nástupu do vězení. Chlapce proto začal bodat nůžkami do srdeční oblasti a genitálií. Během útoku musel přehodit kotouče filmu přičemž je omylem zaměnil. Neumannovi zasadil celkem 36 ran. Svůj útok musel přerušit ve chvíli, kdy do kabiny zatelefonoval zřízenec kina aby ho upozornil na chybu s kotouči. Papež se tak od pobodaného chlapce na chvíli vzdálil. Tomu se podařilo doplazit až na schodiště vedoucí z kabiny ven. V tu chvíli si ho Papež všiml, ze schodiště ho stáhl zpátky a čtyřikrát ho udeřil do hlavy kovovou lepičkou na film. Nakonec mu omotal provaz okolo krku a uškrtil ho. Tělo ukryl v úzké akumulátorové šachtě pod podlahou a zaházel ho různými předměty. Místo narychlo poklidil. Krátce na to do kabiny vstoupili dva jeho kolegové, kteří si přišli vyzvednout odloženou tašku. Papež jim otevřel s krvavýma rukama a mokrým kapesníkem na nose. Vysvětlil jim, že se mu spustila krev kterou potřísnil schodiště a zem. S návštěvníky se v kabině zdržel asi 30 minut, během kterých se nechoval nijak podezřele. Byl však velice zamlklý a na všechny dotazy odpovídal pouze jednoslovně. V době, kdy ještě žil, začala Josefa Neumanna hledat jeho matka, mimo jiné i v kině Metro. Snažila se dokonce neúspěšně dostat do promítací kabiny. Později zmizení syna nahlásila na policii, která zahájila neúspěšnou pátrací akci. I přes nařízený nástup trestu Papež ještě další tři dny normálně promítal.\n\nPapežovi kolegové si 9. června začali stěžovat na hnilobný zápach, který se šířil promítací kabinou. Tuto skutečnost ohlásili ředitelce kina, která se rozhodla vše sama prověřit. Do kabiny vstoupila v doprovodu svého manžela lékaře, který jí sdělil, že je na místě pravděpodobně ukrytá mrtvola. Přivolaná výjezdová skupina objevila v šachtě tělo a okamžitě začala s vyšetřováním vraždy. Jelikož do místnosti měl přístup pouze omezený okruh osob, bylo přistoupeno k zpětnému prověřování směn promítačů na jehož základě byl vytipován právě Jaroslav Papež, který navíc ten den nepřišel do práce. Dopaden byl ráno 10. června schovaný pod prkny v kůlně u domu, který obýval se svou matkou. K činu se okamžitě přiznal. Je zřejmé, že hlavním motivem vražedného jednání byla osudová kombinace několika faktorů - pachatelovy abnormální sexuality, snížených ovládacích schopností pod vlivem alkoholu a nízké inteligence, kvůli které se snažil vraždou krýt méně závažný zločin. Znalci se do poslední chvíle nemohli shodnout ohledně jeho příčetnosti. Snad kvůli uvolňující se atmosféře druhé půlky šedesátých let se o případu sadistické vraždy dítěte v kině Metro objevila celá řada novinových článků, což do té doby nebylo běžné. Oficiální místa se dříve snažila budit dojem, že k podobně závažným zločinům v socialistické společnosti nedochází. Několik stovek lidí prosilo o Papežovu popravu prostřednictvím petice. Jaroslav Papež byl přes své žádosti o ústavní léčbu a operaci mozku odsouzen k trestu smrti oběšením. Ten byl vykonán 8. června 1967.\n\n\n"}
{"id": "1008726", "url": "https://cs.wikipedia.org/wiki?curid=1008726", "title": "Igor Akinfejev", "text": "Igor Akinfejev\n\nIgor Vladimirovič Akinfejev (rusky Игорь Владимирович Акинфеев; * 8. dubna 1986, Vidnoje, Sovětský svaz) je ruský fotbalový brankář a reprezentant, který hraje za klub CSKA Moskva. Účastník EURA 2004, EURA 2008, EURA 2012, EURA 2016 a Mistrovství světa 2014 v Brazílii.\n\nAkinfejev je odchovancem celku CSKA Moskva, v profesionálním fotbale debutoval v roce 2003 a od té doby v klubu stále působí. S CSKA získal řadu trofejí, mj. v ruské lize, ruském poháru a také v Poháru UEFA v sezóně 2004/05.\n\nIgor Akinfejev debutoval v A-mužstvu Ruska v roce 2004.\n\nV kvalifikačním utkání proti Černé Hoře 27. března 2015 byl Akinfejev krátce po začátku utkání (20. sekunda hry) zasažen do hlavy světlicí odpálenou z tribuny domácího sektoru a byl odvezen na vyšetření do nemocnice. Rozhodčí Deniz Aytekin po půlhodině prodlevy nechal pokračovat ve hře, ale nakonec v 67. minutě zápas za stavu 0:0 ukončil kvůli potyčkám hráčů a nepokojům na tribunách. Podle týmového lékaře utrpěl Akinfejev otřes mozku a popáleniny.\n\nZúčastnil se EURA 2004 v Portugalsku jako třetí brankář (vyřazení Ruska v základní skupině).\n\nPředstavil se na EURU 2008 v Rakousku a Švýcarsku (zde již v roli brankářské jedničky). Svýmy výkony pomohl sborné k postupu do semifinále turnaje.\n\nNa evropském šampionátu EURO 2012 v Polsku a na Ukrajině neodchytal ani jeden zápas v základní skupině A, po níž se ruský tým rozloučil s turnajem (jednotkou v bráně byl Vjačeslav Malafejev).\n\nItalský trenér Ruska Fabio Capello jej vzal na Mistrovství světa 2014 v Brazílii, spolu s ním byli nominováni brankáři Jurij Lodygin ze Zenitu Petrohrad a Sergej Ryžikov z Rubinu Kazaň. V prvním zápase základní skupině H proti Jižní Koreji vyrobil minelu, která znamenala vedení soupeře. Střelu mířící přímo na něj si srazil do sítě. Rusové stačili pouze vyrovnat na konečných 1:1. Ve druhém utkání proti Belgii (porážka 0:1) inkasoval gól těsně před koncem v 88. minutě z kopačky Divocka Origiho. V posledním zápase proti Alžírsku nedůrazně vyběhl proti centrovanému míči a útočník soupeře Islám Slimaní hlavičkoval do opuštěné brány (vstřelil gól na konečných 1:1). Akinfejev byl před inkriminovanou situací oslepován zeleným laserovým paprskem z hlediště, na což si ruská výprava stěžovala. Rusko obsadilo se dvěma body nepostupové třetí místo ve skupině.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Akinfejev odchytal na turnaji všechny tři zápasy svého týmu ve skupině.\n\n"}
{"id": "1008738", "url": "https://cs.wikipedia.org/wiki?curid=1008738", "title": "Pinocchio", "text": "Pinocchio\n\nPinocchio [\"pinok`jo\"] je hlavní postava románu \"Pinocchiova dobrodružství\" (italsky \"Le avventure di Pinocchio\"), kterou v roce 1881 vytvořil italský spisovatel Carlo Collodi. Pohádka o dřevěném panáčkovi, vlastně neposlušném chlapci, který po četných dobrodružstvích zmoudřel, zbavil se svého dřevěného těla a stal se opravdovým chlapcem, se stala jeho nejznámějším dílem.\n\nKniha obsahuje také autorovy kresby, které jsou reprodukovány ve většině vydání.\n\n\n\n\n"}
{"id": "1008741", "url": "https://cs.wikipedia.org/wiki?curid=1008741", "title": "EuroCOIN", "text": "EuroCOIN\n\nEuroCOIN je indikátor měsíčního vývoje HDP v eurozóně. Je sestavován měsíčně Centrem pro výzkum hospodářské politiky (CERP - Centre for Economic Policy Research). \n\nEurocoin se sestavuje z několika stovek proměnných. Zohledňuje data z průzkumu trhů, podnikatelské sféry i spotřebního chování. Eurocoin dokáže také odfiltrovat nepřesnosti měření. Data se získávají z různých zemí eurozóny a z různých sektorů ekonomické činnosti, což odstraňuje krátkodobé sektorové a regionální výkyvy. Indikátor využívá tzv. statická data očištěná o trendovou složku. Měří tudíž relativní změnu HDP, ne však celkovou výši. \n\nJak už bylo zmíněno, HDP se měří na čtvrtletní bázi. EuroCOIN je oproti tomu sestavován měsíčně, je tudíž rychlejší a flexibilnější. Navíc HDP podléhá některým sezónním vlivům, které ho mohou zkreslovat, což může vést k mylným dedukcím. \nEuroCOIN nepodléhá sezónním vlivům a je očištěn o chyby měření a časté revize, které jsou potřeba u HDP. Pozitivní EuroCOIN indikuje zvýšení tempa růstu HDP, negativní značí klesající tempo růstu. \n\n"}
{"id": "1008742", "url": "https://cs.wikipedia.org/wiki?curid=1008742", "title": "Wenzel Fleischer", "text": "Wenzel Fleischer\n\nWenzel Alexander Fleischer (24. října 1806 Litoměřice – 22. října 1883 Litoměřice) byl rakouský a český lékař a politik německé národnosti, během revolučního roku 1848 poslanec Říšského sněmu, v 2. polovině 19. století poslanec Říšské rady a dlouholetý starosta Litoměřic.\n\nVystudoval medicínu. Působil jako městský lékař ve Šluknově. Vykonával zde funkci starosty. Během revolučního roku 1848 se zapojil do veřejného dění. Ve volbách roku 1848 byl zvolen do ústavodárného Říšského sněmu. Zastupoval volební obvod Šluknov. Profesně byl uváděn jako lékař. Na sněmu se řadil k pravici.\n\nV 60. letech 19. století po obnovení ústavního života se znovu zapojil do zemské i celostátní politiky. Zároveň byl dlouholetým starostou Litoměřic (v období let 1862–1881). Město mu udělilo čestné občanství.\n\nOd zemských voleb v roce 1861 zasedal na Českém zemském sněmu za kurii městskou, obvod Litoměřice - Lovosice, do niž byl zvolen jako oficiální německý kandidát (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Zemský sněm ho v roce 1861 delegoval i do Říšské rady (tehdy ještě volené nepřímo), za kurii měst a průmyslových míst. K roku 1861 se profesně uvádí jako lékař a starosta, bytem v Litoměřicích.\n"}
{"id": "1008743", "url": "https://cs.wikipedia.org/wiki?curid=1008743", "title": "Kenaf", "text": "Kenaf\n\nKenaf je rostlinné vlákno získávané ze stonků ibišku konopovitého (Hibiscus cannabinus). \n\nRostlina byla kultivována asi 4000 let před n.l. v Africe. Na začátku 18. století byla v Indii zaznamenána výroba textilií z kenafových vláken ke komerčním účelům. V 21. století se pěstováním kenafu zabývá asi 20 zemí (především v Asii), ve světě se pro kenaf používá na 120 různých označení (\"nepravá juta\", \"bombajské konopí\", \"mesta\" atd). Rekordní celosvětová produkce kenafu byla zaznamenána s 2,3 miliony tun v roce 1985, do období 2011/2012 se snížila až na 284 000 tun (z toho 60 % Pakistán a 26 % Čína). \nPorovnání některých důležitých vlastností juty a kenafu:\n\nFyzikální vlastnosti v tabulce se vztahují na elementární vlákna. U obou druhů rostlin se tvoří tzv. \"technická vlákna\" s délkou až 2 metry z více než 10 elementárních vlákének slepených ligninem. Kenaf se dá pěstovat i v horších klimatických podmínkách (teplota, vlhkost) než juta. Ostatní fyzikální vlastnosti jsou u kenafu a juty téměř identické.\n\nStonky, ze kterých se dá použít až 20 % jako textilní surovina (2-4 t/ha), vyrůstají v tropických podmínkách během 4-5 měsíců na délku 2-3 metry. Na začátku 21. století se sklizeň provádí většinou stále ještě ručně. Stonky se sekají mačetou, po 7-14 dnech máčení ve vodě se odděluje lýková vláknina od dřeviny, zbytky lýka se strhávají z dřevitého jádra ruční škrabkou. Nejkvalitnější vlákna se získávají na začátku období květu rostlin.\nDosavadní pokusy s mechanizací sklizně a chemizací při oddělování vláken od dřeviny nepřinesly pozitivní výsledky, zejména s ohledem na pevnost vláken.\n\nV posledních letech 20. století se část kenafových stonků začala používat jako surovina pro papírenství a jiné netextilní výroby. Sklizeň se provádí většinou s pomocí strojů (např. stroje na zpracování cukrové třtiny), lýko se spolu s dřevinou drtí na speciálních strojích. \n\nTradiční způsob zpracování kenafu na přízi je velmi podobný spřádání juty, tj. s výrobními stupni: máčení - lámání - 2 pasáže válcových mykacích strojů – 3 pasáže protahovaček - dopřádání. \n\nOd posledních letech 20. století se provádějí pokusy s výrobou směsových přízí z kenafu a bavlny, které se dají použít na oděvní textilie. Zpracování kenafu pro tyto účely má být sice levnější než stejné pokusy s jutou, výsledné příze však mají několikanásobně vyšší nestejnoměrnost oproti výrobkům z čisté bavlny. \n\nV prvních letech 21. století se zabývala řada výzkumných prací použitím kenafových vláken ke zpevnění kompozitních materiálů s cílem nahradit dražší skleněná vlákna používaná k tomuto účelu. \nVedle tradičních textilních výrobků jako jsou lana, hrubé tkaniny, izolační materiál se od konce 20. století kenafová vlákna používají také na zpevnění kompozitů, na netkané textilie (stavební membrány, textilní sorbenty) aj.\nVelká část kenafových vláken se používá od začátku 21. století ve formě drti k výrobě vysoce kvalitního papíru. Údaje o vyráběném množství nejsou publikovány.\n\n"}
{"id": "1008744", "url": "https://cs.wikipedia.org/wiki?curid=1008744", "title": "Fleischer", "text": "Fleischer\n\nPříjmení Fleischer nosí tyto osobnosti:\n\n"}
{"id": "1008745", "url": "https://cs.wikipedia.org/wiki?curid=1008745", "title": "Nástupnický stát", "text": "Nástupnický stát\n\nNástupnický stát je v pojetí mezinárodního práva stát, který nahradil zaniklý stát (tedy předcházející) a převzal jeho mezinárodní závazky a právní odpovědnost. Nástupnický stát vznikne zánikem předchozího státu, například odtržením (\"secesí\") části území nebo jeho úplným zhroucením (\"dismembratio\"), respektive jeho sukcesí. Sukcese států je speciálním případem právního nástupnictví a upravuje ji řada mezinárodních úmluv.\n\nPůvodní stát\n\nNástupnické státy\n\nPůvodní stát\n\nNástupnické státy\n\n\nPůvodní stát: Česká a Slovenská Federativní Republika - zanikla 31. prosince 1992\n\nNástupnické státy\nČeská republika a Slovenská republika jsou nejen nástupnickými státy zaniklého Československa, ale především jsou právně totožné se stejnojmennými republikami, které existovaly již v rámci federace (tedy nejsou jejich „nástupci“, protože tyto republiky nezanikly). \n\nZ Jugoslávie (SFRJ) začátkem devadesátých let 20. století v několikaletém konfliktu podstupně odcházely původní svazové republiky (znovu)zakládáním vlastních států:\nZbývající svazové republiky Srbská a Černohorská změnily přijetím nové ústavy 27. dubna 1992 název společného státu na Svazová republika Jugoslávie. 4. února 2003 proběhla v souvislosti s rozsáhlou decentralizací další změna názvu na Státní společenství Srbsko a Černá Hora. 3. června 2006 ze společenství vystoupila Černá Hora, na což bezprostředně, 5. června 2006, reagovalo deklarací nezávislosti i samo Srbsko, jako poslední z bývalé Jugoslávie (čímž fakticky zůstalo jejím nástupnickým státem).\n\n17. února 2008 vyhlásila nezávislost na Srbsku Kosovská republika, která ale v současnosti (2017) není uznávána ještě ani všemi demokratickými státy, přičemž samo Srbsko její existenci od počátku neuznává.\n\n"}
{"id": "1008747", "url": "https://cs.wikipedia.org/wiki?curid=1008747", "title": "Barva na vlasy", "text": "Barva na vlasy\n\nBarva na vlasy slouží ke změně přírodní barvy vlasů a je využívána z velké části především ženami, ale v některých případech ji používají i muži. Popularitu určitých odstínů udávají módní trendy a barva je také často využívaná k zakrytí šedivých vlasů. Barva se skládá z vyvíječe a barvícího krému. Může být permanentní (trvalá) nebo postupně smývatelná. Postupně smývatelná barva obvykle vydrží 24-28 umytí nebo 6-8 umytí, dle druhu barvy.\nVlasy si je možné nechat obarvit v kadeřnickém salonu nebo je možné to zvládnout i samostatně v domácím prostředí. Při barvení se používá kartáček učený přímo k barvení vlasů, ale lze i využít kartáček na zuby nebo si barvu nanést pouze rukama. Při barvení se používají rukavice, kterého jsou obvykle součástí balení a zabraňují nechtěnému zašpinění rukou. Před každým barvením by se měl provádět kožní test, na který je upozorňováno v příbalovém letáku. Je možné barvit celé nebo odrostlé vlasy. \nPři barvení šamponem, který vydrží až 8 umytí se vlasy obvykle před nanesením barvy umyjí a vysuší ručníkem. Barvicí šampon na vlasy se nanese dle instrukcí v příbalovém letáku, poté se nechá působit a barva se opláchne čistou vodou, na vlasy se nanese šampon, vlasy se opláchnou vodou a nenese se kondicionér, který se následně opláchne. Vlasy se musí mýt do té doby, dokud neteče pouze čirá voda. Přesný postup barvení, upozornění a doba působení barvy je uvedena v příbalovém letáku a může se lišit v závislosti na výrobci a je nutné si jej vždy prostudovat, aby nedošlo k poškození vlasů. \nPři barvení šamponem, který vydrží až 28 umytí se vlasy obvykle lehce navlhčí, smíchá se barvicí krém s vyvíječem a směs se důkladně promíchá. Vzniklá směs se nanese na vlasy a nechá se působit po potřebnou dobu, která je uvedena v příbalovém letáku. Vlasy se poté umyjí čistou vodou, nanese se na ně šampon a následně se opláchne. Nakonec se nanese kondicionér (případně vyživující masku, pokud je součástí balení) a vlasy se oplachují do té doby, dokud nebude voda naprosto čirá. Přesný postup barvení, upozornění a doba působení barvy je uvedena v příbalovém letáku a může se lišit v závislosti na výrobci a je nutné si jej vždy prostudovat, aby nedošlo k poškození vlasů.\nVlasy by neměly být myty 24-48 hodin před aplikací barvy. Do misky se dá vyvíječ a barvicí krém a směs se důkladně promíchá. Na vlasy se nanese směs a nechá se působit potřebnou dobu a poté se důkladně opláchne vodou, na vlasy se nanese šampon, který se důkladně smyje vodou a nakonec se do vlasů dá kondicionér (případně vyživující maska, pokud je obsažena v balení) a vlasy se myjí vodou do doby, dokud není voda čirá. Přesný postup barvení, upozornění a doba působení barvy je uvedena v příbalovém letáku a může se lišit v závislosti na výrobci a je nutné si jej vždy prostudovat, aby nedošlo k poškození vlasů.\nVyvíječe a barvicí krém se důkladně promíchá a vznikne směs, která se nanese pouze do odrostlých vlasů a nechá 15 minut působit (v závislosti na odstínu barvicího šamponu se může doba působení měnit) a poté se po celé délce vlasů rovnoměrně nanese zbytek barvicího šamponu, který se nechá působit 10 minut (v závislosti na odstínu se může doba měnit). Následně se barvicí šampon opláchne čistou vodou, do vlasů se nanese šampon, který se důkladně smyje z vlasů a nakonec se do vlasů nanese kondicionér(příp. vyživující maska) a vlasy se umývají do té doby, než bude voda čirá. Přesný postup barvení, upozornění a doba působení barvy je uvedena v příbalovém letáku a může se lišit v závislosti na výrobci a je nutné si jej vždy prostudovat, aby nedošlo k poškození vlasů.\nDo suchých odrostlých vlasů se nanese směs z vyvíječe a barvicího krému a nechá se působit 20 minut (doba působení se může měnit v závislosti na odstínu a výrobci barvy). Po uplynutí doby, kdy barva působí se směs rovnoměrně rozčeše hřebenem (v oblasti odrostlých vlasů) a nechá se působit dalších 10 minut (u různých odstínů se doba působení může měnit). Přesný postup barvení, upozornění a doba působení barvy je uvedena v příbalovém letáku a může se lišit v závislosti na výrobci a je nutné si jej vždy prostudovat, aby nedošlo k poškození vlasů.\nOdstíny barev na vlasy jsou velmi různorodé. Pohybují se od přirozeně se vyskytujících barev až po ty velmi netradiční (zelená, růžová…) Mezi klasické používané barvy se řadí odstíny blonďaté, kde může nalézt opravdu širokou škálu odstínů. Od velmi světlé stříbřité blond, ledové blond, plavých, karamelových i pískových tónů až barvy na pomezí tmavé blond a světle hnědé. Je opravdu velké množství hnědých odstínů. Od světle a středně hnědé, čokoládové, kakaové, nugátové až po velmi tmavé hnědé odstíny. K sehnání jsou i některé odstíny zrzavé a ve většině případech lze zrzavou barvu sehnat pod názvem měděná. Mezi běžně se prodávající odstíny se řadí i tóny černé. K sehnání je černá, modročerná, červenočerná a hnědočerná barva. V posledních letech je stále velmi populární barva červená. Červenofialová, rubínově, ohnivě, granátově i intenzivně červená barva. Populární se stal také trend ombré, kdy jsou vlasy postupnými barevnými přechody zesvětleny nebo naopak ztmaveny. \nPři snaze zesvětlit stávající barvu vlasů se využívají zesvětlovače na vlasy, které dokáží zesvětlit barvu o několik odstínů. Jejich nevýhodou je to, že vlasy mohou po zesvětlení chytnout nažloutlé odstíny.\nMelír je technika barvení vlasů, kdy se barví jen některé prameny.\n"}
{"id": "1008748", "url": "https://cs.wikipedia.org/wiki?curid=1008748", "title": "Celso Borges", "text": "Celso Borges\n\nCelso Borges Mora [Selso Borches Mora] (* 27. května 1988, San José, Kostarika) je kostarický fotbalový útočník a reprezentant, který hraje za švédský klub AIK Stockholm. Účastník Mistrovství světa 2014 v Brazílii.\n\nJeho otcem je Alexandre Guimarães, v Brazílii narozený kostarický fotbalista a trenér.\n\nBorges začínal v profesionálním fotbale v lednu 2006 (ve věku 16 let) v kostarickém celku Deportivo Saprissa, s nímž posbíral několik ligových trofejí. V lednu 2009 podepsal smlouvu s norským týmem Fredrikstad FK.\n\nV lednu 2012 přestoupil jako volný hráč do švédského klubu AIK Stockholm, kde podepsal kontrakt do léta 2015.\n\nCelso Borges reprezentoval Kostariku v mládežnických výběrech U17 a U20. Zúčastnil se Mistrovství světa hráčů do 17 let 2005 v Peru, kde mladí Kostaričané vypadli ve čtvrtfinále s Mexikem po porážce 1:3 po prodloužení.\nHrál i na Mistrovství světa hráčů do 20 let 2007 v Kanadě, kde Kostarika nepostoupila ze základní skupiny F.\n\nV národním A-týmu Kostariky debutoval v roce 2008.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii. Kostarika se v těžké základní skupině D s favorizovanými celky Uruguaye (výhra 3:1), Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku. V něm Kostaričané vyhráli až v penaltovém rozstřelu poměrem 5:3 a poprvé v historii postoupili do čtvrtfinále MS, Borges proměnil v rozstřelu penaltu. Ve čtvrtfinále s Nizozemskem (0:0, 3:4 na penalty) došlo opět na penaltový rozstřel, v něm Borges svůj pokus znovu proměnil. Kostarika byla ale vyřazena, i tak dosáhla postupem do čtvrtfinále svého historického maxima.\n\n"}
{"id": "1008750", "url": "https://cs.wikipedia.org/wiki?curid=1008750", "title": "František Chrástek", "text": "František Chrástek\n\nFrantišek Chrástek (* 29. června 1953, Uherský Brod) je český umělecký a reklamní fotograf. Pro jeho volnou tvorbu jsou charakteristická zátiší, portréty či fotografie předmětů, v nichž pracuje s geometrií a detaily a blíží se tak k abstraktnímu vyjádření.\n\nNarodil se 29. června 1953 v Uherském Brodě. V letech 1973 až 1974 pracoval ve funkci asistenta kamery v Krátkém filmu Praha. Od roku 1976 do roku 1981 studoval na Filmové a televizní fakultě Akademie múzických umění v Praze. Absolvoval katedru Umělecké fotografie u Jána Šmoka, Jaroslava Rajzíka a Pavla Štechy.\n\nPo studiích na FAMU se věnoval pedagogické činnosti, od roku 1982 do roku 1985 působil jako středoškolský učitel oboru Užitá fotografie při Uměleckoprůmyslové škole v Brně.\n\nV roce 1985 přešel ke svobodnému povolání uměleckého fotografa a věnuje se profesionálně výtvarné a reklamní fotografii. Doposud uspořádal více než třicet samostatných autorských výstav doma i v zahraničí, od polské Varšavy až po japonské Tokio. Jeho tvorba je zastoupena v řadě veřejných sbírek.\n\nJe majitelem a jednatelem komunikační agentury Q studio, kterou založil v roce 1991. V současnosti působí v Uherském Brodě.\n\n\n\n\n\n"}
{"id": "1008751", "url": "https://cs.wikipedia.org/wiki?curid=1008751", "title": "Hestercombe House", "text": "Hestercombe House\n\nHestercombe House je dům ve farnosti West Monkton v Quantock Hills, v blízkosti Taunton v Somersetu, Anglie. Budova je označena II. stupněm ochrany a je na seznamu dědictví UNESCO, mezi anglickými parky a zahradami se zvláštní historickou hodnotou. Dům byl založen v 16. století.\n\nKdyž dům a zahrady zdědil Warre Bampfylde Coplestone (1720–1791) v 18. století, byla založena zahrada ve stylu anglického parku, která obsahuje nádrže, velkou kaskádu, a prseudogothickou alkovnu, toskánský chrám (1786), a napodobeninu mauzolea. Bampfylde byl amatérský architekt,jehož přítelem a poradcem byl Henry Hoare, který založil zahrady na Stourheadu. Bampfylde také navrhl dórský chrám, který byl v zahradě postaven kolem roku 1786. V blízkosti domu byl v roce 1870 přidán viktoriánský symetrický parter, jeho architektem byl Henry Hall. \nEdwardianská zahrada byla založena Gertrude Jekyllovou a Edwinem Lutyensem v letech 1904 a 1906 pro E.W.B. Portmana. „\"výsledek je viditelný v odvážném, pozoruhodném vzoru uspořádání, s jemným důrazem na detail všude kde je třeba, a nápadité zacházení kontrastních materiálů, u žulových kostek, dlažby…\"“. Gertrude Jekyllová a Lutyens vedli hnutí Arts and Crafts. Gertrude Jekyllová je připomínána pro svůj vynikající design a jemný, malířský přístup k uspořádání zahrady, zejména u jejích \"trvalkových záhonů\". Jekyllová, coby jedna z prvních ze svého oboru, vzala v úvahu barvu, texturu, a zkušenosti z praktické tvorby a údržby zahrad jako významné pohledy při řešení svých návrhů zahrady. Byla celoživotní fanoušek rostlin všech druhů. Její teorie o tom, jak navrhovat barvevní schémata, byla ovlivněna malířem J.M.W. Turnerem a impresionismem, teorií barevného kruhu. Jejich kolaborativní styl, který slavil úspěch poprvé v Herstercombe a byl popsán zahradní spisovatelkou a návrhářkou Penelope Hobhouseovou takto:\n\n„\"Spolupráce mezi architektem Edwinem Lutyensem a Gertrude Jekyllovou, byla učitelem pro generaci toho, co na pokraji hrozící propasti první světové války, bylo ztělesněním dobrého vkusu a dokonalosti. Architektura a strategie výsadeb vytvořila společně estetické a zahradnické dílo, něco původního bylo zachováno v původním stavu, ale jejich vliv měl trvalý efekt v bezpočtu zahradách.\"“\n\"Great Plat\" spojuje vzorovaný parter s trvalkovými výsadbami které prosazovala slečna Jekyllová. [30] [34] Mezi lety 1904-1909 dal Lutyens také vzhled oranžérii asi 50 m východně od hlavního domu, [35] Ta je nyní v Británii zařazena mezi architektonické památky I. stupně, jde o úpravy jako zahradní zdi, dlažby a schody před jižní částí domu. Na obou stranách \"Great Plat\" jsou zvýšené terasy s cihlovými vodními kanály. \n\nVýchodní oblast je upravena jako holandská zahrada s trvalkami: například se skupinou velkých bíle kvetoucích Yucca gloriosa používaných jako vertikální prvek se střídá fialově kvetoucí trpasličí levandule (\"Lavandula\"), šanta kočičí (\"Nepeta\"), nebo stříbřitý čistec (\"Stachys\"). \"Santolina\", čínská růže (\"Rosa chinensis\"), nebo čílko (\"Fuchsia magellanica\"). \nOd října 2003, byl pozemek a zahrady rozšířeny na více než 0,40 km (100 akrů). Byly řízeny organizací Hestercombe Gardens Trust, k zachování byla zřízena charitativní loterie Heritage Lottery Fund díky níž se podařilo obnovit a zachovat místo. Prostřednictvím televize BBC a články Time se podařilo upravit více než 160.000 m třemi různými styly zahradní architektury. Od krajinářských úprav s jezery a rybníky po architektonické zahrady. Dohromady vytvářejí biologickou rozmanitost a poutají zájem návštěvníků. Toto místo je také využíváno pro chov malých vrápenců (\"Rhinolophus hipposideros\") a jako jejich zimoviště.\n\n"}
{"id": "1008755", "url": "https://cs.wikipedia.org/wiki?curid=1008755", "title": "Niamh Kavanagh", "text": "Niamh Kavanagh\n\nNiamh Kavanagh (* 13. února 1968 Dublin, Irsko) je irská zpěvačka a vítězka Eurovision Song Contest 1993 s písní \"\"In Your Eyes\"\".\n\nNiamh Kavanagh se narodila v Dublinu. Její otec byl zpěvák a saxofonista. Jako dítě často zpívala na rodinných oslavách. Mezi její největší vlivy patří Aretha Franklin, Ella Fitzgerald a Blood, Sweat & Tears, které poslouchala již v útlém věku, stejně jako Bonnie Raitt.\n\nSvou hudební kariéru započala jako vokalistka. V roce 1991 se podílela na nahrávání soundtracku k filmu Alana Parkera \"The Commitments\", kdy nazpívala písně \"\"Destination Anywhere\"\" nebo \"\"Do Right Woman, Do Right Man\"\". Později pracovala jako televizní moderátorka.\n\nDne 14. března 1993 se ve věku 25 let zúčastnila národního irského výběru \"Eurosong 1993\" televize RTÉ, ve kterém se volil irský reprezentant pro Eurovision Song Contest 1993. Ročník se konal ve městě Millstreet, v hrabství Cork na jaře. Národní výběr se konal v dublinském Point Theatre.\n\nNiamh Kavanagh s písní \"\"In Your Eyes\"\" vystoupila jako první v pořadí. Autorem textu i hudby písně je Jimmy Walsh. O vítězi národní show rozhodovala odborná porota z deseti irských regionů. Se ziskem 118 bodů a náskokem 29 bodů na druhého soutěžícího se stala reprzentantkou Irska.\n\nVe finále Eurovision Song Contest 1993 vystoupila Niamh Kavanagh s písní \"\"In Your Eyes\"\" jako čtrnáctá v pořadí z pětadvaceti soutěžících. Během hlasování si Irsko několikrát vyměnilo vedoucí pozici s Velkou Británií. Bodový rozdíl byl těsný a proto o vítězi rezhodla poslední hlasující země.\n"}
{"id": "1008759", "url": "https://cs.wikipedia.org/wiki?curid=1008759", "title": "Johnny Acosta", "text": "Johnny Acosta\n\nJohnny Acosta Zamora (* 21. července 1983) je kostarický fotbalový obránce a reprezentant, který hraje za kostarický klub LD Alajuelense. Hraje na postu stopera (středního obránce). Účastník Mistrovství světa 2014 v Brazílii.\n\nAcosta hrál za kostarické celky Santos de Guápiles a LD Alajuelense. Od ledna do června 2013 hostoval v mexickém klubu Dorados de Sinaloa.\n\nV národním A týmu Kostariky debutoval v roce 2011.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii. Kostarika se v těžké základní skupině D s favorizovanými celky Uruguaye (výhra 3:1), Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku. Ve čtvrtfinále s Nizozemskem (0:0, 3:4 na penalty) byla Kostarika vyřazena.\n\n"}
{"id": "1008774", "url": "https://cs.wikipedia.org/wiki?curid=1008774", "title": "Ľubietová", "text": "Ľubietová\n\nĽubietová je obec na Slovensku v okrese Banská Bystrica.\n\nV minulosti byla obec Ľubietová jedním ze sedmi báňských měst. V 19. století se obec nazývala maďarsky Libetbanya. Nachází se 25 kilometrů od Banské Bystrice, směrem na Brezno po pravé straně.\n\nZ Ľubietové je nejznámější mineralogická oblast Podlipa, odkud pocházejí unikátní nálezy minerálu libethenit, který byl poprvé popsán v Ľubietová, a podle níž dostal i název. Na Podlipa se dodnes nacházejí štoly a haldy, ze kterých vytéká voda zanechávající zelenou barvu na březích potůčků (znaky po přítomnosti mědi, která byla těžitena, ale později, po vyčerpání ložiska se těžily i železné rudy. Jiné naleziště je Kolba, kde se však těžily kobaltově-niklové rudy.\n\nDalší zajímavostí je Hrb, který je považován za geografický střed Slovenska a z něhož je za příznivého počasí nádherný výhled na Slovenské rudohoří. Obec je také vyhlášenou houbařskou oblastí. V budově OÚ se nachází muzejní místnost, která připomíná historii obce a nacházejí se tam i vzorky minerálů z okolí. Přes vesnici protéká potok Hutná, do kterého se v obci přilévá potok Vôdka. Ve Vôdce se dají najít pololodrahokamy \"české granáty\", které jsou však příliš malé na zpracování a použití v klenotnictví.\n\nNad obcí je i kopec Vysoká, která je vulkanického původu.\n\nV obci se nacházejí dva kostely, evangelický a římskokatolický.\n\nV celoslovenském kontextu je obec známá školou v přírodě.\n\n"}
{"id": "1008777", "url": "https://cs.wikipedia.org/wiki?curid=1008777", "title": "Jan Vyklický", "text": "Jan Vyklický\n\nJan Vyklický (30. srpna 1949 – 4. února 2018) byl český soudce, působící u pražských obvodních soudů a později u Nejvyššího správního soudu. Také spoluzakládal a byl prezidentem Soudcovské unie.\n\nVystudoval Právnickou fakultu Univerzity Karlovy a od roku 1974 působil jako soudce. Nejdříve na občanskoprávních úsecích několika pražských obvodních soudů (1974–1980 Obvodní soud pro Prahu 4, 1980–1982 Obvodní soud pro Prahu 5, 1982–1990 Obvodní soud pro Prahu 1 a 1990–2012 Obvodní soud pro Prahu 10), přičemž působil také jako místopředseda Obvodního soudu pro Prahu 1 a následně jako předseda Obvodního soudu pro Prahu 10. Odborně se mj. zabýval žalobami o náhradu škody způsobené nezákonným rozhodnutím nebo nesprávným úředním postupem. Od roku 2011 byl dočasně přidělen k Nejvyššímu správnímu soudu, jehož soudcem se stal o dva roky později.\n\nKromě toho se podílel na ustavení Soudcovské unie České republiky, jejímž byl v letech 1990–1996 předsedou, a byl také jedním ze zakladatelů české pobočky Transparency International. Na mezinárodním poli byl členem centrálních výborů Mezinárodní a Evropské asociace soudců, správní rady nadace \"Justice in the World\" a komise UIM/IAJ pro statusové otázky soudců a organizaci moderního soudnictví. Těmto otázkám se celý svůj profesní život také intenzivně věnoval. V roce 2013 byl oceněn stříbrnou Randovou medailí za zásluhy na fungování demokratického právního státu a za reprezentaci českých právníků v zahraničí.\n\n"}
{"id": "1008813", "url": "https://cs.wikipedia.org/wiki?curid=1008813", "title": "Who's Better, Who's Best (film)", "text": "Who's Better, Who's Best (film)\n\nWho's Better, Who's Best je kolekce videí od The Who, která byla vydána v roce 1988 spolu se stejnojmenným albem.\n\n1. \"My Generation\"\n2. \"I Can't Explain\"\n3. \"Anyway, Anyhow, Anywhere\"\n4. \"Substitute\"\n5. \"The Kids Are Alright\"\n6. \"I'm a Boy\"\n7. \"Happy Jack\"\n8. \"Pictures of Lily\"\n9. \"Magic Bus\"\n10. \"You Better You Bet\"\n11. \"I Can See for Miles\"\n12. \"Pinball Wizard\"\n13. \"I'm Free\"\n14. \"See Me, Feel Me\"\n15. \"Join Together\"\n16. \"Who Are You\"\n17. \"Won't Get Fooled Again\"\n"}
{"id": "1008815", "url": "https://cs.wikipedia.org/wiki?curid=1008815", "title": "Anton Geesink", "text": "Anton Geesink\n\nAntonius Johannes „Anton“ Geesink [Anton Chésink] (6. dubna 1934 – 27. srpna 2010, Utrecht, Nizozemsko), byl reprezentant Nizozemska v judu. Jde o největší osobnost evropského sportovního juda v jeho historii.\n\n\nVyrůstal v dělnické čtvrti v Utrechtu. Odmala rád sportoval – hrál fotbal, závodil na kole, zápasil, vzpíral apod. Nejvíce ho však uchvátilo judo. Seznámil se s ním, když jejich tělocvičnu navštívil instruktor z Francie. Geesink nebyl dobrým žákem, proto hned po základním škole šel pracovat na stavbu jako pomocný dělník. Při této práci nabral svoji pověstnou sílu. Vítězil převážně na zemi. Soupeře unavil a následně dostal na zem a do držení. S věkem a s pravidelnými návštěvami Japonska se naučil obstojně i techniku v postoji – velmi účinná byla především jeho uči-mata.\n\nOd poloviny padesátých let 20. století neměl v Evropě konkurenta. Na začátku 60. let měl již dostatečné zkušenosti a techniku na to, aby v kombinaci se svými parametry (byl o hlavu vyšší než Japonci) mohl zástupce kolébky juda porazit. Na mistrovství světa v roce 1961 porazil ve finále Kodži Soneho a zapsal se nesmazatelně do dějin juda jako první západní judista, který získal vítězství na úkor zástupců kolébky juda. V roce 1964 svůj úspěch zopakoval na olympijských hrách v Tokiu, kdy nedal šanci domácímu Kaminagovi. Geesink se dá považovat za prototyp nového sportovního směřovaní juda. Sportovec odhodlaný a fyzicky zdatný, mající respekt k soupeři, ale ne strach, zná své možnosti. Tyto vlastnosti jsou ve sportovním judu daleko důležitější než vytříbená technika.\n\nGeesink ukončil sportovní kariéru celkem čtyřikrát. Poprvé po vyhraném mistrovství světa v roce 1961, podruhé po olympijských hrách v roce 1964, potřetí v roce 1965. V tomto roce ho sužovala různá zranění – na mistrovství Evropy si v soutěži týmů natrhl sval a v individuálních soutěžích potom nestačil v semifinále na své soupeře. V roce 1967 ohlásil comeback, získal svůj další titul mistra Evropy, ale před mistrovstvím světa v roce 1967 se opět zranil. Poté, co se potvrdilo, že judo nebude součástí olympijských her v roce 1968, ukončil sportovní kariéru definitivně.\n\nGeesinkův přínos pro evropské sportovní judo byl obrovský. V 60. letech s sebou vytáhl na špičkovou úroveň několik svých krajanů. Wim Ruska se stal dokonce jeho důstojným nástupcem co do rivality s japonskými soupeři. Inspiroval celou řadu chlapců z jiných, i tehdy málo judistických zemí k tréninku. V roce 1966 navštívil jako čestný host Prahu, kde probíhalo první akademické mistrovství světa v judu.\n\nPo skončení sportovní kariéry pracoval, mimo krátkých epizod mezi profesionálními zápasníky nebo hraní ve filmu, jako funkcionář v domácím i mezinárodním sportu. O judu napsal několik publikací. Jedno období byl členem Mezinárodního olympijské výboru a nevyhnul se skandálu s hlasováním pro olympijské hry v Salt Lake City v roce 2002. Na jeho návrh se zápasící judisté od sebe odlišují barvou judogi (bílá vs. modrá). V roce 1997 mu Mezinárodní judistická federace udělila 10. technický stupeň (judan). Kodokan (nejstarší a nejvýznamnější japonská škola juda) však udělení judanu až do jeho smrti (2010) nepotvrdil.\n\nNěkolik článků z časopisu Black Belt – volně přístupný na serveru books.google.com.\n"}
{"id": "1008816", "url": "https://cs.wikipedia.org/wiki?curid=1008816", "title": "Seznam kulturních památek v Baníně", "text": "Seznam kulturních památek v Baníně\n\n"}
{"id": "1008817", "url": "https://cs.wikipedia.org/wiki?curid=1008817", "title": "Seznam kulturních památek v Borové (okres Svitavy)", "text": "Seznam kulturních památek v Borové (okres Svitavy)\n\n"}
{"id": "1008818", "url": "https://cs.wikipedia.org/wiki?curid=1008818", "title": "Seznam kulturních památek v Březové nad Svitavou", "text": "Seznam kulturních památek v Březové nad Svitavou\n\n"}
{"id": "1008819", "url": "https://cs.wikipedia.org/wiki?curid=1008819", "title": "Seznam kulturních památek v Jaroměřicích", "text": "Seznam kulturních památek v Jaroměřicích\n\n"}
{"id": "1008820", "url": "https://cs.wikipedia.org/wiki?curid=1008820", "title": "Woodstock (film)", "text": "Woodstock (film)\n\nWoodstock je americký dokumentární film z roku 1970 o hudebním festivalu Woodstock, který se konal v srpnu 1969 v Bethelu v New Yorku.\n\n\"* studiová nahrávka z umělcova alba\"<br>\n\"** pouze v director's cut, ne v původním vydání\"\n\n\n"}
{"id": "1008821", "url": "https://cs.wikipedia.org/wiki?curid=1008821", "title": "Seznam kulturních památek v Kunčině", "text": "Seznam kulturních památek v Kunčině\n\n"}
{"id": "1008822", "url": "https://cs.wikipedia.org/wiki?curid=1008822", "title": "Seznam kulturních památek v Mladějově na Moravě", "text": "Seznam kulturních památek v Mladějově na Moravě\n\n"}
{"id": "1008823", "url": "https://cs.wikipedia.org/wiki?curid=1008823", "title": "Squarewave Orchestra", "text": "Squarewave Orchestra\n\nSquarewave Orchestra je hudební skupina tvořící hudbu na historických počítačích. Skupina má dva členy vystupující pod přezdívkami \"kvee\" a \"nooly\". Skupina vznikla v roce 2011. Skupina má za sebou několik živých vystoupení, mimo jiné na vyhlášení herní ankety Booom 2012 a Felfest 2014. Při jejich vystoupení na ArcadeHry 2012 využívali k produkci také počítač Commodore C64c.\n\n"}
{"id": "1008824", "url": "https://cs.wikipedia.org/wiki?curid=1008824", "title": "LOAD", "text": "LOAD\n\nLOAD je příkaz jazyka BASIC. Příkaz slouží k nahrávání dat z paměťového média do paměti počítače.\n\nPrvní varianta slouží pro nahrání programu Basicu, druhá varanta pro nahrání binárních dat. U počítačů Amstrad CPC 464 bez připojeného řadiče Amstrad DDI-1 nahrává příkaz data z magnetofonu, pokud je řadič připojen, příkaz standardně nahrává data z disketové mechaniky. Pro přepnutí na nahrávání z magnetofonu pak slouží příkaz │tape, pro přepnutí zpět na disk příkaz │disc. Pro přepínání nahrávání z mechaniky A: a B: slouží příkazy │a a │b.\n\nOsmibitové počítače Atari mají pro nahrávání programů do paměti počítače několik příkazů: LOAD, CLOAD, ENTER a RUN.\n\nPro nahrání programu z magnetofonu se používá příkaz příkaz LOAD ve tvaru\n\nNa rozdíl od příkazu CLOAD je možné příkazem LOAD nahrávat data nejen z magnetofonu, ale i z jiných periférií.\n\n\n\nPrimární číslo určuje vnější paměťové zařízení, ze kterého budou data čtena:\n\nPokud není primární číslo zadáno, jsou data čtena z magnetofonu. Pokud v příkazu LOAD název souboru, který má být nahrán do paměti počítače, začíná znakem $, disketové jednotky místo nahrání souboru provedou nahrání seznamu souborů v adresáři formátovaným stejným způsobem, jako by se jednalo o program v BASICu, takže výpis obsahu adresáře na obrazovku počítače lze pak provést příkazem LIST. Tímto způsobem je ale stávající program v paměti počítače přepsán.\n\nVerze Basicu 3.5, 4 a 7 obsahuje pro nahrávání z disketových jednotek alternativní příkaz DLOAD, který implicitně předpokládá nahrávání z mechaniky 8.\n\nPro nahrávání programů z disku slouží příkaz se syntaxí:\n\nPro nahrávání dat z magnetofonu se používá syntaxe\nPokud není uvedena specifikace typu dat, je nahráván BASICový program. Pokud je specifikátor dat uveden, může být:\n\nProtože pro počítače Sinclair ZX Spectrum vzniklo okolo 50 disketových jednotek a několik páskových zařízení, syntaxe příkazu pro nahrání dat z disketové jednotky nebo jiného páskového zařízení má mnoho variant, např:\n\nPro nahrávání dat z disketové jednotky počítačů Sinclair ZX Spectrum +2A a Sinclair ZX Spectrum +3 se používá stejná syntaxe jako pro nahrávání z magnetofonu, příkaz LOAD u těchto počítačů navíc využit k přepínání mezi nahráváním z magnetofonu nebo z disketové jednotky: LOAD \"a:\" - mechanika A:, LOAD \"b:\" - mechanika B:, LOAD \"m:\" - ramdisk, LOAD \"t:\" - magnetofon.\n\n\n"}
{"id": "1008825", "url": "https://cs.wikipedia.org/wiki?curid=1008825", "title": "Seznam kulturních památek v Rychnově na Moravě", "text": "Seznam kulturních památek v Rychnově na Moravě\n\n"}
{"id": "1008826", "url": "https://cs.wikipedia.org/wiki?curid=1008826", "title": "Seznam kulturních památek v Telecím", "text": "Seznam kulturních památek v Telecím\n\n"}
{"id": "1008828", "url": "https://cs.wikipedia.org/wiki?curid=1008828", "title": "Two's Missing", "text": "Two's Missing\n\nTwo's Missing je kompilační album anglické rockové kapely The Who.\n\n\n"}
{"id": "1008829", "url": "https://cs.wikipedia.org/wiki?curid=1008829", "title": "Pyrám", "text": "Pyrám\n\nPyrám je kamenný rozcestník jehlanovitého tvaru, obvykle budovaný na křižovatkách císařských silnic. Vzhledově připomíná obelisk. Nejvyšší pyrám v českých zemích se nachází v Ohrazenicích u Turnova, byl postaven v červnu 1813 a má výšku 8,44 m. Ještě vyšší je jedenáctimetrový Clam-Martinicův obelisk, pro svůj tvar někdy také nazývaný pyrámem, ačkoliv se v tomto případě nejedná o rozcestník u silnice, nýbrž o památník, postavený na počest hraběte Karla Jana Nepomuka Clam-Martinice.\n\n\n\n\n"}
{"id": "1008830", "url": "https://cs.wikipedia.org/wiki?curid=1008830", "title": "Dei Verbum", "text": "Dei Verbum\n\nDei Verbum je věroučná konstituce Druhého vatikánského koncilu o Božím zjevení, jeden z nejdůležitějších dokumentů církevního sněmu, který se konal v letech 1962–1965. Konstituci vyhlásil papež Pavel VI. 18. listopadu 1965 poté, co ji schválili shromáždění biskupové v poměru 2 344 ku 6.\nDokument je rozdělený do následujících kapitol:\n\nPokud se na tento dokument odkazuje, nepoužívají se čísla kapitol ale čísla odstavců, kterých je 26.\n\nKonstituce nepoužívá tradičního rozlišování dvou pramenů víry, Písma a tradice. Zdůrazňuje, že oba tyto zdroje tvoří jeden celek. Slovo Boží a jeho předávání vychází z jednoho pramene, z Božího zjevení. \"\"Jeden je posvátný poklad slova Božího a církev koná posvátnou službu tím, že toto slovo slyší, chrání a vykládá…Je třeba stále více prameny slova Božího studovat a hledat správný výklad Písma, které je nejvyšším pravidlem víry, hlasem Ducha svatého.“\".\n"}
{"id": "1008831", "url": "https://cs.wikipedia.org/wiki?curid=1008831", "title": "Kimitoön", "text": "Kimitoön\n\nKimitoön (finsky \"Kemiönsaari\", rusky \"Чимиту\") je ostrov u finského pobřeží, součást provincie Vlastní Finsko. Leží 40 km jihovýchodně od Turku, má rozlohu 524 km² a žije na něm asi 7500 obyvatel. Většina z nich hovoří švédsky. Ostrov je lesnatý a rovinatý, nejvyšší bod má 71 metrů nad mořem. Od pevniny ho oddělují dva úzké průlivy: Relaxfiord na severu a Strömma kanal na východě. Na jih a západ od hlavního ostrova se nachází množství menších ostrůvků, které spolu s ním tvoří obec Kimitoön.\n\nV roce 1808 došlo u pobřeží ostrova k námořní bitvě, v níž holandský kapitán v ruských službách Login van Heyden porazil švédskou flotilu.\n\nV létě se na ostrově koná významný hudební festival.\n\n"}
{"id": "1008836", "url": "https://cs.wikipedia.org/wiki?curid=1008836", "title": "Gabriella Wildeová", "text": "Gabriella Wildeová\n\nGabriella Wildeová (vlastním jménem Gabriella Zanna Vanessa Anstruther-Gough-Calthorpe, * 8. dubna 1989, Basingstoke, Hampshire) je anglická herečka a modelka.\n\nPo otci pochází ze šlechtického rodu Gough-Calthorpe, její matka byla modelka Vanessa Hubbardová. Má mladší sestru a pět nevlastních sourozenců. Absolvovala prestižní školu St Swithun's School.\n\nVe 14 letech začala s kariérou modelky, když se připojila k agentuře Naomi Campbell Premier Model Management a pracovala pro značky včetně L.K.Bennett, Lacoste, Abercrombie & Fitch, Burberry, Topshop a pózovala pro časopisy \"Cosmopolitan\" a \"Vogue.\"\n\nV prosinci 2009 získala roli ve filmu \"Kolej Sv. Trajána 2: Legenda o zlatu rodu Frittonů.\" V květnu 2010 se objevila v epizodě seriálu stanice BBC \"Pán času\". V prosinci 2010 byla obsazena do role Constance Bonnacieuxovou v adaptaci \"Tří mušketýrů\", kterou režíroval Paul W. S. Anderson. Film měl premiéru v říjnu roku 2011 a vydělal přes 132 milionů dolarů po celém světě.\n\nV březnu 2012 byla obsazena do pilotní epizody stanice ABC \"Dark Horse\". Seriál však nebyl vybrán pro jejich sezonu 2012-13. Ten samý rok se objevila v krátkém filmu \"II Maestro\" a ve filmu nazvaném \"Squatters.\"\n\nDalší významná role přišla s remakem filmu \"Carrie\", po boku s Julianne Moore a Chloë Grace Moretz. V roce 2011 zářila po boku Alexa Pettyfera ve filmu \"Nekonečná láska\".\n\nGabriella se provdala za muzikanta Alana Pownalla 13. září 2014. Jejich syn Sasha Blue Pownall se narodil 3. února 2014.\n"}
{"id": "1008844", "url": "https://cs.wikipedia.org/wiki?curid=1008844", "title": "Lípa za kynžvartským kostelem", "text": "Lípa za kynžvartským kostelem\n\nLípa za kynžvartským kostelem je památný strom, vysoká lípa velkolistá (\"Tilia platyphyllos\"), která patří mezi nejobjemnější stromy v kraji. \n\nJedná se vlastně dva, od báze srostlé statné lipové kmeny. Oba kmeny jsou částečně duté, ale dobře ošetřené. Lípa roste asi 120 m SV od kostela v Lázních Kynžvart, ve svahu na rozhraní lesa a okraje louky. Strom má měřený obvod 739 cm, výšku 34 m (měření 2010). Za památný byl vyhlášen v roce 1995 jako strom významný svým vzrůstem. \n\n\n"}
{"id": "1008847", "url": "https://cs.wikipedia.org/wiki?curid=1008847", "title": "Lípa u zámeckého pivovaru", "text": "Lípa u zámeckého pivovaru\n\nLípa u zámeckého pivovaru je památný strom, vysoká lípa velkolistá (\"Tilia platyphyllos\"). \n\nJedná se o nejmohutnější lípu v kynžvartském zámeckém parku. Strom s dutým kmenem roste jihozápadně od zámku, vedle vchodu do bývalého pivovarského sklepa. Tím, že roste pod svahem, je lípa poměrně nenápadná. Naopak nápadný je obrovský otvor po vylomené jedné ze dvou kosterních větví, na které se kmen ve výšce čtyř metrů dělí. Dutina je konzervována, kosterní větve staženy. Před stromem je instalována informační tabule. Strom má měřený obvod 617 cm, výšku 36,5 m (měření 2010). Za památný byl vyhlášen v roce 1995 jako strom významný svým vzrůstem, historicky důležitý strom, významný stářím.\n\n\n"}
{"id": "1008849", "url": "https://cs.wikipedia.org/wiki?curid=1008849", "title": "Kostelecká rovina", "text": "Kostelecká rovina\n\nKostelecká rovina je geomorfologický okrsek ve střední části Mělnické kotliny, ležící v okresech Mělník a Praha-východ ve Středočeském kraji.\n\nÚzemí okrsku leží zhruba mezi městem Neratovice (na severozápadě) a obcemi Záryby (na severovýchodě), Polerady (na jihu) a Mratín (na jihozápadě). Větší částí leží uvnitř okrsku město Kostelec nad Labem, podle kterého je okrsek pojmenován.\n\nOkrsek Kostelecká rovina (dle značení Jaromíra Demka VIB–3C–6) náleží do celku Středolabská tabule a podcelku Mělnická kotlina.\n\nPodrobnější členění Balatky a Kalvody okrsek Kostelecká rovina nezná, uvádí pouze 3 jiné okrsky Mělnické kotliny (Lužecká kotlina, Staroboleslavská kotlina a Všetatská pahorkatina). Zato uvádí podokrsek Kostelecká kotlina.\n\nDemkova Kostelecká rovina sousedí s dalšími okrsky Středolabské tabule: Labsko-vltavská niva na severu a východě, Vojkovická rovina na severozápadě, Kojetická pahorkatina na západě a jihu.\n\n"}
{"id": "1008851", "url": "https://cs.wikipedia.org/wiki?curid=1008851", "title": "Čelákovická pahorkatina", "text": "Čelákovická pahorkatina\n\nČelákovická pahorkatina je geomorfologický okrsek Mělnické kotliny, ležící v okresech Praha-východ a Nymburk. Nejvyšší bod Čelákovické pahorkatiny je Šibeňák (205 m n. m.).\n\nÚzemí okrsku leží zhruba mezi městysy Lázně Toušeň (na severozápadě), Kounice (na jihovýchodě) a obcemi Přerov nad Labem (na severovýchodě), Bříství (na východě). Zcela uvnitř okrsku leží titulní město Čelákovice a obec Mochov.\n\nOkrsek Čelákovická pahorkatina (dle značení Jaromíra Demka VIB–3C–7) náleží do celku Středolabská tabule a podcelku Mělnická kotlina.\n\nPodrobnější členění Balatky a Kalvody okrsek Čelákovická pahorkatina nezná, uvádí pouze 3 jiné okrsky Mělnické kotliny (Lužecká kotlina, Staroboleslavská kotlina a Všetatská pahorkatina). Zato uvádí Čelákovickou část.\n\nDemkova Čelákovická pahorkatina sousedí s dalšími okrsky Středolabské tabule: Labsko-vltavská niva na severu, Sadská rovina na východě, Kouřimská tabule na jihovýchodě, Bylanská pahorkatina na jihu a Čakovická tabule na jihozápadě.\n\n"}
{"id": "1008852", "url": "https://cs.wikipedia.org/wiki?curid=1008852", "title": "Josef Eremiáš", "text": "Josef Eremiáš\n\nJosef Eremiáš (11. února 1912 – 20. prosince 1983) byl český fotbalový záložník a trenér.\n\nByl odchovancem SK Židenice, za tento klub odehrál na postu středního záložníka tři prvoligové zápasy. Mnohem větších úspěchů ovšem dosáhl na trenérské lavičce.\n\nSvé praktické zkušenosti rozmnožil o bohaté teoretické znalosti a stal se uznávaným koučem. Nejlepšího umístění s mužstvem Židenic dosáhl v sezoně 1945/46, když Brňané obsadili druhé místo v jedné ze dvou skupin za Slavií Praha. V netradičně hraném ročníku se pak utkali pouze vítězové obou skupin o titul, zatímco druhé celky Židenice a Zlín utkání o pomyslný bronz nesehrály.<br>\n\nEremiáš měl mezi hráči vysokou autoritu, přestože vyznával spíš přátelský přístup. Když jej chtěl výbor na podzim roku 1946 po několika nevydařených zápasech odvolat, tak se za něj hráči postavili a dokonce pohrozili stávkou. Vedení klubu pak některé z nich distancovalo (opory Kopecký, Trnka a Zapletal), a toto oslabení mužstva vyústilo v sestup z nejvyšší soutěže. U toho už však Eremiáš nebyl, protože v průběhu sezony raději sám rezignoval a nahradil jej známý vídeňský kanonýr Matthias Kaburek.<br>\n\nPozději se však oblíbený kouč na lavičku ještě několikrát vrátil. Úspěšné období zažil s Rudou hvězdou, s níž skončil v sezoně 1958/59 na páté příčce ligové tabulky a v roce 1960 pod jeho vedením „Kometa“ vyhrála Spartakiádní pohár, čímž si zajistila vstupenky pro první ročník PVP, a sice 1960/61.<br>\n\n„Byl to vynikající a inteligentní trenér i člověk. Navíc byl velice slušný,“ vzpomínal tehdejší lídr týmu Vlastimil Bubník na trenéra, kterému hráči neřekli jinak než „pan Josef“.<br>\n\nV letech 1944–1948 a 1951–1952 byl trenérem Židenic / Zbrojovky. Od roku 1953 do podzimu 1960 trénoval RH Brno. V PVP 1960/61 vedl tým Rudé hvězdy ve všech čtyřech zápasech Brňanů. Trénoval také židenickou „Čafku“ (dříve MEZ/Spartak Židenice, později ZKL/Zetor Brno).\n\n"}
{"id": "1008853", "url": "https://cs.wikipedia.org/wiki?curid=1008853", "title": "David Pastrňák", "text": "David Pastrňák\n\nDavid Pastrňák (* 25. května 1996 Havířov), přezdívaný Pasta, je český hokejový útočník momentálně hrající v týmu Boston Bruins v americké NHL. Dne 27. června 2014 byl draftován již v prvním kole draftu 2014 jako 25. celkově týmem Boston Bruins.\n\nSvých prvních dvou branek v NHL se dočkal 10. ledna 2015 v zápase proti Philadelphii Flyers. Poprvé překonal kanadského brankáře Raye Emeryho bekhendem po dorážce střely švédského hokejisty Marcuse Krügera. Druhý gól pak přidal zakončením bez přípravy po přihrávce od krajana Davida Krejčího. Navíc mohl zkompletovat hattrick, avšak prázdnou klec soupeře trefil až po konci vypršení základní hrací doby. K dvěma přesným zásahům mu navíc stačily pouhé dvě střely na branku za celé utkání. V současnosti je jedním z nejlepších českých hokejistů. V roce 2013 získal David Pastrňák na mistrovství světa hráčů do 18 let s Českou hokejovou reprezentací U18 stříbrnou medaili.\n\nV roce 2015 ovládl kategorii Junior v anketě Zlatá hokejka nejlepší Junior roku České republiky.\n\nV roce 2017, 2018 a 2019 vyhrál v anketě Zlatá hokejka, nejlepší hokejista sezóny České republiky, čímž se stal nejmladším výhercem této soutěže. \n\nPro sezónu 2019/2020 ho hokejoví analytici na základě dovedností, aktuální i historické produktivity a řadě dalších aspektů označili za druhého nejlepšího hráče světa (po Connoru McDavidovi).\n\nDavid Pastrňák od září 2019 používá mírně tónované plexisklo.\n\nSvou hokejovou kariéru načal v rodném Havířově. První hokejové krůčky udělal na havířovském zimním stadionu v září 1999, kam ho v jeho tří letech přivedla maminka Marcela. Pastrňák začínal hrát hokej v dívčích krasobruslařských bruslích, ale i s nimi zvládl potřebné základy bruslení. Když mu bylo šest let, byly už jeho hokejové dovednosti na takové úrovni, že ještě jako předškolák hrával zápasy za 1., 2., ale i za 3. třídu. Později, už v 15 letech, hrál i za A tým havířovského klubu.\n\nDne 27. června 2014 byl vybrán jako 25. celkově týmem Boston Bruins v prvním kole draftu NHL 2014. O několik dní později, 15. července 2014, uzavřel s tímto týmem tříletý nováčkovský kontrakt. Před začátkem nové sezóny absolvoval Pastrňák předsezónní tréninkový kemp Bruins, na kterém si na konci září poranil rameno a proto byl 7. října 2014 poslán do farmářského týmu Providence Bruins v American Hockey League (AHL). V tamní lize se mu dařilo; do začátku listopadu po sedmi odehraných zápasech získal devět kanadských bodů za dvě branky a sedm asistencí, za což byl vyhlášen nejlepším útočníkem a nováčkem měsíce října v AHL. Když pak na konci listopadu potřebovalo vedení Bostonu doplnit kádr kvůli zranění Davida Krejčího a Chrise Kellyho, rozhodlo se sáhnout z Providence po Pastrňákovi, který do té doby zaznamenal v 17 zápasech AHL 5 gólů a nasbíral 13 asistencí. V soutěži poprvé debutoval 24. listopadu 2014 v zápase proti Pittsburghu Penguins, který jeho tým prohrál 2:3 po prodloužení. V utkání si připsal deset střídání a celkem na ledě strávil 7 minut a 53 sekund. Svou 1. branku, zároveň i druhou a první bod v NHL si připsal 10. ledna 2015 v utkání proti Philadelphii Flyers, když překonal Raye Emeryho, pomohl k výhře svého mužstva poměrem 3:1 a byl vyhlášen první hvězdou utkání. Jen o tři dny později zaznamenal stejný počin i v utkání s Tampou Bay Lightning, když dvakrát překonal Bena Bishopa. Dne 29. března se stal Pastrňák první teenegerem v historii Bostonu, který vstřelil vítězný gól v prodloužení základní části, když rozhodl zápas s Carolinou Hurricanes v konečném výsledku 2:1.\n\nDavid Pastrňák byl již 2x nominován do výběru exhibičního zápasu NHL, takzvaného All-Star Game.\n\nDavid Pastrňák je mladším ze dvou synů Marcely Ziembové a Milana Pastrňáka (1961–2013), který se narodil a vyrostl v Havířově. Má staršího bratra Jakuba (*1992), který se ale sportem jako on neživí. Jeho otec byl bývalý hokejista. Je také členem týmu Real TOP Praha, v jehož dresu se zúčastňuje charitativních zápasů a akcí.\n\nRoku 2018 byl vyhlášen Tváří roku organizace Champions's for Children, která pomáhá dětským pacientům v bostonských nemocnicích.\n\n\n"}
{"id": "1008854", "url": "https://cs.wikipedia.org/wiki?curid=1008854", "title": "Zdeněk Hajský", "text": "Zdeněk Hajský\n\nZdeněk Hajský (27. srpna 1926 Bohušovice nad Ohří – 5. května 2012 Brno), rodným jménem Zdeněk Haisl, byl český fotbalový útočník a trenér.\n\nRodák z Bohušovic u Terezína začínal s fotbalem na předměstí Prostějova ve Vrahovicích, do Brna přišel v roce 1953 z Trenčína. Pak se ještě na dvě sezony vrátil na Hanou do Prostějova, ale u postupu Rudé hvězdy do první ligy (1956) už nechyběl. A v následující sezoně (1957/58) se stal s jedenácti góly nejlepším střelcem týmu v lize. V útoku Komety si výborně rozuměl především s Vlastimilem Bubníkem. „S Vlastou jsme spolu hráli nazpaměť,“ potvrdil bývalý kanonýr, jenž nastupoval nejčastěji na levé spojce nebo na levém křídle. Jednou nastoupil za Československo v kategorii do 23 let, v tomto jediném startu se mu podařilo vstřelit jednu branku.\n\nÚspěšný byl i jako trenér. Do Zbrojovky přišel v průběhu podzimu 1969, kdy se mužstvo potácelo u dna druholigové tabulky. Nahradil přísného kouče Teodora Reimanna (od 5. září 1969), proti němuž měl daleko demokratičtější přístup k hráčům. Jako bývalý útočník naordinoval mužstvu ofenzivní hru. „Kdo nemá chuť útočit, je jen polovičním fotbalistou,“ znělo jeho oblíbené heslo.<br>\n\nDo konce sezony vytáhl tým na páté místo a v té další (1970/71) dokonce Zbrojovka suverénně druhou ligu vyhrála stylem „start-cíl“ a po čtyřech letech se vrátila mezi elitu. Mužstvu, které vybojovalo postup, věřil natolik, že chtěl nechat kádr pohromadě a neusiloval o žádné větší posily. A to se mu možná stalo osudným. Po podzimu 1971 byl odvolán.<br>\n\nU hráčů byl ovšem hodně oblíbený. „Za trenéra Hajského byla výborná parta a dařilo se i výsledkově. Postoupili jsme do první ligy a za celou sezonu jsme moc zápasů neprohráli. A po výhrách se taky stmeloval kolektiv. Neexistovalo, aby někdo nešel. Hajský to samozřejmě věděl. Na tréninku nás postavil do řady a museli jsme na něj dýchat. Z koho to táhlo, ten musel vystoupit z řady. Většinou to bylo šestnáct z osmnácti. Nechal jenom Mirka Vítů a Jano Popluhára, protože byli nejstarší. Ale přitom samozřejmě chlastali s nama,“ zavzpomínal Fero Mikloš.<br>\n\nPostupně trénoval skoro ve všech významnějších brněnských klubech (TJ ZKL Brno, TJ Moravská Slavia Brno, TJ KS Brno), vedl také TJ TŽ Třinec. Do nejvyšší soutěže se však už nevrátil, pouze na jaře 1989 vedl Královo Pole ve druhé lize. Kromě toho v osmdesátých letech pracoval ve Zbrojovce jako předseda technicko-metodické komise. Na jaře 1987 dokonce krátce vedl tehdy druholigové mužstvo společně s Rudolfem Skarkou, když byl odvolán trenér Ivan Hrdlička.\n\n\n"}
{"id": "1008855", "url": "https://cs.wikipedia.org/wiki?curid=1008855", "title": "František Harašta", "text": "František Harašta\n\nFrantišek Harašta (16. října 1943 Brno – 22. srpna 2001 tamtéž) byl český fotbalový trenér mládeže. Vedl také československá mládežnická reprezentační družstva.\n\nJeden z nejlepších dorosteneckých trenérů v bývalém Československu začínal v roce 1966 u žáků Žabovřesk, do Zbrojovky přišel o dva roky později. Nejprve pracoval u dorostu, pak u seniorského C mužstva, s nímž postoupil ze základní soutěže až do I. A třídy. Od roku 1975 pracoval opět u mládežnických týmů, v nichž vychoval desítky ligových fotbalistů. Mezi nimi byly takové budoucí hvězdy jako Ivo Knoflíček, Jan Stejskal, Petr Kostelník, Zdeněk Svoboda, Roman Kukleta, Petr Křivánek, Michal Kolomazník, Marek Zúbek, René Wagner a mnozí další.\n\nV letech 1976–1988 získal s dorostem Zbrojovky šest českých a pět československých mistrovských titulů. V letech 1992–1993 k nim připojil další dva tituly mistra samostatné České republiky. Na podzim 1988 krátce vedl v druhé lize i seniorské áčko, během mistrovské sezony plnil na jaře 1978 funkci druhého asistenta Josefa Masopusta. Naopak neúspěšné bylo jeho působení ve funkci asistenta Josef Boušky na jaře 1983, kdy Zbrojovka po 12 letech opustila nejvyšší soutěž.\n\nVedl také reprezentační celky do šestnácti, sedmnácti a osmnácti let. V roce 1991 byl členem výkonného výboru ČMFS (Českomoravský fotbalový svaz). Odměnou za jeho obrovský přínos pro fotbal byla Cena Václava Jíry, kterou obdržel v roce 2000. Bohužel už rok na to podlehl dlouhotrvající chorobě. Na jeho počest se pořádá Memoriál Františka Harašty.\n\nV mládí hrál za Slaviu Žabovřesky, hráčskou kariéru mu ukončilo zranění.\n\n\n"}
{"id": "1008858", "url": "https://cs.wikipedia.org/wiki?curid=1008858", "title": "Jean de Herdt", "text": "Jean de Herdt\n\nJean de Herdt, (22. červenec 1923 – 5. leden 2013, Paříž, Francie) byl reprezentant Francie v judu a především ikona francouzského juda, jeden z otců moderního evropského juda.\n\n\nS judem, tehdy známým v Evropě jako jiu-jitsu, začal ve 14 letech (1937). V roce 1940 obdržel od významného evropského senseie mistra Kawaišiho jako první francouz černý pás. V udělování technických stupňů byl v Evropě průkopníkem. Jediní kdo mu mohli konkurovat byli Britové. V roce 1951 při prvním mistrovství Evropy jako držitel 3. Danu měl jediného soupeře. Pokud nepřijel nikdo z Británie tak mu titul mistra Evropy nemohl být udělen.\n\nV roce 1952 se postavil jako aktuální mistr Evropy japonskému mistru Daigovi (neoficiální mistrovství světa). Vydržel s ním bojovat až do konce hrací doby (22 minut boje) a vybojoval remízu. Tato potupná remíza pro Japonce, podle jeho slov, mu zavřela dveře k dalším zápasům s japonskými soupeři - údajně s ním odmítali dále zápasit.\n\nJiž začátkem 50. let se věnoval trénování a jedním z jeho pilných žáků byl Anton Geesink. V roce 1961, když Geesink získal titul mistra světa se mu dostalo satisfakce. Založil něolik dojo po celé Francii a v cizině. Judu se věnoval naplno až do konce svého života v roce 2013.\n\n\n"}
{"id": "1008860", "url": "https://cs.wikipedia.org/wiki?curid=1008860", "title": "Hekatomba", "text": "Hekatomba\n\nHekatomba (ze starořeckého slova \"ἑκατόμβη\", \"hekatómbē\") je velká krvavá oběť. Ve starověku to znamenalo obětovat bohům 100 kusů (\"hekaton\" = sto) hovězího dobytka (nejčastěji býků) nebo obecně velký počet zvířat. Oběti hekatomby se konaly Diovi, posléze i ostatním řeckým bohům jako Apollónu, Athéně a Héře, a nakonec i jiným bohům, při zvláštních náboženských obřadech.\n\nPodle tradice Pythagoras sám po vytvoření své slavné věty musel obětovat jedno sto volů.\n\nObrazně se hekatomba používá pro velký počet obětí (např. ve světové válce) nebo ve smyslu hromadné vraždy.\n\n"}
{"id": "1008861", "url": "https://cs.wikipedia.org/wiki?curid=1008861", "title": "Vjačeslav Malafejev", "text": "Vjačeslav Malafejev\n\nVjačeslav Aleksandrovič Malafejev (rusky Вячеслав Александрович Малафеев; * 4. března 1979, Leningrad, RSFSR, Sovětský svaz) je ruský fotbalový brankář a reprezentant, který hraje od počátku své kariéry za ruský klub Zenit Petrohrad. Účastník EURA 2004, EURA 2008 a EURA 2012.\n\nJeho manželka Marina, se kterou má syna Maxima a dceru Xenii, zemřela v modrém voze Bentley při automobilové havárii 17. března 2011.\n\nMalafejev je odchovancem celku Zenit Petrohrad, v letech 1997–2000 hrál za jeho rezervní tým. V A-týmu debutoval v roce 1999 a od té doby v klubu stále působí. Společně s ním působil v Zenitu v letech 2003–2009 slovenský brankář Kamil Čontofalský. Se Zenitem získal Malafejev řadu trofejí, mj. v ruské lize, ruském poháru a také v Poháru UEFA v sezóně 2007/2008.\n\nVjačeslav Malafejev debutoval v A-mužstvu Ruska 19. listopadu 2003, šlo o kvalifikační zápas na EURO 2004 proti Walesu, v němž vychytal výhru 1:0.\n\nZúčastnil se EURA 2004 v Portugalsku jako druhý brankář za Sergejem Ovčinnikovem a před Igorem Akinfejevem. Rusko bylo vyřazeno v základní skupině, Malafejev nahradil Ovčinnikova po jeho vyloučení v druhém utkání s Portugalskem (porážka 0:2) a chytal i závěrečné střetnutí proti Řecku (výhra 2:1). Rusko neprošlo do další fáze šampionátu. Po EURU 2004 se stal jednotkou v brance ruského národního týmu až do května 2005, kdy ho postihlo dlouhodobé zranění.\n\nNa EURU 2008 v Rakousku a Švýcarsku plnil roli dvojky za Akinfejevem, třetím brankářem byl Vladimir Gabulov. Rusko se probojovalo až do semifinále turnaje.\n\nNa evropském šampionátu EURO 2012 v Polsku a na Ukrajině byl jednotkou a odchytal všechny tři zápasy v základní skupině A, po níž se ruský tým rozloučil s turnajem. Po EURU 2012 oznámil svůj konec v reprezentaci s tím, že v případě nouze bude k dispozici (např. při zranění brankáře národního týmu). Chtěl mít více času na děti.\n\n"}
{"id": "1008866", "url": "https://cs.wikipedia.org/wiki?curid=1008866", "title": "Womack", "text": "Womack\n\nPříjmení Womack nosí více různých osob:\n\n"}
{"id": "1008874", "url": "https://cs.wikipedia.org/wiki?curid=1008874", "title": "McClure", "text": "McClure\n\nPříjmení McClure nosí více různých osob:\n\n"}
{"id": "1008879", "url": "https://cs.wikipedia.org/wiki?curid=1008879", "title": "I Still Hear Your Voice at Night", "text": "I Still Hear Your Voice at Night\n\nI Still Hear Your Voice at Night je studiové album australské hudební skupiny The Paradise Motel. Jeho nahrávání začalo již v roce 2008, ale nakonec nebylo kvůli úmrtí Damiena Hilla dokončeno. Skupina následně pracovala na jiných projektech a album \"I Still Hear Your Voice at Night\" vyšlo až v lednu 2011. Název tohoto alba je úryvkem z textu písně „I Keep a Close Watch“ velšského hudebníka Johna Calea.\n\n\n"}
{"id": "1008880", "url": "https://cs.wikipedia.org/wiki?curid=1008880", "title": "Knightshayes Court", "text": "Knightshayes Court\n\nKnightshayes Court je viktoriánský dům v Tivertonu, v Devonu, v Anglii. Budova byla navržena Williamem Burgesem pro rod Heathcoat-Amory. Nikolaus Pevsner ji popisuje jako \"výmluvný výraz vysokých viktoriánských ideálů v zemi střední velikosti.\" Dům byl zapsán na listinu cenných budov v Anglii (I. stupeň).\n\nZahrady byly navrženy Edwardem Kempem, ale byl hodně zjednodušeny v roce 1950 a v 60. letech. Sir John a lady Heathcoat-Amory vydali hodně úsilí při péči o zahrady, oběma byly uděleny řády Medal of Honour (medaile cti) společnosti Royal Horticultural Society. Nemovitost zahrnuje vzácné trávníkové kurty na tenis („stické“) z roku 1907. Mezi další prvky patří rozsáhlé topiary, exempláře neobvyklých stromů a keřů a stáje s obezděnou zeleninovou zahradou, také navržené Burgesem.\n\n"}
{"id": "1008882", "url": "https://cs.wikipedia.org/wiki?curid=1008882", "title": "My Generation (píseň)", "text": "My Generation (píseň)\n\n„My Generation“ je skladba britské rockové skupiny The Who, která se stala hitem a jednou z jejich nejznámějších písní. V roce 2004 ji časopis \"Rolling Stone\" zařadil na jedenácté místo svého seznamu pětiset nejlepších písní všech dob a televizní kanál VH1 jí v svém seznamu stovky nejlepších rokenrolových skladeb udělil třináctou pozici. Televizní kanál VH1 jí v roce 2009 dal i 37. pozici mezi nejlepšími hardrockovýcmi skladbami. Píseň patří i k vyvoleným mezi „500 skladbeb, které formovaly rock and roll“, seznamu, který sestavila komise Rock and Roll Hall of Fame. Skladba je díky svému „uměleckému historickému významu“ také uvedena do síně slávy Grammy (Grammy Hall of Fame).\n\nSkladba vyšla jako singl dne 5. listopadu 1965 a dosáhla v britských singlových žebříčcích druhou příčku. Byla to nejvyšší pozice, kterou singl od kapely The Who ve Spojeném království dosáhl. Ve Spojených státech amerických se singl dostal v době svého vydání na 74. pozici. Skladba „My Generation“ vyšla v roce 1965 i na debutovém studiovém albu kapely \"My Generation\" (ve Spojených státech jako \"The Who Sings My Generation\") a v roce 1970 i v rozšířené verzi na koncertním albu \"Live at Leeds\". Další verze této písně, která byla původně nahrána v roce 1966 pro EP \"Ready Steady Who!\" vyšla nakonec až v roce 1995 na remasterované verzi alba \"A Quick One\".\n\nKytarista Pete Townshend údajně píseň psal ve vlaku a říkává, že ho inspirovala Elizabeth Bowes-Lyon, která jednou dala ze čtvrti Belgravia odtáhnout pohřební vůz Packard z roku 1935. Údajně se při každodenní cestě kolem při pohledu na toto auto urazila. Jako další důležitou inspiraci pro tuto skladbu udává Towshend bluesovou klasiku „Young Man Blues“ od Mose Allisona, hovoří o tom, že bez Mose by „My Generation“ neexistovala. Pro časopis \"Rolling Stone\" v roce 1985 poznamenal, že píseň „My Generation“ byla hlavně o snaze najít si místo ve společnosti.\n\nPravděpodobně nejvýraznějším prvkem skladby je její text výrazně drze projevující postoj rebelující mládeže. Svým projevem nahrávka sama o sobě má nárok být uznávána za předka punkrockového hnutí. Posměšně Rogerem Daltreyem zpívaný populární úryvek textu „I hope I die before I get old“ patří mezi nejvíce citované nebo odepisované texty v rockové historii.\n\nPodobně jakož i v dalších skladbách z rané tvorby kapely The Who, které jsou v souladu se stylem subkultury Mods, má píseň zcela jasné vlivy z amerického R&B, hlavně ve způsobu přednesu veršů způsobem zvolání a odpovědi. Je to uděláno krátkým zvoláním verše, který zazpívá Daltrey a vokalisté, kteří v podání Towshenda (nízký hlas) a Entwistla (vysoký hlas) odpoví refrénem „Talkin' 'bout my generation“.\n\nMelodie zpěvu písně „My Generation“ je příkladem modální ohraničené interpretace původně afroamerického způsobu nazvaného shout-and-fall. Jako příklad se pro tento styl uvádí bluesově rock ann rollová skladba „Shake, Rattle and Roll“ v podání Big Joe Turnera. Systém zavolání a odpovědi je vícekrát odražen instrumentálním předělem zdůrazněným sólovou kytarou v podání Petera Townshenda s výraznou Entwistleovou basovou kytarou. Dalším charakteristickým prvkem interpretace skladby je přidáno Daltreyovo zlostné a frustrované koktání. Na tuto zvláštnost je předloženo několik historek. Jedna hovoří o tom, že původně byla píseň pomalou mluvenou bluesovou kompozicí bez koktání. V sedmdesátých letech byla hrána i tímto stylem ale s koktáním pod názvem „My Generation Blues“. Nápad s koktáním přišel po inspiraci skladbou „Stuttering Blues“ od bluesmena Johna Lee Hookera.\n\nV pozdějších letech tuto píseň hrála při svých koncertech například americká zpěvačka Patti Smith; koncertní nahrávka její verze vyšla později na reedici jejího alba \"Horses\", přičemž na baskytaru zde hostoval velšský hudebník John Cale.\n"}
{"id": "1008883", "url": "https://cs.wikipedia.org/wiki?curid=1008883", "title": "Óscar Granados", "text": "Óscar Granados\n\nÓscar Esteban Granados Maroto (* 25. října 1985, Cartago, Kostarika) je kostarický fotbalový záložník a reprezentant, který hraje za kostarický klub CS Herediano. Účastník Mistrovství světa 2014 v Brazílii.\n\nGranados začínal v profesionálním fotbale v kostarickém celku CS Cartaginés. Poté působil od července do prosince 2011 v klubu Orión FC a následně přestoupil do dalšího kostarického mužstva CS Herediano.\n\nÓscar Granados debutoval v národním A-týmu Kostariky v roce 2009.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii. Kostarika se v těžké základní skupině D s favorizovanými celky Uruguaye (výhra 3:1), Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku, ale Granados nehrál. Granados dostal v osmifinálovém utkání žlutou kartu, ačkoli opět nehrál. Rozhodčí mu ji udělil na lavičce náhradníků.\n\n"}
{"id": "1008889", "url": "https://cs.wikipedia.org/wiki?curid=1008889", "title": "Melodie (časopis)", "text": "Melodie (časopis)\n\nMelodie byl český odborně laděný hudební měsíčník vycházející v bývalé ČSSR (později Česku) od roku 1963 do roku 2000, podrobně mapující nejen domácí a zahraniční populární hudbu, ale také jazz. Zpočátku ho vydávalo české vydavatelství Orbis, od roku 1978 Panorama. Byl jedním z mála periodik, kterému se dařilo informovat o dění v západní hudební produkci nezávisle a objektivně i v dobách tzv. normalizace. K pravidelným rubrikám periodika, kromě fundovaných profilů interpretů domácí i světové populární i jazzové scény, patřily i přehledy světových hitparád, „Jak to slyším“ (rubrika, v níž osobnost domácí hudební scény se vyjadřovala k náhodně vybraným hudebním dílům), noty a texty aktuálních písní, nové desky a publikace a hudební inzerce. Náklad časopisu v některých ročnících překročil sto tisíc výtisků, přesto byl obtížně k dostání. \n\nV roce 1964 se stal jeho šéfredaktorem muzikolog a hudební publicista Lubomír Dorůžka. Později následovali například Stanislav Titzl (1971–1984), Miroslav Kratochvíl (1984–cca 1988), Jan Dobiáš (cca 1988 – duben 1990), Petar Zapletal (květen 1990 – květen 1991), Jaromír Tůma (červen 1991 – 1993), Jan Linka (cca leden 1994 – cca říjen 1994), Miloš Skalka (cca listopad 1994 – cca listopad 1996). V období let 1969 až 1970 se stal jeho nezávislou, ale aktualizovanou přílohou čtrnáctideník Aktuality Melodie, jehož šéfredaktorem byl Čestmír Klos. Vydávání časopisu bylo z politických důvodů několikrát přerušeno. \n\nOd ledna 1984 byl v souvislosti s tažením proti rockové hudbě, odstartovaným článkem Nová vlna se starým obsahem, jmenován šéfredaktorem Miroslav Kratochvíl, bývalý ředitel stanice Hvězda. Ten propustil většinu redaktorů, ostatní odešli sami, přestala přispívat i většina externistů, neschopnost nové redakce vedla k tomu, že časopis občas vycházel i s prázdnými stránkami. Koncem roku 1987 byl šéfredaktor Kratochvíl pro neschopnost z vedení redakce odvolán a od prvního čísla v roce 1988 se časopis vrátil ke své dřívější kvalitě a současně se do něj rovněž vrátila většina přispěvatelů. V roce 1994 se stala vydavatelem časopisu agentura GOJA, jejímiž majiteli byli Karel Gott a František Janeček. V roce 2000 přestal vycházet. \n\nMelodie\n\nO časopisu Melodie\n"}
{"id": "1008892", "url": "https://cs.wikipedia.org/wiki?curid=1008892", "title": "Seznam kulturních památek v Dolní Rovni", "text": "Seznam kulturních památek v Dolní Rovni\n\n"}
{"id": "1008895", "url": "https://cs.wikipedia.org/wiki?curid=1008895", "title": "Seznam kulturních památek v Holicích", "text": "Seznam kulturních památek v Holicích\n\n"}
{"id": "1008896", "url": "https://cs.wikipedia.org/wiki?curid=1008896", "title": "Seznam kulturních památek v Horním Jelení", "text": "Seznam kulturních památek v Horním Jelení\n\n"}
{"id": "1008898", "url": "https://cs.wikipedia.org/wiki?curid=1008898", "title": "Vstupní draft NHL 2014", "text": "Vstupní draft NHL 2014\n\nVstupní draft NHL 2014 byl 52. vstupním draftem v historii NHL. Konal se od 27. června do 28. června 2014 ve Wells Fargo Center ve Filadelfii, v Pensylvánie, ve Spojených státech amerických (v domácí aréně Philadelphie Flyers). Filadelfie hostila vstupní draft vůbec poprvé. Nejlepšími třemi draftovanými hráči byli Kanaďané Aaron Ekblad a Sam Reinhart a Němec Leon Draisaitl.\n\nVýběr kol draftu:\n\nLegenda (hráčova pozice)\nC Centr (Střední útočník)   LK Levé křídlo   PK Pravé křídlo   O Obránce   B Brankář   Ú Útočník\n"}
{"id": "1008899", "url": "https://cs.wikipedia.org/wiki?curid=1008899", "title": "Seznam kulturních památek v Cholticích", "text": "Seznam kulturních památek v Cholticích\n\n"}
{"id": "1008900", "url": "https://cs.wikipedia.org/wiki?curid=1008900", "title": "Seznam kulturních památek v Lázních Bohdaneč", "text": "Seznam kulturních památek v Lázních Bohdaneč\n\n"}
{"id": "1008901", "url": "https://cs.wikipedia.org/wiki?curid=1008901", "title": "Seznam kulturních památek v Sezemicích (okres Pardubice)", "text": "Seznam kulturních památek v Sezemicích (okres Pardubice)\n\n"}
{"id": "1008902", "url": "https://cs.wikipedia.org/wiki?curid=1008902", "title": "Seznam kulturních památek v Opatovicích nad Labem", "text": "Seznam kulturních památek v Opatovicích nad Labem\n\n"}
{"id": "1008914", "url": "https://cs.wikipedia.org/wiki?curid=1008914", "title": "Vasyl Lomačenko", "text": "Vasyl Lomačenko\n\nVasyl Anatolijovič Lomačenko (ukrajinsky Василь Анатолійович Ломаченко, * 17. února 1988 v Bilhorod-Dnistrovskyj, Ukrajina) je ukrajinský profesionální boxer, nastupující v pérové váze. Je mistrem světa organizace WBO.\n\nLomačenko se stal před startem profesionální kariéry rovněž olympijským vítězem na hrách 2008 v Pekingu (pérová váha) a 2012 v Londýně (lehká váha). Je také amatérským mistrem světa 2009 (pérová váha) a 2011 (lehká váha).\n\nOtec Anatolij je trenérem boxu. Vasyl patří do profesionální stáje Top Rank, s kterou podepsal smlouvu v říjnu 2013. Je 169 cm vysoký.\n\n\n15 utkání - 14 vítězství (10x k.o.) - 1 porážka\n\nJe druhým boxerem v historii, který se stal profesionálním mistrem světa prestižní organizace během tří zápasů.\n\n"}
{"id": "1008916", "url": "https://cs.wikipedia.org/wiki?curid=1008916", "title": "Homoikonicita", "text": "Homoikonicita\n\nHomoikonicita je v počítačovém programování vlastnost některých programovacích jazyků. Vyjadřuje skutečnost, že struktura programu je podobná jeho syntaxi. Vnitřní strukturu programu je možné odvodit z textového zápisu zdrojového kódu. V homoikonickém jazyce má zdrojový text stejnou strukturu jako jeho abstraktní syntaktický strom, což dovoluje veškerý kód v jazyce zpřístupnit, používat a transformovat jako data za použití stejné datové reprezentace. \n\n"}
{"id": "1008917", "url": "https://cs.wikipedia.org/wiki?curid=1008917", "title": "Barbican Centre", "text": "Barbican Centre\n\nBarbican Centre je kulturní centrum ve středu Londýna, které vlastní instituce Corporation of London. V areálu se nachází koncertní hala s kapacitou 1943 míst, divadlo s 1 156 místy, další menší divadla, kina a knihovna. Pořádají se zde výstavy a místní koncertní hala je sídlem orchestrů BBC Symphony Orchestra a London Symphony Orchestra a také divadelní společnosti Royal Shakespeare Company. Centrum bylo otevřeno dne 3. března 1982 a je zapsáno v druhé třídě seznamu listed building. Architekty budov jsou Peter „Joe“ Chamberlin, Geoffry Powell a Christoph Bon.\n\n"}
{"id": "1008920", "url": "https://cs.wikipedia.org/wiki?curid=1008920", "title": "Tornjak", "text": "Tornjak\n\nTornjak je ovčácký pes původem výhradně z Bosny a Hercegoviny, kde převládajícím územím jeho výskytu je širší region hory Vlašić (centrální část Bosny a Hercegoviny).\n\nPlemeno žije v Bosně a Hercegovině aspoň tisíc let, o čemž svědčí zápisy Církve bosenské z 11. století, a předpokládá se, že i mnohem déle. Kronikáři tohoto psa v těchto zápisech registrovali pod názvem \"Canis montanus\" neboli \"horský pes\", nicméně se ustálilo jméno \"Tornjak\", které mu dalo místní obyvatelstvo (tehdejší Bosňané) v Bosně a Hercegovině. Název pochází od slova \"tor\", které znamená uzavřený prostor (ohradu) pro ubytování a odpočinek ovcí a skotu pod širým nebem na horské pastvině. V těchto prostorech je možné tornjaky, vidět jak leží u plotu a nedovolují nikomu, aby se přiblížil bez přítomnosti majitele stáda, na základě toho je jasné, že tento charakteristický rys jim ve skutečnosti dal pojmenování.\n\nTornjak byl v bývalé Jugoslávii zaregistrován jako \"autochtonní bosenské plemeno\" 9. května 1981 pod názvem \"Bosensko-hercegovinský ovčák - Tornjak\". Vznikl pro něj jugoslávský rodokmen a pověřená komise složená ze soudních znalců v oboru kynologie měla za úkol vytvořit odbornou část povinností potřebných pro standardizaci plemene a jeho registraci u Mezinárodní kynologické federace (FCI) jako nové autonomní plemeno psů pod názvem výše zmíněným. Norma byla vytvořena a dokončena 5. 10. 1990 ve městě Travnik. Roku 2007 bylo plemeno přejmenováno na \"Bosensko-hercegovinský-chorvatský ovčácký pes - Tornjak\".\n\nLide skrz několik tisíc let, co se zabývají chovem dobytka, chovají psy pro různé účely, aby mu v této práci pomáhali. Díky archeologickým nálezům z období neolitu (obydlí - Lattringen, Luscherza a Vinelz) se považuje za téměř jisté, že i v té době existovali ovčáčtí psi. V současné době existují různé teorie o původu, místa vzniku a šíření dnešních ovčáků, ale předpokládá se, že nejpřesnější je teorie o neevropském původu většiny ovčáků. Podle této teorie dnešní evropští ovčáci pocházejí ze Střední Asie a za svého předka mají \"tibetského psa\", který žil v Tibetu tisíce let před naším letopočtem.\n\nPotvrzením této teorie je skutečnost, že jsou velmi podobná plemena psů rozložena od východní Asie směrem až do západní Evropy. Je předpokládáno, že se tito psi rozšířili z Asie do našich prostorů dvěma směry. Jedním z nich je \"západní\" směr, z Tibetu přes afghánská, íránská a kurdská horská pásma, následně Malou Asii, Balkán až po střední a západní Evropu. Druhý směr je \"severní\", tedy z Tibetu přes Kazachstán, Kyrgyzstán, Gruzii a dnešní Ukrajinu do východní Evropy. Tornjak, jako jeden z balkánských ovčáků, s největší pravděpodobností nese svůj původ ze západního směru. Podle vědeckých výzkumů, je téměř nepochybné, že jeho předkem je tibetský mastiff, respektive že pochází z oblasti dnešního Íránu.Ve všech písemných historických dokumentech se zmiňuje tornjak jako psí plemeno výhradně z Bosny a Hercegoviny, to potvrzují i DNA testy, které provedl kynolog dr. Alen Salkić, na jejichž základě bylo dokázané, že se jedná o zcela bosenské autochtonní plemeno. Úplně první zmínka o tomto plemeni pochází z roku 1067 a nachází se v záznamech Bosenské církve. Stejný popis se nachází také v zápisech ze 14. století a 18. století. Plemeno tak zůstalo skoro nezměněné skrze celé milénium. Během tohoto období tornjaci úspěšně odolávali všem exogenním a endogenním vlivům, které se pokusily modifikovat jejich fyzikální strukturu, charakter a kvalitu jejich poslání, jakožto ovčáckých psů.\n\nPrůměrná nadmořská výška v Bosně a Hercegovině je více než 600 metrů a řadí se mezi hornaté země. Přibližně 63% Bosny a Hercegoviny je pokryto lesy a znamenitými vodními toky. Podnebí je kontinentální s nádechem středomořského klima, což způsobuje těžký sníh, takže doba uchovávání sněhu v horských oblastech jsou často delší než 170 dnů. Teplotní rozsah je široký a v extrémních případech je jeho rozmezí od -40 °C až po 45 °C, k tomu častý prudký vítr, hustá mlha a silný sluneční svit společně ovlivňovaly zvířata, a ty tak musela rozvíjet svou přirozenou bariéru v podobě ostré, dlouhé a husté srsti. Tento atribut je u tornjaků a jiných zdejších domácích zvířat dědičná dispozice, která poskytuje solidní ochranu před neočekávanými extrémními povětrnostními podmínkami.\nPo celá staletí jsou v BaH vlci a medvědi stálou hrozbou pro domácí zvířata a chovatele dobytka. Na formování psů tornjaků v přizpůsobování ekologickým podmínkám tak měl vliv i člověk, jehož potřeby byly, aby měl zdravé, silné a veliké ovčáky - se skromnými požadavky na potravu, s kvalitním mechanismem opatření proti nepříznivým přírodním podmínkám a zejména ovčáky disponujícími takovými vlastnostmi, aby byli schopni chránit majetek před velikými šelmami v horských oblastech Bosny a Hercegoviny.\n\nZ Bosny a Hercegoviny byl ve 2. polovině 20. století výrazněji rozšířen v rámci bývalé Jugoslávie do současného Chorvatska, které se ho následně na počátku 21. století, jakožto už nezávislý stát, klamně a neoprávněně snažilo registrovat jaké své autochtonní plemeno. BaH, z důvodu složité politické situace, nesprávného fungování země a de facto jejího rozdělení (které vzniklo v zemi po agresi na Bosnu a Hercegovinu v letech 1992-1995, kdy byla podepsána 14.12.1995 Daytonská mírová smlouva) a v té době nejednotného a rozkouskovaného národního kynologického svazu, nereagovala na úmysl Chorvatska včas a tak roku 2007, po vzájemné dohodě mezi FCI, Bosenským kynologickým svazem a Chorvatským kynologickým svazem na zasedání FCI v Madridu, kde došlo k rozhodnutí o zavedení nové společné standardizace, byl kompromisně přidán do názvu vedle pojmu bosenskohercegovinský i pojem chorvatský. V listopadu 2017 bylo prozatimní uznání plemene zrušeno a místo toho byl tornjak FCI plně uznán.\n\nPlemeno má v současné době právo účastnit se národních a mezinárodních soutěží a také možnost účastnit se evropských, světových a CACIB výstav, avšak dokud neproběhne plánovaná revize, má stále jen status provizorně přiznaného plemene, a tak nemá právo na CACIB titul.\n\nMezi hlavní lokality jejich výskytu patří pohoří ve střední Bosně, zejména hora Vlašić a přilehlé hory, dále rovina Kupres a hora Vranica. Konkrétní příklady lze nalézt v mnoha dalších místech po celé zemi, zejména kolem města Travnik a měst Banja Luka, Gornji Vakuf, Vitez, Tomislavgrad, Glamoč, Sanski Most a Sarajevo. Přesněji, dle některých odhadů současného stavu, se asi 45% Tornjaků nachází v oblasti města Travnik, 25% v oblasti kolem Banja Luky, 12% v blízkosti města Tomislavgrad a 18% v ostatních místech.\n\nTornjaci se ale rozšířili po celé Evropě, hlavně však do zmiňovaného Chorvatska. Roku 2012 byl dovezen první jedinec plemene i do Česka – fenka ale již po pěti dnech od příjezdu uhynula na parvovirózu. I přesto se po několika letech narodil první vrh tornjaků v České republice, toto prvenství se podařilo chovatelské stanici Tor Bohemia.\n\nTornjaci jsou řazeni do skupiny molossoidních plemen, tzn. že jsou poměrně velicí a mohutní. Jedná se o silně stavěné a přesto mrštné psy. Stavbu těla mají téměř kvadratickou. Zpravidla jsou vícebarevní s výraznými znaky různých barev. Obvykle je dominantní základní barvou bílá. Můžou se objevit psi s černou základní barvou a bílými znaky, nejčastěji okolo krku, na hlavě a na nohách. Mohou se vyskytovat i jedinci téměř bílí s jen malými znaky. Jejich srst je dlouhá a hustá, dobře izoluje, aby se voda nedostala na kůži a na krku vytváří límec. Hlava je protáhlá. Krk je středně dlouhý a nesený spíše nízko, měl by být dobře osvalený a silný. Hřbet je rovný a široký. Hrudník je oválného tvaru, a je široký. Končetiny jsou dobře vyvinuté, silných kostí a pevného osvalení. Ocas je dlouhý, nasazený přiměřeně vysoko a velmi pohyblivý. V klidu visí a v pohybu je vždy vztyčený jako vlajka nad úroveň hřbetu. Psi dosahují výšky 65 až 70 cm, feny 60 až 65 cm. FCI toleruje odchylku pouze +/- 2 cm. Váha se pohybuje v rozmezí 35 až 60 kg.\nJelikož jsou to pastevečtí psi, mají i sklony k pasení a ochranitelské pudy vůči své \"smečce\". Jsou to tvrdohlaví psi, ale jsou celým svým srdcem oddání své rodině, kterou respektují a chrání ji. Jsou vyrovnané povahy, velmi přátelští, odvážní, poslušní, inteligentní a sebevědomí. Se svojí vrozenou obranou reakcí jsou urputní při bránění svěřeného majetku, značně odolní vůči bolesti, neúplatní a podezíraví k cizím. Oddaní svému pánovi a velmi klidní a mírní v jeho přítomnosti. Co se jejich srsti týče, tak tornjaci nepotřebují takřka žádnou péči, neboť jejich vysoce kvalitní, bohatá srst je samočistící a chrání psa ve všech povětrnostních podmínkách. Stačí ji jen občasně pročesat.\n\nHodí se pouze pro pobyt venku, v bytě by nebyli šťastní a nejspíše by ani neměli tolik pohybu, který tolik potřebují. Mají skromné požadavky ohledně stravy i \"ubytování\", neboť drsné kontinentální klima, ve kterém stoletími žijí, komplexně s vlky a medvědy, stvořilo tohoto psa pro široké užití v podmínkách strádání a podvýživy (v sněžných nocích zůstává ležet ve sněhu, který ho často i překrývá). Geneticky je velmi dominantní. Má specifický pohled, bystrý, rozpačitý, vážný a klidný. Hodí se spíše pro zkušenějšího chovatele a pro sportovně založené lidi. Potřebuje důslednou výchovu, ale ne tvrdou. S radostí plní svěřené úkoly a je snadno cvičitelný.\n"}
{"id": "1008921", "url": "https://cs.wikipedia.org/wiki?curid=1008921", "title": "Továrna Van Nelle", "text": "Továrna Van Nelle\n\nTovárna Van Nelle ( \"Van Nellefabriek\") se nachází v severní části Rotterdamu na břehu kanálu Delfshavense Schie. Jedná se o jedinečný příklad a „výkladní skříň“ moderní architektury z 20. let 20. století. Autorem stavby je architekt Leendert van der Vlugt, od roku 2014 stavba figuruje na seznamu světového kulturního dědictví UNESCO. Vybudována byla pro firmu Van Nelle, která zde vyráběla tabákové výrobky, kávu a čaj.\n\nStavba byla navržena na žádost Keese van der Leeuwa, jednoho z majitelů továrny na zpracování tabáku, kávy a čaje. Přál si postavit moderní, světlou a vzdušnou továrnu amerického stylu, kde by se zaměstnancům dobře pracovalo. Architekt Leendert van der Vlugt z architektonické kanceláře Brinkman & Van der Vlugt spolu se stavebním inženýrem J.G. Wiebengou vypracovali v letech 1925–1926 projekt funkcionalistického komplexu budov s prvky konstruktivismu. Stavbu, která byla dokončena v roce 1931, navštívil v roce 1932 architekt Le Corbusier a nazval ji „čistou stavbou“ a „příkladem moderní architektury“.\n\nCentrální blok dlouhý 230m a hluboký 19m tvoří tří na sebe navazující tovární budovy. Na jižní straně bloku je situována budova ředitelství, která jednou stranou fasády kopíruje oblouk komunikace uvnitř objektu. Největší a nejvyšší ze tří budov, továrna na tabák, má 8 pater. Tovární budovy jsou spojeny s protilehlou, nižší expediční budovou prosklenými tubusy, které jsou charakteristickým prvkem stavby. Komplex doplňují na straně expediční budovy menší stavby skladu a kotelny, umístěné podél kanálu Delfshaven.\n\nJako konstrukční systém byly použity železobetonové sloupy s hřibovými hlavicemi, umožňující prosklení celé fasády a použití tenkých bezprůvlakových stropních desek. Fasáda je tvořena horizontálními typizovanými skleněnými panely 1 x 0,5m (stejné se používaly v holandských sklenících). Z linie fasády mírně vystupují tři vertikální schodišťové bloky. Nejvýšší z nich vede na vrchol továrny na tabák, kde je umístěna tzv.\n„Čajovna“ s výhledem na střed města, továrnu a její okolí.\n\nPůvodní projekt předpokládal vedle expediční budovy ještě druhou, ta ale nebyla z ekonomických důvodů postavena. Z tohoto důvodu musela být továrna na tabák propojena se stávající expediční budovou dvěm prosklenými tubusy, vedenými diagonálně. Tím zároveň vznikl architektonický prvek, typický pro celý komplex.\n\nV interiérech jasných barev byly použity různé technické novinky, např. světle šedé dřevěné žaluzie, samozavírací dveře a v hygienických zařízeních smaltovaná umyvadla a zavěšené toalety.\n\nV továrně se později vyráběly žvýkačky, cigarety, instantní potraviny a rýže. V roce 1996 byla výroba ukončena. Nový majitel přišel s návrhem přebudovat objekt na „Kreativní továrnu Van Nelle“ (angl. Van Nelle Factory, hol. Van Nelle Ontwerpfabriek), kde by se nacházely architektonické kanceláře, designová studia, školící a výstavní prostory a společenské sály.\n\nNa návrhu rekonstrukce se podílelo několik architektonických kanceláří pod vedením architekta Wessela de Jonge, specializujícího se na rekonstrukce funkcionalistických památek (sanatorium Zonnestraal). Vzhledem k tomu, že se jednalo o národní kulturní památku, usilující o zapsání na seznam UNESCO, bylo rozhodnuto zachovat autentičnost celkového designu s ohledem na funkčnost.\n\nKritéria na provoz kanceláří, bez většího zásahu do fasády, se podařilo splnit systémem „box in box“. Izolace vnitřních prostorů byla zajištěna vybudováním nové stěny z hliníkových a skleněných panelů. Na severovýchodní straně byla stěna posunuta dovnitř budovy, čímž vznikl dlouhý koridor, na jihozápadní straně je stěna posunuta až do linie žaluzií. Použití tenkých stropních desek při maximální konstrukční výšce, umožnilo vestavbu mezipater.\nNově byly zhotoveny betonové podlahy s vloženými kabely topení a ventilace.\n\nExpediční hala, osvětlená pouze střešním průhledem byla nově opatřena fasádou z dvojitého izolačního skla a byl zachován její původní ráz skladového prostoru. Původní sklady prošly pouze rekonstrukcí skeletů, sanitárních zařízení a instalací. Zachována zůstala budova technických služeb, kde bývaly dílny a požární stanice.\n\nBudova ústředí v jižní části komplexu byla renovována na počátku 90. let a slouží dále k administrativním účelům.\n\nPřebudování původně průmyslového objektu ke kulturnímu a komerčnímu využití si vyžádala 50 mil. EUR. Zrestaurované budovy mohou poskytnout zázemí pro 70 – 100 malých a středně velkých firem z oboru kreativního průmyslu. Přízemí továren je určeno pro různé společenské akce a výstavy. V nižších patrech budov jsou prostory pro nájem, ve vyšších patrech jsou kanceláře a menší studia. Rekonstruované sklady jsou určeny pro výrobní provozy a designová studia.\n\nProblémem zůstávají vysoké náklady na údržbu celého komplexu, které je třeba pokrýt z nájmů; budoucnost Kreativní továrny Van Nelle je proto nejistá.\n\nV roce 2015 byla Továrna Van Nelle zařazena na seznam Top 25 Most Beautiful Factories in the World.\n\n"}
{"id": "1008922", "url": "https://cs.wikipedia.org/wiki?curid=1008922", "title": "Magomedrasul Medžidov", "text": "Magomedrasul Medžidov\n\nMagomedrasul Medžidov (Ázerbájdžánsky Məhəmmədrəsul Yusub oğlu Məcidov) (* 27. září 1986 v Urxuçimaxi, SSSR) je Ázerbájdžánský profesionální boxer, nastupující v těžké váze. Je bronzovým medailistou z olympijských her 2012 v Londýně a mistrem světa z let 2011 (ve finále porazil na body Anthony Joshuu, mistrovství se konalo v Ázerbajždánu), 2013 (turnaj hostil Kazachstán, ve finále knockoutoval ve třetím kole domácího Ivana Dyčka) a 2017 (v Německu). \n\nJe vysoký 190 cm. V roce 2019 debutoval mezi profesionály.\n\n\n2 utkání – 2 vítězství (2× k. o.) – 0 porážek\n"}
{"id": "1008926", "url": "https://cs.wikipedia.org/wiki?curid=1008926", "title": "Willem Baptist", "text": "Willem Baptist\n\nWillem Baptist (* 1979) je nizozemský režisér krátkých filmů a dokumentárních filmů.\n\nJe mezinárodně známý svými krátkými filmy \"I'm Never Afraid!\" (2010) a \"Wild Boar\" (Český název: \"Divočák\") (2013). Film \"I'm Never Afraid!\" byl promítán na více než 80 filmových festivalech na světě a získal několik ocenění jako např. Golden Gate Award na San Francisco International Film Festival. Jeho dokumentární film \"Wild Boar\" (2013) měl premiéru na renomovaných festivalech Visions du Réel (Švýcarsko), Hot Docs (Kanada) a AFI Docs (USA), který je součástí American Film Institute. V České republice měl film premiéru v roce 2014, a to na 49. ročníku Mezinárodního filmového festivalu v Karlových Varech, kde byl film nominován na nejlepší dokumentární film.\n\n"}
{"id": "1008927", "url": "https://cs.wikipedia.org/wiki?curid=1008927", "title": "Jan Hendrych", "text": "Jan Hendrych\n\nJan Hendrych (* 28. listopadu 1936 v Praze) je český sochař, malíř, restaurátor, kurátor a vysokoškolský pedagog.\n\nJan Hendrych se narodil v rodině právníka Jaroslava Hendrycha a sochařky Olgy Hendrychové (Tobolkové), žačky prof. Otakara Španiela.\n\nV letech 1951–1955 absolvoval Střední průmyslovou školu bytové tvorby (prof. Václav Markup). Na Vysoké škole uměleckoprůmyslové v Praze studoval (1955–1961) v sochařských ateliérech prof. Josefa Wagnera a prof. Jana Kavana a navštěvoval semináře obecné estetiky vedené Dr. D. Šindelářem. V letech 1963–1966 studoval postgraduálně na AVU u prof. Karla Hladíka a Prof. Karla Lidického. Mezi jeho spolužáky a generační druhy patřila řada mladých výtvarníků, kteří se zabývali strukturální abstrakcí: Antonín Tomalík, Pavel Nešleha, Aleš Veselý, Zdeněk Beran, Antonín Málek, Jan Koblasa.\n\nPoprvé se jako sochař zúčastnil výstavy Socha 1964 Liberec a vystavoval se členy skupiny Index v GMU v Roudnici (1966) a Galerii Vincence Kramáře (1968). První samostatné výstavy měl roku 1966 v Galerii mladých v pražském Mánesu a roku 1967 v letohrádku Ostrov.\n\nPo roce 1968 ztratil možnost vystavovat a živil se restaurováním soch. Z tohoto období je nejvýznamnější jeho rekonstrukce dvou sousoší Theodora Friedla na atice divadla v Karlových Varech (s J. Laštovičkou). Svou volnou tvorbu mohl Jan Hendrych vystavit až roku 1988 v Galerii hlavního města Prahy (Staroměstská radnice).\n\nRoku 1990 byl pověřen vedením Ateliéru figurálního sochařství na Akademii výtvarných umění v Praze a o rok později zde byl jmenován profesorem. Zároveň působil jako externí profesor na Akademii umění v Banské Bystrici a od roku 2000 jako vedoucí tamějšího sochařského ateliéru.\n\nV roce 1993 se stal členem obnovené Umělecké besedy, roku 1995 členem Státní komise pro kovová platidla ČNB. V letech 1993-95 byl prorektorem AVU.\n\nV letech 1997 a 1999 vedl dva semestry figurálního modelování na Akademii v Helsinkách.\nJan Hendrych se během studií ve Wagnerově ateliéru věnoval portrétu, ale byl ovlivněn také expresivitou a citovou angažovaností českého baroka. Prostřednictvím prof. Kaplického se seznámil s tvorbou Marina Mariniho a poučil se z expresivní kubistické modelace Otto Gutfreunda (Sedící v kavárně, 1957)(ref, Kříž J) i plastické stavby soch Henry Moora, a možnosti plynulých přechodů mezi figurací a abstrakcí.\n\nByl vynikajícím portrétistou, ale podobně jako řadu generačních druhů, i jeho zasáhla vlna strukturální abstrakce a experimentování s novými materiály (Figura s rastrem, polyester, 1960). V 60. letech vytvořil série abstraktních stél (Klavírista, 1964), figurálních abstrakcí (Nachýlená figura 1965-66) a expresivní busty kombinující sádru s plastem a polychromií (Sedící s myšlenkou (1969) nebo s industriálními prvky.\n\nKoncem 60. let se vrátil k figuraci osobitou reakcí na podněty amerického pop-artu a francouzského nového realismu sochami Čtenář a Sedící s pivem (1968). Reakcí na okupaci roku 1968 je několik bust tajemníků (Tajemník velký, 1968–1969). Roku 1969 se zúčastnil sochařského sympozia umělých hmot Artchemo v Pardubicích (konstruktivistické torzo z kombinovaných materiálů Ležící, 1969).\n\nPočátkem 70. let pracoval jako restaurátor v Jižních Čechách a setkávání s historickými mosty v malých obcích i všudypřítomnými sochami Jana Nepomuckého byla inspirací k následující rozsáhlé sérii komorních plastik mostů s figurou, která pokračovala až do roku 2000. Mosty jsou existenciální metaforou osudové cesty, rizika, zlomu, nebo záznamem dramatické události ve spojení s lidským příběhem. Ucelený soubor těchto plastik vystavila roku 1997 Galerie Ztichlá klika. (Jihočeský most s figurou, bronz(1976), Kovářský most, cín, železo (1986), Sv. Jan, cín (1991), Jižní most, cement (1996), Čínský most, bronz, polychromie (2000).\n\nPodobnou symboliku mají sochy a reliéfní plakety s námětem bran (Divadelní vstup (1991), Brána Dantesca, bronz (1994), Lotova žena, plast (1994).\n\nNěkolik variant kolotočů z 90. let ukazuje poražené, expresivně modelované figury bezmocně unášené rotující plošinou (Velký kolotoč, 1994, Kolotoč, 1996–1997). Ze stejné doby pochází série plastik Garderoby (1996–1999), které jsou pojaty jako existenciální situace a vypadají, jako by ještě zčásti zachovaly objem zmizelých těl, která je oblékala.\n\nDominantním tématem Jana Hendrycha je od 80. let ženský akt. Postavy vycházejí z tradice, představované sochami Pomon Mariniho nebo Maillola (Malá Pomona, 1992). Citlivou modelací monumentálního objemu a vyvážením proporcí ve vztahu k základně sochař vytváří ženský typ, kterému dává zcela současný výraz avšak neusiluje primárně o zprostředkování ženské krásy. U Studie dívky z roku 1980 má torzo modelovanou hlavu s klidným až vyzývavým výrazem v obličeji. Dívka s koulí (1980–1990) svou groteskností připomíná postavy Bohumila Zemánka. Patetizující naturalismus některých postav je spojen s odlehčujícími detaily, jako v případě sochy Piercing (1998). Hendrych se zabývá řešením celkových proporcí a postoje figury a vědomě upouští od modelace částí, které nepovažuje za důležité – většinou rukou a tváře. Některé postupy spojované s expresivními tendencemi Nové figurace záměrně akcentuje - např ponechává postavám stopy formy po odlití (Torzo s podprsenkou, 1982) a vyvolává dojem jakoby socha v životní velikosti byla sestavena z jednotlivých částí (Studie aktu bez rukou, 2006–2007) nebo ji obléká do ledabyle spíchnutých dílů oděvu (Anděl v teplém prádle, 2007). Ještě brutálnější je vyznačení švů a perforací, které souvisí s použitím molitanu při modelaci. Nahá figura navozuje mrazivý pocit že tělo bylo sešito po pitvě nebo předchozím rozebrání na součásti (Pozdní odpoledne, 2008). Odpočívající zápasník (2006–2007) vytvořený podobnou technikou pak spíše připomíná figurínu pro výcvik vojáků.\nPři ztvárňování literárního námětu se Hendrych vrací k abstrakci a soustřeďuje se na reliéfní modelaci povrchu (Kafkovy povídky I–IV, 1998) Také u některých figur je struktura povrchu, např. otisk vlnité lepenky (Kalhoty (1978–1991) nebo perforace v podobě rastru (Figura s rastrem, 1960) dominujícím výtvarným prvkem. Obrysové sochy určené pro frontální pohled jsou v jeho tvorbě spíše výjimkou (Hlavy klaunů, beton, 1984-1992), stejně jako sochy skládané z plošných prvků a prázdným vnitřním prostorem (Bysta se třemi kravatami (1978–1999).\n\nFigury v sádře jsou většinou polychromovány do neutrálních tónů připomínajících hlínu. Barevná polychromie je užita u nefigurálních námětů (Dům v zahradě, 2003–2004) nebo ke zvýšení expresivního účinku (Most Šašek, 1975, Dáma husa, 2005).\n\nJan Hendrych vytvořil rozsáhlý soubor přípravných kreseb a grafických listů (suchá jehla, lept) jako studie k sochám. Řada kreseb se sochařskou tvorbou přímo nesouvisí a tvoří svébytnou součást jeho malířského díla. (Sonáta, kvaš, 1986, Pejskař, 2000).\n\n\n\n\n\n\n\n"}
{"id": "1008929", "url": "https://cs.wikipedia.org/wiki?curid=1008929", "title": "Jean-Jacques Burnel", "text": "Jean-Jacques Burnel\n\nJean-Jacques Burnel (* 21. února 1952, Londýn) je anglický rockový baskytarista a zpěvák francouzského původu.\n\nNarodil se francouzským rodičům v londýnské oblasti Notting Hill. Nejprve hrál na klasickou kytaru, ale když v roce 1974 založil skupinu The Stranglers, přešel k baskytaře. Během vystupování se skupinou stihl vydat také několik sólových alb; prvním z nich bylo \"Euroman Cometh\" vydané v roce 1979. V roce 1983 vydal album \"Fire & Water (Ecoutez Vos Murs)\" spolu s dalším členem The Stranglers, klávesistou Davem Greenfieldem. Roku 2005 složil hudbu k anime seriálu \"\".\n\n"}
{"id": "1008930", "url": "https://cs.wikipedia.org/wiki?curid=1008930", "title": "Vladimír Vopálka", "text": "Vladimír Vopálka\n\nVladimír Vopálka (28. června 1952, Praha – 20. dubna 2014) byl přední český právník a vysokoškolský pedagog. Specializoval se na správní právo.\n\nOd roku 1975 působil na Právnické fakultě Karlovy Univerzity v Praze, kde byl v 90. létech 20. století proděkanem, od roku 2001 pak byl vedoucím katedry správního práva a správní vědy. V letech 2000-2003 byl prorektorem pro vnější vztahy Univerzity Karlovy v Praze. Od roku 1991 byl také členem Legislativní rady vlády.\n\nVe své vědecké a pedagogické práci se specializoval na obor správní právo se zaměřením na problematiku normotvorby, správního řízení a místní samosprávy.\n"}
{"id": "1008932", "url": "https://cs.wikipedia.org/wiki?curid=1008932", "title": "Seznam atentátů", "text": "Seznam atentátů\n\nToto je seznam světových atentátů na významné osoby, s výčtem obětí a známých pachatelů v chronologickém pořadí od starověku po současnost.\n\n"}
{"id": "1008933", "url": "https://cs.wikipedia.org/wiki?curid=1008933", "title": "Roy Douglas", "text": "Roy Douglas\n\nRoy Douglas (12. prosince 1907, Royal Tunbridge Wells – 23. března 2015) byl anglický hudební skladatel, aranžér a klavírista. Během třicátých let se věnoval skládání filmové hudby a roku 1937 zahájil spolupráci se skladatelem Richardem Addinsellem. Addinsell pracoval jako skladatel filmové hudby a Douglas jeho skladby aranžoval. Podobně později pracoval například s Williamem Waltonem. Zemřel roku 2015 ve věku 107 let.\n"}
{"id": "1008934", "url": "https://cs.wikipedia.org/wiki?curid=1008934", "title": "Dvě Fridy", "text": "Dvě Fridy\n\nDvě Fridy je obraz mexické malířky Fridy Kahlo. Obraz Frida dokončila krátce po rozvodu s Diegem Riverou. Dílo se skládá z velkého množství atributů symbolického významu. Frida ve svém deníku píše o souvislostech s imaginární kamarádkou z dětství, avšak později přiznává, že do obrazu zaznamela své pocity rozdělení a boje v souvislosti s rozvodem.\n\nFrida vpravo je znázorněna v tradičním tehuánském oděvu, v ruce drží amulet, na kterém je vyobrazem mladý Diego. Tato Frida byla Diegem milována a respektována. Vlevo je Frida zobrazena v evropském viktoriánském svatebním šatu. Srdce nemilované Fridy je zlomené. Amulet s Diegem je pramenem, počátkem žíly, která prochází srdci obou žen, ale odmítnutá Frida žílu přestřihuje a ženám hrozí vykrvácení. Rozbouřené nebe může znázorňovat Fridin vnitřní zmatek a neklid. Malý amulet s Diegem byl po Fridině smrti v jejích osobních věcech skutečně nalezen a dnes je k vidění v Muzeu Fridy Kahlo. \n\nV roce 1947 byl obraz zakoupem Národním institutem výtvarného umění \"Instituto Nacional de Bellas Artes\" v Mexiku. Kupní cena byla 4000 pesos (zhruba 1000 dolarů) za vlastní malbu a dalších 36 pesos za rám obrazu. To byla největší suma, za kterou kdy Frida svůj obraz prodala. Nyní se obraz \"Dvě Fridy\" nachází v Museo de Arte Moderno v Mexiku. \n\n"}
{"id": "1008936", "url": "https://cs.wikipedia.org/wiki?curid=1008936", "title": "Evangelický kostel (Braník)", "text": "Evangelický kostel (Braník)\n\nEvangelický kostel v pražské čtvrti Braník se nachází v prostoru bývalého vápencového lomu v blízkosti přírodní památky Branické skály. Byl vystavěn po druhé světové válce jako provizorní modlitebna podle projektu architekta Pavla Bareše.\n\nStavba kostela probíhala v období od září 1947 do dubna 1948. Slavnostně otevřen byl 9. května 1948.\n\nKostel, v letech poválečné nouze postavený ze smrkového dřeva, vyprojektoval architekt Pavel Bareš. Částečným vzorem mu údajně byl toleranční evangelický kostel ve Velké Lhotě na Valašsku.\n\nČleny sboru Českobratrské církve evangelické byl kostel zamýšlen jako provizorní zhruba na období 20 let. Plány na jeho nahrazení kamenným chrámem se ale nikdy nerealizovaly, a původní svatostánek tak sboru slouží dodnes. Pouze v roce 1990 získal novou apsidu z borového dřeva, která byla ke staršímu jádru přistavěna podle návrhu architekta Davida Vávry.\n\nDo roku 1952 počet členů sboru přesahoval 730, bohoslužeb se průměrně účastnilo 90 osob, na náboženství chodilo více než 100 dětí. V roce 1953 byla upravena sborová hranice mezi Braníkem a Nuslemi – k Braníku byla přifařena část Podolí. Počet členů sboru se tak zvýšil o 179. Od roku 1958 se začal snižovat počet věřících při bohoslužbách, dětí v nedělní škole i na hodinách náboženství, např. v roce 1959 se na něj přihlásily jen 4 děti. Od roku 1961 jeho výuka skončila. Oživení činnosti přišlo koncem 60. let; od října 1968 fungoval při sboru evangelický skautský oddíl, v listopadu se v kostele poprvé konaly ekumenické bohoslužby.\n\nV říjnu 1969 byl v kostele přepaden farář Timoteus Pokorný († 1972). Lupič, který v noci vlezl do kostela oknem, na faráře namířil pistoli, svázal ho a sebral mu osobní věci, hodinky, peníze a doklady. V prosinci byl farář hospitalizován, téměř dva měsíce nemohl kázat.\n\nOd roku 1972 byla ekumenická shromáždění zakázána.\n\nV roce 1973 nastoupil farář Luděk Rejchrt a zůstal ve sboru až do roku 2009, kdy odešel do důchodu. Současným farářem je Jaroslav Pechar. \n\nV roce 2016 se začala stavět vedle kostela nová přístavba, kterou navrhl architekt a herec David Vávra.\n\nV kostele se konají pravidelné bohoslužby každou neděli v 9.30 a ve 14.00.\n"}
{"id": "1008938", "url": "https://cs.wikipedia.org/wiki?curid=1008938", "title": "Leopold Lojka", "text": "Leopold Lojka\n\nLeopold Lojka (17. září 1886 Telč – 18. července 1926 Brno), byl řidič vozu převážející rakouského následníka trůnu Františka Ferdinanda d'Este během atentátu v Sarajevu.\n\nNarodil se v Telči 17. září 1886. V letech 1907–1909 sloužil u 6. dragounského pluku rakousko-uherské armády, v letech 1910–1914 působil jako osobní řidič hraběte Františka Alfréda Marii Harracha. \n\nS hrabětem Harrachem se v červnu 1914 zúčastnil manévrů v Sarajevu a jako řidič byl také k dispozici následníkovi trůnu Františku Ferdinandovi d'Este. Dne 28. června 1914 vezl během slavnostní jízdy po městě Františka Ferdinanda, jeho ženu Žofii Chotkovou, guvernéra Oskara Potiorka a hraběte Harracha, během níž byl na následníka trůnu spáchán atentát. Sám Leopold se pokusil zabránit atentátu ze strany Gavrila Principa couvnutím zpět na druhou ulici, ale nebyl dost rychlý a Gavrilo Františka i Žofii zavraždil. Po atentátu byly Leopoldovi dány tři úkoly – poslat dopisy o smrti následníka trůnu rakouskému císaři Františkovi Josefovi I. a dětem Františka d'Este a také dát zprávu o smrti německému císaři Vilému II. \n\nPozději spolupracoval se soudem a vystupoval jako svědek atentátu a pomohl usvědčit Principa. Leopold byl následně odměněn 400 000 korunami císařem Karlem I., ty použil na koupi hospody v Brně. Tam se stal majitelem a často ukazoval část Žofiina zlatého náhrdelníku. Byl známý jako rázný krčmář, ale vedení hospody mu moc nešlo a nadělal dluhy. V opilosti se často dopouštěl excesů. V roce 1916 si vzal Annu Lhotskou, se kterou měl dvě děti, Františka a Alfréda. František ale brzy zemřel, ještě když bydleli ve Znojmě. Pár let na to se s ním jeho žena rozešla a Alfréd byl svěřen do péče matky. Zemřel v Brně 18. července 1926 na chronický zánět ledvin.\n\n\n"}
{"id": "1008939", "url": "https://cs.wikipedia.org/wiki?curid=1008939", "title": "Russ Titelman", "text": "Russ Titelman\n\nRuss Titelman (* 16. srpna 1944, Los Angeles) je americký hudební producent a kytarista. V sedmdesátých a osmdesátých letech produkoval několik alb zpěváka a klavíristy Randyho Newmana. Byl oceněn třemi cenami Grammy, poprvé za píseň „Higher Love“ od Stevea Winwooda (1986) a alba \"Journeyman\" (1989) a \"Unplugged\" (1992) od Erica Claptona. Během své kariéry spolupracoval s mnoha dalšími hudebníky, mezi které patří například James Taylor, Cyndi Lauper, Ry Cooder, Rickie Lee Jones, Dion DiMucci nebo skupina Little Feat.\n"}
{"id": "1008943", "url": "https://cs.wikipedia.org/wiki?curid=1008943", "title": "Christian Aaron Boulogne", "text": "Christian Aaron Boulogne\n\nChristian Aaron Boulogne, nebo také zkráceně Ari Boulogne, rodným jménem Ari Päffgen (* 11. srpna 1962) je francouzský fotograf. Je synem německé modelky, později herečky a zpěvačky Nico (vlastním jménem Christa Päffgen) a francouzského filmového a divadelního herce Alaina Delona. Delon však otcovství nikdy nepřiznal. Nejprve žil se zpěvačkou a tak se objevil v několika filmech Andyho Warhola. Později jej adoptovali rodiče Alaina Delona, u kterých později žil. Již v roce 1970 se jako zpěvák podílel na písni „Le Petit Chevalier“ z alba \"Desertshore\". Nico svému synovi také věnovala píseň „Ari's Song“ z předešlého alba \"The Marble Index\" (1969).\n\n"}
{"id": "1008949", "url": "https://cs.wikipedia.org/wiki?curid=1008949", "title": "Vojtěch Běloch", "text": "Vojtěch Běloch\n\nVojtěch Běloch (30. červen 1932, Ratíškovice – 23. května 1975, Praha) byl český sexuální vrah, který v roce 1973 opakovaně pohlavně zneužil a poté zavraždil teprve sedmiletou dívku. Po vraždě malého chlapce v pražském kině Metro, kterou spáchal jiný sexuální deviant Jaroslav Papež, se v krátké době jednalo o druhý případ usmrcení dítěte dříve usvědčeným pedofilem. Opět odhalil systémové nedostatky při zacházení s podobnými delikventy a vzbudil značně negativní emoce u široké veřejnosti.\n\nVojtěch Běloch vychodil pouze 5 tříd základní školy. Měl 4 sourozence a jeho otec byl alkoholik. Poprvé byl trestán za zneužití tří dětí ve věku 8 - 11 let. Část trestu mu byla za vzorné chování změněna na podmínku. Během ní byl však opět usvědčen z pohlavního zneužití desetileté dívky. Ani druhý trest si však neodpykal celý, protože byl předčasně propuštěn na základě prezidentské amnestie. Dohromady si za pohlavní zneužívání dětí odseděl téměř 10 let. V době kdy spáchal vraždu byl ženatý a měl 3 děti. Pracoval jako horník v lignitových dolech.\n\nVojtěch Běloch žil se svou rodinou v obci Dubňany u Hodonína v bytě naproti obchodu, ve kterém pracovala matka sedmileté Marcely Konečné. Ta ji v práci často navštěvovala. Běloch si do obchodu chodil kupovat pivo a mléko. Je možné, že si Marcelu již dříve takto vytipoval. 5. prosince 1973 odevzdala Marcela ve škole omluvenku, kterou jí ráno napsala matka, aby mohla hlídat mladšího bratra Libora. Kolem poledne se sama vydala po lesní cestě směrem k domovu. V lese narazila na Bělocha, který se k ní přidal a začali si povídat. Pod záminkou čtení z pohádkové knížky ji pozval k sobě do bytu. Slíbil, že tam na ni čeká matka. Cestou potkali cizí ženu, která se Bělocha zeptala, zda má takové dítě. Běloch to potvrdil a jelikož nic nenaznačovalo tomu, že s ním jde Marcela nedobrovolně, žena si jich dál nevšímala a oni se o chvíli později rozešli. Kolem jedné hodiny se podle domluvy setkali ve městě u kašny, načež ji Běloch vzal k sobě do bytu. V kuchyni ji svlékl a pohlavně zneužil. Po činu chtěl Marcelu propustit, ta mu však pohrozila, že vše prozradí své matce. Běloch jí zavázal oči šátkem a orálně ji zneužil. Poté ji rukama uškrtil a odešel si do obchodu koupit pivo. V podvečer bylo pouličním rozhlasem odvysíláno hlášení o pohřešování dítěte. Běloch se rozhodl tělo z bytu raději odnést. Zavázal ho do jutového pytle a snesl do sklepa. Po setmění nasedl na motorku, pytel s tělem k sobě přivázal švihadlem a odjel směrem k lesu. Při jízdě byl spatřen svědky. Cestou odhodil část oblečení zavražděné. Školní aktovku rozřezal a hodil do potoka. Tělo pak v lese ledabyle zakryl větvemi a roštím.\n\nDruhý den objevila náhodná svědkyně vedle lesní cesty dětský kabátek, který patřil pohřešované Marcele. Další svědek poté nalezl bačkoru s jejími iniciálami. Vzhledem k mrazivému počasí nálezy oblečení naznačovaly, že se mohla stát obětí násilného činu. Krátce na to byl vytvořen speciální policejní tým, který měl sestavit seznam možných pachatelů z obce Dubňany. Mezi nimi vyčníval právě Vojtěch Běloch, již dvakrát trestaný pro sexuální delikty spáchané na dětech. První domovní prohlídka nepřinesla žádné stopy. Při druhé byly pod vanou nalezeny Marceliny školní sešity. Svou noční cestu na motorce vysvětloval tak, že vezl svého stejně starého syna. Ten to však popřel. Přes odpor svého okolí se setkání s Bělochem a Marcelou rozhodla ohlásit také svědkyně z lesa. Běloch odmítal spolupracovat a pouze se neurčitě vyjádřil, že si přeje, aby rychle napadl sníh. Během následujícího týdne si někteří lidé z obce vzali v práci volno a společně s vojáky a policisty začali systematicky prohledávat les. 11. prosince bylo tělo konečně nalezeno.\n\nVojtěch Běloch si uvědomoval, že proti němu existuje celá řada důkazů, a proto se pokusil přesvědčit v dopise svou manželku, aby lhala o jeho údajných psychických problémech. Tím však v podstatě potvrdil opak. K činu se doznal až několik dní po nalezení těla. Během vyšetřování lhal a zaváděl. Při každé další výpovědi svou verzi měnil. Dál se snažil předstírat duševní poruchu, kterou však znalci vyloučili. V roce 1975 byl v Praze popraven.\n\n"}
{"id": "1008950", "url": "https://cs.wikipedia.org/wiki?curid=1008950", "title": "Peter Christopherson", "text": "Peter Christopherson\n\nPeter Martin Christopherson (27. února 1955 − 25. listopadu 2010) byl anglický hudebník, výtvarník a fotograf.\n\nRoku 1975 spoluzaložil industriální hudební skupinu Throbbing Gristle; skupina se rozpadla roku 1981, ale v roce 2004 byla obnovena a Christopherson v ní vystupoval až do své smrti. Mezi tím, v letech 1982 až 2004, byl členem skupiny Coil. V letech 2007 až 2010 byl také členem skupin Soisong a spolupracoval také se skupinou Psychic TV. V roce 1992 se podílel na krátkometrážním filmu \"Broken\", který natočil společně s hudebníkem Trentem Reznorem. Dále je například režisérem videoklipu k písni „Keep Away\" skupiny Godsmack z roku 1999. Byl členem výtvarnické skupiny Hipgnosis věnující se vytváření obalů hudebních alb; podílel se například na obalech alb skupiny Pink Floyd. Zemřel v roce 2010 ve věku pětapadesáti let.\n\n"}
{"id": "1008952", "url": "https://cs.wikipedia.org/wiki?curid=1008952", "title": "Nigel Waymouth", "text": "Nigel Waymouth\n\nNigel Waymouth (* 1941) je výtvarník. Narodil se v Indii, dětství strávil v Argentině a v roce 1953 se s rodiči přestěhoval do Anglie. V roce 1966 byl zakladatelem několika butiků v londýnské ulici King's Road. V roce 1967 založil spolu s Michaelem Englishem skupinu Hapshash and the Coloured Coat, která se věnovala převážně tvorbě psychedelických plakátů, ale vydala také dvě hudební alba s avantgardní hudbou. Činnost skupina ukončila dva roky po svém vzniku. Jeho manželkou je fotografka Marissa Roth.\n\n"}
{"id": "1008953", "url": "https://cs.wikipedia.org/wiki?curid=1008953", "title": "Diego Calvo", "text": "Diego Calvo\n\nDiego Gerardo Calvo Fonseca (* 25. března 1991, zkráceně znám jako Diego Calvo) je kostarický fotbalový záložník a reprezentant, od ledna 2016 hráč klubu Deportivo Saprissa. Účastník Mistrovství světa 2014 v Brazílii.\n\nCalvo začínal v profesionálním fotbale v roce 2010 v kostarickém celku LD Alajuelense, s nímž vyhrál několik ligových titulů. V roce 2013 odešel do Norska do klubu Vålerenga IF.\n\nDiego Calvo se zúčastnil Mistrovství světa ve fotbale hráčů do 20 let 2011 v Kolumbii, kde mladí Kostaričané podlehli v osmifinále domácímu týmu 2:3.\n\nV národním A-týmu Kostariky debutoval v roce 2013.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii. Kostarika se v těžké základní skupině D s favorizovanými celky Uruguaye (výhra 3:1), Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku, nakonec byla vyřazena až ve čtvrtfinále s Nizozemskem (0:0, 3:4 na penalty). I tak dosáhla postupem do čtvrtfinále svého historického maxima.\n\n"}
{"id": "1008954", "url": "https://cs.wikipedia.org/wiki?curid=1008954", "title": "Placka (odznak)", "text": "Placka (odznak)\n\nReklamní placka nebo placka se spínacím špendlíkem, slangově \"placka se sichrhajckou\" je předmět kruhového tvaru (jsou i atypické tvary jako čtverce, obdélníky, ovály, srdíčka a jiné) obvykle kovový nebo plastový, ze zadní strany opatřený svíracím špendlíkem, kterým ji lze připevnit na oděv, případně tašku. Je to jeden z předmětů, který má sběratelskou hodnotu, v Čechách však sběratelská komunita prozatím není příliš aktivní. Důvodem je pravděpodobně režim před rokem 1989, kdy tyto předměty, výrobou zejména z USA, nebylo možné dovážet.\n\nPrvní klasické kovové placky se špendlíkem byly vyrobeny v USA společností Whitehead & Hoag, 21. července 1896 v New Jersey, původně jako levná alternativa k medailonkům, přívěškům a odznakům, jejichž výroba byla nákladnější. Společnost začínala výrobu s nášivkami přišívanými na bundy, především u armády k určení hodnosti a identifikaci personálu. Plechová obroučka (límec) byla nasazena zezadu tak, aby držela výstřižek látky pevně napnutý přes přední stranu odznaku. Skautské organizace byly z odznaků tak nadšené, že je začaly používat pro své členy k označení hodnosti a příslušnosti k oddílu. V průběhu let se dále objevily různé typy odznaků a staly se velmi žádaným předmětem u sběratelů, stejně jako poštovní známky.\n\nPůvodní placky o průměru zhruba 25 mm, byly v podstatě trochu vylepšený oděvní knoflík, a také se vyráběly podobně. Proto se dodnes v anglicky mluvících zemích nazývají \"button-badges\" (knoflíkové odznaky) nebo \"pins\" (špendlíky). V USA jsou jednoduše nazývány \"buttons\" (knoflíky).\n\nV roce 1869 John Wesley Hyatt vynalezl celuloid, což je odolný termoplastický materiál, který je dost pevný, aby se dal mechanicky vyrážet. Přesto až v roce 1896 společnost Whitehead & Hoag vylepšila své látkové odznaky výměnou látky za celuloid, a tak vznikly první placky, jak je známe dnes. Tenká celuloidová folie mohla být použita k pokrytí papíru, a získání matného vzhledu. A to bez zvýšení nákladů a požadavků na pracovní dovednosti personálu, potřebných při práci s papírem či celuloidem. Také to znamenalo menší spotřebu kovu při výrobě placek, a dále zde již nebyla potřeba pájení nebo šroubování. Jednoduchý mechanický lis byl použit ke stlačení plechu, papíru a celuloidu dohromady. Kovový kruh byl poté připevněn k zadní části placky, aby ji držel pohromadě, opět jednoduchým vlisováním. Nakonec byl na zadní stranu placky připevněn spínací špendlík tak, aby mohla být připíchnuta na oděv.\n\nDnešní výrobci vyrábějí placky stejným způsobem, ale z lehce odlišných materiálů a s bezpečnějším uzavíráním. Předtím byly kovové smaltované placky jediným dostupným druhem placek. Smaltované odznaky připevňované na klopu kabátu byly extrémně populární, jakkoliv byly drahé. Nový druh placek byl docela populární druh reklamního zboží, kterého bylo v průběhu prvního roku vyrobeno přes milion kusů.\n\nZpočátku byly placky používány k propagaci sportovců, herců a politiků. Dávaly se jako reklamní dárek při koupi krabičky cigaret. Také byly rozdávány v Anglii během Búrské války k propagaci politických sdělení jako ‘‘Anglie očekává od každého muže, že splní svou povinnost‘‘. Jedny z prvních placek, které se objevily ve Velké Británii, byly vytvořeny k oslavám diamantového jubilea královny Viktorie v roce 1897. Bylo možné je levně vyrobit, levně koupit a byl to vynikající suvenýr pro takto velkou událost.\n\nDnešní popularita placek se datuje zpětně k šedesátým a sedmdesátým létům dvacátého století, kdy byly používány studenty, hippies a hudebníky jako symbol protestu. John Lennon placky miloval, a od té doby je prostě \"cool\" nosit placky.\n\nAle teprve příchod Sex Pistols a punku v roce 1976 udělal z placek nezbytnou součást módního sebevyjádření. V další dekádě lidé po celém světě projevovali svou náklonnost kapelám, hudbě, kultu mládí nebo čemukoliv jinému nošením jedné nebo více placek. Navzdory poklesu jejich popularity od té doby, placky jsou stále oblíbené, a zcela jistě jsou jedním z nejoblíbenějších propagačních předmětů na trhu.\n\n"}
{"id": "1008955", "url": "https://cs.wikipedia.org/wiki?curid=1008955", "title": "S-výraz", "text": "S-výraz\n\nS-výraz, rozepsaně \"symbolický výraz\", angl. \"s-expression\", je ve výpočtové technice, nověji programování, zápis (notace) pro vnořené seznamy (zahrnujíc i stromově strukturovaná data), který byl vynalezen, zaveden a zpopularizován programovacím jazykem Lisp. V něm a později ve Scheme se používá pro zápis zdrojového kódu i dat.\n"}
{"id": "1008957", "url": "https://cs.wikipedia.org/wiki?curid=1008957", "title": "Kostel Všech svatých (Uhříněves)", "text": "Kostel Všech svatých (Uhříněves)\n\nKostel Všech svatých v Uhříněvsi byl vystavěn na místě staršího malého kostela v závěru 1. poloviny 18. století. Kostel je chráněn jako kulturní památka.\n\nPrvní zmínky o kostele jsou doloženy již ve 14. století. Po husitských válkách byla Uhříněves utrakvistická. Po roce 1624 panství koupil kníže Karel z Lichtenštejna a farnost se vrátila pod správu katolické církve.\n\nNejvýznamnějším místním knězem se stal Václav Jan Nepomuk Cžipa, díky jehož iniciativě byl v Uhříněvsi postaven současný kostel. U vídeňské vrchnosti usiloval buď o rozšíření tehdejšího malého kostela, nebo výstavbu zcela nového. Majitelka uhříněveského panství, vévodkyně Marie Terezie Savojská dala svůj souhlas k výstavbě nového kostela. Farář Cžipa zde působil dlouhých 42 let (1731–1773).\n\nStavba nového chrámu začala proběhla v letech 1740-1743 podle projektu říčanského stavitele Tomáše Budila. Hlavní oltář a kazatelnu vytvořil řezbář František Ferdinand Ublacker v roce 1752, obraz Všech svatých Jan Petr Molitor starší, který je rovněž autorem fresky Nejsvětější Trojice v presbytáři.\n\nV kostelní věži se nacházejí dva zvony. Větší, pocházející z dílny zvonaře Tomáše Jaroše, je zasvěcen svatému Václavu a svaté Ludmile a byl odlit v roce 1552. Menší zvon zasvěcený sv. Janu Křtiteli je z roku 1685.\n\nDo roku 1822 býval kolem kostela hřbitov, nový hřbitov byl založen přibližně 800 metrů východně při hlavní silnici. V roce 1908 byl kostel povýšen na děkanský.\n\nOd roku 2000 prochází kostel postupně rekonstrukcí. Díky snaze Městské části Praha 22 a Občanského spolku Uhříněves byly získány finanční prostředky z Ministerstva kultury ČR a Magistrátu hlavního města Prahy. Byla již opravena střecha, vyměněny okna, v roce 2002 byl kostel po 98 letech nově vymalován v původní světlé barvě. Kompletně byl již restaurován oltářní obraz Nanebevzetí Panny Marie od Jana Petra Molitora a následná nástropní freska Korunování Panny Marie na nebesích od téhož autora. Obraz dosahuje úctyhodných rozměrů 11 m² bez rámu a 18 m² s bohatě zdobeným rámem. Rovněž byly zrestaurovány 4 soch cností na hlavní oltáři (Naděje, Láska, Víra a Síla) a 2 sochy Melchizedecha a Abraháma nad vstupním brankami do prostoru za hlavním oltářem. Kompletní rekonstrukcí prošly i barokní dubové lavice.\n\nMše svatá se zde koná každý den pondělí - pátek v 18:00 hodin, v sobotu v 8:00 hodin a v neděli v 9:30 a v 18:00 hodin (v době letních školních prázdnin není nedělní večerní mše svatá)\n"}
{"id": "1008958", "url": "https://cs.wikipedia.org/wiki?curid=1008958", "title": "Prince Nxumalo", "text": "Prince Nxumalo\n\nMfanafuthi Prince Nxumalo (* 18. května 1990, Durban, JAR) je fotbalový útočník z Jihoafrické republiky, který hraje v jihoafrickém týmu SuperSport United FC.\n\nNxumalo hrál v Jihoafrické republice za klub FC Cape Town. V srpnu 2012 přestoupil do SuperSport United FC, za něj debutoval v lize 19. prosince 2012 proti Ajaxu Cape Town (výhra 2:1), v zápase si připsal jeden gól (úvodní na 1:0).\n\nV červnu 2014 byl společně s krajanem Andile Khumalem na testech v českém klubu FK Mladá Boleslav.\n\n"}
{"id": "1008960", "url": "https://cs.wikipedia.org/wiki?curid=1008960", "title": "Neko Case", "text": "Neko Case\n\nNeko Case (* 8. září 1970, Alexandria, Virginie, USA) je americká zpěvačka. Svou kariéru zahájila počátkem devadesátých let coby členka kapely Cub a později hrála se skupinou Maow. V letech 1998 až 2002 vystupovala se skupinou The Corn Sisters. Od roku 1999 je členkou skupiny The New Pornographers a rovněž vydává sólová alba.\n\n\n"}
{"id": "1008965", "url": "https://cs.wikipedia.org/wiki?curid=1008965", "title": "Bohemia B-5", "text": "Bohemia B-5\n\nBohemia B-5 byl československý jednomotorový dvojplošný cvičný letoun. Bylo to první letadlo vyrobené v nově vzniklém Československu.\n\nLetoun B-5 byl postaven plzeňským spolkem Bohemia, který již před první světovou válkou postavil čtyři letouny označené Bohemia B-1 až B-4. Konstruktérem letounu byl český letecký průkopník a konstruktér ing. Oldřich Haller. Stavba letounu proběhla v listopadu a prosinci 1918 v hangáru sdružení Bohemia v Plzni-Borech. První let stroje proběhl 27. dubna 1919 na letišti Bory. Letoun poprvé zalétal člen spolku Bohemia Rudolf Polanecký.\n\nDne 17. května 1919 stroj letem nad Plzní vítal presidenta T. G. Masaryka, při návratu na letiště však havaroval. Pilot letounu Polanecký přežil, pilotní žák Josef Klíbr při nehodě zahynul. Sdružení Bohemia stroj během šesti týdnů opravilo. Po opravě stroj sloužil až do 10. srpna 1919 na letišti Bory a poté byl přelétnut na letiště Kbely, odkud létal do konce své kariéry. Sloužil například k výcviku, vyhlídkovým letům, nebo shazování reklamních letáků. Uskutečnil také několik letů do Mladé Boleslavi či Poděbrad. Roku 1922 Polanecký zahynul při havárii letounu Phöenix D.II, sdružení Bohemia zaniklo a jeho letouny byly rozprodány. Novým majitelem B-5 se stal továrník Jaroslav Wiesner. Protože původní motor N.A.G. byl ve špatném stavu, byl letoun roku 1924 přestavěn na kluzák. Přestavba patrně nebyla příliš podařená, neboť pro ni B-5 nebyl vhodný. Pravděpodobně někdy ve druhé polovině dvacátých letech B-5 s originálním motorem přešel do vlastnictví Národního technického muzea.\n\nPo svém vyřazení letoun strávil mnoho let bez motoru v muzejních depozitářích. Roku 2004 byla zahájena jeho renovace. V květnu bylo torzo trupu a křídel převezeno z depozitáře ve Vojenském technickém muzeu Lešany do Leteckého muzea Kbely. Nakonec byla použita původní křídla, ke kterým byla postavena replika trupu s maketou motoru NAG. Rekonstrukce probíhala do roku 2013, přičemž kvůli absenci technické dokumentace pracovníci kbelského muzea vycházeli především z dobových fotografií letounu.\n\nZrekonstruovaný letoun B-5 byl veřejnosti představen 26. dubna 2014 při zahájení 46. muzejní sezóny Leteckého muzea Kbely.\n\n\n"}
{"id": "1008966", "url": "https://cs.wikipedia.org/wiki?curid=1008966", "title": "Andile Khumalo", "text": "Andile Khumalo\n\nAndile Hamilton Khumalo (* 24. února 1991 Newcastle, JAR) je fotbalový záložník z Jihoafrické republiky, který hraje v jihoafrickém týmu FC Cape Town.\n\nAndile Khumalo hrál v Jihoafrické republice za klub AmaZulu FC. V lednu 2014 přestoupil do FC Cape Town.\n\nV červnu 2014 byl společně s krajanem Princem Nxumalem na testech v českém klubu FK Mladá Boleslav.\n\n"}
{"id": "1008967", "url": "https://cs.wikipedia.org/wiki?curid=1008967", "title": "What's Welsh for Zen: The Autobiography of John Cale", "text": "What's Welsh for Zen: The Autobiography of John Cale\n"}
{"id": "1008969", "url": "https://cs.wikipedia.org/wiki?curid=1008969", "title": "Václav Radimský", "text": "Václav Radimský\n\nVáclav Jan Emanuel Radimský (6. října 1867 Kolín nad Labem – 31. ledna 1946 Pašinka u Kolína) byl představitel českého a francouzského impresionismu přelomu 19. a první poloviny 20. století.\n\nNarodil se v Kolíně nad Labem v rodině právníka Václava Radimského, který byl zároveň majitelem mlýna a později také statkářem v Pašince. Studoval krajinomalbu u Eduarda von Lichtenfels ve Vídni a v Mnichově u Eduarda Schleicha. Roku 1889 odešel do Francie a okolo roku 1891 do Barbizonu. V Giverny se pohyboval ve skupině malířů, které kolem sebe shromáždil Claude Monet. Ten se vedle Camille Pissarra podíleli na formování Radimského výtvarného rukopisu. V Le Goulet poblíž Vernonu v povodí Seiny maloval Radimský své charakteristické záběry na řeku. Díky své pracovitosti dosáhl značného úspěchu nejen uměleckého ale i ekonomického. Po vypuknutí I. světové války byl jako příslušník nepřátelského národa zatčen a uvězněn v Rouenu. (Radimský byl záložním důstojníkem Rakousko-Uherské armády.) Až po zásahu ministerského předsedy Francie Georgese Clemenceau, který vlastnil Radimského obraz a byl jeho obdivovatelem, byl propuštěn. Byl mu však zkonfiskován všechen majetek. Rozčarován postojem Francie se v roce 1918 vrátil do vlasti a usadil se na rodném statku v Pašince u Kolína, kde žil a maloval až do své smrti v roce 1946, kdy zemřel na zápal plic.\n\nCeloživotní vliv na Radimského tvorbu měl pobyt ve Francii, kde pracoval ve skupině předních francouzských malířů. Impresionizmus a vodní hladina s okolím řeky, kterým zůstal věrný i po návratu do Čech, tak vytvořily dvě zásadní rovnoběžky jeho tvorby. Zatímco na obrazech z pobytu ve Francii je vidět detailní propracovanost malby, v pozdějším období je již zřetelná zkušenost a lehkost, s níž už doma vytváří své obrazy nejčastěji polabské krajiny. Místy pastózní struktura nanášené olejové barvy dotváří plastičnost námětu. Namísto plátna používá Radimský s oblibou lepenku. Svou pozornost soustřeďuje na pastelové světlezelené odstíny přírody doprovázené komplementárními variantami okrů, které kontrastují s tmavými plochami vodní hladiny. Tyto části obrazu jsou často vytvořeny samotným podkladem, mnohdy částečně nebo zcela bez pokrytí barvou. Lepenka tak tvoří velké plochy, jako například oblohu nebo jen malé plošky zakomponované uvnitř malby a ty jsou v dokonale harmonickém souladu s barevnou kompozicí. Techniku, kterou je vidět na mnoha jeho obrazech, si osvojil již za svého pobytu ve Francii.\nRadimský vystavoval na pařížských Salonech a v roce 1894 získal ocenění za obraz Kapradiny (Etudes de Fougeres) jako tehdy vůbec nejmladší malíř. O rok později obdržel zlatou medaili v Rouenu a v roce 1900 na Světové výstavě v Paříži. Udržoval styky se svojí vlastí a účastnil se výstav Krasoumné jednoty. Osmdesáti osmi obrazy vystavenými u Topiče v roce 1899 seznámil českou veřejnost s novým umělecko-výtvarným směrem impresionizmem.Radimský vynikal velkou pracovitostí a podnikavým duchem. Již ve Francii získal prodejem svých děl značného jmění, a tak velká část jeho obrazů z počátečního období tvorby zůstala ve Francii. Po návratu do Čech roku 1918 pokračoval ve svých úspěšných ekonomických aktivitách, což mu umožnilo žít nákladným životem. Mimo jiné vlastnil automobil, v té době luxusní záležitost, a ten mu umožňoval převážet malířské potřeby do přírody i obrazy na výstavy. Tento životní styl mu však mezi malíři, žijícími často ve skromných poměrech, nezískal mnoho přátel. Až do své smrti v roce 1946 pořádal početné a úspěšné prodejní výstavy. Následkem toho se jeho rozsáhlé výtvarné dílo dostalo do vlastnictví značného množství soukromých osob a sbírek. Je tak z velké části skryto před zraky široké veřejnosti.\n\nPřestože se Radimský v meziválečném období stal terčem kritiky odborné veřejnosti nejen pro svoji zaujatost impresionizmem, ale i životní postoje, lze jeho práce ocenit pro svoji názorovou sevřenost, jako dílo jednoho z našich největších malířů tohoto uměleckého směru.\n\n\n"}
{"id": "1008978", "url": "https://cs.wikipedia.org/wiki?curid=1008978", "title": "Pavel Bareš", "text": "Pavel Bareš\n\nPavel Bareš (15. května 1904 Louny – 13. srpna 1984) byl český architekt.\n\nV letech 1922–1927 vytudoval architekturu na ČVUT v atelérech Antonína Engela, Antonína Ausobského a Oldřicha Blažíčka. Studium zakončil státní zkouškou v roce 1928. Poté pracoval v ateléru architekta Bohumíra Kozáka. Po roce 1949 pracoval ve Stavoprojektu.\n\n\nNěkdy bývá zaměňován Pavel Bareš se svým mladším bratrem Bohumilem Barešem (kostel v Rožnově pod Radhoštěm, v Chotiněvesi apod).\n\n\n"}
{"id": "1008979", "url": "https://cs.wikipedia.org/wiki?curid=1008979", "title": "Židovský hřbitov v Poličce", "text": "Židovský hřbitov v Poličce\n\nŽidovský hřbitov v Poličce se nachází v západní části města Polička jako jihovýchodní součást komunálního hřbitova ve Starohradské ulici.\n\nHřbitov ležící v nadmořské výšce 571 m byl založen v roce 1881. Do té doby byli židé většinou pohřbíváni na židovském hřbitově v Luži. Obřady zde probíhaly až do roku 1942, kdy začaly transporty do koncentračních táborů.\n\nDo roku 1964 stála na hřbitově obřadní síň postavená před rokem 1903, jež sloužila i jako vstup a byla zbořena po zmenšení areálu kvůli rozšíření ulice v roce 1963. Ve stejné době se židovský hřbitov stal součástí hřbitova komunálního.\n\nNa hřbitově se dochovalo 83 moderních náhrobních kamenů, na nichž jsou čitelné hebrejsko-české, hebrejsko-německé, české, hebrejské a německé nápisy, a pomník 78 židovským obětem holokaustu z města a jeho okolí, jenž je kulturní památkou ČR. Hřbitov je v současné době přístupný během otevírací doby městského hřbitova. Památky na poličskou židovskou náboženskou obec je možné zhlédnout v místním muzeu.\n\n"}
{"id": "1008982", "url": "https://cs.wikipedia.org/wiki?curid=1008982", "title": "Seznam hlav států v roce 2", "text": "Seznam hlav států v roce 2\n\n\n\n\n"}
{"id": "1008989", "url": "https://cs.wikipedia.org/wiki?curid=1008989", "title": "Kostel svaté Anny (Rožnov pod Radhoštěm)", "text": "Kostel svaté Anny (Rožnov pod Radhoštěm)\n\nKostel svaté Anny v Rožnově pod Radhoštěm se nachází v areálu Valašského muzea v přírodě. Společně s některými ostatními památkově chráněnými objekty skanzenu byl v roce 1995 prohlášen národní kulturní památkou České republiky.\n\nJe volnou kopií kostelíka z bývalé obce Větřkovice (dnes součást Kopřivnice), který vyhořel roku 1887. Rožnovský kostel sv. Anny byl postaven za druhé světové války v letech 1939–1941 a vysvěcen v roce 1945. Kvůli nedostatku financí ve válečných letech nemá stavba roubenou konstrukci, rovněž interiér byl vybaven velmi jednoduše. Loď je nyní vyzdobena 14 zastaveními zrestaurované křížové cesty, která se původně nacházela v předchůdci dnešního rožnovského kostela. Lavice mají po bocích cechovní postavníky a korouhve. Loď od vchodu odděluje tzv. žebráčna.\nHlavní oltář je zasvěcen patronce kostela sv. Anně, boční oltář sv. Václavu, který byl patronem původního kostela ve Větřkovicích. Interiér kostela včetně kazetového stropu je vymalován podle původního projektu architekta Pazovského z roku 1939.\n\nKostel je obklopen ohrazeným hřbitovem zvaným Valašský Slavín, na kterém jsou pochovány osobnosti významné pro rozvoj místního kraje. Je zde pohřben např. malíř valašské krajiny Jaroslav Frydrych, zakladatelé Valašského muzea, bratři Bohumír a Alois Jaroňkovi, evangelický kněz a autor Broučků Jan Karafiát nebo sportovci Emil Zátopek a Jiří Raška. Kromě hlavního vstupu na něj lze vstoupit boční branou s nápisem \"Číslo poslední\".\n"}
{"id": "1008995", "url": "https://cs.wikipedia.org/wiki?curid=1008995", "title": "Bilance", "text": "Bilance\n\nSlovo bilance může být:\n\n\n\n\n\n\n\n"}
{"id": "1008996", "url": "https://cs.wikipedia.org/wiki?curid=1008996", "title": "Tabulka virtuálních metod", "text": "Tabulka virtuálních metod\n\nTabulka virtuálních metod, zkráceně TVM, je implementační mechanizmus používaný v programovacích jazycích pro podporu dynamického výběru (\"dynamic dispatch\") funkcí za běhu. \n\nKdykoli třída (z OOP) definuje virtuální funkci (nebo metodu), kompilátor většinou přidá schovanou členskou proměnnou do třídy, která ukazuje na \"tabulku virtuálních metod\". Tato TVM je v principu pole ukazatelů na virtuální funkce. Při běhu (při inicializaci run-time) budou tyto pointery ukazovat na správné funkce, protože při kompilaci není známo, zda má být virtuální funkce volána z předka nebo z potomka, jako při statické deklaraci.\n\nJe několik různých způsobů, jak implementovat dynamický výběr. Tabulka virtuálních metod je populární řešení v C++ a příbuzných jazycích (např. D a C#). \n"}
{"id": "1009024", "url": "https://cs.wikipedia.org/wiki?curid=1009024", "title": "Duhový Pride", "text": "Duhový Pride\n\nDuhový Pride (v originále též Dúhový PRIDE Bratislava) je slovenské shromáždění a pochod za práva LGBTI osob (leseb, gayů, bisexuálních, transgenderových a intersexuálních lidí) i jejich rodin a oslavou jejich hrdosti po vzoru „gay pride“. Koná se každoročně od roku 2010.\n\nUdálost navazuje na tradici Stonewallských nepokojů, kdy se příslušníci sexuálních menšin aktivně postavili policejním zátahům v newyorských gay klubech. Pořadatelé v názvu použili anglický výraz „pride“ jako „hrdost“ na příslušnost k menšinové společenské skupině a opak výrazu „potupa“, kterou podle nich zažívali a v některých zemích stále zažívají LGBT lidé z důvodu své sexuální orientace nebo genderové identity. Duhovým se Pride stal v souvislosti s duhou a duhovou vlajkou jako symbolem LGBT hnutí a komunity od 70. let 20. století, přičemž barevnost duhy pořadatelé chápou jako vyjádření různorodosti LGBT komunity.\n\nZačátkem června 2015 organizátoři oznámili, že v tomto roce se Pride konat nebude. „Slovenská spoločnosť je stále otrávená nezmyselnou referendovou kampaňou. Chceme, aby bol Pride považovaný za pokojný, príjemný a kultúrny prejav hrdosti v kontraste k potupe, ktorú neustále LGBTI ľudia vo svojom živote zažívajú,“ uvedli organizátoři. Místo pochodu se konaly kampaně a akce.\n\nSedmý ročník akce se odehrál dne 19. srpna 2017. Hlavní hvězda tohoto ročníku byla na Hviezdoslavově náměstí skupina Puding pani Elvisovej.\n\nOd roku 2013 se koná obdobná akce také ve východoslovenských Košicích, a to pod názvem \"PRIDE Dúhové Košice\". Poprvé se uskutečnil 28. září 2013. V následujícím roce byl zorganizován na 14. září.\n\nPodobný pochod se poprvé 29. června 2019 uskutečnil pod názvem \"PRIDE BB: Prechod na rovnosť\" také v Banské Bystrici. Pořadatelem akce byla neformální skupina Inokraj.\n\n"}
{"id": "1009034", "url": "https://cs.wikipedia.org/wiki?curid=1009034", "title": "Dataset", "text": "Dataset\n\nDataset je kolekce (shluk) dat.\n\nNejčastěji dataset odpovídá obsahu jedné databázové tabulky nebo jedné statistické datové matici (např. v CSV), kde každý sloupec tabulky reprezentuje hodnoty jedné proměnné (atributu) a každý řádek odpovídá jedné položce příslušné kolekce dat. Dataset udává hodnoty pro všechny proměnné pro všechny položky v kolekci dat. Dataset poskytuje data pro jednu nebo několik položek, jejichž počet odpovídá počtu řádků.\n\nVolněji se termín \"dataset\" používá pro kolekci vzájemně propojených tabulek nebo souborů, které se vztahují k určitému experimentu nebo události.\n"}
{"id": "1009036", "url": "https://cs.wikipedia.org/wiki?curid=1009036", "title": "Fernando Luiz Roza", "text": "Fernando Luiz Roza\n\nFernando Luiz Roza (* 4. května 1985, Londrina, Brazílie) známý také pouze jako Fernandinho, je brazilský fotbalový záložník a reprezentant, který aktuálně hraje v anglickém klubu Manchester City FC.\n\nFernandinho začal svou profesionální kariéru v brazilském klubu CA Paranaense, odkud v červenci 2005 odešel do ukrajinského celku FK Šachtar Doněck. Se Šachtarem nasbíral celou řadu domácích trofejí a také s ním vyhrál Pohár UEFA v sezóně 2008/09. V roce 2013 opět změnil dres, přestoupil za 40 milionů eur do anglického mužstva Manchester City. S Manchesterem City vyhrál ve své první sezoně 2013/14 Premier League i anglický ligový pohár.\n\nZúčastnil se Mistrovství světa hráčů do 20 let 2003 ve Spojených arabských emirátech, které Brazílie vyhrála po finálovém triumfu 1:0 nad Španělskem. Vítězný gól vstřelil v 87. minutě právě Fernandinho.\n\nOd roku 2011 je členem národního A-týmu Brazílie.\n\nTrenér Luiz Felipe Scolari jej vzal na domácí Mistrovství světa 2014 v Brazílii. Fernandinho vstřelil jeden gól v základní skupině A proti Kamerunu (výhra 4:1). V semifinále proti Německu byl u historického brazilského debaklu 1:7, v prvním poločase Brazilci dovolili Němcům do 29. minuty pětkrát skórovat. Brazilci obsadili konečné čtvrté místo a zůstali bez medaile.\n\n"}
{"id": "1009038", "url": "https://cs.wikipedia.org/wiki?curid=1009038", "title": "We Care a Lot", "text": "We Care a Lot\n\nWe Care a Lot je první studiové album skupiny Faith No More, které vyšlo v roce 1985. Skladba \"Mark Bowen\" je pojmenována po předchozím kytaristovi.\n\n"}
{"id": "1009039", "url": "https://cs.wikipedia.org/wiki?curid=1009039", "title": "Progress (polární stanice)", "text": "Progress (polární stanice)\n\nProgress (rus. \"Прогресс\") je ruská výzkumná stanice na východním pobřeží Prydzova zálivu v Antarktidě.\nStanice byla založena v dubnu 1988. V roce 2000 byla její aktivita na tři roky zastavena. Poblíž výzkumné stanice se nachází vzletová a přistávací dráha, která zajišťuje kontakt s ostatními stanicemi (hlavně se stanicemi Mirnyj a Vostok). Na konci roku 2008 vypukl požár v právě stavěné nové budově stanice. Tento požár zničil onu budovu i výzkumné zařízení. Roku 2013 byla dokončena výstavba nového zimoviště.\n\nNedaleko od stanice jsou čínská stanice Čung-šan a indická stanice Bharati.\n"}
{"id": "1009040", "url": "https://cs.wikipedia.org/wiki?curid=1009040", "title": "Židovský hřbitov v Šumperku", "text": "Židovský hřbitov v Šumperku\n\nŽidovský hřbitov v Šumperku se nachází na jihozápadním okraji města Šumperk v Zábřežské ulici. Dne 15. prosince 1995 byl hřbitov vyhlášen kulturní památkou.\n\nPísemně zdokumentovaná historie židovské komunity ve městě sahá až do vlády císaře Rudolfa II. v roce 1585, kdy byli Židé podobně jako v mmoha jiných oblastech Evropy obviněni ze zavlečení morové epidemie a vypovězeni ven. Další zmínky pochází až ze století sedmnáctého, kdy měli mít ve městě synagogu i rabína. V polovině 19. století začalo novodobé židovské osidlování, roku 1870 byl ve městě založen synagonální spolek a modlitebna, synagoga však vystavěna nebyla.\nNa polní cestě mezi Šumperkem a Bludovečkem se prý nacházel i první místní židovský hřbitov, který však byl do doby, než se židovská komunita začala rozrůstat, zrušen, a pohřbívalo se tedy na hřbitovech v Lošticích a Úsově.\n\nNávrh z roku 1907, jenž počítal se zřízením nového hřbitova na severovýchodní straně města, byl zamítnut kvůli zdravotním rizikům, protože tudy vedl vodovod a protéká řeka Desná. Místo pro hřbitov bylo následně vybráno v blízkosti hřbitova městského a stavba získala povolení a byla vybudována i zkolaudována během pěti měsíců v roce 1910.\n\nSoučasný vzhled hřbitova, navržený šumperským stavitelem Topitschem, se datuje k roku 1932. Hřbitovu dominuje dvoupatrová budova obřadní haly s průjezdem a secesní síní od architekta Hugo Nadera. V budově se také nachází byt správce hřbitova z roku 1950 a nářaďovna. Kupoli původně zdobila Davidova hvězda, kterou koncem roku 1938 odstranili nacisté. Novou hvězdu obřadní síň získala roku 1999 darem.\n\nV areálu se dochovalo 36 moderních náhrobků z let 1911 až 1942. Uvnitř obřadní síně jsou umístěny tři pamětní desky: první z nich je věnována představenému synagogálního spolku Jakubu Sternovi, jenž se velmi zasloužil o založení hřbitova, druhá připomíná tři židovské vojáky z 1. světové války, a od roku 1999 je tu třetí, věnovaná osmdesáti obětem holokaustu ze Šumperska.\n\nNa návštěvě areálu se lze domluvit se správcem hřbitova, jenž obývá byt v obřadní budově.\n\n"}
{"id": "1009043", "url": "https://cs.wikipedia.org/wiki?curid=1009043", "title": "Medzibrod", "text": "Medzibrod\n\nMedzibrod je obec na Slovensku v okrese Banská Bystrica.\n\nObec leží východně od města Banská Bystrica, na pravém břehu řeky Hron, od níž je oddělena násypem železniční trati. Nachází se v nadmořské výšce 419 m n. m. Z územního hlediska katastr obce patří do regionu Horehroní. Rozprostírá se po obou březích Hronu. Od východu je ohraničen svätoondrejským (brusnianským), od západu Hiadlovským katastrem. V současnosti má Medzibrod 1350 obyvatel, kteří mají možnost se sdružovat v 26 různých organizacích.\n\nMedzibrod je v okolí známý hlavně pečením harule, ochotnickým divadlem a vynikajícími zábavami.\n\n\n"}
{"id": "1009045", "url": "https://cs.wikipedia.org/wiki?curid=1009045", "title": "Motyčky", "text": "Motyčky\n\nMotyčky jsou obec na Slovensku v okrese Banská Bystrica.\n\nPrvní zmínka o Motyčkách pochází z roku 1754. V prostoru dnešních Motyček se v roce 1652 nacházely 4 dřevorubecké a uhlířské osady. Tyto osady se jmenovaly Horná Pavlová (Pawlowa Oberthail), Dolná Pavlová (Pawlowa undterthail), Nad Rybníkom (Ober dem Thaich) a Pri Rybníku (An dem Thaich). S větší pravděpodobností bychom mohli ztotožnit nynější osadu Môce s tehdejší Hornou Pavlovou a osadu Pri Rybníku můžeme s určitostí spojit s nynější osadou Motyčky. Na podzim a v zimě 1944-45 v obci došlo k incidentu s Němci.\n\nAnton Trón – slovenský herec\n\n"}
{"id": "1009046", "url": "https://cs.wikipedia.org/wiki?curid=1009046", "title": "Boguszów-Gorce", "text": "Boguszów-Gorce\n\nBoguszów-Gorce, německy Gottesberg (Boguszów), Rothenbach (Gorce), je město v Polsku v Dolnoslezském vojvodství v okrese Wałbrzych nedaleko hranic s Českem. Město těsně sousedí s Wałbrzychem a od Vratislavi je vzdáleno přibližně 70 km. Po oddělení města Wałbrzychu do samostatného okresu se jedná o největší město okresu Wałbrzych.\n\nBoguszów-Gorce leží na pomezí Valbřišských (Góry Wałbrzyskie) a Kamenných (Góry Kamienne) hor. Město vzniklo v roce 1973 spojením měst Boguszow a Gorce, obce Kuźnice Świdnickie a osady Stary Lesieniec.\n\nMěsto je železniční křižovatkou. Potkává se zde tzv. Slezská horská dráha mezi Vratislaví a Zhořelcem s železniční tratí mezi Wałbrzychem a českým Meziměstím. Úsek druhé jmenované trati do Wałbrzycha (stanice Wałbrzych Szczawienko) je ovšem dlouhodobě mimo provoz. Nacházejí se zde tři železniční stanice, z nichž každá leží v jiné části města: Boguszów-Gorce Wschód (Kuźnice Świdnicke), Boguszów-Gorce ( Boguszow) i Boguszów-Gorce Zachód (Gorce).\n\nBoguszów-Gorce leží na vojvodské silnici č. 367.\n\n\n"}
{"id": "1009047", "url": "https://cs.wikipedia.org/wiki?curid=1009047", "title": "James Rodríguez", "text": "James Rodríguez\n\nJames David Rodríguez Rubio [chames david rodríges rubijo] (* 12. července 1991, Cúcuta, Kolumbie) je kolumbijský fotbalový záložník a reprezentant, hráč klubu Real Madrid. Levonohý konstruktivní záložník, dokáže šance připravovat i sám proměňovat. Účastník Mistrovství světa 2014 v Brazílii.\n\nLegendární kolumbijský fotbalista Carlos Valderrama jej přirovnal k sobě. Jeho fotbalovým vzorem je mimo Carlose Valderramy francouzský kreativní záložník alžírského původu Zinedine Zidane (od ledna 2016 trenér Realu Madrid), oblíbeným klubem španělský Real Madrid.\n\nRodríguez začínal v profesionálním fotbale v roce 2007 v kolumbijském celku Envigado FC. V letech 2008–2010 hrál za argentinský celek CA Banfield. V červenci 2010 přestoupil do portugalského FC Porto, s nímž posbíral řadu domácích trofejí. V květnu 2013 se dohodl transfer Rodrígueze společně s jeho klubovým spoluhráčem João Moutinhem do bohatého monackého klubu AS Monaco, nováčka francouzské nejvyšší ligy Ligue 1. Celková suma za oba hráče se vyšplhala na 70 milionů eur (45 za Rodrígueze a 25 za Moutinha). Oba hráči podepsali s AS pětileté smlouvy.\n\nV červenci 2014 po mistrovství světa přestoupil za cca 80 milionů eur do svého vysněného klubu - Realu Madrid.\n\nV létě 2017 obnovil spolupráci s koučem Carlem Ancelottim, když odešel na dvouleté hostování s opcí na přestup do německého týmu FC Bayern Mnichov. \n\nV létě 2019 se James vrátil po ne moc úspěšném dvouletém hostování v Bayernu zpět do svého mateřského klubu Real Madrid.\n\nZde dostal číslo 16, protože během hostování si jeho klubový spoluhráč chorvatský záložník Luka Modrić vzal Jamesovo číslo 10.\n\nNyní se snaží opět nastartovat svou kariéru, ale pod koučem Zidanem moc herního prostoru nedostává.\n\nJames Rodríguez reprezentoval Kolumbii v mládežnických výběrech U17 a U20. Zúčastnil se mj. Mistrovství světa hráčů do 20 let 2011 v Kolumbii, kde domácí tým vypadl ve čtvrtfinále s Mexikem po porážce 1:3.\n\nV národním A-týmu Kolumbie debutoval 11. října 2011 proti Bolívii.\n\nArgentinský trenér Kolumbie José Pékerman jej vzal na Mistrovství světa 2014 v Brazílii.\nV základní skupině C vstřelil 3 góly, po jednom v utkáních s Řeckem (výhra 3:0), s Pobřežím slonoviny (výhra 2:1) a s Japonskem (výhra 4:1). V osmifinále proti Uruguayi (výhra 2:0), které chyběl potrestaný Luis Suárez, zničil dvěma góly šance soupeře na postup do čtvrtfinále. První branka byla pohotová střela z hranice vápna, která se odrazila od břevna a druhá padla po krásné kombinaci týmu. Rodríguez se s pěti góly vyhoupl do čela kanonýrů tohoto světového šampionátu. Ve čtvrtfinále proti Brazílii proměnil nařízený pokutový kop v 78. minutě a vylepšil si tak bilanci na 6 vstřelených gólů na turnaji. Kolumbijci byli ale vyřazeni po porážce 1:2. 6 vstřelených branek mu nakonec zajistilo ocenění pro nejlepšího střelce šampionátu, Kolumbie získala také cenu fair play. Jeho první branka proti Uruguayi byla fanoušky vybrána za nejkrásnější gól šampionátu, jeho gólová akce proti Japonsku skončila na třetím místě.\n\nRodríguez byl ženatý mezi lety 2010 až 2017 s Danielou Ospinou, sestrou kolumbijského brankáře Davida Ospiny. S ní má dceru Salome, jejíž jméno si nechal vytetovat na pravém předloktí. Rodríguez je katolík.\n\n1× nejlepší střelec Mistrovství světa (2014 – 6 gólů)\n\n"}
{"id": "1009051", "url": "https://cs.wikipedia.org/wiki?curid=1009051", "title": "Evangelický kostel Dolního sboru (Vsetín)", "text": "Evangelický kostel Dolního sboru (Vsetín)\n\nEvangelický kostel Dolního sboru je jedním ze dvou kostelů Českobratrské církve evangelické ve Vsetíně. Od roku 1994 je chráněn jako kulturní památka České republiky.. Evangelický kostel Horního sboru je od něj vzdálen asi 50 metrů.\n\nEvangelický kostel Dolního sboru je jedním z prvních moravských evangelických kostelů, které byly postaveny poté, co císař Josef II. dne 13. října 1781 vydal Toleranční patent. Původní empírová stavba z roku 1782 proto v souladu s podmínkami stanovenými patentem neměla věž ani zvony a vchod se nacházel na její boční straně.\n\nPrvním farářem sboru se stal Jan Hrdlička ze slovenského města Modra. Pro část někdejších tajných nekatolíků, ovlivněných pietismem, byl představitelem příliš racionální zbožnosti a autoritářského přístupu. Jeho působení tak u této části sboru vyvolávalo odpor. Již roku 1785 se tak sbor rozštěpil na Dolní, jehož členové se hlásili k augsburskému vyznání, a Horní, jehož členové následovali vyznání helvetské a hlásili se k odkazu Jana Kalvína.\n\nOdtržený reformovaný sbor zůstal nejprve v kostele v podnájmu. S tím však byly spojeny \"„časté nebratrské spory\"\", které nakonec vyústily ve snahu vybudovat si vlastní chrám. Vyrostl v těsné blízkosti původního kostela a posvěcen byl v květnu 1827.\n\nKoncem 19. století byl kostel Dolního sboru razantně přestavěn v novorománském slohu. Budova byla navýšena a získala věž určenou pro zavěšení zvonů.\n\n"}
{"id": "1009054", "url": "https://cs.wikipedia.org/wiki?curid=1009054", "title": "Bohumil Bareš", "text": "Bohumil Bareš\n\nBohumil Bareš (2. srpna 1906 Louny – 24. října 1965 Praha) byl český architekt.\n\nV letech 1926-1932 vystudoval ČVUT.\n\nJe pohřben na Olšanech, VII. hřbitov, 7, 369.\n\n\nNěkdy bývá zaměňován Bohumil Bareš se svým starším bratrem Pavlem Barešem.\n\n\n"}
{"id": "1009062", "url": "https://cs.wikipedia.org/wiki?curid=1009062", "title": "Dynamický výběr", "text": "Dynamický výběr\n\nDynamický výběr, angl. , je v programování metoda výběru polymorfní operace (metody nebo funkce), která se má za běhu zavolat. Dynamický výběr je v protikladu ke statickému výběru (\"static dispatch\"), při kterém je implementace (viz) polymorfní operace vybrána v průběhu kompilace.\nÚčel dynamického výběru je podporovat ty případy, kdy nelze určit příslušnou implementaci polymorfní operace staticky kompilátorem, protože závisí na dynamickém (tj. běhovém) typu jednoho nebo více parametrů.\n\nPodobná implementační technika je \"pozdní vazba\", \"late binding\".\nDynamický výběr se často používá v objektově-orientovaných jazycích, když různé třídy obsahují různé implementace stejné metody díky dědičnosti. Například předpokládejme, že dvě třídy B a C dědí metodu foo() z A. Když x je proměnná typu A. Za běhu může x obsahovat hodnotu typu B nebo C kromě A a obecně tento konkrétní typ nelze určit při kompilaci.\n\nPři statickém výběru volání metody x.foo() bude vždy odkazovat na implementaci foo() ze třídy A, protože statický výběr určuje implementaci podle deklarovaného typu objektu. Při dynamickém výběru bude zjištěn typ hodnoty v proměnné x za běhu a zavolá se implementace foo(), která je asociovaná s konkrétním typem uložené hodnoty, ať je to A , B nebo C.\n"}
{"id": "1009063", "url": "https://cs.wikipedia.org/wiki?curid=1009063", "title": "Královéměstecká tabule", "text": "Královéměstecká tabule\n\nKrálovéměstecká tabule je geomorfologický okrsek na východě a jihovýchodě Mrlinské tabule, ležící v okrese Nymburk ve Středočeském kraji a v okresech Jičín a Hradec Králové v Královéhradeckém kraji.\n\nÚzemí okrsku leží zhruba mezi sídly Rožďalovice (na severozápadě), Dymokury (na západě), Opočnice a Hradčany (na jihozápadě), Chlumec nad Cidlinou (na jihovýchodě) a Slavhostice (na severovýchodě). Zcela uvnitř okrsku leží titulní město Městec Králové a větší obce Běrunice, Lovčice, Sloveč a Kněžice.\n\nOkrsek Královéměstecká tabule (dle značení Jaromíra Demka VIB–3D–1) náleží do celku Středolabská tabule a podcelku Mrlinská tabule.\n\nDále se člení na podokrsky Lovčická tabule na jihu a Záhornická tabule na severu.\n\nTabule sousedí s dalšími okrsky Středolabské tabule (Rožďalovická tabule na severozápadě, Milovická tabule na západě a Ovčárská pahorkatina na jihozápadě) a s celky Východolabská tabule na jihu a východě a Jičínská pahorkatina na severu.\n\nNejvyšším vrcholem Královéměstecké tabule je Báň (272 m n. m.).\n\n\n"}
{"id": "1009069", "url": "https://cs.wikipedia.org/wiki?curid=1009069", "title": "Rádiový klid", "text": "Rádiový klid\n\nRádiový klid znamená v komunikaci pomocí rádiových vln nutnost nevysílat, tj. udržovat rádiový vysílač mimo provoz. \n\nDržet rádiový klid je jedno z pravidel např. v námořní rádiové komunikaci. Lodní radiooperátoři povinnost přestat vysílat a pouze mít v provozu přijímač. Snadno je pak možné zachytit nouzové volání slabých radiostanic, případně radiomajáku v záchranných člunech, které by jinak v hustém radioprovozu byly přeslechnuty.\n\nNa mezinárodní tísňové a volací frekvenci pro přenos hlasu (2182 kHz) je rádiový klid nařízen dvakrát za hodinu:\n\n\nNa mezinárodní tísňové frekvenci 500 kHz (telegrafie), dvakrát za hodinu: \n\n"}
{"id": "1009070", "url": "https://cs.wikipedia.org/wiki?curid=1009070", "title": "Zákupské sportovní hry", "text": "Zákupské sportovní hry\n\nZákupské sportovní hry jsou programem řady sportovních akcí v Zákupech. Pořadatelem je nyní zejména škola. Sestava zařazených soutěží se postupně změnila, i její zaměření a místa pořádání. \n\nOrganizátoři MěÚ, SRPŠ, AŠSK, ZŠ a MŠ, TJ ASPV. Jmenovitě Lípová, Stahl, Carda, Kopřiva. \n\nDevět zařazených soutěží / účast:\n\nOrganizátoři jako v roce předchozím.\nDvanáct zařazených soutěží:\nOrganizátoři: ZŠ a MŠ Zákupy, MÚ, SRPŠ\n\nDeset zařazených soutěží:\n\nDo her se v uvedeném školním roce zapojilo 163 dětí ze všech tříd zákupské školy.\n\nPropozice soutěží se časem změnily. V letech 2012 až 2014 je náplň soutěží zhruba tato: \n\n\n"}
{"id": "1009076", "url": "https://cs.wikipedia.org/wiki?curid=1009076", "title": "Kroj německých Jihomoravanů", "text": "Kroj německých Jihomoravanů\n\nKroj německých Jihomoravanů (Dyjanů, německy Thayner) tzv. Frakl se velmi podobal kroji přilehlých oblastí Dolního Rakouska, se kterým tvořila oblast jižní Moravy odpradávna na řece Dyji jeden kulturní celek. Z 1. poloviny 20. století se po odsunu německých Jihomoravanů nezachovaly skoro žádné obrazové materiály. Regionální rozdíly mezi západní a východní oblastí jižní Moravy dokládají popisy krojů ze Slavonicka a Drnholecka. Drobné rozdíly se vyskytovaly i od vesnice k vesnici.\n\nNěmečtí sedláci si oblékali na všední den světlemodrý po stranách rozstřižený kratší kabát a na neděli do kostela delší téhož střihu s rukávy u rukou rozstřiženými a se dvěma knoflíky na zapínání, doplněný manšestrovou vestou, která byla dopnuta olověnými knoflíky „bumbeláky\". Na krku nosili uvázaný černý šátek. Obouvali střevíce s přezkami. Úzké kalhoty, žluté (také černé) koženky se širokým puntem sahaly po kolena a doplňovaly je modré nebo bílé punčochy. Na hlavě nosili velký černý plstěný klobouk a pod ním černou noční čepici (Nachthaube). Ještě kolem poloviny 19. století nosívali muži beraní kožich, v zimě s kožichem dovnitř a v létě ven. Zimní obuv sestávala z vysokých bot z ovčí kůže, tzv. boty s kápěmi, jež se vyhrnovaly až nad kolena. Ve druhé polovině 19. století se prosazují prvky městského oblečení, kabát se zkracoval a kalhoty prodlužovaly, krempa klobouku zužovala. Charakteristickým prvkem jihomoravských německých sedláků byl krátký kostkovaný pracovní kabátek z bavlny nebo vlny bez podšívky (v různých regionálních barvách) a šmolkově modrá zástěra, která mohla být dlouhá nebo polodlouhá a kterou nosili speciálně nařasenou a jedním koncem zastrčenou do pasu u kalhot.\n\nŽenské šaty tvořila od roku 1850 velmi široká, v pase nařasená a ke kotníkům dlouhá černá nebo namodralá sukně (Kidl). Podle ročního období a společenské příležitosti se uvazovala na mnoho dalších sukních nebo spodničkách. Přes sukni se nosila stejně dlouhá modrá zástěra z hedvábí nebo z látky s hedvábným leskem, zdobená krajkou, někdy nařasená. Horní část těla zahaloval vypasovaný sametový fěrtoch (Schösselfrack), který krášlily černé sametové stuhy, řasené borty, černé krajky, často bohatě vyšívaný zlatem a hedvábím. Nosil se dopnutý až ke krku (Haftl zapínaní). Tento kabátek se šil s nabíranými rukávy (baňkami), dříve s dlouhým a později s kratším šosem. Na sukni a kabátek se kupovaly vždy velmi drahé látky v tlumených barvách: černé hedvábí, tmavě modrý brokát, hnědý nebo tmavě zelený žakár, červené, modré nebo zelené hedvábí speciálně upravené se světelným efektem (changierende Seide). V zimně se šilo z těžkých vlněných látek. K tomuto slavnostnímu tmavému či černému oblečení (Frackl-Kleid) si ženy obouvaly černé polovysoké, šněrovací střevíce.\n\nPod kabátkem si ženy tvarovaly postavu živůtkem (Leibl), v zimě doplněným košilí s dlouhým rukávem, v létě s krátký rukávem ozdobený u krku a na rukávech ažurou (Pfoad). Živůtek se šil většinou z barchetu nebo z lepší sypkoviny, batistu. Zapínal se jak vpředu, tak vzadu a to buď na knoflíky nebo se šněroval. Kolem roku 1920 nosily živůtek ženy ještě podoma nebo ve velkých vedrech na poli. Před rokem 1850 se živůtek vyráběl z barevného hedvábí nebo bavlny, částečně nebo bohatě zdobený jako vrchní šněrovačka. Košile se v pracovní dny jen stáhla u krku a v neděli měla bílé široké bohatě vyšívané rukávy a límec. Hlavu zdobily skvostné a drahocenné zlaté čepce (až po 100 zlatých), zejména Znojmo a Retz. Před rokem 1850 byl oděv hodně pestrý, dokonce i střevíce měly na špičkách výšivku. Zlatě vyšívané čepce vystřídaly černé šátky ozdobené v cípu uprostřed. Do roku 1860 se zavazovaly na šíji a později pod bradou. Tmavý a důstojný \"Dirndl\" nazývaný také \"Frakl-Kleid\" se udržel na jižní Moravě až do roku 1945.\n\nU tak bohatě nařaseného ženského kroje se dal těžko oblékat v zimě kabát, proto ženy za chladného počasí nosívaly velký vlněný šátek na prsou překřížený a vzadu uvázaný na dva cípy. Šátek byl dostatečně veliký, takže se dal nosit přes hlavu a chránil tak i trup, ruce a záda. V létě za prudkého slunce si ženy zasouvaly karton do přední části šátku. Ten pak v šátku vytvářel pevnou stínící část podobnou kšiltu. Šátky v létě měly světlou barvu a při práci na poli se nosily stažené dopředu tak, aby dostatečně stínily.\n\nZlacené čepce nosily především ženy na jihu Německa a v rakouských oblastech. Na začátku 17. století charakterizovaly ženský měšťanský stav, později se rozšířily i na venkově. Čepce byly bohatě vyšívané nebo tkané z hedvábných zlatých nití, poseté zlatými flitry a krajkami. Zachovalo se i několik čepců ze Znojemska. Čepce se odlišovaly svými regionálními zvláštnostmi (Münchner Riegelhaube, Reginahaube, Radhaube in Schwaben, Kranl, Nürnberger Flinderhaube, Linzer Goldhaube, Wachauer \"Brettlhaube\").\n\nVymíráním kroje jako takového se dostaly zlacené čepce postupně do zapomnění. Dnes je jejich tradice znovu oživována. Existují kurzy, kde je možno se výrobě čepců naučit. Tato rukodělná práce je velmi náročná a výroba takového čepce obnáší až 300 hodin. Tomu také odpovídají vysoké ceny těchto čepců. Nošení zlacených čepců lze nově pozorovat v Horním Rakousku a kolem města Salzburg, kde je ženy nosí při církevních svátcích.\n\n\n"}
{"id": "1009084", "url": "https://cs.wikipedia.org/wiki?curid=1009084", "title": "Thomas Seymour, 1. baron Seymour ze Sudeley", "text": "Thomas Seymour, 1. baron Seymour ze Sudeley\n\nThomas Seymour, 1. baron Seymour ze Sudeley (1508 – 20. března 1549) byl anglický šlechtic a bratr královny Jany Seymourové a státníka Edwarda Seymoura.\n\nThomas Seymour byl čtvrtým synem sira Johna Seymoura a jeho manželky Margery Wentworthové. Dětství strávil na zámku Wulfhall v hrabství Wiltshire, což bylo rodinné sídlo Seymourových. Historik David Starkey popisuje Thomase jako vysokého, dobře stavěného muže s vousem a světle hnědými vlasy. Sir Nicholas Throckmorton jej popsal jako odvážného, moudrého a liberálního šlechtice.\n\nVzhledem k postavení svého otce u královského dvora, který byl mj. anglickým vyslancem ve Francii, a ke svému blízkému příbuzenskému vztahu s třetí chotí krále Jindřicha VIII. Jane Seymourovou se stal významným tudorovským dvořanem. Král jej často pověřoval diplomatickými posláními. Po smrti Jindřicha VIII. se Thomas Seymour oženil s vdovou po králi Kateřinou Parrovou. Je známo, že se ucházel o přízeň mladistvé pozdější královny Alžběty I., svěřené do péče jeho manželky. Po incidentu v komnatách krále Eduarda VI., který byl ještě dítě, jej královská rada obvinila z velezrady a odsoudila k trestu smrti. Byl popraven 20. března roku 1549.\n\nSkidmore, Chris (2007). Edward VI: the Lost King of England. London: Phoenix. ISBN 978-0-7538-2351-4.\n"}
{"id": "1009093", "url": "https://cs.wikipedia.org/wiki?curid=1009093", "title": "Teardrop Park", "text": "Teardrop Park\n\nTeardrop Park je veřejný park v centru města Manhattan v Battery Park City, v blízkosti pozemku World Trade Center. Byl navržen společností Michael Van Valkenburgh Associates, New York City,společností, která se zabývá krajinářskou architekturou. Park obsahuje umělecká díla navržená Ann Hamiltonovou.\n\nParku se nachází mezi bytových domů směrem k severním konci Battery Park City, na rohu Warren Street a River Terrace.\n\nZaložení Teardrop park bylo součástí výstavby parku Battery Park City na jihozápadním okraji ostrova Manhattan, který byl vytvořen v roce 1970 vršením skládek v Hudson River. Před zahájením výstavby byla plocha prázdná a rovná. Park byl navržen tak, aby jeho východní a západní okraje ohraničovaly čtyři vysoké obytné domy, které by jej dokreslily. Ačkoli Teardrop Park je veřejný parkem New York City, park spadá po správu Battery Park City Authority, a údržba je pod dohledem Park City Park Conservanc \nPark byl otevřen 30. září 2004 a je jedním z několika v Battery Park City. Nachází se v blízkosti Rockefellerova Parku, který je populárním dětským hřištěm se standardním vybavením. Teardrop Park byl navržen ve spolupráci s herními odborníků z Natural Learning Initiative doplňují, a nikoliv kopírovat stávající hřiště. Herní prvky jsou začleněny do parku tak, aby umožnily městským dětem pracovat s přírodními materiály, jako je voda, rostliny, skály a písek.\n\nStinnější jižní polovina plochy je hřiště s dlouhou skluzavkou, dvě pískovišti, menšími plochami a vodním hřištěm. Severní polovina parku je herní prostor představovaný širokým trávníkem, který je vytvořen tak, aby zde bylo co nejvíce jižního slunce, lavičky, cesta přes malý mokřad určený k hrám, a další oblasti vytvořené nakupením skal. Jde o instalace vytvořené umělcem Ann Hamilton. \nRozdělení těchto dvou oblastí je provedeno velkou skalní stěnou. Skály jsou upraveny tak, aby se podobaly přírodním vrstveným usazeninám a obsahovaly zdroj vody, tak, aby se tvořily v zimě rampouchy. Krátký tunel spojuje dvě oblasti, a je zamýšlen jako pocta Frederick Law Olmstedovi. Cesty protínají místo tak, aby poskytovaly výhled do parku i mimo něj, stejně jako cesty v parku Central Park.\n\nPark byl navržen v souladu s pokyny Battery Park City . Udržitelné iniciativy zahrnují opakované použití šedé vody získané z okolních budov k zavlažování v parku, stejně jako výběr z udržitelných stavebních materiálů při výstavbě. Výsadba Teardrop park je navržena tak, aby se rostlinám dařilo na relativně stinném místě a poskytly útočiště místním a stěhovavým ptákům. Půdy parku je navržena tak, aby podporovala vývoj rostlin bez použití chemických hnojiv a pesticidů.\n\nVýstavba byla zahájena v roce 2008. Úprava nedaleko parku Teardrop bude rozšířením tahoto parku a bude pokračovat některými z témat původního parku. Nová část parku bude řešit jeho silně zastíněné mikroklima zavedením tří solárních zrcadel s průměrem 2.4 metrů (8 ft), která odrážejí slunce z vrcholu rezidenčního bytového domu v Battery Park City. Zrcadla byly navrženy společností Carpenter Norris Consulting. \n\n"}
{"id": "1009094", "url": "https://cs.wikipedia.org/wiki?curid=1009094", "title": "Židovský hřbitov v Mohelnici", "text": "Židovský hřbitov v Mohelnici\n\nŽidovský hřbitov v Mohelnici se nachází na východním okraji města Mohelnice v Družstevní ulici.\n\nMohelnický židovský hřbitov je součástí hřbitova komunálního. Ve východní části hřbitova se ve dvou řadách nachází šestnáct náhrobků s hebrejskými nápisy z první poloviny 20. století. Židovská část není oddělena od hlavní části hřbitova - mezi řadami macev jsou umístěny náhrobky křesťanské.\n\nŽidé jsou v Mohelnici poprvé zmiňováni již roku 1322, ačkoli běžně jim povolení pobytu ve městě neudělovalo. K rozvoji židovské komunity došlo až ve druhé polovině 19. století, kdy byl ve městě založen Židovský modlitební spolek\n(oficiálně existoval od roku 1870). Roku 1850 je zmiňováno pouze 13 obyvatel židovské víry, koncem století tvořilo téměř 200 mohelnických Židů přibližně 7% všech obyvatel vnitřního města. Tento počet se však snižoval a na začátku 20. století již klesl na necelou stovku.\n\nVe městě nikdy nestála synagoga, ale před rokem 1870 byla na dnešním náměstí Svobody v domě čp. 9 zřízena už druhá židovská modlitebna. O první se ví, že fungovala v domě na Třebovské ulici čp. 30 (tzv. Edelhof). Synagogu a mikve mohli mohelničtí využívat v Úsově nebo Lošticích, pod jejichž náboženskou obec mohelnická komunita patřila.\n\nI Mohelnici postihl nacistický pogrom Křišťálové noci, který postihl modlitebnu a domy těch Židů, kteří se neodstěhovali do bezpečí. Během 2. světové války se mnozí významně zapojili do protinacistického odboje, v Nádražní ulici dva z nich, bratry Kurta a Ota Wolfovy, připomíná pamětní deska - Kurt padl jako voják 9. března 1943 u Sokolova, kdežto odbojář Oto byl umučen.\n\n"}
{"id": "1009098", "url": "https://cs.wikipedia.org/wiki?curid=1009098", "title": "Andrej Chmelko", "text": "Andrej Chmelko\n\nAndrej Chmelko (pseudonym Ach) (19. listopadu 1908, Hliník nad Hronom – 25. srpna 1998, Banská Štiavnica) byl slovenský prozaik, dramatik a publicista.\n\nV letech 1924–1928 studoval na učitelském ústavu v Banské Bystrici. V letech 1930–1932 působil jako ředitel státní školy v Horní Turovce a v Nové Bani, v letech 1939–1941 byl profesorem na gymnáziu v Kremnici, v letech 1941–1943 působil jako člen činohry SND v Bratislavě, v letech 1943–1945 byl režisérem a hercem Slovenského divadla v Prešově, v letech 1945–1953 působil jako šéf činohry a v letech 1953–1968 byl ředitelem Státního divadla v Košicích.\n\nPrvní povídky a novely publikoval časopisecky, knižně debutoval lyrizujícím románem, jako dramatik se prezentoval rozhlasovými hrami pro děti a mládež. Pro divadlo upravil a přepracoval hru Martina Kukučína \"Bacúchovie dvůr\" (1948) a zdramatizoval Timravinu novelu \"Hrdinové\" (1953). Ve svém díle zpracoval zkušenosti z oblasti divadelnictví, dějiny Slovenského, maďarského, českého, ukrajinsko-rusínského divadla, vydal výběr z teatrologických a popularizačních příspěvků a vzpomínek a je autorem memoárové knihy. Sporadicky se věnoval překladatelské činnosti z češtiny.\n\n"}
{"id": "1009099", "url": "https://cs.wikipedia.org/wiki?curid=1009099", "title": "Igor Adamec", "text": "Igor Adamec\n\nIgor Adamec (* 1. dubna 1964, Ružomberok) je slovenský divadelní a televizní herec. Od roku 2011 je ředitelem Ružinovské televize TVR v Bratislavě.\n\nVystudoval loutkoherectví na DAMU v Praze. Na televizních obrazovkách začínal v dětském televizním pořadu Kakao. V současnosti je divákům známý jako postava účetního \"Milanka\" v úspěšném televizním seriálu Mafstory. Igor Adamec dále účinkuje v divadle GUnaGU, v představení English Is Easy. Je ženatý, má dvě děti a žije v Bratislavě.\n\n\n\n"}
{"id": "1009100", "url": "https://cs.wikipedia.org/wiki?curid=1009100", "title": "Sebedín-Bečov", "text": "Sebedín-Bečov\n\nSebedín-Bečov je obec na Slovensku v okrese Banská Bystrica.\n\nObec Sebedín - Bečov leží v předhůří Poľany v údolí potoka Zolná, na hranici banskobystrického a zvolenského okresu. Nejstarší zmínka o Sebedíně pochází z roku 1351. Od roku 1424 patřila k Vígľašskému hradnímu panství. Od 16. století do roku 1848 ji vlastnili šlechtické rodiny, nejdéle Zolnayové. Dominantou Sebedína je budova obecního úřadu, ve které sídlí i domů sociálních služeb. Bečov vznikl v polovině 14. století. Do 16. století patřil zemanovi z Mičiné, pak Hronseku a později k Vígľašskému hradnímu panství. V roce 1964 se obě obce sloučily do jedné.\nV obou částech se nacházejí barokní zděné zvonice postavené v 18. století. Obec má také dva domy smutku. Na bohoslužby obyvatelé Bečova docházejí do Hrochotě, Sebedínští do Očové. Každých 5 let se koncem léta konají oslavy dne obce, které jsou současně prohlídkou místní kultury a zvyků.\n"}
{"id": "1009101", "url": "https://cs.wikipedia.org/wiki?curid=1009101", "title": "Neckyáda", "text": "Neckyáda\n\nNeckyáda je označení vodácké úsměvné akce, atrakce na vodě, při nichž plují lidé mnohdy v převlecích na netradičních plavidlech. Neckyáda bývá organizována při různých příležitostech, bývá součástí různých slavností, dětských dnů. Pojem vychází z kdysi běžných dřevěných necek, preferovaná jsou plavidla všelijak vyzdobená a různých tvarů i materiálů. Akce se konají na rybnících i řekách. Smyslem je zábava plavců i diváků na březích.\n"}
{"id": "1009103", "url": "https://cs.wikipedia.org/wiki?curid=1009103", "title": "Kostel svatého Václava (Lovčičky)", "text": "Kostel svatého Václava (Lovčičky)\n\nKostel svatého Václava je římskokatolický chrám v obci Lovčičky v okrese Vyškov. Je chráněn jako kulturní památka. Kostel pochází ze 2. poloviny 15. století, věž byla přistavěna po roce 1690.\n\nJde o filiální kostel farnosti Otnice.\n\nPůvodní kostel v Lovčičkách je doložen od 70. let 14. století. Fara v Lovčičkách je poprvé zmiňována k roku 1371, samotný kostel pak v písemnosti z roku 1376. Nynější kostel pochází převážně ze 2. poloviny 15. století, kdy byla postavena loď s kněžištěm a sakristií. Osud kostela během husitských válek je neznámý. Další zmínky o kostele jsou datovány do let 1531 a 1568. Koncem 16. století začali na lovčické faře působit luteránští kněží, kteří zde setrvali několik desetiletí. Po požáru v roce 1690 došlo k přístavbě kostelní věže a pravděpodobně tehdy také k prolomení nových půlkruhových oken kostelní lodě a kněžiště. Roku 1849 bylo ke kostelu z jižní strany vybudováno kamenné schodiště se 63 schody. V roce 1895, při pokládání nové dlažby pod hlavním oltářem, byla nalezena hrobka se třemi náhrobky, pocházejících pravděpodobně z počátku 17. století.\n\nKostel se nachází na severovýchodním okraji obce, na jižním úpatí vrchu Na Skalách. Z jižní strany kryje kostel ohradní zeď z lomového kamene. Ve svahu na jeho severní straně se rozkládá hřbitov. Přístup ke kostelu je z jižní strany kamenným schodištěm.\n\nKostel svatého Václava je jednolodní orientovaná stavba s odsazeným kněžištěm, zakončeným rovnou zdí a opatřeným opěrnými pilíři. Při severní straně kněžiště stojí obdélná sakristie. K západnímu průčelí lodi přiléhá hranolová věž. V bočních zdech lodi a kněžiště jsou prolomena půlkruhová okna, na východní straně kněžiště se nachází malé kruhové okno. Věž je opatřena vysokými okny s půlkruhovým klenutím. Vstup do kostela se nachází na západní straně věže. Kněžiště je zaklenuto křížovou žebrovou klenbou, sakristie klenbou valenou. Loď kostela má strop plochý, v její západní části se nalézá dřevěná hudební kruchta z 19. století.\n\nUvnitř kostela se nacházejí tři oltáře: hlavní s obrazem svatého Václava a dva vedlejší, s obrazy svatého Mikuláše a svatého Jana Nepomuckého. Obrazy na vedlejších oltářích pocházejí z 1. poloviny 18. století. V lovčickém kostele jsou umístěny od roku 1784, kdy sem byly přivezeny ze zrušeného zábrdovického kláštera premonstrátů. Obraz sv. Václava pochází z přelomu 19. a 20. století.\n\n"}
{"id": "1009107", "url": "https://cs.wikipedia.org/wiki?curid=1009107", "title": "Clemente Russo", "text": "Clemente Russo\n\nClemente Russo (* 27. července 1982 v Casertě, Itálie) je italský boxer, nastupující v těžké váze. Je stříbrným olympijským medailistou z her 2008 v Pekingu a 2012 v Londýně a dvojnásobným amatérským mistrem světa.\n\nJe vysoký 180 cm. V poloprofesionální lize World Series Boxing nastupuje za italské mužstvo Italia Thunder.\n\n\nZahrál si v italském filmu ze sportovního prostředí Tatanka z roku 2011. Jeho manželka Laura je sestrou Guiseppe Maddaloniho - olympijského vítěze v judu.\n"}
{"id": "1009109", "url": "https://cs.wikipedia.org/wiki?curid=1009109", "title": "Rock 'n' Roll Telephone", "text": "Rock 'n' Roll Telephone\n\nRock 'n' Roll Telephone je třiadvacáté studiové album skotské rockové skupiny Nazareth, vydané v červnu roku 2014 u vydavatelství Union Square Music. Jeho producentem byl Yann Rouiller. Je posledním albem skupiny na kterém se podílel její zakládající člen, zpěvák Dan McCafferty. Album vyšlo také ve speciální verzi doplněné o dvě studiové nahrávky a pět koncertních.\n\nAutory všech skladeb jsou členové skupiny Nazareth.\n"}
{"id": "1009110", "url": "https://cs.wikipedia.org/wiki?curid=1009110", "title": "Mistrovství Evropy technických stupňů v judu", "text": "Mistrovství Evropy technických stupňů v judu\n\nMistrovství Evropy technických stupňů v judu je dnes již neexistující typ soutěže v judu. \n\nByl to typ soutěží navržený samotným mistrem Kanem, ale řadou judistů (judoků) kritizovaný již v tehdejší době. Zánik přišel do několika let s přijetím juda na olympijské hry při zasedání olympijského výboru v roce 1960. Olympijský výbor měl podmínku zavedení váhových kategorií aby se souteží mohli účastnit i sportovci s nejudistických zemí. Studium juda je totiž celoživotní záležistost a dosáhnutí i 3. Danu je otázka několika let. Soutěže v 5. Danu se například nekonaly a soutěživý judisté jako byl například Anton Geesink, který 5. Danu dosáhl v roce 1958 by se mohl účastnit maximálně kategorie bez omezení.\n\nDefinitivní konec technických stupňů v Evropě přišel s nástupem sovětských sambistů do justických soutěží začátkem 60. let.\n\nSouteže ve 4. Danu byly vypisovaný dříve, ale nebyly brány jako oficiální, protože se přihlašovali maximálně dva judisté z jedné země - v polovině 50. let byl 4. Dan v Evropě ojedinělý. Vlastnili ho pouze Britové a Francouzi.\n\n"}
{"id": "1009112", "url": "https://cs.wikipedia.org/wiki?curid=1009112", "title": "Seznam kulturních památek v Blatně (okres Chomutov)", "text": "Seznam kulturních památek v Blatně (okres Chomutov)\n\n"}
{"id": "1009114", "url": "https://cs.wikipedia.org/wiki?curid=1009114", "title": "Seznam kulturních památek v Březně (okres Chomutov)", "text": "Seznam kulturních památek v Březně (okres Chomutov)\n\n"}
{"id": "1009115", "url": "https://cs.wikipedia.org/wiki?curid=1009115", "title": "James Brolin", "text": "James Brolin\n\nJames Brolin, rodným jménem Craig Kenneth Bruderlin (* 18. července 1940, Los Angeles) je americký herec. Je otcem herce Joshe Brolina a od roku 1998 manželem zpěvačky a herečky Barbry Streisandové. Jeho první manželkou byla v letech 1966 až 1984 Jane Cameron Agee, následně v letech 1986 až 1995 herečka Jan Smithers. V roce 1997 byl původním uvaděčem pořadu \"Věřte nevěřte\", ale brzy jej nahradil Jonathan Frakes. Jako herec se představil například ve filmech \"Bostonský případ\" (1968), \"Kozoroh 1\" (1978), \"Chyť mě, když to dokážeš\" (2002) či \"Svatební války\" (2006).\n\n"}
{"id": "1009116", "url": "https://cs.wikipedia.org/wiki?curid=1009116", "title": "Panenka strachu", "text": "Panenka strachu\n\nPanenky strachu (\"muñecas quitapenas\") jsou malé barevné panenky původem z Guatemaly. Dříve je tradičně používaly guatemalské děti, aby se zbavily strachu. Rituálem se panenka zmocnila magické síly a pomáhala bojovat proti strachu a také plnit tajná přání.\n\nPanenku strachu si mohou dát lidé, kteří nemohou spát, pod polštář. Panenka se podle starých Mayů bojí za svého majitele a přebírá všechny jeho starosti. Některá zdravotní střediska používají panenky strachu v kombinaci s klasickou léčbou nemocných dětí.\n"}
{"id": "1009118", "url": "https://cs.wikipedia.org/wiki?curid=1009118", "title": "Seznam kulturních památek ve Chbanech", "text": "Seznam kulturních památek ve Chbanech\n\n"}
{"id": "1009119", "url": "https://cs.wikipedia.org/wiki?curid=1009119", "title": "Rožďalovická tabule", "text": "Rožďalovická tabule\n\nRožďalovická tabule je geomorfologický okrsek na severu a severozápadě Mrlinské tabule, ležící v okresech Nymburk a Mladá Boleslav ve Středočeském kraji a v okrese Jičín v Královéhradeckém kraji.\n\nÚzemí okrsku leží zhruba mezi sídly Rožďalovice (na východě), Dymokury (na jihovýchodě), Křinec (na jihu), Loučeň (na jihozápadě), Košík (na západě), Domousnice (na severozápadě), Libáň (na severu) a Kopidlno (na severovýchodě). Některá z těchto sídel do okrsku zasahují částečně či větší částí, titulní město Rožďalovice a města Libáň a Kopidlno zde leží celá. Dále je zde obec Dětenice.\n\nOkrsek Rožďalovická tabule (dle značení Jaromíra Demka VIB–3D–2) náleží do celku Středolabská tabule a podcelku Mrlinská tabule.\n\nDále se člení na podokrsky Kopidlenská kotlina na severu a Křinecká tabule na jihu.\n\nTabule sousedí s dalšími okrsky Středolabské tabule (Královéměstecká tabule na jihovýchodě a Milovická tabule na jihu) a s celky Jizerská tabule na západě a Jičínská pahorkatina na severu a východě.\n\nNejvyšším vrcholem Rožďalovické tabule je Ostrá hůrka (278 m n. m.).\n\n\n"}
{"id": "1009120", "url": "https://cs.wikipedia.org/wiki?curid=1009120", "title": "Seznam kulturních památek v Kalku", "text": "Seznam kulturních památek v Kalku\n\n"}
{"id": "1009121", "url": "https://cs.wikipedia.org/wiki?curid=1009121", "title": "Seznam kulturních památek v Mašťově", "text": "Seznam kulturních památek v Mašťově\n\n"}
{"id": "1009122", "url": "https://cs.wikipedia.org/wiki?curid=1009122", "title": "Seznam kulturních památek v Měděnci", "text": "Seznam kulturních památek v Měděnci\n\n"}
{"id": "1009123", "url": "https://cs.wikipedia.org/wiki?curid=1009123", "title": "Seznam kulturních památek v Místě", "text": "Seznam kulturních památek v Místě\n\n"}
{"id": "1009124", "url": "https://cs.wikipedia.org/wiki?curid=1009124", "title": "Melánie Mladší", "text": "Melánie Mladší\n\nSvatá Melánie Mladší (383, Řím – 31. prosince 439, Jeruzalém) je křesťanská svatá, pouštní matka, která žila v době vlády císaře Flavia Honoria, syna Theodosia I. Z otcovy strany byla vnučkou Melánie Starší.\n\nNarodila se roku 383 Valeriovi Publicolovi (syn Valeria Maxima Basilia a jeho ženy Melánie Starší) a Albině. Když jí bylo čtrnáct let, byla vdaná za svého bratrance Valeria Piniana. Po předčasném úmrtí jejích dvou dětí ona a její manžel konvertovali ke křesťanství a oba zachovávali do konce života celibát. Když dědila bohatství po svých rodičích, rozdala vše chudým. Melánie a Pinián opustili roku 408 Řím a odešli na Sicílii, kde dva roky žili klášterním životem. Roku 410 odcestovali do Afriky, kde se spřátelili se svatým Augustinem a věnovali se zbožnému životu a charitativní práci. Společně založili klášter, kde byla Melánie představenou, a také klášter, kterého se ujal Pinián. Roku 417 cestovali do Palestiny, kde Melánie žila v poustevně na Olivové hoře, kde také založila svůj druhý klášter. Po smrti Piniána roku 420 postavila klášter pro muže a kostel, kde strávila zbytek svého života. Zemřela roku 439.\n"}
{"id": "1009127", "url": "https://cs.wikipedia.org/wiki?curid=1009127", "title": "Seznam kulturních památek v Údlicích", "text": "Seznam kulturních památek v Údlicích\n\n"}
{"id": "1009128", "url": "https://cs.wikipedia.org/wiki?curid=1009128", "title": "Seznam kulturních památek ve Veliké Vsi (okres Chomutov)", "text": "Seznam kulturních památek ve Veliké Vsi (okres Chomutov)\n\n"}
{"id": "1009129", "url": "https://cs.wikipedia.org/wiki?curid=1009129", "title": "Seznam kulturních památek ve Vilémově (okres Chomutov)", "text": "Seznam kulturních památek ve Vilémově (okres Chomutov)\n\n"}
{"id": "1009131", "url": "https://cs.wikipedia.org/wiki?curid=1009131", "title": "Seznam kulturních památek ve Výsluní", "text": "Seznam kulturních památek ve Výsluní\n\n"}
{"id": "1009132", "url": "https://cs.wikipedia.org/wiki?curid=1009132", "title": "Haugsdorf", "text": "Haugsdorf\n\nHaugsdorf je městys s 1569 obyvateli (k 1. lednu 2014) v okrese Hollabrunn v Dolním Rakousku.\n\nHaugsdorf se nachází v severní části vinařské oblasti (Weinviertel). Nedaleko od obce prochází zemská silnice B303, která spojuje města Znojmo v ČR a Stockerau v Rakousku.\n\nObec se skládá ze čtyř osad:\n\nU osady Kleinhaugsdorf je hraniční přechod z ČR do Rakouska: Hatě – Kleinhaugsdorf.\n\n"}
{"id": "1009133", "url": "https://cs.wikipedia.org/wiki?curid=1009133", "title": "Židovský hřbitov v Úsově", "text": "Židovský hřbitov v Úsově\n\nŽidovský hřbitov v Úsově se nachází na východním okraji města Úsov podél ulice 5. května se vstupem z ulice U Synagogy. Je chráněn jako kulturní památka České republiky.\n\nHřbitov byl založen a vybudován v letech 1643 - 1645 dosti neobvykle hned na kraji židovského ghetta. Roku 1820 byl ještě rozšířen o další, 25 m široký pozemek, kde se začalo pohřbívat od roku 1850. Tato část byla během druhé světové války zcela zdevastována, protože sloužila jako střelnice Hitlerjugend.\n\nU vstupu v západní části areálu stojí novorománská obřadní síň s německým a hebrejským nápisem na jejím průčelí.\n\nNejstarší dochované náhrobky pocházejí ze 17. století, nicméně většina z celkových 862 macev v areálu se datuje až z 18. a 19. století. Velký počet náhrobků má bohatou barokní a klasicistní ornamentální výzdobu. Obřady zde probíhaly až do 30. let 20. století, kdy místní židovská obec prakticky zanikla.\n\nV letech 1991 - 1993 byl hřbitov rekonstruován, od té doby je v péči FŽO.\n\nSoučasný hřbitov není jediným původním židovským pohřebištěm v Úsově. Ve městě údajně existoval starý hřbitov již v 15. století, nicméně byl nejspíše zdevastován Švédy během třicetileté války a později zanikl. Ze starého hřbitova pochází náhrobek rabína Don Zapataire de Avalos – Kalonymos Ha-Kohen z roku 1480, který byl na nový hřbitov převezen.\n\n\n"}
{"id": "1009134", "url": "https://cs.wikipedia.org/wiki?curid=1009134", "title": "Mothra", "text": "Mothra\n\nMothra je fiktivní obří radioaktivní monstrum podobající se můře. Poprvé se objevilo ve filmu \"Mothra\" z roku 1961 a později v řadě dalších filmů, například \"Mothra vs. Godzilla\" (1964) \"Rebirth of Mothra\" (1996), \"Rebirth of Mothra II\" (1997) nebo \"Rebirth of Mothra III\" (1998).\nVelšský hudebník John Cale napsal píseň „Mothra“ inspirovanou tímto monstrem; píseň vyšla na jeho albu \"Shifty Adventures in Nookie Wood\" z roku 2012.\n"}
{"id": "1009136", "url": "https://cs.wikipedia.org/wiki?curid=1009136", "title": "Faryd Mondragón", "text": "Faryd Mondragón\n\nFaryd Camilo Mondragón Alí (* 21. června 1971, Cali, Kolumbie) je bývalý kolumbijský fotbalový brankář a reprezentant, který ukončil kariéru v roce 2014 v kolumbijském klubu Deportivo Cali. Účastník Mistrovství světa 1994 v USA, Mistrovství světa 1998 ve Francii a Mistrovství světa 2014 v Brazílii.\n\nSpolečně s Mariem Yepesem poslední člen kolumbijské „zlaté generace“ z 90. let 20. století (kdy měli Kolumbijci silnou generaci hráčů), oba hráli ještě v roce 2014.\n\nMondragón začínal v profesionálním fotbale v roce 1990 v kolumbijském celku Deportivo Cali. Poté hrál za další kolumbijské celky, působil v Paraguayi, Argentině, Španělsku, Francii, Turecku, Německu a USA. V lednu 2012 se vrátil do Deportiva Cali, kde v létě 2014 ukončil aktivní hráčskou kariéru.\n\nV národním A-týmu Kolumbie debutoval v roce 1993. \n\nFaryd Mondragón reprezentoval Kolumbii mj. na Letních olympijských hrách 1992 ve Španělsku (kde Kolumbie obsadila nepostupové čtvrté místo v základní skupině B). Zúčastnil se Mistrovství světa 1994 v USA. Na Mistrovství světa 1998 ve Francii už odchytal všechny 3 zápasy v základní skupině, z níž Kolumbie nepostoupila do vyřazovací fáze.\n\nArgentinský trenér Kolumbie José Pékerman jej vzal na Mistrovství světa 2014 v Brazílii. Byl na šampionátu nejstarším účastníkem a brankářskou dvojkou za Davidem Ospinou, třetím brankářem byl Camilo Vargas (ten neměl tou dobou ani jeden reprezentační start). V průběhu šampionátu oslavil 43. narozeniny. Kolumbie se po utkáních s Řeckem (výhra 3:0), s Pobřežím slonoviny (výhra 2:1) a s Japonskem (výhra 4:1) kvalifikovala z prvního místa skupiny do osmifinále proti Uruguayi (výhra 2:0). Mondragón odchytal závěrečných pět minut zápasu s Japonskem (Kolumbie již měla jistotu postupu) a stal se tak ve věku 43 let a 3 dní nejstarším fotbalistou v historii mistrovství světa, který kdy zasáhl do hry. Překonal věkový rekord Kamerunce Rogera Milly z MS 1994 (42 let a 39 dní). Jeho nasazení si vyžádali fanoušci i samotní spoluhráči. V osmifinále vyřadili jeho spoluhráči Uruguay poměrem 2:0 a ve čtvrtfinále proti Brazílii na dalšího jihoamerického soupeře již nestačili a prohráli 1:2. Do těchto zápasů vyřazovací fáze Mondragón nezasáhl.\n\n"}
{"id": "1009139", "url": "https://cs.wikipedia.org/wiki?curid=1009139", "title": "Rjóta Murata", "text": "Rjóta Murata\n\nRjóta Murata (japonsky 村田 諒太, * 12. ledna 1986 v Naře, Japonsko) je japonský profesionální boxer, nastupující ve střední váze.\n\nJe olympijským vítězem z her 2012 v Londýně. O rok dříve získal stříbro na amatérském mistrovství světa v Baku.\n\nV roce 2013 započal profesionální kariéru. Je 182 cm vysoký a je pravák.\n\n\n18 utkání - 16 vítězství (13x k.o.) - 2 porážky\n"}
{"id": "1009141", "url": "https://cs.wikipedia.org/wiki?curid=1009141", "title": "Antonín Novák (vrah)", "text": "Antonín Novák (vrah)\n\nAntonín Novák (* 1974 nebo 1975, Kráľovský Chlmec) je slovenský vrah, který v roce 2008 v Havlíčkově Brodě pohlavně zneužil a zavraždil devítiletého Jakuba Šimánka. Případ brutální vraždy dítěte, kterou spáchal opakovaně trestaný deviant vzbudil i díky velkému zájmu médií značný ohlas u veřejnosti. V souvislosti s ním se opět objevila diskuze o obnovení trestu smrti či zavedení veřejně dostupného registru sexuálních delikventů.\n\nAntonín Novák pochází ze slovenské obce Kráľovský Chlmec. V roce 1994 byl odsouzen za pohlavní zneužití dítěte k 18 měsíčnímu trestu. V roce 2000 nalákal do bytu a pohlavně zneužil sedmiletého chlapce, za což byl odsouzen k trestu ve výši 4,5 roku. Po propuštění z vězení se měl podrobit léčbě, tu však sám přerušil. Ačkoliv byl hrozbou pro veřejnost, na Slovensku neexistovalo vhodné zařízení, kam by mohl být umístěn. Krátce po přerušení léčby se přestěhoval do Havlíčkova Brodu.\n\n4. května 2008 se Novák pohyboval v blízkosti dětského hřiště. Předstíral, že fotografuje kachny, přitom se však poohlížel po nějakém dítěti, které by mohl nalákat k sobě na ubytovnu. Nakonec oslovil devítiletého Jakuba Šimánka. Tvrdil mu, že vlastní několik počítačových her, které nemá komu dát a které si u něho může vyzkoušet a případně i vzít. S chlapcem odešel na ubytovnu, kde mu skutečně ukázal některé hry. Později Jakubovi navrhl, aby se s ním díval na pohádky. Ten souhlasil a mezi videokazetami si vybral film Mrazík. Během jeho sledování začal Novák chlapce osahávat a poručil mu, aby se svlékl. Jakub mu měl posílat vzdušné polibky a říkat, že ho miluje. Poté ho Novák otočil na břicho a znásilnil do konečníku. Vše si přitom fotil a natáčel na digitální fotoaparát. Po napadení mu Jakub pohrozil, že vše prozradí rodičům. Novák ho zpočátku neplánoval zavraždit. Chtěl ho jen dovést na okraj lesa a nechat ho tam, aby získal dostatek času na uprchnutí z města. Během cesty se však rozhodl chlapce raději uškrtit. Tělo pohodil v lesíku a narychlo ho zaházel větvemi.\n\nOkamžitě po vraždě se Novák vrátil na ubytovnu, sbalil si nejnezbytnější věci a odjel vlakem do Mladé Boleslavi. Svůj fotoaparát s usvědčujícími fotografiemi však vzít zapomněl. Po nezvěstném chlapci byla vyhlášena pátrací akce. Novák byl zadržen až 6. června v době, kdy stále nebylo jasné, co se s Jakubem stalo. K činu se doznal a vyšetřovatele dovedl k tělu. Jeho dopadení vzbudilo velký mediální zájem. Antonín Novák byl za trestné činy znásilnění a vraždy odsouzen na doživotí.\n\n\n"}
{"id": "1009143", "url": "https://cs.wikipedia.org/wiki?curid=1009143", "title": "Nuclear Blast", "text": "Nuclear Blast\n\nNuclear Blast je nezávislé hudební vydavatelství a zásilkový hudební distributor s dceřinými společnostmi v Německu, Spojených státech a v Brazílii. toto hudební vydavatelství bylo založeno v roce 1987 Markusem Staigerem v Německu. Původně vydávalo především hardcore punkové nahrávky a později i melodický death metal, grindcore, power metal nebo black metal stejně jako tribute alba.\n"}
{"id": "1009144", "url": "https://cs.wikipedia.org/wiki?curid=1009144", "title": "Židovský hřbitov v Lošticích", "text": "Židovský hřbitov v Lošticích\n\nŽidovský hřbitov v Lošticích se nachází na jihovýchodním okraji města Loštice nedaleko ulice Vejmoly se vstupem ze severovýchodního rohu mezi domy. Je chráněn jako kulturní památka České republiky.\n\nHřbitov byl založen roku 1554 dosti daleko od centra města i původní židovské čtvrti na svahu vrchu Hájek (319 m). Většina z dochovaných 638 náhrobních kamenů z 19. až 20. století je zhotovena z maletínského pískovce a má barokní a klasicistní ornamentální výzdobu, přičemž nejstarší maceva pochází z roku 1718. Část nápisů je česky, nicméně většina je v němčině a hebrejštině, za vzácnou je považována tumba z první poloviny 19. století. Poslední pohřeb se zde konal v roce 1942.\n\nNízká ohradní zeď je zcela rozpadlá a obřadní síň zanikla. Budova před vstupní­ brankou byla dří­ve využívána márnice a také v ní bydlel hrobní­k. V letech 2009–2010 byl hřbitov částečně rekonstruován, od té doby je v péči FŽO.\n\nPrvní zmínky o židovském osídlení v Lošticích pocházejí z roku 1544, od roku 1581 je zmiňována místní židovská obec a mikve. Ve druhé polovině 17. století se do Loštic přistěhovali uprchlíci z Ukrajiny a několik rodin vypovězených z Dolních Rakous. Komunita se postupně rozrůstala až na téměř 500 obyvatel židovského vyznání v roce 1848 a tvořili tak 17 % populace, nicméně potom začalo židovského obyvatelstva postupně ubývat.\n\nPo nuceném vystěhování od loštického farního kostela roku 1727 vznikla židovská čtvrť podél dnešní Ztracené a Žadlovické ulice na západ od náměstí. Původní synagoga (čp. 619), židovská radnice (čp. 629), škola (čp. 615), sladovna (čp. 607) i mnohé další z 36 židovských domů tam dosud stojí.'\n\nPo druhé světové válce už místní náboženská obec nebyla znovu obnovena - pouze příslušníkům jediné rodiny se po skončení války podařilo vrátit.\n\n\n"}
{"id": "1009145", "url": "https://cs.wikipedia.org/wiki?curid=1009145", "title": "Juan Camilo Zúñiga", "text": "Juan Camilo Zúñiga\n\nJuan Camilo Zúñiga Mosquera [chuan kamilo súniga moskera] (* 14. prosince 1985, Chigorodó, Kolumbie) je kolumbijský fotbalový obránce a reprezentant, hráč klubu SSC Neapol od léta 2016 na hostování ve Watford FC. Účastník Mistrovství světa 2014 v Brazílii.\n\nZúñiga začínal v profesionálním fotbale v roce 2008 v kolumbijském celku Atlético Nacional, s nímž vyhrál v letech 2005 a 2007 ligové trofeje. V červenci 2008 odešel za avizovanou částku 3 miliony eur do italského klubu AC Siena. Italský tisk ho přirovnával k Brazilcům Cafuovi a Robertu Carlosovi.\n\nV červenci 2009 přestoupil do jiného italského celku SSC Neapol, se kterým vyhrál v sezonách 2011/12 a 2013/14 italský pohár Coppa Italia.\n\nJuan Camilo Zúñiga reprezentoval Kolumbii v mládežnickém výběru U20. Zúčastnil se Mistrovství světa hráčů do 20 let 2005 v Nizozemsku, kde Kolumbie vypadla v osmifinále s Argentinou po porážce 1:2.\n\nV národním A-týmu Kolumbie debutoval v roce 2005.\n\nArgentinský trenér Kolumbie José Pékerman jej vzal na Mistrovství světa 2014 v Brazílii. Na šampionátu vyhráli Kolumbijci s plým počtem 9 bodů základní skupinu C a v osmifinále vyřadili Uruguay poměrem 2:0. Ve čtvrtfinále proti Brazílii na dalšího jihoamerického soupeře již nestačili a prohráli 1:2. Zúñiga v závěru kopl kolenem do páteře Neymara, který byl odnesen na nosítkách (měl zlomený obratel) a jeho další start byl ohrožen. Zúñigův zákrok dodatečně prošetřovala FIFA, trest ale neudělila.\n\n"}
{"id": "1009147", "url": "https://cs.wikipedia.org/wiki?curid=1009147", "title": "Jarmila Týnková", "text": "Jarmila Týnková\n\nJarmila Týnková, rozená Machatá (* 31. prosince 1967, Liberec) je česká zdravotní sestra, básnířka a spisovatelka.\n\nPo absolvování Střední zdravotní školy v Liberci 1982–1986 pracovala od září 1986 jako zdravotní sestra na chirurgickém oddělení nemocnice v Mělníce a od roku 1995 jako zdravotní sestra u dvou obvodních lékařek v Mělníce. Od září 1999 se ambulantně léčila ze závislosti na alkoholu. Od ledna 2000 nastoupila jako zdravotní sestra na bronchoskopii Bulovka, kde 3.3. 2000 zrecidivovala a byla propuštěna. Od 14. března 2000 do konce června 2000 prodělala léčbu závislosti v pražských Bohnicích.\n\nOd září 2000 pracovala jako zdravotní sestra v Psychiatrické léčebně v Horních Beřkovicích. Zde založila literární soutěž \"Kouzelný klíč\" pro zaměstnance a pacienty psychiatrických léčeben v ČR, která probíhala v letech 2006-2010 (od roku 2007 pod názvem \"Odemykání\"). Současně zde pracovala jako kulturní referentka a terapeutka.\nV letech 2010-2012 studovala v Olomouci na Akademii Alternativa, obor umělecké terapie. Od roku 2011 se podílela na založení již neexistující soukromé léčebny pro závislé Emblema ve Ždírci. Nyní pracuje jako zdravotní sestra v domácí péči ve Farní charitě Neratovice. Je členkou Textové dílny Slávka Janouška.\n\nJe zadaná, má syna Miroslava, dceru Zuzanu, vnučku Elišku a vnuka Jakuba. Žije v Mělníce.\n\n\n"}
{"id": "1009149", "url": "https://cs.wikipedia.org/wiki?curid=1009149", "title": "Fernandinho", "text": "Fernandinho\n\nPřezdívku Fernandinho znamenající portugalsky „malý Fernando“ nosí tito lidé:\n\n"}
{"id": "1009151", "url": "https://cs.wikipedia.org/wiki?curid=1009151", "title": "IHC Slavia Praha", "text": "IHC Slavia Praha\n\nIHC Slavia Praha je pražský inline hokejový klub, který je účastníkem extraligy inline hokeje, ve které doposud získal dva mistrovské tituly.\n\n\n\n"}
{"id": "1009152", "url": "https://cs.wikipedia.org/wiki?curid=1009152", "title": "Hollywood Records", "text": "Hollywood Records\n\nHollywood Records je americké hudební vydavatelství společnosti Disney Music Group, které se zaměřuje na pop, rock, alternativu, hip hop a teen pop. Bylo založeno v roce 1989 a vydává hudbu dřívějších a současných umělců Disney Channelu jako je Demi Lovato, Selena Gomez, Bridgit Mendler, Zendaya, Bella Thorne, Sabrina Carpenter a TINI aněkolika kapel včetně Queen, Grace Potter and the Nocturnals, Plain White T's, Redlight King, R5 nebo Breaking Benjamin.\n"}
{"id": "1009167", "url": "https://cs.wikipedia.org/wiki?curid=1009167", "title": "Seznam dílů seriálu Království (2013)", "text": "Seznam dílů seriálu Království (2013)\n\nToto je seznam dílů seriálu \"Království\". Americký dramatický televizní seriál \"Království\" se zaměřuje na raná léta skotské královny Marie Stuartovny. Odehrává se ve Francii v roce 1557. Stanice The CW seriál premiérově vysílala od 17. října 2013 do 16. června 2017. V Česku seriál začala vysílat stanice AXN White od 7. října 2014, a to s týdenní periodou vždy po dvou dílech. Druhá a třetí řada byly poprvé uvedeny na stanici Nova Cinema, premiéra čtvrté se vrátila na AXN White.\n\n<onlyinclude></onlyinclude>\n\n"}
{"id": "1009168", "url": "https://cs.wikipedia.org/wiki?curid=1009168", "title": "Frederico Chaves Guedes", "text": "Frederico Chaves Guedes\n\nFrederico Chaves Guedes (* 3. října 1983, Teófilo Otoni, Brazílie) známý také pouze jako Fred je brazilský fotbalový útočník a reprezentant, který aktuálně hraje v brazilském klubu Fluminense FC.\n\nFred začal svou profesionální kariéru v klubu América FC, odkud v roce 2004 odešel do Cruzeiro EC. V letech 2005–2009 působil v Evropě ve francouzském celku Olympique Lyon, s nímž vyhrál tři ligové tituly a jedno prvenství v Coupe de France.\n\nV roce 2009 se vrátil do Brazílie do Fluminense FC, kde se stal kapitánem. Po domácím MS 2014 kritika na jeho osobu (a tým) pokračovala, po sérii proher se cítil být ohrožován fanoušky a pohrozil, že Fluminense nenastoupí na zápas.\n\nOd roku 2005 je členem národního A-týmu Brazílie.\n\nZúčastnil se Konfederačního poháru 2013 v Brazílii, který domácí tým ovládl po finálové výhře 3:0 nad Španělskem. Fred se stal s 5 góly společně se Španělem Fernando Torresem nejlepším střelcem turnaje.\n\nTrenér Luiz Felipe Scolari jej vzal na domácí Mistrovství světa 2014 v Brazílii. Ve třetím utkání základní skupiny A proti Kamerunu (výhra 4:1) vstřelil jeden gól. V semifinále proti Německu byl u historického debaklu 1:7. Jeho výkon na šampionátu byl označován za slabý a v tomto zápase byl vypískán. Brazilci obsadili konečné čtvrté místo a zůstali bez medaile, v boji o bronz proti Nizozemsku již nenastoupil. Po šampionátu ukončil svojí reprezentační kariéru.\n\n"}
{"id": "1009174", "url": "https://cs.wikipedia.org/wiki?curid=1009174", "title": "Petr Drulák", "text": "Petr Drulák\n\nPetr Drulák (* 16. září 1972) je český politolog, v letech 2004 až 2013 ředitel Ústavu mezinárodních vztahů, v letech 2014 až 2015 první náměstek ministra zahraničních věcí ČR, v letech 2017 až 2019 velvyslanec ČR ve Francii.\n\nOd roku 1990 studoval na Vysoké škole ekonomické v Praze se zaměřením na mezinárodní obchod a v roce 1993 získal bakalářský titul. V roce 1994 pokračoval tamtéž inženýrským studiem mezinárodní politiky a filozofie, když předtím v mezidobí odešel studovat mezinárodní ekonomii a politiku na Antverpskou univerzitu. Po získání inženýrského titulu na VŠE v roce 1996 pokračoval doktorským studiem, které završil v roce 2000 dizertací na téma Interpretace vzniku studené války.\n\nDo roku 2004 působil na Fakultě mezinárodních vztahů VŠE jako asistent s výukou předmětů Tvorba zahraniční politiky a Teorie mezinárodních vztahů. Od září 2003 do ledna 2004 byl jako Jean Monnet Fellow na European University Institute ve Florencii. Následně v letech 2005 až 2012 působil Petr Drulák na Institutu politologických studií a Institutu mezinárodních studií Fakulty sociálních věd jako docent a od roku 2012 jako profesor politologie. Na institutech FSV vyučoval předměty jako „Theory of International Relations I“, „Kapitoly z dějin zemí Beneluxu“ a „Metodologie výzkumu“.\n\nOd 7. února 2014 se stal 1. náměstkem ministra zahraničí Lubomíra Zaorálka, když v této pozici vystřídal Jiřího Schneidera. Ke konci června 2015 v této funkci skončil a stal se pak politickým tajemníkem ministerstva a ředitelem Kabinetu ministra, jehož úkolem byla příprava koncepčních materiálů k české zahraniční politice. Ke změně došlo přesně v době, kdy zákon o státní službě převedl státní úředníky z pracovního do služebního poměru a rozdělil ministerské náměstky na „politické“, zastupující ministra, a „odborné“, řídící konkrétní sekce. Politickým náměstkem člena vlády se pak stal Lukáš Kaucký. Ke konci srpna 2016 se rozhodl na Ministerstvu zahraničních věcí ČR skončit úplně.\n\nV letech 2004 až 2013 působil jako ředitel Ústavu mezinárodních vztahů, kde začal svoji kariéru v roce 1998, když nastoupil do pozice výzkumného pracovníka, následně pracoval na pozici vedoucího vědeckého oddělení, předsedy redakční rady a šéfredaktora časopisu Mezinárodní vztahy. Předtím než se stal ředitelem Ústavu mezinárodních vztahů, působil tři roky na pozici zástupce ředitele.\n\nDne 23. února 2017 předal v Elysejském paláci v Paříži pověřovací listiny do rukou francouzského prezidenta Françoise Hollanda a stal se tak mimořádným a zplnomocněným velvyslancem České republiky ve Francii. Funkci vykonával do prosince 2019.\n\nV roce 2007, když vrcholily spory o americký radar v Brdech a o Lisabonskou smlouvu, napsal do Hospodářských novin článek Dohodněte se o radaru i ústavě, v němž nabádal politiky, aby se dohodli na přijetí radaru i smlouvy, čímž by podpořili vazby s USA a zároveň upevnili pozici České republiky v Evropské unii. Podobný postoj k těmto tématům vyjádřil i v dalších komentářích.\n\nV listopadu 2007 vedl na stránkách Lidových novin spor s Václavem Klausem o pojetí ekonomické a ekologické rovnováhy.\n\nV dubnu 2009 ve svém článku v Lidových novinách kritizoval českou politickou elitu představovanou parlamentními stranami a vyzýval k jejímu nahrazení novou elitou po vzoru širokého hnutí typu Občanského fóra. Téhož roku vydal u nakladatelství Portál knihu \"Metafory studené války: interpretace politického fenoménu\", kterou navázal na téma své dizertační práce.\n\nV prosinci 2010 ve svém komentáři v Hospodářských novinách kritizoval internetový server WikiLeaks za publikaci amerických diplomatických dokumentů.\n\nV prosinci 2012 vydal u Sociologického nakladatelství SLON knihu \"Politika nezájmu. Česko a Západ v krizi\", v níž formuloval své kritické názory vůči české politice a navrhoval radikální změnu způsobu řízení země.\n\nV roce 2014 už v pozici 1. náměstka ministra zahraničí vzbudil pozornost vymezením se vůči dosavadní lidsko-právní zahraniční politice, která dle jeho soudu byla příliš konfrontační, chybná a škodlivá. Podobně kriticky se vyjádřil i těsně před nástupem do funkce ve svém komentáři pro Deník Referendum a už v říjnu 2013 tamtéž shrnul svůj postoj do výroku: „Ekonomická diplomacie musí překonat klausovský neoliberalismus, podpora lidských práv havlovský neokonzervativismus.“\n\n"}
{"id": "1009176", "url": "https://cs.wikipedia.org/wiki?curid=1009176", "title": "Francis Dereham", "text": "Francis Dereham\n\nFrancis Dereham ( – popraven 10. prosince 1541) byl syn Johna Derehama a Izabely Paynellové. V letech 1538–1539 měl poměr s Kateřinou Howardovou během svého pobytu v domě vévodkyně vdovy Anežky Howardové. Když přišel ke dvoru, tak královnu Kateřinu Howardovou vydíral a tak ho musela jmenovat jako svého osobního tajemníka. V srpnu 1541, kdy vztah vyšel najevo, byl zatčen (spolu s ním byl zatčen také Thomas Culpeper). Byl souzen a odsouzen k trestu smrti za velezradu. Dne 10. prosince 1541 byl oběšen a rozčtvrcen.\n"}
{"id": "1009177", "url": "https://cs.wikipedia.org/wiki?curid=1009177", "title": "Oberon (opera)", "text": "Oberon (opera)\n\nOberon je romantická opera o 3 dějstvích německého skladatele Carla Marii von Webera s pohádkovými motivy (fairy tale opera) a mluvenými dialogy. Autorem anglického libreta je James Robinson Planché, který vycházel z anglického překladu eposu \"Oberon\" německého autora Christopha Martina Wielanda (1780), inspirovaného středověkým francouzským eposem o rytíři Huonovi z Bordeaux. Autorem anglického překladu byl básník William Sotheby, který při jeho zpracování využil motivy a postavy Shakespeareovy hry Sen noci svatojánské.\n\nV létě roku 1824 se Weber setkal v Mariánských Lázních s ředitelem londýnské opery v Covent Garden. Ředitel Charles Kemble mu nabídl, aby zkomponoval operu v angličtině. Jako téma uvedl \"Fausta\" nebo \"Sen noci svatojánské\". Weber se rozhodl pro druhé téma, které jako libreto s názvem \"Oberon or The Elf King's Oath\" zpracoval James Robinson Planché. Weber přijal tuto nabídku hlavně z finančních důvodů a aby co nejlépe přizpůsobil hudbu anglickému libretu, začal se učit anglicky. Operu komponoval v roce 1825–1826, kdy se stále zhoršovala jeho plicní choroba. Přesto odjel do Londýna, kde 12. dubna 1826, v Royal Opera House, Covent Garden, dirigoval premiéru své opery, která se později uváděla pouze pod názvem \"Oberon\". Dirigoval ještě dalších 11 představení, ale nebyl spokojen s výsledkem své práce, která, dle jeho názoru, utrpěla zařazením mluvených dialogů. Rozhodl se k revizi partitury tak, aby opera mohla být uvedena v němčině. K tomu ale již nedošlo, protože Weber, oslabený tuberkulózou, zemřel v Londýně 5. června 1826.\n\nPremiéra \"Oberona\" v němčině, v překladu Theodora Hella se konala až po jeho smrti, 23. prosince 1826 v Lipsku. V českých zemích se hrál poprvé v pražském Stavovském divadle 6. října 1828. V pražském Národním divadle měla opera premiéru 6. září 1889 v českém překladu Václava Judy Novotného. Další český překlad pořídil v roce 1908 Josef Vymětal.\n\nO pozdější úpravy a přepracování opery \"Oberon\" se pokoušeli skladatelé Franz Wüllner, Gustav Mahler, Anthony Burgess a Franz Liszt. Nejčastěji se ale uvádí původní verze Carla Marii von Webera.\n\n\nDěj opery se odehrává v pohádkové říši víl a elfů, ve Francké říši za vlády císaře Karla Velikého, v Bagdádu a Tunisu, kolem roku 800.\n\"Zahrada v Oberonově pohádkovém království; kalifův palác v Bagdádu\"\n\nV pohádkové říši víl a elfů se její král Oberon pře se svou ženou Titánií, kdo je v lásce věrnější, zda muž nebo žena. Důkazem pro ukončení sporu má být dvojice milenců, jejichž věrnost se ukáže jako nezdolná a takovou dvojici má v lidském světě najít skřítek Puk. Puk přichází k Oberonovi se zprávou, že rytíř Huon z Bordeaux zabil v čestném souboji syna císaře Karla Velikého a ten ho za trest posílá do Bagdádu, do paláce Hárún ar-Rašída. Tam se chystá svatba jeho dcery Rézie, která má být proti své vůli provdána za perského prince Babekana. Huon ho má přemoci a přivést Rézii domů jako nevěstu.\n\nOberon se rozhodne, že tuto dvojici podrobí zkoušce věrnosti. Nejprve svým kouzlem způsobí, že Huon a Rézie se sobě navzájem zjevují ve snu a zamilují se do sebe. Potom dá Huonovi kouzelný roh, který ho ochrání před nebezpečím a pohár, který bude vždy plný vína, když ho přiloží ke rtům. Pak Huona a jeho panoše Šarasmína přenese kouzlem do Bagdádu.\n\nFatima oznamuje své paní, že rytíř Huon je v Bagdádu a Rézie doufá, že jí vysvobodí z paláce, aby se nemusela provdat za Babekana.\n\n\"Kalifův palác v Bagdádu; mořské pobřeží\"\n\nHuon vnikne do paláce ve chvíli, když je plačící Rézie přiváděna k Babekanovi jako nevěsta a Babekana probodne mečem. S pomocí kouzelného rohu se Huonovi spolu s Rézií, její otrokyní Fatimou a Šarasmínem, který si mezitím získal přízeň Fatimy, podaří uniknout z paláce.\n\nLoď, kterou chtějí všichni odplout do Řecka ale ztroskotá v bouři a Oberon ztratí svůj kouzelný roh. U pobřeží se objeví loď mořského piráta Abdallaha, který zajme Rézii, aby ji prodal do harému tuniskému emírovi Almansorovi.\n\nVyčerpaný Huon omdlí; Oberon ho nechá uložit na květiny a uspat písní mořských pannen.\n\n\"Palácová zahrada emíra Almansora v Tunisu; kolonáda v emírově paláci; tržiště; trůnní sál císaře Karla Velikého\"\n\nPuk přenese Huona do zahrady emírova paláce v Tunisu. Setkává se zde se Šarasmínem a Fatimou, kteří mu sdělují, že Rézie odolala emírovi Almansorovi a zůstala Huonovi věrná. Připravují plán na osvobození Rézie, ale Huon je léčkou vlákán do paláce, kde potkává Rošanu, žárlivou milenku emíra. Ta ho začne svádět a slibuje mu, že když nevěrného Almansora zabije, zařídí, aby se stal emírem. Huon ale všem jejím svodům odolá. V tom je překvapí Almansor a odsoudí Huona i Rézii ke smrti upálením na hranici.\n\nŠarasmín mezitím našel kouzelný roh a s jeho pomocí jsou Huon a Rézie osvobozeni a přinášejí Oberonovi a Titánii důkaz své věrnosti, která překonala nebezpečí i nástrahy. Spor mezi Oberonem a Titánií je vyřešen; muž i žena dokáží být věrni stejnou měrou.\n\nCísař Karel Veliký odpouští svému rytíři Huonovi a žehná manželskému svazku Huona s Rézií.\nSkladatel sám nepovažoval \"Oberona\" za plnohodnotnou operu, jakou byla například jeho opera \"Čarostřelec\", ale spíše za činohru s hudbou. Podle kritiků ale uplatnil při komponování \"Oberona\" v plné míře své operní umění. Autor vytvořil přesnou hudební charakteristiku hlavních postav, zároveň barevně evokující náladu různých scén.\n\nNejvíce obdivovanou a oceňovanou je předehra, kde autor za pomoci fléten a smyčců navozuje kouzelnou atmosféru pohádkového světa elfů a víl. V závěru předehry a na začátku 1. dějství zaznějí lesní rohy, které odkazují na důležitou rekvizitu děje, kouzelný roh, který daruje Oberon Huonovi z Bordeaux, aby ho ochránil před nebezpečím. Instrumentací a orchestrací je opera \"Oberon\" přirovnávána k dílu Mendelssohna.\n\nMezi nejznámější árie patří \"Ocean! thou mighty monster!\" (\"Ozean, du Ungeheuer!\"), kterou zpívá Rézie ve 2. dějství po ztroskotání jejich lodi v bouři na moři nebo árie Fatimy \"A lonely Arab maid, the desert's simple child\" z 2. dějství či árie \"Arabia, my country\" z 3. dějství. Roli Rézie měla ve svém repertoáru i známá pěvkyně Maria Callas a ztvárnily ji i další známé sopranistky Montserrat Caballé, Birgit Nilsson a další. Huon z Bordeaux byl první německy zpívanou rolí Plácida Dominga.\n\n\nPrvní představení \"Oberona\" v USA se konalo v New Yorku v Park Theatre 20. září 1826. V Paříži byla opera uvedena poprvé v němčině v Théâtre Italien v roce 1830. Další provedení s bohatou výpravou ve francouzštině se konalo v Paříži 27. února 1857 v Théâtre Lyrique; orchestr řídil dirigent Adolphe Deloffre.\n\n\n\n\n\n"}
{"id": "1009183", "url": "https://cs.wikipedia.org/wiki?curid=1009183", "title": "Přádelna hedvábí v Tomioce", "text": "Přádelna hedvábí v Tomioce\n\nPřádelna hedvábí v Tomioce a související památky (: 富岡製糸場と絹産業遺産群, \"Tomioka seišidžó to kinusangjó isangun\") jsou japonské kulturní památky zapsané od roku 2014 na Seznamu světového dědictví UNESCO. Továrna na výrobu surového hedvábí byla spolu se souvisejícími provozy postavena v roce 1872 v rámci snahy vlády o modernizaci Japonska na počátku období Meidži. Přádelna, která byla vybavena moderními stroji dovezenými z Francie, byla významným počinem nejen v procesu přechodu od ruční výroby hedvábí k jeho průmyslové produkci, ale i v celkové modernizaci japonského hospodářství. \n\nPřádelna stojí ve městě Tomioka v prefektuře Gunma na severozápad od Tokia. Toto místo bylo vybráno pro stavbu továrny z několika důvodů. Za prvé dokázala přilehlá oblast dodávat dostatečné množství kokonů bource morušového pro výrobu surového hedvábí. Za druhé se zde nacházel volný pozemek. Za třetí v blízké řece byl dostatek vody nezbytné pro výrobu. Dále tu byl i dostatek uhlí pro parní stroje a navíc místní obyvatelé souhlasili se stavbou. \n\nPamátky zapsané na seznam UNESCO tvoří celkem 4 položky. Všechny leží v prefektuře Gunma v okolí města Tomioka.\n"}
{"id": "1009185", "url": "https://cs.wikipedia.org/wiki?curid=1009185", "title": "Jan Deyl", "text": "Jan Deyl\n\nJan Deyl (24. června 1855 Vysoké Veselí – 16. února 1924 Praha) byl český lékař – oftalmolog, profesor Univerzity Karlovy. Angažoval se v sociálních a dobročinných projektech, např. roku 1910 založil „Deylovu výchovnu slepých“ (existuje dodnes jako konzervatoř), v roce 1912 byl jmenován předsedou České zemské komise pro péči o mládež, za první světové války spoluzakládal charitativní organizaci České srdce a obětavě pomáhal raněným vojákům. Byl zvolen za člena sboru obecních starších a městské rady v Praze. V odborných spisech se věnoval vztahu očních nemocí k dalším chorobám. Byl oceňovaný pro své odborné znalosti, plodnou literární tvorbu i hluboké sociální cítění.\n\nNarodil se 24. června 1855 (v některých zdrojích uváděno datum 25. června) ve Vysokém Veselí. Navštěvoval obecnou školu v rodné obci a v Poděbradech, gymnázium v Jičíně a lékařskou fakultu ve Vídni a Praze. Na doktora medicíny byl promován 16. července 1880.\n\nPo promoci se nejprve připravoval pro povolání praktického lékaře. Pracoval v královském zemském ústavu choromyslných a v několika odděleních všeobecné nemocnice. V letech 1883–87 byl asistentem na oční klinice prof. Schöbla. Roku 1887 se habilitoval na docenta očního lékařství na české univerzitě. Uskutečnil několik stáží – v Berlíně, Göttingenu, Marburgu, Giessenu, Štrasburku, Heidelbergu, Würzburgu, Mnichově a Paříži. Po návratu založil na české poliklinice ordinaci pro oční nemoci.\n\nRoku 1893 byl jmenován mimořádným profesorem. Roku 1896 navštívil ze studijních důvodů Švédsko a o rok později Rusko. V roce 1902 se stal řádným profesorem očního lékařství, přednostou oční kliniky a přednostou očního oddělení ve všeobecné nemocnici.\n\nDeyl se aktivně účastnil veřejného života, zejména v sociální, zdravotní a humanitární oblasti. Byl zvolen za člena sboru obecních starších a roku 1910 rovněž do pražské městské rady. Stal rovněž viceprezidentem Společnosti Musea království Českého.\n\nRoku 1909 spolu s profesorem J. Čelakovským a poslancem J. Anýžem založil Zemský spolek pro výchovu a opatřování slepých. Jako předseda tohoto spolku pak následujícího roku (od 1. října 1910) zajistil otevření ústavu („Deylovy výchovny“) na Maltézském náměstí na Malé Straně. Jejím cílem bylo, pomoci zrakově postiženým získat řemeslné dovednosti, aby nemuseli pro svou obživu žebrat. Přijímala 7–12leté děti, které se pro vadu zraku nemohly naučit číst, ale jinak byly vzdělavatelné, tělesně a duševně zdravé. Ústav se postupem času orientoval na výuku hudby; dnes působí pod názvem Konzervatoř Jana Deyla a střední škola pro zrakově postižené. Spolek pod Deylovým vedením založil téhož roku také Chorobinec pro slepé dítky, určený pro nevzdělavatelné slepé děti s duševní poruchou, a Podpůrný fond, z něhož měla být v budoucnu financována pomoc absolventům výchovny.\n\nV roce 1912 byl jmenován předsedou České zemské komise pro péči o mládež. V jejím rámci pak následujícího roku otevřel ústřední chorobinec pro nevyléčitelné a nevzdělavatelné děti, výchovnu pro mravně vadnou mládež v Jilemnici a ozdravovnu v Toušeni.\n\nZa první světové války spoluzakládal dobročinnou organizaci České srdce. Na klinice obětavě zachraňoval zrak zraněným vojákům. Byl rovněž činný v Zemské ústředně pro vracející se vojíny, kde pomáhal zajišťovat pomoc pro osleplé.\n\nByl rovněž předsedou Klárova ústavu pro slepé, místopředsedou Útulny pro slepé dívky na Kampě a místopředsedou Spolku pro slepecký tisk.\n\nByl rovněž nadšeným myslivcem. Své kolegy ošetřoval zdarma, a na podzim 1923 v rožmitálských lesích zastřelil tři jeleny.\n\nNa přelomu let 1923 a 1924 onemocněl angínou a musel se podrobit operaci. Ačkoliv se zdálo, že se poté jeho stav zlepšil, zemřel náhle 16. února 1924 ve svém pražském bytě.\n\nPohřebního obřadu v panteonu Národního muzea se 20. února 1924 účastnila řada významných osobností, např. ministři Bohdan Bečka, Ladislav Novák, Rudolf Bechyně a Josef Dolanský, poslanec Karel Kramář, rektor František Pastrnek, náměstek pražského primátora Ludvík Vaněk, starosta Sokola Josef Scheiner aj. Církevní obřady vykonal arcibiskup František Kordač. Na Wilsonově nádraží se pak se zemřelým rozloučili chovanci Deylova ústavu. Poté byla rakev převezena vlakem do Vysokého Veselí, kde byla o den později po dalším obřadu uložena do rodinné hrobky.\n\nProf. Jan Deyl byl velmi oceňovaný pro svou vědeckou a humanitární činnost. První sjezd českých „okulistů“ v roce 1911, který organizoval, mu vyslovil ocenění za úspěšné vedení oční kliniky, kterou převzal ve velmi nepříznivých podmínkách, a položení pevných základů české oftalmologie. Pražská městská rada mu udělila zlatou záslužnou medaili. Skladatel Karel Weis uznale vzpomínal na jeho mimořádnou intuici, se kterou dokázal vystihnout skutečný problém pacienta, ale i jeho smysl pro humor a citlivý přístup k lidem. Za války Deyl obětavě pomáhal zraněným vojákům (viz výše), neváhal ale také finančně přispět potřebným. Jak uvedl jeden z nekrologů, žil jen dobru a lásce a vedle bohatě naplněného vědeckého odkazu si získal vděčnost a úctu národa.\n\nUrčitou kontroverzi vyvolal zpočátku svými pedagogickými názory. Podle něj měli chovanci jeho ústavu získat vzdělání pouze na úrovni dvou nebo tří tříd základní školy, protože by si po získání větších znalostí mohli zbytečně uvědomit vlastní bezmocnost ze slepoty. Kvůli tomuto postoji, rozšířenému v té době mezi mnoha učiteli, se dostával do konfliktu se školním inspektorem Zemanem. Díky úsilí pedagogů, kteří zajišťovali běžný provoz, se ale nakonec věnovala vzdělávání dostatečná péče.\n\nDeyl je autorem řady vědeckých prací, publikovaných v Čechách i v zahraničí, samostatně i v časopisech. Zaměřil se v nich především na vztahy očních nemocí k chorobám v jiných částech těla. Zabýval se např. vlivem tabáku, alkoholu a příjice na oko. Jeho články vycházely především v \"Časopise českých lékařů\" a \"Rozpravách akademie\".\n\nRedigoval časopis \"Deylův obzor\". Přispíval do \"Ottova slovníku naučného\".\n\nSamostatně vyšly např. jeho práce:\n\n"}
{"id": "1009186", "url": "https://cs.wikipedia.org/wiki?curid=1009186", "title": "A Benefit for Maryville Academy", "text": "A Benefit for Maryville Academy\n\nPete Townshend Live: A Benefit for Maryville Academy je živé album z roku 1998 anglického rockového hudebníka Petea Townshenda, člena The Who. Bylo nahráno v House of Blues v Chicagu. Bylo produkováno multi-instrumentalistou Jonem Carinem, jenž byl od roku 1988 klávesákem Pink Floyd. Toto album obsahuje coververze písní The Who a sólový materiál. \"Bonusové CD\" obsahuje dvě skladby s Eddiem Vedderem, zpěvákem Pearl Jam.\n\nAutorem všech skladeb je Pete Townshend, pokud není uvedeno jinak.\n"}
{"id": "1009187", "url": "https://cs.wikipedia.org/wiki?curid=1009187", "title": "Kassel (rozcestník)", "text": "Kassel (rozcestník)\n\nKassel označuje:\n"}
{"id": "1009189", "url": "https://cs.wikipedia.org/wiki?curid=1009189", "title": "Synagoga v Lošticích", "text": "Synagoga v Lošticích\n\nBývalá synagoga stojí ve Ztracené ulici jako čp. 619, necelých 200 m jihozápadně od náměstí Míru ve městě Loštice v okrese Šumperk. V roce 1964 byla vyhlášena kulturní památkou.\n\nPrvní synagogou v Lošticích byla roubená budova postavená roku 1581, kdy taktéž vznikla místní židovská náboženská obec.\nPatrně podlehla ničení během švédských nájezdů během Třicetileté války.\n\nV pořadí druhá synagoga, roubená budova s podezdívkou, stála od roku 1651 na tomtéž místě, nicméně roku 1727 byla rozebrána, když bylo židovské obyvatelstvo nuceně vystěhováno do ghetta v oblasti dnešní Ztracené a Žadlovické ulice na západ od náměstí. Tato synagoga byla znovu postavena právě v nově zřízené židovské čtvrti. Svému účelu sloužila do konce 18. století, kdy začala stavba nové zděné synagogy, kdežto dřevěná stavba byla rozebrána a z neznámých důvodů zanikla. Její krov byl použit při stavbě střechy nové synagogy.\n\nNa témže místě začala stavba třetí synagogy, jež byla na přelomu 18. a 19 století přestavěna v klasicistním stylu a dokončena roku 1805 připojením obydlí pro rabína. Klasicistní architektonické prvky jsou na stavbě dosud patrné. V jižní části budovy je situována ženská galerie s rekonstruovanými výmalbami.\n\nBohoslužby se v synagoze konaly pouze do začátku druhé světové války, v době nacistické okupace se využívala jako skladiště.\n\nV letech 1966–1980 budova sloužila jako městské muzeum s expozicí o dějinách místní židovské náboženské obce, od roku 1968 zároveň jako základní umělecká škola. Vnitřní zařízení se nedochovalo, nicméně synagoga získala tři řady lavic z olomoucké synagogy, jež byla v březnu 1939 vypálena lokálními fašisty. Těchto 21 míst symbolicky připomíná 80 obětí holokaustu z Loštic, Mohelnice a Úsova. Čestné místo v první řadě je věnováno dr. Bertholdu Oppenheimovi, který před válkou v Olomouci a v Lošticích zastával funkci rabína a zahynul v Treblince roku 1942. Seznam obětí i dedikace jednotlivých míst je v synagoze k dispozici.\n\nStavba patří městu Loštice. V letech 1989–1990 byla budova staticky zajištěna a od roku 2006 je postupně rekonstruována. V roce 2011 byla v synagoze pro veřejnost otevřena stálá expozice muzea města a knihovna Otty Wolfa. \n\n"}
{"id": "1009190", "url": "https://cs.wikipedia.org/wiki?curid=1009190", "title": "Mistrovství Evropy v judu 1957", "text": "Mistrovství Evropy v judu 1957\n\nMistrovství Evropy se konalo v Rotterdamu, Nizozemsko 10. listopadu 1957.\n\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnist děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou věškéré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n\n"}
{"id": "1009191", "url": "https://cs.wikipedia.org/wiki?curid=1009191", "title": "Josef Kulík", "text": "Josef Kulík\n\nJosef Kulík (29. září 1930 Hrdly – 7. února 1964 Praha) byl český vrah, který v roce 1963 brutálně zavraždil dva malé chlapce v odstaveném železničním vagonu v Rosicích nad Labem. Jedná se o jeden z mála případů prokazatelného kanibalismu v historii české, potažmo československé kriminalistiky.\n\nJosef Kulík se narodil v roce 1930 v obci Hrdly v okrese Roudnice nad Labem. Jeho matka brzy zemřela a otec se o něj nestaral. Vychodil pouze 4 třídy obecné školy a poté pobýval v řadě výchovných ústavů. Krátce pracoval jako dělník v cukrovaru, od svých šestnácti let však páchal různorodou trestnou činnost. Byl celkem osmkrát trestaný, naposledy na 10 let za pokus o vraždu. Po odpykání posledního trestu nastoupil jako voják základní vojenské služby ke stavebnímu pluku Československé lidové armády v Přelouči. Na vojnu nastoupil v tak pozdním věku právě kvůli předchozímu pobytu za mřížemi. Během výslechu přiznal, že sexuální styk provozoval výhradně se svými spoluvězni a svým otcem, běžný vztah se ženou nikdy neměl.\n\n29. července 1963 se měl Kulík vrátit z opušťáku ke své posádce v Přelouči. Cestou ve vlaku však usnul a probudil se až na nádraží v Pardubicích. Pěšky došel až na kusou kolej v Rosicích nad Labem, kde se rozhodl vloupat do odstaveného pracovního vagonu. K němu o něco později dorazili kamarádi Vladimír Drtina (6) a Oldřich (Olín) Křeněk (9), kteří si zde chtěli hrát. Kulík je pod neznámou záminkou vlákal dovnitř a vagon zamkl. Zatímco se Vladimír schovával na horní palandě, Kulík zavraždil Olína pomocí sekyry a nože. Podle lidové pověry v tu chvíli Vladimírovi zbělely hrůzou vlasy. Poté napadl Kulík i jeho. Z jejich těl vybral některé vnitřnosti a poté nad nimi masturboval. Vladimírovu ledvinu a slezinu, stejně jako Olínovu ledvinu a srdce zabalil do kapesníku a vyšel ven, kde pomocí starých pohřebních věnců rozdělal oheň. Vnitřnosti nabodl na nabroušený klacek, opekl je a snědl. Poté z místa utekl. \n\nTéhož večera bylo po chlapcích vyhlášeno pátrání, kterého se účastnily i policejní vrtulníky. První informace vedly k domněnce, že se mohli utopit v Labi, kam chodili chytat ryby. Výslechy svědků bylo zjištěno, že se onoho večera pohybovali na jízdních kolech v městské části Svítkov. 2. srpna bylo v močále v blízkosti železničního náspu objeveno zelené dámské kolo, které odpovídalo tomu, na kterém jel jeden ze zmizelých chlapců. Při ohledávání okolí si vyšetřovací skupina povšimla zápachu, který se šířil poblíž jednoho z odstavených vagonů. Po vylomení jeho dveří byla objevena těla Drtiny a Křeňka. Na místě se nacházelo velké množství stop.\n\nPo pachateli bylo okamžitě vyhlášeno celostátní pátrání. To se zaměřilo především na osoby \"pohlavně zvrácené\", protože chybějící vnitřnosti ukazovaly na sadistický motiv vražd. Prověřeny byly i čistírny oděvů. Krevní stopy se nacházely na stěnách i stropu vagonu, proto i pachatel musel být silně znečištěn krví. Kulík po spáchání zločinu přespal v Polabinách a druhý den se vypravil směrem ke svému domovu v obci Hrdly na Litoměřicku. Policie na základě daktyloskopických a trasologických stop zjistila totožnost pachatele a započala celostátní pátrací akci. 2. srpna usnul Kulík na poli nedaleko obce Brníkov, kde ho přejel traktor. Utrpěl vážná zranění, která si vyžádala lékařské ošetření, a proto se dostavil do nemocnice v Roudnici nad Labem. Tam byl okamžitě zadržen. Mezi jeho věcmi byl nalezen i sešit, do kterého si své skutky zapisoval. Jelikož se jednalo o vojáka socialistické armády, bylo vyšetřování případu poznamenáno snahou oficiálních míst celou událost utajit. Došlo i na výhrůžky a zastrašování svědků. Ani na veřejnost se téměř žádné informace nedostaly. Josef Kulík byl za trestné činy vraždy a zběhnutí odsouzen k trestu smrti a popraven 7. února 1964 v pankrácké věznici.\n\n"}
{"id": "1009193", "url": "https://cs.wikipedia.org/wiki?curid=1009193", "title": "Klingenbach", "text": "Klingenbach\n\nKlingenbach (chorvatsky: \"Klimpuh\", maďarsky: \"Kelénpatak\") je obec v okrese Eisenstadt-okolí (Eisenstadt-Umgebung) ve spolkové zemi Burgenland v Rakousku. K 1. lednu 2014 zde žilo 1180 obyvatel. V místě je hraniční přechod do Maďarska směrem na Šopron.\n\nKlingenbach je jedinou osadou obce. Podél obce prochází Zemská silnice B 16, která je pokračováním dálnice A3. V obci má sídlo obchodní společnost Hotwell Handelsgesellschaft, dceřiná společnost firmy Kuwait Petroleum Corporation.\n\nPodle sčítání lidu v roce 2001 má Klingenbach 1189 obyvatel, z nichž se 73,1 % hlásí k burgenlandsko-chorvatské národnostní skupině. Podíl německy mluvící etnické skupiny je 13,4 %.\n\nVětšina obyvatel Klingenbachu (89,2 %) se hlásí k římskokatolické církvi; k pravoslavné církvi a islámu se hlásí 2,5 % obyvatelstva.\n"}
{"id": "1009196", "url": "https://cs.wikipedia.org/wiki?curid=1009196", "title": "Ilarion", "text": "Ilarion\n\nIlarion, též Hilarion ( ; † 11. století) byl kyjevský metropolita, první neanonymní autor z období Kyjevské Rusi. Na kyjevském metropolitním stolci byl prvním mužem ruského původu. Jeho působení mělo značný význam pro upevnění ruského raněstředověkého státu.\n\nDatum jeho narození není známo. Dle Nestorovy kroniky byl Ilarion poustevník, který žil u Kyjeva. Působil i jako jeromonach (mnich vysvěcený na kněze) v chrámu svatých Apoštolů v Berestově (sídlo knížete) u Kyjeva. V roce 1051 ho za pomoci kyjevského knížete Jaroslava I. synoda zvolila kyjevským metropolitou a poté byl vysvěcen v chrámu Svaté Sofie. V úřadě pravděpodobně působil pouze krátce – v letech 1051–1054. Po smrti Jaroslava I. v únoru 1054 se zřejmě vzdal pozice metropolity, protože v roce 1055 je už jako metropolita doložen Řek Efraim. Více o osudu Ilariona není známo – ani datum jeho smrti.\n\nIlarion pravděpodobně uměl řecky, možná v mládí v Byzanci studoval. Určitě znal řadu byzantských teologických spisů a rovněž písemnictví jižních Slovanů - Bulharů.\n\nJeho nejvýznamnějším dílem je spis (resp. velikonoční kázání) \"Slovo o zákoně a milosti\", ve kterém „... demonstruje přednosti křesťanství před judaismem ...\" a „... [poukazuje] na samostatnost církve na Kyjevské Rusi\".\n\nJeho dalším dílem je \"Ispovidanije vеry\" (Vyznání víry), které vzniklo přibližně v roce 1051. U jiných textů se nepodařilo autorství přesvědčivě dokázat.\n\nIlarionova originalita ukazuje, jak rychle Kyjevská Rus přijala byzantskou kulturu a jak z ní uměla vlastním způsobem čerpat.\n\n\n"}
{"id": "1009197", "url": "https://cs.wikipedia.org/wiki?curid=1009197", "title": "Hilarion", "text": "Hilarion\n\n"}
{"id": "1009198", "url": "https://cs.wikipedia.org/wiki?curid=1009198", "title": "Live: The Empire", "text": "Live: The Empire\n\nLive: The Empire je živé album Petea Townshenda. Bylo nahráno 9. listopadu 1998 v londýnském Shepherd's Bush Empire a vydáno jako double CD 18. září 2000 britskou společností Eel Pie Recording Productions Ltd. Tímto koncertem se Pete Townshend po 13 letech vrátil na pódium jako sólový hudebník.\n\n"}
{"id": "1009199", "url": "https://cs.wikipedia.org/wiki?curid=1009199", "title": "Archieparchie Zahlé-Furzol", "text": "Archieparchie Zahlé-Furzol\n\nArchieparchie zahlésko-furzolská je archieparchie meklitské řeckokatolické církve, nacházející se v Libanonu.\n\nEparchie Furzol existovala už od 5. století ale od roku 1724 měla biskupy ve společenství s Římem, kdy biskup Efthymios Fadel Maalouly prohlásil jeho spojení se Svatým stolcem. \n\nRoku 1774, bylo sídlo přestěhováno do Zahlé.\n\nDne 18. listopadu 1964 byla eparchie povýšena na archieparchii. \n\nHlavním chrámem je Katedrála Naší Paní od vysvobození. K roku 2012 měla archieparchie; 150 000 věřících, 8 eparchiálních kněží, 23 řeholních knězů, 2 stálé jáhny, 23 řeholníků, 37 řeholnic a 39 farností.\n\n\n"}
{"id": "1009201", "url": "https://cs.wikipedia.org/wiki?curid=1009201", "title": "Mistrovství Evropy v judu 1958", "text": "Mistrovství Evropy v judu 1958\n\nMistrovství Evropy se konalo v Barceloně, Španělsko 11. květen 1958.\n\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnit děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou věškéré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n\n"}
{"id": "1009202", "url": "https://cs.wikipedia.org/wiki?curid=1009202", "title": "Mistrovství Evropy v judu 1959", "text": "Mistrovství Evropy v judu 1959\n\nMistrovství Evropy se konalo v Vídeň, Rakousko květen 1959.\n\nSoučástí mistrovství Evropy v judu byla mimo soutěže ve váhových kategoriích i soutěž týmů, individuální soutěže podle technických stupňů a kategorie bez omezení\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnit děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou veškeré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n"}
{"id": "1009203", "url": "https://cs.wikipedia.org/wiki?curid=1009203", "title": "Live: The Fillmore", "text": "Live: The Fillmore\n\nLive: The Fillmore je živé album Petea Townshenda. Bylo nahráno 30. dubna 1996 na The Fillmore v San Franciscu v Kalifornii. Townshenda doprovázel klávesák Jon Carin.\n\nAutorem všech skladeb je Pete Townshend, pokud není uvedeno jinak.\n"}
{"id": "1009205", "url": "https://cs.wikipedia.org/wiki?curid=1009205", "title": "Bohumil Žemlička", "text": "Bohumil Žemlička\n\nBohumil Žemlička (30. srpna 1938 Praha – 2. října 2013 Praha) byl český akademický malíř.\n\nByl absolventem AVU-Praha (1963), žák a asistent prof. Karla Součka. Jeho zaměření bylo portrétování a figurální malba.\n\nV letech 1960-1983 byl členem Černého divadla Jiřího Srnce, scénograf a divadelní technik (externí spolupracovník do 2010).\n\n\nJeho díla se nacházejí v galeriích a soukromých sbírkách v Evropě, Austrálii a USA.\n\n"}
{"id": "1009207", "url": "https://cs.wikipedia.org/wiki?curid=1009207", "title": "The Best of Pete Townshend", "text": "The Best of Pete Townshend\n\nThe Best of Pete Townshend je kompilační album Petea Townshenda vydané v roce 1996. Ve Spojeném království bylo vydáno společností Virgin Records a ve Spojených státech Atlantic Records. Na tomto albu se podíleli tito hudebníci: Townshend (zpěv, kytara, syntetizátor), Raphael Rudd (žestě), John \"Rabbit\" Bundrick (syntetizátor), Kenney Jones a Simon Phillips (bicí), Pino Palladino (baskytara) a David Gilmour.\n\n"}
{"id": "1009208", "url": "https://cs.wikipedia.org/wiki?curid=1009208", "title": "Váleček český", "text": "Váleček český\n\nVáleček český (\"Cylindromorphus bohemicus\") je drobný brouk z čeledi krascovitých. Patří ke kriticky ohroženým druhům na Červeném seznamu ČR. Jeho výskyt je celosvětově doložen pouze na několika lokalitách na Žatecku a u Prahy, v místech, kde zároveň roste kostřava walliská \"(Festuca valesiaca)\".\n\nDosahuje velikosti 2–4 mm na délku a 0,5 mm na šířku. Zbarvení jeho těla může kolísat mezi olivově zelenou až hnědo-zelenou s hedvábným kovovým leskem. Hlava je poměrně velká, krovky s jemnými vtlaky.\n\nVýzkumu života válečka českého, který byl poprvé popsán entomologem Janem Obenbergerem v roce 1933, se věnuje přírodovědec a katolický kněz Marek Vácha. Je přesvědčen, že dříve býval tento brouk v české přírodě mnohem hojnější. Dnes však jeho populace velmi trpí úbytkem spásaných ploch (ke kterému došlo skokově např. po vysídlení Němců z Československa). Život válečka českého podle něj zůstává stále do značné míry neprobádaný.\n"}
{"id": "1009209", "url": "https://cs.wikipedia.org/wiki?curid=1009209", "title": "Výtvarníci legionáři", "text": "Výtvarníci legionáři\n\nVýtvarníci legionáři je sborník medailonů československých výtvarníků, kteří byli členy československých legií během první světové války. Sestavitelem byl malíř a legionář Platon Dějev.\n\nPředmluvy napsali:\n\nMedailony výtvarníků, kteří zemřeli před vydáním sborníku.\nMedailony výtvarníků, kteří v době vydání sborníku žili a tvořili.\n"}
{"id": "1009210", "url": "https://cs.wikipedia.org/wiki?curid=1009210", "title": "Guillermo Ochoa", "text": "Guillermo Ochoa\n\nFrancisco Guillermo Ochoa Magaña (* 13. července 1985, Guadalajara, Mexiko) je mexický fotbalový brankář a reprezentant, hráč klubu Standard Lutych. Účastník Mistrovství světa 2006 v Německu, Mistrovství světa 2010 v Jihoafrické republice, Mistrovství světa 2014 v Brazílii a Mistrovství světa ve fotbale 2018.\n\nOchoa začínal v profesionálním fotbale v roce 2004 v mexickém celku Club América z hlavního města Mexico City, s nímž vyhrál v mexické Primera División Clausuru 2005. V červenci 2011 odešel do francouzského klubu z Korsiky AC Ajaccio.\n\nPo sezoně 2013/14, kdy Ajaccio sestoupilo do Ligue 2, oznámil odchod z klubu.\n\nPo mistrovství světa v Brazílii, kde upoutal fotbalový svět několika skvělými zákroky se stal jedním z nejcennějších hráčů na fotbalovém trhu. Dne 1. srpna 2014 pak podepsal jako volný hráč tříletý kontrakt se španělskou Málagou. V červenci 2016 odešel na hostování do jiného španělského klubu Granada CF.\n\nV národním A-týmu Mexika debutoval v roce 2005.\n\nZúčastnil se Mistrovství světa 2006 v Německu a Mistrovství světa 2010 v Jihoafrické republice, na obou turnajích byl náhradníkem.\n\nV roce 2011 měl společně s dalšími 4 mexickými reprezentanty pozitivní test na zakázanou látku clenbuterol, která pocházela z kontaminovaného masa. Byl vyřazen z národního týmu, později po prošetření byl očištěn a do reprezentace se vrátil. Kvůli této aféře přišel o přestup do Paris Saint-Germain FC.\n\nTrenér Mexika Miguel Herrera jej vzal na Mistrovství světa 2014 v Brazílii. Na turnaj cestoval jako volný hráč bez smlouvy s klubem. Byl na šampionátu brankářskou jednotkou, záda mu kryli náhradníci José de Jesús Corona a Alfredo Talavera. V základní skupině A vychytal postupně výhru 1:0 s Kamerunem, remízu 0:0 s Brazílií a výhru 3:1 s Chorvatskem. V osmifinále proti Nizozemsku držel svůj tým dlouho za stavu 1:0 v naději na postup, ale Nizozemci v závěru dvakrát skórovali a do čtvrtfinále postoupili oni. Mexiko bylo vyřazeno. Druhý gól padl v nastaveném čase z pokutového kopu.\n\n"}
{"id": "1009212", "url": "https://cs.wikipedia.org/wiki?curid=1009212", "title": "Mistrovství Evropy amatérů v judu", "text": "Mistrovství Evropy amatérů v judu\n\nMistrovství Evropy amatérů v judu bylo součástí hlavního turnaje mistrovství Evropy mezi lety 1962-1965.\n\nSe zařazením juda na olympijské hry v roce 1960 a zrušením kategorie technických stupňů vznikla potřeba vytvoření soutěže pro judisty, kteří se judu věnují pro vlastní potěšení při práci, při studiu. Většina amatérů se rekrutovala v zemích za železnou oponou, kde se profesionálně sportu lidé nemohli věnovat. V roce 1966 byla soutěž z mistrovství Evropy vyřazena a pravděpodobně pokračovala ještě několik let v jiné formě mimo mediální pozornost.\n\nV současné době není známo, že by se někde podobný turnaj pokračoval. Nejblíže je mu asi mistrovství Evropy veteránů. Studenti měli vlastní akademické mistrovství Evropy a v roce 1966 vzniklo akademické mistrovství světa.\n\n"}
{"id": "1009213", "url": "https://cs.wikipedia.org/wiki?curid=1009213", "title": "Guitar Tluppa", "text": "Guitar Tluppa\n\nGuitar Tluppa je českolipská country skupina založená v České Lípě v roce 2005. Má velký podíl za obnovení country festivalů v Holanech na Českolipsku a je stále aktivní.\n\n\n\nSkupina byla jedna z těch, které v roce 2009 obnovily country festival v Holanech (okres Česká Lípa) pod novým názvem Holanský pulec (dříve se jmenoval Holanský kapr). Vystupuje i na jiných scénách, např. Českolipské slavnosti 2014. \n\n"}
{"id": "1009215", "url": "https://cs.wikipedia.org/wiki?curid=1009215", "title": "Kamil Horký", "text": "Kamil Horký\n\nKamil Horký (* 4. února 1979 Jaroměř) je český politik a IT technik, od června do října 2009 předseda Pirátů, následně první místopředseda, od roku 2012 člen Svobodných.\n\nV letech 1994 až 1998 vystudoval výpočetní techniku na Střední škole aplikované kybernetiky Hradec Králové a v letech 2005 až 2009 pak bakalářský obor aplikovaná informatika na Fakultě informatiky a managementu Univerzity Hradec Králové (získal tak titul Bc.).\n\nMezi lety 1998 a 2010 pracoval jako počítačový technik, správce sítě a IT manažer v různých soukromých společnostech (Lithec Jaroměř, APON - Novak, Karsit, QPOR). Od roku 2010 podniká v oblasti informačních technologií a bezpečnosti.\n\nV roce 2009 se stal zakládajícím členem České pirátské strany a na ustavujícím fóru v červnu 2009 byl zvolen jejím prvním předsedou, když získal 23 hlasů z 28 možných (porazil Anežku Bubeníčkovou). Funkci zastával do října 2009, kdy byl zvolen 1. místopředsedou Pirátů. Na pozici místopředsedy rezignoval v dubnu 2010.\n\nVe volbách do Poslanecké sněmovny PČR v roce 2010 kandidoval za Piráty jako lídr v Královéhradeckém kraji, ale neuspěl (Piráti se totiž do Sněmovny nedostali).\n\nV červnu 2010 z České pirátské strany vystoupil a v březnu 2012 se stal členem Svobodných. Za tuto stranu kandidoval v krajských volbách v roce 2012 do Zastupitelstva Královéhradeckého kraji, ale opět neuspěl.\n\nVe volbách do Poslanecké sněmovny PČR v roce 2013 kandidoval za Svobodné na 15. místě kandidátky v Královéhradeckém kraji, ale ani tentokrát neslavil úspěch (Svobodní se totiž do Sněmovny nedostali).\n"}
{"id": "1009216", "url": "https://cs.wikipedia.org/wiki?curid=1009216", "title": "Řeřicha chlumní", "text": "Řeřicha chlumní\n\nŘeřicha chlumní (\"Lepidium campestre\") je nevysoká, nejčastěji dvouletá, bíle kvetoucí planě rostoucí rostlina vyrůstajících na přirozených i antropogenních stanovištích.\n\nDruh který se postupně rozšířil po celé Evropě (vyjma nejsevernějších oblastí), Malé Asii a okolí Kavkazu. S nástupem obchodování se semeny kulturních plodin byl jako nechtěná příměs (asi s jetelovým osivem) zavlečen do Severní a Jižní Ameriky, Jižní Afriky, Austrálie i na Nový Zéland. V České republice je považován za zdomácnělý archeofyt.\n\nŘeřiše chlumní vyhovují sušší, dobře propustná stanoviště na vápencovém podloží s dostatkem slunce, na výživnost půdy není náročná. V minulosti vyrůstala více na obdělávané půdě jako plevel, nyní se vyskytuje častěji na kompostech, kamenitých skládkách, rumištích, v suchých trávnicích okolo cest nebo železničních náspů. V Česku je nejčastější v nížinách, v horských oblastech roste jen řídce.\n\nŘeřicha chlumní je šedě zelená, jemně chlupatá bylina většinou s jedinou lodyhou 15 až 50 cm vysokou rostoucí z tenkého kořene. Přímá, hustě olistěná lodyha je od spodu jednoduchá a teprve v horní části se větví. Přízemní listy v růžici a spodní lodyžní listy s řapíky mají čepele 2 až 6 cm dlouhé, lyrovité, chobotnatě zubaté a v době kvetení již suché. Střední a horní lodyžní jsou podlouhle vejčité se srdčitou přisedlou bázi, 2 až 4 cm dlouhé, nedělené, po obvodě zoubkované a na vrcholu špičaté. Tato jednoletá nebo dvouletá rostlina je variabilní ve vzrůstu, hustotě odění a tvarech listů, ojediněle se vyskytují exempláře s více lodyhami.\n\nNa vrcholech větví vyrůstají na vodorovných stopkách, v prodlužujícím se hustém hroznu, mnohé nenápadné oboupohlavné květy. Čtyři podlouhlé vejčité kališní lístky jsou asi 1,5 mm dlouhé, čtyři obvejčité bílé korunní lístky asi 2,5 mm. Šest čtyřmocných tyčinek má žluté prašníky. Dva plodolisty vytvářejí semeník s jediným pestíkem. Kvetou v květnu až červenci.\n\nHustě chlupaté vodorovné stopky jsou stejně tak dlouhé nebo až dvojnásobně delší než vejčitě okrouhlé šešulky 5 až 6 mm velké. Lžícovitě prohnuté šešulky jsou kolmo na úzkou přepážku smáčknuté, na vrcholu křídlaté a vykrojené, obsahují dvě hnědá, vejčitá, zploštělá, 2 mm velká semena s jemně zrnitým osemením.\n\nŘeřicha chlumní se rozmnožuje výhradně semeny, jedná statná rostlina dává asi 600 semen. Semena většinou klíčí již brzy po uzrání, nejlépe z hloubky do 1 cm. Z hloubky pod 4 cm již nevyklíčí, podržují si však klíčivost po více než pět let. V prvém roce semenáč doroste do fáze přízemní růžice, v druhém roce vyrůstá květonosná lodyha. Na polích jako plevel rostou nejčastěji ve vytrvalých pícninách, jařinách nebo okopaninách. Jsou-li posečeny v době těsně před květem většinou již znovu neobrostou.\n\n\n \n"}
{"id": "1009219", "url": "https://cs.wikipedia.org/wiki?curid=1009219", "title": "Big Band CL", "text": "Big Band CL\n\nBigBand CL je českolipský swingový a jazzový orchestr založený Josefem Nečasem v České Lípě roku 1987. Je nyní složen především z učitelů Základních uměleckých škol v severních Čechách, hrají a zpívají s ním i mnozí hosté. Je pořadatelem mezinárodního swingového festivalu Sjezd swingařů (Meeting of the Swing Big Bands) v České Lípě (zpravidla KD Crystal) a je stále aktivní na mnoha scénách v republice.\n\nObsazení muzikanty i nástroji se mění každým rokem. \n\n\nS orchestrem hráli či zpívali v průběhu jeho existence mnozí známí muzikanti: Láďa Kerndl, Josef Laufer, Tomáš Savka, Marcela Králová, Leona Michálková, Ondřej Ruml, Sváťa Košvanec, Jiří Kulišev, Jaroslav Kopáček, Jaroslav Svěcený, Pavel Větrovec, Jiří Stivín, Pepa Pelc a další.\n\nOrchestr hrál na mnoha pódiích celé republiky, v červnu 2014 vystoupil na Českolipských slavnostech 2014.\n\n"}
{"id": "1009220", "url": "https://cs.wikipedia.org/wiki?curid=1009220", "title": "Riemer Park", "text": "Riemer Park\n\nRiemer Park (známý také jako krajinářský park Riem) je přibližně 210 hektarů velký krajinářský park v architektonickém stylu na mnichovském výstavišti Riem, na místě bývalého letiště Mnichov-Riem. Byl navržen francouzským zahradním architektem Gillesem Vexlardem. Park byl založen v letech 1997 - 2005 s rozpočtem ve výši 70,5 milionů eur. Umělé jezero Riemer má rozlohu 10-hektarů, a je součástí parku. Úpravu parku charakterizují přímé, nekonečné linie, jednoduše členěné, přísně geometrické povrchy. \n\nDvě umělé vyvýšeniny a svahy k sáňkování byly upraveny z trosek bývalého letiště. Na místě a v bezprostřední blízkosti se v roce 2005 konala zahradní výstava BUGA 2005 (Bundesgartenschau). Park je proto také znám pod názvem BUGA-Park. V roce 2005 získal německé ocenění Landschaftsarchitekturpreis. Po zahradní výstavě byl předán třetí největší park města Mnichov veřejnosti jako rekreační oblast.\n\n"}
{"id": "1009221", "url": "https://cs.wikipedia.org/wiki?curid=1009221", "title": "Christian Bolaños", "text": "Christian Bolaños\n\nChristian Bolaños Navarro (* 17. května 1984, San José, Kostarika) je kostarický fotbalový záložník nebo útočník a reprezentant, který hraje od roku 2016 za klub Vancouver Whitecaps. Hraje na pozici pravého křídla. Účastník Mistrovství světa 2014 v Brazílii.\n\nBolaños začínal v profesionálním fotbale v roce 2001 v kostarickém celku Deportivo Saprissa, s nímž posbíral několik ligových trofejí. V červenci 2007 odešel do Evropy do dánského klubu Odense BK. V lednu 2009 přestoupil do norského týmu IK Start. V srpnu 2010 se vrátil do Dánska, konkrétně do klubu FC Kodaň.\n\nChristian Bolaños reprezentoval Kostariku v mládežnickém výběru U17. Zúčastnil se Mistrovství světa hráčů do 17 let 2001, které mělo dějiště na Trinidadu a Tobago. Zde mladí Kostaričané vypadli ve čtvrtfinále s Burkinou Faso po porážce 0:2.\n\nV národním A-týmu Kostariky debutoval v roce 2005.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii. Představil se ve všech zápasech Kostariky v základní skupině D proti favorizovaným celkům (3:1 proti Uruguayi), proti Itálii (výhra 1:0) a Anglii (remíza 0:0). Kostarika se kvalifikovala se sedmi body z prvního místa do osmifinále proti Řecku, i zde Bolaños nastoupil. Kostaričané vyhráli až v penaltovém rozstřelu poměrem 5:3 a poprvé v historii postoupili do čtvrtfinále MS. Ve čtvrtfinále s Nizozemskem (0:0, 3:4 na penalty) došlo opět na penaltový rozstřel, v něm Christian svůj pokus znovu proměnil. Kostarika byla ale vyřazena, i tak dosáhla postupem do čtvrtfinále svého historického maxima.\n\n"}
{"id": "1009223", "url": "https://cs.wikipedia.org/wiki?curid=1009223", "title": "Brooklyn Botanic Garden", "text": "Brooklyn Botanic Garden\n\nBrooklyn Botanic Garden (BBG) je botanická zahrada ve čtvrti Brooklyn v New York City. Nachází se v blízkosti Prospect Heights, Crown Heights, Flatbush a v sousedství Park Slope, zahrada o velikosti 21 ha obsahuje řadu speciálních „zahrad v zahradě,” rostlinných sbírek, a Steinhardt Conservatory, kde sídlí životopis Starr Bonsai Museum, tři rostlinné pavilony zaměřené na zobrazení klimatických pásem, pavilon s vodními rostlinami, bahenními rostlinami, a uměleckou galerii. Společnost byla založena v roce 1910. Zahrada pěstuje více než 10 000 taxonů rostlin a každoročně přivítá více než 900 000 návštěvníků z celého světa.\nKdyž Frederick Law Olmsted a Calvert Vaux tvořili konečné plány města ke schválení v roce 1860, měli eliminovat problematické rozdělení podél Flatbush. Severovýchodní část byla nepoužitelná, sloužila jako popela skládku. Legislativou v roce 1897 bylo vyhrazeno 16 ha pro botanickou zahradu, a zahrada sama byla založena v roce 1910.\n\nV zahradě je pěstováno více než 200 třešní, čtyřiceti dva asijských druhů a odrůd, což zahradu činí jednu z hlavních třešňových sbírek mimo Japonsko. První třešně byly vysazeny v zahradě po I. světové válce, jako dar od japonské vlády. Každé jaro na BBG, kdy stromy jsou v plném květu, v měsíc trvajícím kvetení třešní se koná festival s názvem Hanami. Je pořádán v Cherry Esplanade a kulminuje o víkendu, jako oslava s názvem Sakura Matsuri. Návštěvníci sedí na poli trávy mezi řadami třešní. Třešně jsou pěstovány především na Cherry Esplanade a Cherry Walk, v japonském Hill-a-Pond Garden, ale i na mnoha dalších místech v zahradě. V závislosti na povětrnostních podmínkách, asijské kvetoucí třešně kvetou od konce března nebo na začátku dubna do poloviny května. Mnoho různých druhů kvete v mírně se lišícím období. Posloupnost kvetení je sledována on-line na Cherry Watch, na internetových stránkách BBG.\n\nJaponská Hill-a-Pond Garden byla první japonská zahrada, která byla vytvořena v Americe jako veřejná zahrada. Byla postavena v roce 1914 a 1915 za cenu 13 000 dolarů, jako dárek začínající BBG od dobrodince Alfreda T. White. Poprvé byla otevřena pro veřejnost v červnu 1915. Byla považována mnoha zahradními architekty za mistrovské dílo. Tvůrcem byl japonský zahradní architekt Takeo Shiota (1881–1943). Shiota se narodil v malé japonské vesničce asi 40 mil (64 km) od Tokia, a v mládí strávil roky cestováním po Japonsku pěšky. Zkoumal jeho přírodní krajiny. Emigroval do Spojených států v roce 1907.\nNa zahradě je vytvořena napodobenina starověkých zahrad. Místní zahrada o velikosti 1,2 ha obsahuje kopce, vodopád, rybník, a ostrov, všechno uměle vytvořeno. Pečlivě umístěné skály mají vedoucí roli v úpravě. Mezi důležité architektonické prvky v zahradě patří dřevěné mosty, kamenné lucerny, pavilony, brána, a svatyně šintoismu. Rybník je plný japonských koi kaprů, návštěvníci si mohou vychutnat prohlížení prvky podél cesty.\n\nV roce 1927, Walter V. Cranford, stavební inženýr, jehož firma postavila mnoho z podzemních tunelů v Brooklynu, darovala 15 000 dolarů na BBG pro růžovou zahradou. Výkop odhalil starou dlážděnou silnici dvě stopy pod povrchem a ledovcové balvany, které musely být odvezeny povozy.\n\nCranford Rose Garden byla otevřena v červnu 1928. Byl navržena Haroldem Caparnem, zahradním architektem, a Montague Free, zahradníkem. Mnoho z původně vysázených rostlin stále roste v zahradě. Je zde pěstováno více než 5000 keřů z toho téměř 1400 druhů růží, včetně volně žijících druhů, starých zahradních růží, čajohybridů, floribund, polyantek, popínavých růží, a miniaturních růží. Na zahradě jsou také kamenné sochy.\n\nShakespeare Garden (Shakespearovská zahrada) je dar od Henry Clay Folger, zakladatele Folger Shakespeare Library ve Washingtonu, DC. Vydláždil cestu pro výstavbu BBG, původní Shakespeare garden v roce 1925. Vzhledem k tomu, se zahrada stěhovala na jiné místo na pozemku, tato zahrada ve stylu vesnické zahrady obsahuje více než 80 rostlin uvedených v hrách a básních Williama Shakespeara. Štítky u rostlin jsou popsány shakespearovskými jmény rostlin, jejich botanickými názvy, případné citacemi, a, v některých případech, grafickými znázorněními.\n\nVedle Shakespeare Garden také Fragrance Garden (Zahrada vůní) nabízí informační tabule pro návštěvníky se zdravotním postižením zraku. Byla vytvořena v roce 1955 zahradní architektkou Alice Recknagel Ireys, byla to první zahrada v zemi určená pro zrakově postižené. Všichni návštěvníci jsou vyzýváni, aby mnuli voňavé a příjemně texturované listy rostlin mezi prsty. K dispozici jsou čtyři oddíly v zahradě, s různými tématy:\n\nZahrada je bezbariérová, všechna výsadba na záhonech je ve vhodné výšce pro osoby na vozíku. Kašna poskytuje uklidňující zvuk a místo, kde si lze umýt si ruce po dotyku různých rostlin.\n\nBBG Children's Garden (Dětská zahrada) je jedna z nejstarších nepřetržitě funkčních dětských zahrad v botanických zahradách ve světě. Byla otevřena v roce 1914 pod vedením pedagoga BBG Ellen Eddy Shaw a funguje jako společná zahrada pro děti, a přivítá stovky dětí každý rok na pozemcích o velikosti 0,40 ha (1 akr). Tento dětský koutek je otevřen i pro GAP stážisty, kteří dostanou k přidělené místo, kde mohou pěstovat všechny druhy zeleniny a květin pro sklizeň. Zahrada také obsahuje oblast s kompostem, který je udržován pomocí GAP stážistů a zaměstnanců. BBG Children's Garden sloužila jako vzor pro podobné zahrady.\n\nMezi další speciální zahrady v BBG patří:\nSteinhardt Conservatory v BBG je místem kde je soustředěna rozsáhlá sbírka rostlin pěstovaných ve třech pavilonech. Ty jsou temperovány pro tropické, teplé mírné, a pouštní rostliny. Zde se také nachází:\n\nZahrada má také vyhlídkové místo Overlook nad Cherry Esplanade, která umožňuje návštěvníkům získat celkový pohled na Cherry Esplanade a zahradu. Vyhlídka je také skvělým místem pro pozorování ptáků a jiných volně žijících zvířat v zahradě.\nNa zahradě funguje Education department provozující celou řadu kurzů a akcí pro dospělé i děti, a také vzdělává tisíce školních a táborových skupin po celý rok.\n\nBrooklyn Botanic Garden je zakládajícím členem Brooklyn Academy of Science and the Environment (BASE), malé veřejné vysoké školy věnované vědě, studiu životního prostředí a městské ekologii. Provoz organizace byl zahájen v roce 2003.\n\nKurs \"Field Studies course\" je nabízen jako doplněk Living Environment pro nově příchozí. Zde studenti tráví dvě hodiny jeden den v týdnu v BBG pro rozvoj svých vědeckých dovedností a jejich prohloubení ve venkovních vědeckých studiích. Škola je provozována mezi BBG, Prospect Park Aliance, a New York City Department of Education jako partnerský projekt. Studenti také spolupracují s vědci v BBG, kteří zde slouží jako mentoři pro pokročilé výzkumné studie studentů. BASE opustili první absolventi v roce 2007 a svého čtyřtisícího studenta oslavila v roce 2013.\n\nBBG's Garden Apprentice Program (GAP) zajišťuje stáže pro studenty ve stupních 8 až 12 v oborech zahradnictví, vzdělávání v přírodních vědách a otázkách životního prostředí. Program nabízí studentům vzdělávací a dobrovolnické umístění s rostoucí úrovní odpovědnosti až na čtyři roky. Mnoho stážistů je najímáno na zaměstnání po absolvování programu na čtyři roky.\n\nDiscovery Garden každý týden pořádá praktické workshopy pro děti všech věkových kategorií. Zahrada nabízí mnoho interaktivních exponátů spolu s mini skupinami, které umožňují sběr a ochutnávku různé čerstvé zeleniny. Zahrada je v současné době ve výstavbě za účelem rozšíření.\n\nProject Green Reach je edukativní program terénní vědy, který každoročně absolvuje téměř 2500 studentů a učitelů ve veřejných a neveřejných školách v zaostalých čtvrtích.\n\nGreenbridge, program komunálního zahradničení v Brooklyn Botanic Garden, v němž sdílí BBG znalosti a zdroje se sousedy v Brooklynu s tím, že nabízí rezidenční a komerční zahradnické programy pro uliční sdružení, komunitní zahrady, komunitní centra a dalších skupiny.\n\nKaždoroční soutěž Greenest Block in Brooklyn (nejzelenější blok v Brooklynu) podporuje zkrášlování městské čtvrti, s tím, že nabízí kurzy v sázení truhlíků, plantáží, a stromů, a oceňuje uznáním vynikající úsilí.\n\nUrban Composting Project, (Městský projekt kompostování) je podporován městským oddělením hygieny v New Yorku. Nabízí pomoc při kompostování a hnojivo pro komunitní zahrady a instituce a informace o kompostování pro zájemce, například majitele zahrádek v městských vnitroblocích.\n\nBBG vydává publikace od roku 1945, kdy zahájila americkou první sérii populárních zahradnických příruček. Na počátku 21. století, průvodce Brooklyn Botanic Garden All-Region Guides nadále poskytuje informace pro amatérské zahradníky s praktickými informacemi o tématech, jako jsou zahradní design, skvělé rostliny a zahradnické techniky. Poslední titul, \"Native Alternatives to Invasive Plants\" (Místní alternativy k invazivním rostlinám), používá rozsáhlé znalosti BBG o invazních rostlinách k vzdělávání zahradníků v problému invazních druhů a přírodních alternativách zahradních rostlin.\n\nWebové stránky BBG, bbg.org, ukazuje zahradu a její programy a poskytuje informace pro amatérské zahradníky v oblíbených tématech, jako je botanická zahrada a environmentální zahradnictví. Nové funkce jsou přidávány každý týden, včetně sezónních interaktivních průvodců, jako \"ID Your Holiday Tree\" a \"Cherry Watch\", a on-line zdroje, jako je Metropolitan Plant Encyclopedia. BBG sbírka historických fotografií a diapozitivů byla v donedávna k dispozici on-line. Webové stránky byly jedněmi z prvních, které v souladu s federálními zákony byly upraveny tak, aby informační technologie byly stejně přístupné i osobám se zdravotním postižením.\n\n"}
{"id": "1009224", "url": "https://cs.wikipedia.org/wiki?curid=1009224", "title": "Olympus OM-D E-M10", "text": "Olympus OM-D E-M10\n\nOlympus OM-D E-M10, ohlášený v lednu 2014, je bezzrcadlovka systému mikro 4/3. Jedná se o třetí přístroj v řadě OM-D.\n\nFotoaparát je vzhledově i vlastnostmi podobný zakladateli řady OM-D, modelu E-M5. Má stejný 16megapixelový snímač a sdílí s ním i řadu dalších vlastností. V porovnání s E-M5 má E-M10 následující přednosti:\n\n\na tyto nedostatky:\n\n\nServer \"Digital Photography Review\" mu ve své recenzi z března 2014 udělil zlatou cenu. Asociace TIPA jej v rámci svých cen \"TIPA Awards 2014\" ocenila jako dostupný systémový kompaktní přístroj. Získal také ocenění \"EISA Awards 2014–2015\" v kategorii Amatérský systémový kompakt.\n\n"}
{"id": "1009225", "url": "https://cs.wikipedia.org/wiki?curid=1009225", "title": "Karl Eduard Brosche", "text": "Karl Eduard Brosche\n\nKarl Eduard Brosche (1812 – 16. září 1866 Kadolz) byl rakouský a český podnikatel a politik německé národnosti, v 2. polovině 19. století poslanec Říšské rady.\n\nProfesí byl průmyslovým podnikatelem v oboru potravinářského průmyslu a chemie. Stejnému oboru se věnoval i jeho otec Franz Xaver Brosche (1776–1858). Otec ho od mládí připravoval pro převzetí firmy. Pobýval zde na praxi, pak prošel učením ve vídeňské firmě Müller & Comp., později v Terstu u firmy Seiller & Comp. Pak se vrátil do otcova pražského podniku. Počátkem 40. let založil vlastní firmu na výrobu oleje, později podnik na produkci sanytru.\n\nUž před rokem 1848 byl veřejně aktivní v různých spolcích. Během revoluce v roce 1848 působil v Národní gardě a byl členem Strany středu, zvané též Ústavní strana (liberálně a centralisticky orientovaná, odmítající federalistické aspirace neněmeckých etnik). Byl členem pražské obchodní komory. V roce 1850 byl zvolen do obecního zastupitelstva v Praze za II. voličský sbor na Starém Městě. Zasedl pak i do městské rady.\n\nDo zemské a celostátní politiky se zapojil ihned po obnovení ústavního života. Od zemských voleb v roce 1861 zasedal na Českém zemském sněmu, kam byl zvolen za kurii obchodních a živnostenských komor, obvod Praha. Zemský sněm ho v roce 1861 delegoval do Říšské rady (tehdy ještě volené nepřímo) za kurii obchodních a živnostenských komor. Na poslanecký mandát rezignoval roku 1864. Rezignace oznámena dopisem 19. října 1864. K roku 1861 se uvádí jako Carl Brosche, obchodní rada, statkář a fabrikant v chemickém průmyslu, s trvalým bydlištěm v Praze.\n\nByl mu udělen Řád Františka Josefa. V posledních letech před smrtí ho postihly finanční problémy. Národní listy v roce 1864 uváděly, že prý požádal dokonce o urgentní půjčku ministra Ignaze von Plenera, ale ten ji s poukazem na ústavní kontrolu vlády odmítl poskytnout. Rezignoval na všechny veřejné funkce a naplno se věnoval obnově svého podnikání. Zemřel v září 1866 na choleru v dolnorakouském Kadolzi, ve věku 54 let.\n"}
{"id": "1009230", "url": "https://cs.wikipedia.org/wiki?curid=1009230", "title": "Daniel Kurucz", "text": "Daniel Kurucz\n\nIng. Daniel Kurucz, MBA (* 3. března 1968) je český manažer a basketbalový trenér, mj. od února do listopadu 2014 generální ředitel a předseda představenstva Českých drah, od začátku června 2018 generální ředitel a předseda představenstva Vítkovice Heavy Machinery.\n\nVystudoval Vysokou školu ekonomickou v Praze se specializací na zahraniční obchod a získal tak titul Ing. Později v roce 2008 získal na Českém vysokém učení technickém v Praze (a Sheffield Hallam University) titul MBA v oboru řízení průmyslových podniků. Absolvoval studijní pobyty ve švédském Stockholmu a ve švýcarském Lausanne. Je také absolventem Trenérské školy basketbalu na FTVS Univerzity Karlovy v Praze.\n\nDaniel Kurucz je od roku 1999 ženatý. S manželkou Stanislavou mají syna Davida (* 2000) a dceru Kláru (* 2003).\n\nKariéru začal v roce 1991 v logistice firmy Lagermax. Pracoval ve vrcholovém managementu nadnárodních společností jako japonský Fujifilm (1997 až 1999), kde měl na starosti vytvoření a zásobování filiálek na Balkáně; dále pak Carborundum; ve švédské strojírenské společnosti Sandvik AB nebo v Agrofert Holding, kde vedl divizi speciální chemie (řidil mj. pardubickou chemičku Synthesia, dále Precheza, Fatra, VUOS atd. a také společnost Precheza TongLing v Číně). Šéfoval také společnostem v Indii, Číně, Kanadě a USA.\n\nOd února 2011 do března 2013 byl členem představenstva Agrofertu.\n\nV dubnu 2013 se stal výkonným ředitelem pro provoz a techniku v akciové společnosti České dráhy, na konci července 2013 pak členem představenstva ČD a od 1. října 2013 náměstkem generálního ředitele ČD pro ekonomiku a techniku. Byl předsedou dozorčí rady ČD Cargo, a.s., DPOV, a.s., ČD Telematika, a.s. a Výzkumného ústavu železničního (VUŽ), a.s. \n\nPo odvolání Dalibora Zeleného byl s účinností ode dne 21. února 2014 zvolen generálním ředitelem a předsedou představenstva Českých drah. Avšak o osm měsíců později, dne 10. listopadu 2014, byl dozorčí radou odvolán z funkce předsedy představenstva. Jako důvod byla uvedena dlouhodobě nefungující komunikace mezi předsedou představenstva a ministrem dopravy.\n\nV roce 2018 byl Danielu Kuruczovi svěřen úkol vyvést z insolvence jeden z největších českých metalurgicko-strojírenských závodů, společnost Vítkovice Heavy Machinery, do níž jako investor v době insolvence vstoupil český průmyslník Jaroslav Strnad. Po 18 měsících se Danielu Kuruczovi a jeho manažerskému týmu podařlilo vymanit společnost z insolvence, když krajský soud v Ostravě rozhodl 13.8.2019 o ukončení insolvence i reorganizačního plánu.\n\nDaniel Kurucz je také trenérem basketbalu s profesionální licencí kategorie A. Trénuje ženský tým DSK Basketball Nymburk, který se v sezóně 2015-2016 probojoval do čtvrtfinále FIBA Eurocup, vyhrál Český pohár a v nejvyšší české soutěži, Ženské basketbalové lize skončil stříbrný. Daniel Kurucz byl podle eurobasket.com (stránky FIBA) vyhlášen Trenérem roku 2016 v České republice. V roce 2017 vedl reprezentační tým žen České republiky na Hrách Světové Univerziády v Taipei (asistent Pavel Kubálek, ved. dr. Ivan Zachara), kde tento tým vybojoval konečné 8. místo. V roce 2019 vybojoval Univerziádní tým žen pod vedením Daniela Kurucze (asistent a ved. družstva bývalý elitní euroligový rozhodčí Ivan Zachara) opět ve světové konkurenci 7. místo.\n"}
{"id": "1009233", "url": "https://cs.wikipedia.org/wiki?curid=1009233", "title": "František Čejka", "text": "František Čejka\n\nFrantišek Čejka (26. prosince 1920 Brno – 5. července 2008 Brno) byl československý fotbalista, obránce a fotbalový trenér.<br>\n\nŽidenický odchovanec spjal s klubem celý svůj život. Osm let byl oporou zadních řad Židenic a Zbrojovky, ale v první lize odehrál pouze dvě sezony, protože v roce 1949 klub sestoupil a do nejvyšší soutěže se vrátil až po třinácti letech - to už však byl Čejka dávno trenérem. Skóroval v jediném soutěžním utkání: v 7. kole ročníku 1949 doma proti Trnavě (Zbrojovka vyhrála 4:2 brankami Františka Moose, F. Čejky, Jindřicha Holmana a Rudolfa Krejčíře).\n\nU prvního mužstva začínal v divizi na konci jara 1958, když se stal po Eduardu Fardovi, Josefu \"Pepi\" Bicanovi a Josefu Machatovi čtvrtým trenérem Zbrojovky v jedné sezoně. U týmu vydržel rok a půl, ale vytoužený postup nevybojoval. Na podzim 1958 si v Olomouci ještě naposledy zahrál soutěžní zápas ve zbrojováckém dresu, když poslal sám sebe na hřiště za zraněného Ziegenfuse.<br>\n\nKrátce trénoval i prvoligové mužstvo Spartaku ZJŠ v sezoně 1966/67, která ovšem skončila sestupem do 2. ligy. Daleko úspěšnější byl coby mládežnický trenér. V roce 1964 byl u zisku titulu dorosteneckého mistra Československa, na jeho výbornou práci u brněnské mládeže později navázal František Harašta. V 70. letech působil jako předseda trenérské rady na předsednictvu oddílu kopané TJ Zbrojovka Brno.\n\n\n"}
{"id": "1009235", "url": "https://cs.wikipedia.org/wiki?curid=1009235", "title": "Zdeněk Farmačka", "text": "Zdeněk Farmačka\n\nZdeněk Farmačka (12. dubna 1942 Žarošice – 4. února 2018 Brno) byl český fotbalista, který začínal jako útočník a později hrál ve středu pole. Po skončení hráčské kariéry se stal trenérem. Jeho vnukem je David Farmačka.\n\nPoslední rozloučení se Zdeňkem Farmačkou se uskutečnilo v pondělí 12. února 2018 v 10:30 v Obřadní síni krematoria města Brna.\n\nDo nejvyšší soutěže nahlédl poprvé během vojny v Červené hviezdě/Slovnaftu Bratislava, s níž získal 3. místo v lize (1961/62). V té době patřil i do širšího výběru olympijského týmu, který se připravoval na hry v Tokiu. Po vojně se vrátil do druholigového Gottwaldova, ale už během sezony 1963/64 přestoupil do Brna. Přišel jako útočník, ale později nastupoval nejčastěji v záloze.<br>\n\nV nejvyšší soutěži odehrál 79 utkání, vstřelil 9 branek. V Evropských pohárech nastoupil v 8 zápasech, neskóroval (1963/64: 3 / 0, 1965/66: 3 / 0, 1966/67: 2 / 0). Za reprezentaci do 23 let odehrál celkem 2 utkání, vstřelil 1 gól při svém debutu 18. dubna 1962 v Drážďanech do sítě NDR (2:2).\n\nV klubu působil i jeho syn Zdeněk (dorostenecký mistr ČSSR z roku 1983) a hraje zde i vnuk David, který má na svém kontě řadu startů v reprezentační šestnáctce i sedmnáctce.\n\nPo skončení hráčské kariéry se stal trenérem. Působil mj. v klubu TJ Start Brno.\n\n"}
{"id": "1009242", "url": "https://cs.wikipedia.org/wiki?curid=1009242", "title": "Siegendorf", "text": "Siegendorf\n\nSiegendorf (, ) je rakouské město ve spolkové zemi Burgenland v okrese Eisenstadt-Umgebung s 2949 obyvateli (k 1. lednu 2014). Poměrně velká část obyvatelstva jsou členy etnické skupiny burgenlandských Chorvatů.\n\nMěsto se nachází v severní části Burgenlandu 7 km od města Eisenstadt, hlavního města spolkové země, poblíž hranic s Maďarskem, nedaleko Neziderského jezera.\n\nV Siegendorfu byl až do roku 1989 cukrovar, jehož majitel hrál důležitou roli v kulturním životě regionu. Nyní je na okraji města Komerční zóna - východ, v níž je několik obchodních a průmyslových podniků. Jižně od města prochází zemská silnice B16, (která je pokračováním dálnice A3) směřující do města Šoproň v Maďarsku.\n"}
{"id": "1009251", "url": "https://cs.wikipedia.org/wiki?curid=1009251", "title": "Solna", "text": "Solna\n\nSolna je obec a také město ve Stockholmském kraji na východě Švédska. Nachází se těsně u severního okraje samotného Stockholmu. Obec je součástí Stockholmské aglomerace, je třetí nejmenší obcí ve Švédsku a má čistě městský charakter. Skládá se ze dvou přibližně stejně velkých částí samotného města \"Solny\" a Råsundy.\n\nKromě hranic se Stockholmem na jihu, jihovýchodě a severozápadě hraničí s Sundbybergem na západě, se Sollentunou na severu a také s Danderydem na severovýchodě.\nSídlí zde letecká společnost SAS\n"}
{"id": "1009257", "url": "https://cs.wikipedia.org/wiki?curid=1009257", "title": "Introduce Yourself", "text": "Introduce Yourself\n\nIntroduce Yourself je druhé studiové album skupiny Faith No More, které vyšlo v roce 1987. Jedná se zároveň o poslední album, na kterém účinkuje zpěvák Chuck Mosley. Píseň \"We Care a Lot\" se vyskytla již na předchozím albu, zde se nachází její alternativní verze.\n\n"}
{"id": "1009258", "url": "https://cs.wikipedia.org/wiki?curid=1009258", "title": "Kaple Andělů strážných (Zlatá Koruna)", "text": "Kaple Andělů strážných (Zlatá Koruna)\n\nKaple Andělů strážných je nejstarší stavba zlatokorunského opatství. Dvoupodlažní kaple se nachází v severovýchodní části areálu blízko chóru konventního kostela. \n\nGotická kaple Andělů strážných, která má dvě podlaží, vznikla pravděpodobně postupně v poslední třetině 13. století. Některé raně gotické prvky v přízemí odpovídají podobným částem v chórových kaplích v cisterciáckém klášteře ve Vyšším Brodě, datovaným do 80. let 13. století. Původní vstupní portál zase svou vertikalitou a vegetabilní výplní tympanonu odpovídá portálu Staronové synagogy, bývá srovnáván také s raně gotickými portály 60. a 70. let 13. století například na hradě Bezděz. Předpokládá se, že kaple zpočátku fungovala jako špitální kostel, neboť klášterní nemocnice byla umístěna v přední části konventu.\n\nPatrové kaple byly v Čechách spíše výjimkou. Další z těchto objektů je například královská kaple v klášteru Plasy, která mohla být stejně jako zdejší kaple rovněž soukromou oratoří. Kaple mohla být také vystavěna k uchování trnu pocházejícího z Kristovy Trnové koruny, který král Přemysl Otakar II. daroval klášteru. Patrové kostely vznikaly už dříve v bavorském Podunají. V okolí Řezna se rovněž stavěly dvoupodlažní románské kostely, u nichž se horní podlaží využívalo povětšinou jako obytné.\n\nPresbytář kaple byl však zbořen již roku 1787. Dochoval se jen fragment trnože kněžiště. Dříve na východní straně lodi býval vidět pozůstatek strmé střechy presbytáře. Z ubouraného kněžiště zbyly i části západních oken. Po odsvěcení byla kaple upravena na byty, při novodobém restaurování jí byl navrácen současný vzhled.\n\nKaple je orientována podélnou osou k severovýchodu. Prostor kaple je uvnitř rozdělen na dvě patra. Dolní prostor má výšku 7,30 m. Horní patro je vysoké 4 m. Exteriér vnější zdi je členěn několika subtilními opěráky zakončenými stříškou a je zde drobná římsa oddělující podlaží. Opěráky převyšují korunní římsu. Původní okna v dolním patře byla zničena. V horním patře kaple po obou stranách jihozápadního pole můžeme vidět původní okna, která jsou ukončena půlkruhově s vloženou mniškou. Další okna byla zrekonstruována. Přízemí s horním patrem bylo spojeno vloženým válcovým šnekovým schodištěm. Toto schodiště se nacházelo v jihozápadním koutu kaple. Schodiště bylo později vybouráno, proto jsou patrné pouze jeho pozůstatky. \n\nStrop kaple v přízemí je rozčleněn třemi poli křížové klenby. Svorníky na styčnících žeber jsou zdobeny vegetabilním motivem, který připomíná věnec listů. Žebra nasedají na přípory polygonálního tvaru. Konzoly jsou tvaru obráceného jehlance, který je skrytý pod tesaným vegetabilním dekorem. Konzoly v kapli Andělů strážných jsou ukončeny polygonálními krycími deskami. Na náběžnících lze spatřit též vegetabilní motiv.\nHorní patro je klenuto třemi obdélnými křížovými poli. Žebra jsou stejného profilu, jako ve spodním patře, sbíhají ve svazcích plynule a nepřerušené až k zemi do soklíků . Ve vrcholu se stýkají ve svornících, který je zdoben listovým dekorem. Jsou zde zeslabené podélné zdi oproti masivním štítovým stěnám.\nVe vnějším líci průčelí zdi Andělské kaple je původní vstupní portál, který byl částečně upravený během restaurování. Portál výrazně vertikálního tvaru je členěn z vnější strany rýhou. V ústupcích jsou vloženy sloupy. Jejich dříky válcového tvaru jsou protáhlé a štíhlé. Patky sloupů jsou na polygonálních soklících osazených na konzolách, které mají tvar obráceného jehlance. \nDříky jsou ukončeny prstencem s navazujícími hlavicemi s vegetabilním motivem, které jsou završeny krycí deskou polygonálního tvaru.\nDvě figurální konzoly – atlanti – vynášejí tympanon s reliéfem výrazného listového dekoru. Rovněž členění tympanonu je orámováno pasem s vegetabilním motivem vinných listů. \n\n\n"}
{"id": "1009260", "url": "https://cs.wikipedia.org/wiki?curid=1009260", "title": "Rychlokresba", "text": "Rychlokresba\n\nRychlokresba, anglicky také speed painting, je druh výtvarného umění, konkrétně styl kresby.\n\nV této odnoži umění je velký prostor pro improvizaci, která se týká jak volby prostředků k vyhotovení díla, tak také postupu, který si malíř zvolí. Nejčastěji se zde používají výtvarné pomůcky jako obyčejné tužky, pastelky, fixy, pastely, voskové barvy, uhly, ale také veškeré druhy sprejů, kde jako další prostředky ke zhotovení kresby slouží různé předměty, jako například talíře, pokličky, kusy novin, párátka a jiné, za jejichž pomoci dokáže výtvarník ve výsledném efektu dosáhnout iluze 3D obrazu. Jako podklad se používají například papíry, čtvrtky, plátna, ale možná je také rychlokresba přímo na zdi a jiná místa. Omezení zde nejsou určena a malíř si může zvolit prostředky dle vlastního uvážení, proto také vznikají stále nové varianty tohoto improvizačního umění.\nSamotné dílo může mít v konečné verzi různé podoby od jednoduchých náčrtů, až po díla profesionální. Přesto, že v konečné fázi vypadají některé obrazy dokonale, často je také kladen důraz na pracovní postup, proto jsou nezřídka k vidění v audiovizuální podobě, a někdy jsou pro lepší efekt i doprovázeny hudbou.\n\nUměním rychlokresby jsou známí malíři účinkující na ulicích, výstavách či kulturních akcích, kteří dokáží během krátké doby vyhotovit přímo před pozorovateli dílo v podobě portrétu, karikatury, zátiší, krajiny, nebo nasprejované 3D kresby. V moderní době se stále častěji objevují také různé druhy terapií rychlokresbou a kurzů, jejichž náplní je vytvořit umělecké dílo za účelem harmonizace emocí nebo vyrovnání se s určitým druhem psychického problému. Mezi takové řadíme například duchovní rychlokresbu, která prostřednictvím jednodušších motivů napomáhá odhalit skryté problémy. Další podobnou metodou je automatická kresba, kde je ruka vedena automaticky z podvědomí a výsledný obraz většinou bývá spíše abstraktního charakteru. Za druh rychlokresby by se dal považovat i Trick Art, kde za pomoci různých triků s papírem v kombinaci s kresbou získáváme iluzi 3D obrázku.\n\n\n\n"}
{"id": "1009261", "url": "https://cs.wikipedia.org/wiki?curid=1009261", "title": "Uddevalla", "text": "Uddevalla\n\nUddevalla je město a sídlo stejnojmenné obce v kraji Västra Götaland na západě Švédska. V roce 2010 mělo 31 212 obyvatel. Nachází se v zátoce v severovýchodní části průlivu Skagerrak. Pláže u města jsou plné schránek mořských živočichů v takovém množství, které činí z Uddevally jednu z největších zásobáren těchto schránek na světě.\n\nVe městě je malý přístav, kterého součástí byla velká loděnice zvaná Uddevallavarvet, která byla v 60. letech 20. století největším zaměstnavatelem v Bohuslänu. Následně však v 70. letech prošly všechny loděnice ve recesí, což vedlo k uzavření této loděnice v roce 1985. Město však zůstalo industriálním centrem západního pobřeží provincie Bohuslän dodnes.\n"}
{"id": "1009263", "url": "https://cs.wikipedia.org/wiki?curid=1009263", "title": "Proso seté", "text": "Proso seté\n\nProso seté () je obilnina z čeledi lipnicovitých.\n\nProso patří vedle pšenice a ječmene k nejstarším kulturním plodinám. Jeho pravlastí je Čína, východní Asie a Indie. Zrna prosa byla nalezena na různých místech Evropy ve stavbách pocházejících z doby kamenné. Pravděpodobně asi do raného novověku bylo v lidské stravě hlavní obilovinou. Postupně ho vytlačovaly pšenice, žito, později rýže a kukuřice a svůj vliv má i rozšíření brambor. Ještě dnes bývá starodávným zvykem podávat prosnou kaši jako poslední jídlo na svatební hostině na moravských svatbách, aby měli novomanželé vždy dost peněz. Proso bylo jednou z hlavních obilovin Slovanů, kteří ho konzumovali v podobě výživných kaší, placek a polévek. Germánské národy znaly proso od Slovanů. Svědčí o tom některé zvyky v Německu (v původních oblastech Slovanů), kde se při křtu podával prosný chléb.\n\nProso má hlavní uplatnění v lidské výživě, především pak u pacientů s bezlepkovou dietou. Hlavním výrobkem mlýnského zpracování je loupané zrno, tzv. jáhly, prosná mouka, krupice a vločky. Jáhly jsou dobře stravitelné, výživné a velmi chutné. Jáhly jsou významným zdrojem vitamínů skupiny B a železa. Svou nutriční hodnotou se jáhly vyrovnají ovesným vločkám.\n\nObsahové látky mají příznivý poměr bílkovin (12%), tuků (4%) a sacharidů (68%). Tento poměr se přibližuje k doporučenému poměru živin. Obsah tuku je vyšší než u ostatních obilovin, nejvíce tuku se nachází v klíčku.\n"}
{"id": "1009267", "url": "https://cs.wikipedia.org/wiki?curid=1009267", "title": "Perlátor", "text": "Perlátor\n\nPerlátor je součást vodovodní baterie, která na jejím konci zajišťuje provzdušnění vody a souvislý vodní proud bez cákání. Klasické základní perlátory jsou založeny na systému kovových sítěk, které zachycují případné mechanické nečistoty a zjemňují proud vody. Úsporné typy perlátorů, označované též jako šetřiče vody, navíc různými způsoby omezují průtok, aby vytvořily silný proud s nižším průtokem, a tedy i nižší spotřebou vody.\n\nMezi základní funkce, které perlátor plní, patří:\n\nPerlátory mohou být náchylné k zanášení nečistotami a také k ucpávání vápenatými usazeninami. Tzv. antivápenné perlátory jsou proto vyráběny ze speciálních plastů odolných proti usazování vodního kamene.\n\nVýkyvné perlátory jsou konstruovány tak, aby šlo jejich ústí a s ním i vytékající proud vody nasměrovat.\n"}
{"id": "1009268", "url": "https://cs.wikipedia.org/wiki?curid=1009268", "title": "Peter Gabriš", "text": "Peter Gabriš\n\nPeter Gabriš (* 2. ledna 1988 v Bratislavě) je slovenský fotbalový brankář, od července 2014 bez anagažmá.\n\nSvoji fotbalovou kariéru začal v Interu Bratislav, odkud v roce 2004 zamířil ještě jako dorostenec do Dusly Šaľa a o 2 roky později přestoupil do Olympiakosu Nicosie. V roce 2008 podepsal kontrakt se Slovanem Bratislava, odkud před jarní částí sezony 2012/13 odešel na hostování do Šamorína. V létě 2013 přestoupil do Bohemians Praha 1905, kde po roce předčasně skončil.\n\n"}
{"id": "1009270", "url": "https://cs.wikipedia.org/wiki?curid=1009270", "title": "Roy Smeck", "text": "Roy Smeck\n\nRoy Smeck narozen jako Leroy Smeck, (6. února 1900 – 5. dubna 1994) byl americký muzikant. Díky jeho fenomenálním schopnostem hrát na banjo, steel-kytaru a hlavně ukulele, se mu přezdívalo \"Wizzard of the strings\", tedy čaroděj strun.\nNarodil se v Readingu v Pensylvánii. Začal na estrádní dráze. Jeho styl byl ovlivněn Eddie Langem, Ikey Robinsonem, hráčem na banjo Harrym Reserem a steel-kytaristou Sol Hoopii. Smeck neuměl dobře zpívat, tak jeho produkci doplňoval tanec a triky při hraní.\nRoy Smeck hrál v mnoha filmech a později i v televizních show. Nahrál více než 500 písní pro různé gramofonové společnosti (Edison Records, Victor Talking Machine Company, Columbia Records, Decca Records, Crown Records, RCA Records a další). Posléze psal učebnice a metodické knihy jak hrát na hudební nástroje.\nSmeck zemřel roku 1994 v New Yorku ve věku 94 let. V roce 2001 byl posmrtně uveden do National Four-string Banjo Hall of Fame. Smeckova práce je také uvedena v Ukulele Hall of Fame Museum.\n"}
{"id": "1009273", "url": "https://cs.wikipedia.org/wiki?curid=1009273", "title": "Jan Růžička", "text": "Jan Růžička\n\nJan Růžička (* 26. srpna 1984 v Praze) je český fotbalový obránce, od července 2014 působící v MFK Karviná.\n\nSvoji fotbalovou kariéru začal v Unionu Žižkov, odkud zamířil v roce 1996 ještě jako dorostenec do Bohemians Praha 1905. O 8 let později zamířil do Sokolu Libiše. V roce 2005 se vrátil zpět do Bohemians. Před jarní částí sezony 2009/10 odešel hostovat do Zenitu Čáslav. V červenci 2014 odešel na hostování do Karviné.\n\n"}
{"id": "1009279", "url": "https://cs.wikipedia.org/wiki?curid=1009279", "title": "Projekt lidského epigenomu", "text": "Projekt lidského epigenomu\n\nProjekt lidského epigenomu ( \"Human Epigenome Project\", HEP) je mezinárodní vědecký výzkumný projekt, jehož hlavním cílem je \"rozpoznat a zkatalogizovat všechny možné vzory metylace každého genu v každém hlavním typu lidské tkáně\". Je financován jak z vládních, tak ze soukromých zdrojů prostřednictvím konsorcia organizací, které se zabývají genetickým výzkumem. \n\nPo podobném projektu již nějaký čas volali vědečtí pracovníci z celého světa, kteří se zabývají výzkumem rakoviny.\n\nKonsorcium Projektu lidského epigenomu tvoří následující organizace:\n\n"}
{"id": "1009298", "url": "https://cs.wikipedia.org/wiki?curid=1009298", "title": "Jan Moravec", "text": "Jan Moravec\n\nJan Moravec (* 13. července 1987, Rohozná, Československo) je český fotbalový záložník, hráč klubu MFK Karviná.\n\nSvoji fotbalovou kariéru začal v Rohozné, odkud ještě jako žák zamířil v roce 1996 nejprve do Svitav a poté odešel o 5 let později do Bohemians Praha 1905. V létě 2006 se propracoval do prvního týmu mužstva. Na podzim 2009 zamířil na hostování do SK Kladno, odkud se po půl roce vrátil do Bohemians. 27. června 2014 prodloužil s klubem smlouvu do konce ročníku 2014/15.\n\nV létě 2015 mu nevyšlo angažmá v Itálii ani ve Slovanu Liberec, nakonec odešel na hostování do českého druholigového klubu MFK Karviná. S Karvinou slavil v sezóně 2015/16 postup do 1. české ligy. V létě 2016 do Karviné přestoupil.\n\n"}
{"id": "1009302", "url": "https://cs.wikipedia.org/wiki?curid=1009302", "title": "Juraj Šajmovič", "text": "Juraj Šajmovič\n\nJuraj Šajmovič (27. dubna 1932 – 20. dubna 2013) byl kameraman, fotograf, malíř a spisovatel.\n\nJuraj Šajmovič se narodil ve slovenských Piešťanech v rodině židovského právníka. V roce 1942 se s bratrem a rodiči uchýlil před sílící protižidovskou perzekucí do Maďarska a poslední půlrok před koncem války prožil s příbuznými v podzemním úkrytu na předměstí Piešťan, kde se, jak sám říkal, díky obkreslování poštovních známek naučil kreslit. Do roku 1950 navštěvoval gymnázium a poté přešel na Vyššiu školu umeleckého priemyslu v Bratislavě, kde vystudoval obor fotografie. Po maturitě absolvoval v letech 1954–1961 obor filmový a televizní obraz na pražské FAMU a od té doby v Praze žil. Svou fotografickou tvorbu prezentoval na mnoha skupinových i samostatných výstavách po celé České a Slovenské republice a několik jeho fotografií odkoupila například Slovenská národní galerie. V letech 1962–1972 byl kameramanem v Čs. armádním filmu, kde nejčastěji spolupracoval se svým spolužákem, režisérem Ivanem Balaďou, například na snímcích Metrum (1967) či celovečerním filmu Archa bláznů (1970). Od roku 1972 pracoval jako kameraman na volné noze a pokračoval převážně v práci televizní. Podílel se například na jedenáctidílném seriálu Sanitka (1984) či šestadvacetidílném seriálu Dobrodružství kriminalistiky (1989–93). \n\nPolistopadové období mu přineslo kromě práce pro televizi (Uctivá poklona, pane Kohn, 1992–93; Legenda Emöke, 1997; Píseň o lítosti, 1998) i účast na řadě celovečerních filmů pro kina (Do nebíčka, 1997; Návrat ztraceného ráje, 1999; Zpráva o putování studentů Petra a Jakuba, 2000; Mach, Šebestová a kouzelné sluchátko, 2001). V roce 1995 byla jeho kamera ve filmu Golet v údolí oceněna prestižní cenou Český lev a v roce 2009 mu Asociace českých kameramanů udělila Cenu za celoživotní dílo. Posledních dvacet let svého života strávil Juraj Šajmovič především malbou obrazů, které několikrát vystavoval v České i Slovenské republice. Několik měsíců před svojí smrtí také dokončil paměti, které byly vydány pod názvem \"Raj nie je len na nebesiach a peklo nie je len pod zemou\" (2015). Zemřel 20. dubna 2013, týden před svými jedenaosmdesátými narozeninami, po krátké nemoci.\n"}
{"id": "1009304", "url": "https://cs.wikipedia.org/wiki?curid=1009304", "title": "Sean O'Grady", "text": "Sean O'Grady\n\nSean O'Grady, přezdívaný Bubblegum Sean (* 10. února 1959) je úspěšný Realitní makléř v Oklahoma City a bývalý šampion v boxu, který se narodil v Austinu v Texasu. Jako syn boxerského trenéra Pata O'Gradyho a objev boxerského promotéra Jeana O' Gradyho se Sean pohyboval okolo boxu už jako malý chlapec. Když mu bylo 11 let, jeho rodina se usadila v Oklahoma City. Mimo to, že byl světový šampion je O'Grady také vysokoškolským absolventem, boxerským analytikem, televizní osobností, hercem a bývalým idolem mladistvých na celém středozápadě Spojených států. Uprostřed jeho boxerské kariéry byl Sean populární mezi mladými dívkami v celém okolí jeho domova, a nebylo neobvyklé, vidět mladé ženy z Oklahomy a přilehlých států, nosit trička Seana O'Gradyho nebo něco jiného co se k němu vztahovalo. A protože pravidelně žvýkal žvýkačku při vstupu do ringu před zápasem, dostal kvůli tomu přezdívku \"Bubblegum Sean\" (\"žvýkačka Sean\").\n\nO'Grady začal boxovat profesionálně v roce 1975. V roce 1980 měl svůj první titulový zápas, když mu šampion Lehké váhy asociace WBC Jim Watt dal příležitost bojovat o titul. O’Grady odcestoval do Skotska na zápas s Wattem, ale utrpěl tržnou ránu na hlavě, když ho soupeř \"hlavičkoval\" v začátku zápasu a prohrál technickým KO ve 12. kole. O'Grady protestoval o 24 hodin později proti výsledku zápasu a argumentoval tím, že rána byla způsobena úmyslně hlavou soupeře a ne legitimním úderem. Kvůli polemice, která byla kolem zápasu, WBA šampion Lehké váhy, Hilmer Kenty, dal O'Gradymu další příležitost bojovat o titul. Utkali se 12. dubna, 1981. O'Grady znovu utrpěl tržnou ránu na začátku zápasu, ale když knockdownoval Kentyho v druhém a osmém kole, vyhrál jednomyslným rozhodnutím na body. Podle časopisu Ring Magazine to byl jeden z deseti nejlepších zápasů roku 1981.\n\nČástečně kvůli problémům s jeho managerem/otcem nikdy nebránil WBA titul a byl mu nakonec odebrán. Pat O'Grady pak založil málo známou (a velmi krátce přeživší) World Athletic Association (WAA), která uznávala Seana jako šampiona. O'Grady ihned ztratil tento \"titul\" proti Andy Ganiganovi z Hawaie.\n\nO’Grady má záznam 81 vítězství (se 70 vítězstvími výsledkem KO) a 5 proher jako profesionální boxer.\nPo zápasu s Ganiganem ukončil kariéru a vzdoroval všemu pokušení o comeback. Nicméně, O'Grady nezmizel z veřejného života. V méně nápadné úloze poskytoval barevný komentář pro \"USA's Tuesday Night Fights\" než odešel mimo vysílání v roce 1998. Pak odešel komentovat zápasy ke stanici Fox Sports Network a také propůjčil hlas pro videohru Knockout Kings. V roce 1999, se objevil jako komentátor na \"Toughman\" TV Show vysílané na F/X kanálu. Také vydal vzdělávací video pojmenované \"Jak na box podle Seana O'Gradyho“. V roce 1992 byl uvedený do Dvorany slávy Světového boxu - World Boxing Hall of Fame (neplést se známější Mezinárodní Dvoranou slávy - International Boxing Hall of Fame).\n\n"}
{"id": "1009308", "url": "https://cs.wikipedia.org/wiki?curid=1009308", "title": "1885 v hudbě", "text": "1885 v hudbě\n\n\n\n"}
{"id": "1009316", "url": "https://cs.wikipedia.org/wiki?curid=1009316", "title": "Alette", "text": "Alette\n\nAlette je francouzská obec v departementu Pas-de-Calais v regionu Hauts-de-France. V roce 2011 zde žilo 368 obyvatel.\n\n\"Počet obyvatel\" \n\n"}
{"id": "1009317", "url": "https://cs.wikipedia.org/wiki?curid=1009317", "title": "Ivan Slezjuk", "text": "Ivan Slezjuk\n\nIvan Slezjuk (14. ledna 1896, Žyvačiv – 2. prosince 1973, Ivano-Frankivsk) byl ukrajinský řeckokatolický kněz a \"tajný\" biskup.\n\nNarodil se 14. ledna 1896 v Žyvačivově, (Stanislavovská oblast). Po absolvování kněžského semináře roku 1923, byl vysvěcen na kněze.\n\nV dubnu 1945, biskup Hryhorij Chomyšyn, pod hrozbou zatčení, Ivana Slezjuka vysvětil na biskupa Ukrajinské řeckokatolické církve, která byla pronásledována ze strany sovětských úřadů, aby nezůstala bez pastorace biskupa. Dne 2. června 1945 byl zatčen a uvězněn na jeden rok. Poté 12. června 1946 byl vojenským tribunálem odsouzen na deset let v lágře. Sloužil ve vorkutynskich lágrech. Dne 15. listopadu 1954 byl na základě amnestie propuštěn a vrátil se do Ivano-Frankivsku.\n\nRoku 1962 byl znovu zatčen a osdouzen k pěti letům v lágrech přísného řežimu. Po jeho propuštění 30. listopadu 1968, byl pod přísným dohledem KGB. Zemřel 2. prosince 1973 v Ivano-Frankivsku.\n\nProces blahořečení začal 6. března 2001. Proces byl projednáván jako zkoumání mučednictví. Blahořečen byl 27. června 2001 se skupinou 24 mučedníků ukrajinské řeckokatolické církve.\n\n"}
{"id": "1009318", "url": "https://cs.wikipedia.org/wiki?curid=1009318", "title": "Jiří Havránek", "text": "Jiří Havránek\n\nJiří Havránek (* 9. ledna 1987) je český fotbalový brankář působící v FK Dobrovice.\n\nSvoji fotbalovou kariéru začal v Libuši, odkud ještě jako dorostenec zamířil nejprve do Sparty Praha, poté se vrátil do Libuše a následně odešel do Bohemians Praha 1905. V roce 2008 se propracoval do prvního mužstva, odkud odešel hostovat do Zenitu Čáslav a o 3 roky později působil na hostování v Brozanech. V zimním přestupovém období ročníku 2014/15 odešel hostovat do Loko Vltavín.\n\n"}
{"id": "1009319", "url": "https://cs.wikipedia.org/wiki?curid=1009319", "title": "Clenleu", "text": "Clenleu\n\nClenleu je francouzská obec v departementu Pas-de-Calais v regionu Hauts-de-France. V roce 2011 zde žilo 184 obyvatel.\n\n\"Počet obyvatel\" \n\n"}
{"id": "1009335", "url": "https://cs.wikipedia.org/wiki?curid=1009335", "title": "Robert Pickton", "text": "Robert Pickton\n\nRobert William „Willie“ Pickton (* 24. října 1946) je kanadský sériový vrah a kanibal. Přiznal se k 49 vraždám žen, obviněn byl z 26 vražd. Porota ho uznala vinným z šestinásobné vraždy druhého stupně. Byl odsouzen k životu ve vězení bez možnosti podmínečného propuštění po 25 letech výkonu trestu.\n"}
{"id": "1009340", "url": "https://cs.wikipedia.org/wiki?curid=1009340", "title": "Roman Artemuk", "text": "Roman Artemuk\n\nRoman Artemuk (ukrajinsky Роман Артемук; * 12. srpna 1995, Novovolynsk, Ukrajina) je ukrajinský fotbalový útočník, od roku 2014 působil v Bohemians Praha 1905. Na jaře 2016 odešel do FK Dobrovice.\n\nSvoji fotbalovou kariéru začal v Novovolynsku, odkud ještě jako dorostenec zamířil nejprve do FK Nyva Vinnycja (z města Vinnycja), poté do Tempa Praha, FK Meteor Praha VIII a Bohemians Praha 1905. V roce 2014 se objevil v A-týmu mužstva Bohemians. V 1. české lize debutoval v dresu Bohemky 25. července 2014 proti AC Sparta Praha (prohra 1:2).\n\n"}
{"id": "1009343", "url": "https://cs.wikipedia.org/wiki?curid=1009343", "title": "In Conflict", "text": "In Conflict\n\nIn Conflict je čtvrté studiové album kanadského hudebníka Owena Palletta (druhé vydané pod jeho jménem). Album vyšlo v květnu 2014 u vydavatelství Domino Records ve spolupráci s Secret City Records a podílelo se na něm více hudebníků, mezi které patří například anglický ambientní hudebník Brian Eno nebo český orchestr Czech FILMharmonic Orchestra. Umístilo se na devátém místě v žebříčku Top Heatseekers časopisu \"Billboard\". Album bylo nominováno na cenu Polaris Music Prize.\n\n"}
{"id": "1009345", "url": "https://cs.wikipedia.org/wiki?curid=1009345", "title": "Petr Nerad", "text": "Petr Nerad\n\nPetr Nerad (* 6. února 1994) je český fotbalový záložník, od února 2015 působící v FC Vysočina Jihlava. Je bývalým mládežnickým reprezentantem Česka.\n\nSvoji fotbalovou kariéru začal v Sokole Řepy, odkud v roce 2002 přestoupil v průběhu mládeže do mužstva Bohemians Praha 1905. V zimním přestupovém období sezony 2011/12 se propracoval do prvního týmu. Na jaře 2012 s mužstvem sestoupil do 2. ligy, ale již po roce se s Bohemians vrátil do nejvyšší soutěže. 23. února 2015 odešel na hostování do klubu FC Vysočina Jihlava. V létě 2015 do mužstva natrvalo přestoupil. 21. července 2016 odešel na roční hostování do klubu FC Baník Ostrava. V létě 2017 se vrací z hostování do FC Vysočina Jihlava.\n\nJe bývalým mládežnickým reprezentantem České republiky od kategorie U16.\nZúčastnil se Mistrovství světa hráčů do 17 let 2011 v Mexiku, kde byla ČR vyřazena již v základní skupině D po 1 výhře a 2 porážkách. Nastupoval rovněž za výběry U18, U19, U20 a U21.\n\n"}
{"id": "1009353", "url": "https://cs.wikipedia.org/wiki?curid=1009353", "title": "Planet of Shades", "text": "Planet of Shades\n\nPlanet of Shades je hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejím hlavním autorem je Miroslav Fídler (Cybexlab). Hudbu do hry vytvořil František Fuka (Fuxoft). Hra vznikla v roce 1986. O dva roky později vzniklo pokračování Jet-Story. Oba tituly později komerčně vydala společnost Ultrasoft.\n\nHráč ovládá raketu podobnou vajíčku a musí ve velkém bludišti zničit všechny základny. Základny ničí pomocí bomb, které cestou posbírá. Hráč se může volně pohybovat doleva i doprava, ale pokud se pohybuje nahoru, tak mu bývá energie potřebná ke vznášení, takže ji v průběhu hry musí doplňovat. Hráče také obtěžují, při plnění jeho úkolu, příšery. Těm se může bránit střílením.\n\nHra obsahuje v jedné z obtížně dostupných místností narážku na podle Františka Fuky nepříliš oblíbeného Fídlerova staršího kolegu ze Svazarmu Daniela Dočekala ve formě divně vypadající hlavy, pod kterou je napsáno „Dočekal“.\n\n"}
{"id": "1009354", "url": "https://cs.wikipedia.org/wiki?curid=1009354", "title": "Soundedit", "text": "Soundedit\n\nSoundedit je mezinárodní hudební festival, který se věnuje hudebním producentům. Koná se v polském městě Lodž a jeho první ročník proběhl v roce 2009. Na šestém ročníku festivalu, který proběhl v říjnu 2014, vystoupili například Patrick Wolf, John Cale nebo slovinská skupina Laibach. V předchozích ročnících zde vystupovali například Flood, Dan Austin, Peter Hook nebo Bill Laswell. Festival také každoročně uděluje cenu Człowiek ze Złotym Uchem.\n\n"}
{"id": "1009355", "url": "https://cs.wikipedia.org/wiki?curid=1009355", "title": "Lukáš Budínský", "text": "Lukáš Budínský\n\nLukáš Budínský (* 27. března 1992, Praha, Československo) je český fotbalový záložník, od července 2014 působící v mužstvu MFK Karviná.\n\nSvoji fotbalovou kariéru začal ve Slavii Praha, odkud v průběhu mládeže zamířil nejprve do klubu FC Háje a následně do týmu Bohemians 1905.\n\nV průběhu jarní části sezony 2010/11 se propracoval do \"áčka\". V jeho dresu debutoval ve 29. ligovém kole hraném 21. května 2011 proti FK Teplice (remíza 1:1), na hřiště přišel v 90. minutě namísto Jana Štohanzla. Jednalo se o jeho jediný start.\n\nSvůj první a zároveň jediný ligový gól v ročníku vsítil proti svému bývalému mužstvu, Slavii Praha. Střelecky se prosadil v posledním 30. kole v 61. minutě, ale konečné porážce 1:3 na půdě soupeře nezabránil. Bohemians skončili v sezoně na 15. místě a sestoupili do 2. ligy. Budínský během roku nastoupoval pravidelně a připsal si v lize 27 střetnutí.\n\nPoprvé v sezoně se střelecky prosadil v pátém kole druhé nejvyšší soutěže, kdy svoji branku ze 75. minuty zvyšoval v utkání proti MFK OKD Karviná na konečných 5:1. Svoji druhou branku v ročníku dal na jaře 2013 proti 1. HFK Olomouc (výhra 5:1), když ve 25. minutě zvyšoval na průběžných 2:0. Za \"Bohemku\" nastoupil k 25 druholigovým zápasům a pomohl jí k návratu do první ligy.\n\nBohemians Praha 1905 pomohl na jaře 2014 k záchraně, o kterou mužstvu bojovalo až do posledního kola. V lize si připsal pouze osm startů, z toho pouze ve dvou nenastoupil jako střídající hráč. Trenér Jozef Weber a později i kouč Luděk Klusáček dávali prostor jiným hráčům.\n\nV červenci 2014 odešel z Bohemians kvůli větší herní vytíženosti na půl roku hostovat do druhé nejvyšší soutěže, kde podepsal smlouvu s klubem MFK OKD Karviná.\n\nSvůj ligový debut v Karviné si odbyl 2. 8. 2014 v úvodním kole proti Baníku Most (remíza 1:1), odehrál 90. minut. Svého prvního gólu v karvinském dresu se dočkal ve 2. kole proti Fotbalu Třinec (výhra 3:1), když otevřel skóre střetnutí. Prosadil se i v následujícím kole hraném 16. srpna 2014 proti FK Kolín, v 89. minutě rozhodl z penalty o výhře 1:0. V 9. kole vsítil svoji třetí branku v ročníku, když 4. 10. 2014 rozhodl ve 47. minutě zápas proti Baníku Sokolov. Karviná díky jeho trefě zvítězila v poměru 2:1. Následně se dvakrát trefil do sítě MFK Frýdek-Místek (výhra 4:2) a jednou z pokutového kopu proti SFC Opava (výhra 1:0). Posedmé se trefil v odvetě proti Třinci 22. listopadu 2014 v 16. kole, kdy se podílel na výhře 3:1. Po skončení podzimu se vrátil do Bohemians, kde podepsal novou smlouvu. Následně zamířil zpět na hostování do Karviné. Na jaře 2015 se prosadil pouze jednou, v 61. minutě snižoval v souboji 18. kola s FC MAS Táborsko na 1:2, utkání nakonec skončilo remízou 2:2. Během ročníku v lize odehrál 20 zápasů.\n\nSvých prvních gólů v ročníku se dočkal ve 3. kole hraném 15. 8. 2015 proti Slavoji Vyšehrad (výhra 4:0), trefil se ve 27. a v 84. minutě. Další dvoubrankový večer prožil 5. září 2015, kdy pomohl k vítězství 3:0 nad Opavou. Popáté se trefil ve 22. minutě proti Dynamu České Budějovice, Karviná vyhrála vysoko 5:0. V 11. kole s rezervou Sigmy Olomouc srovnával 17 minut před koncem na 1:1, Olomouc nakonec vyhrála v poměru 2:1. Ve 20. kole hraném 26. 3. 2016 vstřelil v páté minutě nastavení jedinou branku zápasu proti FC Sellier & Bellot Vlašim. Svůj osmý gól dal do sítě Baníku Sokolov, když v 52. minutě zvyšoval na konečných 2:0. 8. května 2016 otevřel skóre utkání proti FC Hradec Králové, Karviná zvítězila 2:0. Podesáté se střelecky prosadil následující týden ve 27. kole proti Táborsku (remíza 1:1). Ve 29. kole se trefil z penalty ve 48. minutě do sítě FK Pardubice (výhra 2:0). Toto vítězství dalo Karviné definitivní jistotu postupu do nejvyšší soutěže. Celkem v ročníku 2015/16 odehrál 28 druholigových zápasů. S 11 vstřelenými brankami se navíc stal společně s tehdy varnsdorfským Ladislavem Martanem druhým nejlepším střelcem Fotbalové národní ligy, za nejlepším kanonýrem Janem Pázlerem z FC Hradec Králové zaostali o šest branek.\n\nV létě 2016 do Karviné přestoupil, s vedením mužstva podepsal tříletý kontrakt. Svého premiérového gólu za Karvinou v 1. lize docílil 10. září 2016 v šestém kole proti Vysočině Jihlava (výhra 3:0), ve 13. minutě dal branku na 1:0. Následně se trefil dvakrát 30. 10. 2016 v souboji nováčků, Karviná i díky jeho trefám z 6. a 78. minutě porazila Hradec Králové 4:3. Svůj třetí gól dal proti FK Mladá Boleslav, zápas skončil remízou 1:1. Následně se trefil v odvetě proti Jihlavě hrané 11. března 2016, když v 15. minutě otevřel skóre střetnutí. Svůj šestý gól v ročníku dal 19. 3. 2017 v následujícím 21. kole proti FC Viktoria Plzeň (prohra 2:3), prosadil se v 75. minutě.\n\nAktuální k 20. březnu 2017\n\n"}
{"id": "1009365", "url": "https://cs.wikipedia.org/wiki?curid=1009365", "title": "Věra Beránková-Ducháčková", "text": "Věra Beránková-Ducháčková\n\nVěra Beránková-Ducháčková (19. listopadu 1909 Praha – 1994) byla česká sochařka-figuralistka období realismu v Praze.\n\nVystudovala Uměleckoprůmyslovou školu v Praze (prof. Josef Mařatka, prof. Karel Dvořák) a pokračovala na Academie Scandinave v Paříži (prof. Charle Despiau). Roku 1936 vyhrála soutěž na pomník Jana Husa pro Panteon Národního muzea v Praze, socha byla osazena roku 1939. Roku 1942 originál sochy odstranili nacisté, po roce 1945 se vrátil na původní místo. Dochoval se také sádrový autorský model v měřítku 1:1 (Lapidárium Národního muzea). \n\nSpolečně se svým manželem, sochařem Jiřím Beránkem (* 1903) navrhla pomník Bedřicha Smetany. Po druhé světové válce se zapojila do programu sochařské výzdoby veřejných prostranství v duchu socialistického realismu. \n\nVěnovala se také tvorbě medailí (např. Hans Selye, 1968).\n\n\n"}
{"id": "1009366", "url": "https://cs.wikipedia.org/wiki?curid=1009366", "title": "Milan Havel", "text": "Milan Havel\n\nMilan Havel (* 7. srpna 1994) je český fotbalový obránce a bývalý mládežnický reprezentant, od července 2017 hráč klubu FC Viktoria Plzeň.\n\n15.9.2019\nMilan Havel zpět v klubu Bohemians 1905\n\nSvoji fotbalovou kariéru začal v Bohemians Praha 1905, odkud se propracoval v průběhu ročníku 2012/13 do prvního mužstva a postupně se stal stabilním členem základní sestavy. V červenci 2017 přestoupil do FC Viktoria Plzeň, která za něj podle médií zaplatila částku okolo 20 milionů korun.\n\nHavel nastupoval v českých mládežnických reprezentacích U20 a U21.\n\nTrenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\n"}
{"id": "1009368", "url": "https://cs.wikipedia.org/wiki?curid=1009368", "title": "Devoční formule", "text": "Devoční formule\n\nDevoční formule (z lat. \"devotio\", tj. \"oddanost, věrnost\") je rétorické sebe ponížení. Není součástí klasické rétoriky, ale objevuje se až v pozdní antice, má proto často křesťanský podtext.\n\nV oficiálních, formálních textech úřadů a kanceláří se devoční formule často vyskytují v listinách jako součást intitulace. V případě světských panovníků se jedná o formuli \"z Boží milosti\" (lat. \"dei gratia\", případně \"divina favente clementia\", něm. \"von Gottes Gnaden\"), kde současně potvrzuje autoritu vydavatele, a u papežů \"Servus servorum Dei\" (\"služebník služebníků Božích\"), ze které se stal posléze jeden z papežských titulů.\n\nTaké v konvenční společenské řeči sloužily formule jako \"Váš (nejoddanější) služebník\" k vyjádření stavovsko-sociálního sebepojetí. Zda byla tyto sebeoznačení vážná či jen předstíraná, záviselo případ od případu. Pokorné formule se užívají i dnes, např. \"moje maličkost\", znějí však staromódně či ironicky.\n\nBlízko má k devoční formuli také rétorické captatio benevolentiae, které často slouží básníkovi v prologu či epilogu literárního díla, aby své posluchače či čtenáře ujistil o své nedůstojnosti a dosáhl tak lépe přízně publika.\n"}
{"id": "1009369", "url": "https://cs.wikipedia.org/wiki?curid=1009369", "title": "Viktor Dankl", "text": "Viktor Dankl\n\nViktor Julius Ignaz Ferdinand hrabě Dankl von Krásnik (18. září 1854 Udine – 8. ledna 1941 Innsbruck) byl generálplukovník rakousko-uherské armády.\n\nNarodil se do rodiny kapitána rakousko-uherské armády. Roku 1865 se rodina po odchodu otce z armády odstěhovala do Görzu a později do Terstu. V obou městech studoval německé gymnázium. Ve 14 letech šel studovat na c. a k. kadetní školu do Sankt Pölten a v roce 1870 přešel na Tereziánskou vojenskou akademii ve Vídeňském Novém Městě. V roce 1873 byl povýšen do hodnosti poručíka (Leutnant) a byl převelen k dragounům. V letech 1877 - 1879 studoval na Kriegsschule (válečná škola) ve Vídni a od 1. prosince 1880 byl přidělen k 8. brigádě kavalérie do Prahy jako štábní důstojník. Roku 1883 byl odvelen k hlavnímu štábu 32. pěší divize v Budapešti. Roku 1896 byl jmenován vedoucím štábu XIII. armádního sboru v Agramu. Roku 1899 byl jmenován vedoucím centrální kanceláře c. a k. štábu ve Vídni. Po povýšení na generálmajora 16. května 1903 převzal velení nad 66. pěší brigádou v Komáromu. Roku 1905 mu bylo svěřeno velení nad 16. pěší brigádou v Tridentu. S povýšením do hodnosti Podmaršál v roce 1907 se stal velitelem 36. pěší divize v Záhřebu. Před začátkem 1. světové války dosáhl vrcholu kariéry převzetím velení XIV. armádního sboru v Innsbrucku. Zodpovídal za ochranu severního, jižního a welschského Tyrolska.\n\nV roce 1912 byl povýšen na generála kavalérie a při mobilizaci v roce 1914 začal velet 1. armádě, která se skládala z I, V a X. armádního sboru. S 1. armádou získal pro Rakousko první vítězství nad Rusy v bitvě u Krašiku. Se svými jednotkami postoupil od 23. až 25. srpna 1914 k Lublinu.\n\nV květnu 1915 byl převelen na italskou frontu a převzal velení nad obranou Tyrol. S nedostatečnými silami se mu podařilo zastavit italské útoky do té doby, než dorazily posily z ruské fronty. V březnu 1916 převzal velení nad jarní ofenzivou v Trentinu. Po povýšení na generálplukovníka 1. května 1916 vedl útoky 11. armády jižně od Rovereta a Zugna Torta a dobyl skoro celé Vallarsa, Col Santo masív až po Monte Pasubio a Val Posino jižně od Arsiero.\n\nZe zdravotních důvodů předal velení generálplukovníkovi Franzi Rohrovi von Denta.\n\n"}
{"id": "1009370", "url": "https://cs.wikipedia.org/wiki?curid=1009370", "title": "Glenn Quinn", "text": "Glenn Quinn\n\nGlenn Martin Christopher Francis Quinn (28. května 1970 Dublin – 3. prosince 2002 Los Angeles, Kalifornie) byl irský herec.\n\nNarodil se v Dublinu, své dětství strávil v USA, dospívání naopak opět v Irsku. Jako teenager hrál na bicí v irské rockové skupině Revival, působil také v místních divadlech. V roce 1988 se přestěhoval se svou rodinou do Kalifornie. Jeho prvními pracemi byly reklamy a videoklipy, v televizi debutoval epizodní rolí v seriálu \"Beverly Hills 90210\" v roce 1990, o rok později dostal premiérovou roli ve filmu \"Křik\". V letech 1990–1997 hrál v sitcomu \"Roseanne\", v roce 1992 působil v dobrodružném seriálu \"Covington Cross\". Roku 1999 ztvárnil v seriálu \"Angel\" postavu Doyla, o tři roky později se představil ve svém posledním snímku \"R.S.V.P.\"\n\nDne 3. prosince 2002 byla nalezen mrtvý v bytě svého přítele v losangeleské čtvrti North Hollywood, příčinou smrti bylo předávkování heroinem.\n\n"}
{"id": "1009372", "url": "https://cs.wikipedia.org/wiki?curid=1009372", "title": "Adam Klavík", "text": "Adam Klavík\n\nAdam Klavík (* 6. dubna 1990) je český fotbalový útočník, od srpna 2014 působící v Loko Vltavín.\n\nSvoji fotbalovou kariéru začal v Písku, odkud ještě jako dorostenec přestoupil do Slavie Praha. V roce 2009 se dohodl na kontraktu s Českými Budějovicemi. Od zimy 2010/11 působí na hostování v jiných klubech. Konkrétně v roce 2011 ve Varnsdorfu, v ročníku 2011/12 zpět v Písku, na podzim 2012 v Horních Měcholupech, na jaře 2013 v Mostě. V červenci 2013 České Budějovice definitivně opustil a přestoupil do Bohemians Praha 1905, kde po roce předčasně skončil a dohodl se na kontraktu s Lokem Vltavín.\n\n"}
{"id": "1009373", "url": "https://cs.wikipedia.org/wiki?curid=1009373", "title": "Šéfe, to je věc!", "text": "Šéfe, to je věc!\n\nŠéfe, to je věc! je československá televizní komedie z roku 1982 režírovaná Hynkem Bočanem. Film je 1. dílem ze série pěti volně navazujících komedií s podvodníky Pepanem, Járou a Marcelou. Celá série vyšla na DVD pod souborným názvem Šéfové.\n\nFilm vypráví o trojici podvodníků, a to je sňatkový podvodník Pepan, zloděj aut Jára a prostitutka Marcela.\n\nFilm \"Já to tedy beru, šéfe...!\", ve kterém shodou okolností hraje také Petr Nárožný hlavní postavu, vypráví o něčem jiném a do série nepatří.\n\nPetr Nárožný, Karel Heřmánek, Naďa Konvalinková, Jaroslava Kretschmerová, Miloš Vávra, Uršula Kluková a další.\n\n"}
{"id": "1009376", "url": "https://cs.wikipedia.org/wiki?curid=1009376", "title": "Petr Dočekal", "text": "Petr Dočekal\n\nSvoji fotbalovou kariéru začal v ČAFC Praha, odkud v průběhu mládeže zamířil do Bohemians Praha 1905. Před sezonou 2014/15 se propracoval do prvního mužstva, které kvůli zdravotním problémům musel v létě 2016 opustit.\n\n"}
{"id": "1009377", "url": "https://cs.wikipedia.org/wiki?curid=1009377", "title": "Šéfe, jdeme na to!", "text": "Šéfe, jdeme na to!\n\nŠéfe, jdeme na to! je československá televizní komedie z roku 1984 režírovaná Hynkem Bočanem. Film je 3. dílem ze série pěti volně navazujících komedií s podvodníky Pepanem, Járou a Marcelou. Celá série vyšla na DVD pod souborným názvem Šéfové.\n\nPepan, Jára a Marcela jsou na stopě podvodnice Barbary, která je v minulém díle okradla o peníze ze společného podvodu.\n\nHrají: Petr Nárožný, Karel Heřmánek, Naďa Konvalinková, Jiřina Bohdalová, Jaroslava Kretschmerová, Miloš Vávra, Vladimír Hrubý a další.\n\n"}
{"id": "1009378", "url": "https://cs.wikipedia.org/wiki?curid=1009378", "title": "Liverpool Sound City", "text": "Liverpool Sound City\n\nLiverpool Sound City je hudební festival, jehož první ročník se konal v roce 2008. Na prvním ročníku festivalu, který se koná vždy v květnu v Liverpoolu, vystoupili mimo jiné The Rascals a Erza Bang. V pozdějších letech zde vystoupila řada dalších hudebníků. V roce 2014 zde hráli například Wolf Alice a Jon Hopkins. Hlavními řečníky tohoto ročníku byli John Cale a Thurston Moore. Cale zde vystupoval znovu v roce 2017 – tentokrát uvedl speciální program, při němž hrál písně skupiny The Velvet Underground.\n\n"}
{"id": "1009379", "url": "https://cs.wikipedia.org/wiki?curid=1009379", "title": "V tomhle zámku straší, šéfe!", "text": "V tomhle zámku straší, šéfe!\n\nV tomhle zámku straší, šéfe! je československá televizní komedie z roku 1989 režírovaná Hynkem Bočanem. Film je 5. dílem ze série pěti volně navazujících komedií s podvodníky Pepanem, Járou a Marcelou. Celá série vyšla na DVD pod souborným názvem Šéfové.\n\nPepan, Jára a Marcela mají v plánu vyloupit zámek (v zámku pracují jako zaměstnanci). Ovšem do toho se jim začne motat podvodnice Barbara (Jiřina Bohdalová) která je chce předejít. Proto nastupuje do zámku jako knihovnice jako profesorka pod jménem Roubková. Nakonec je ale kastelán (Jiří Sovák) odhalí a trojici podvodníčků ze zámku propustí.\nPetr Nárožný, Karel Heřmánek, Naďa Konvalinková, Jiřina Bohdalová, Jiří Sovák, Uršula Kluková, Pavel Nový a další.\n\n"}
{"id": "1009380", "url": "https://cs.wikipedia.org/wiki?curid=1009380", "title": "Filozofická fakulta Trnavské univerzity v Trnavě", "text": "Filozofická fakulta Trnavské univerzity v Trnavě\n\nFilozofická fakulta Trnavské univerzity vznikla v roce 1992 pod původním názvem \"Fakulta humanistiky\". Spolu s Pedagogickou fakultou Trnavské univerzity je zakládající fakultou současné Trnavské univerzity.\n\n\n\n"}
{"id": "1009381", "url": "https://cs.wikipedia.org/wiki?curid=1009381", "title": "Teologická fakulta Trnavské univerzity v Trnavě", "text": "Teologická fakulta Trnavské univerzity v Trnavě\n\nTeologická fakulta Trnavské univerzity v Trnavě sídlí v Bratislavě a zajišťuje vzdělání pro řeholní kněze a laiky. Její činnost se rozvíjí v rámci asociace jezuitských univerzit v Evropě (ASJEL) a také v dvoustranných vztazích s jednotlivými univerzitami.\n\n\n\n"}
{"id": "1009382", "url": "https://cs.wikipedia.org/wiki?curid=1009382", "title": "Rock 'n' Roll (album, John Lennon)", "text": "Rock 'n' Roll (album, John Lennon)\n\nRock 'n' Roll je šesté studiové album Johna Lennona. Bylo vydáno v roce 1975 a obsahuje coververze písní konce padesátých a začátku šedesátých let. Nahrávání bylo problematické a trvalo celý rok. Lennon byl zažalován Morrisem Levym kvůli porušení autorských práv na jeden verš ve skladbě \"Come Together\". Jako součást dohody musel Lennon na toto album začlenit tři skladby vlastněné Levym. Protože dříve před vydáním tohoto alba vyšlo album \"Walls and Bridges\", které obsahovalo jednu skladbu vlastněnou Levym, Levy Lennona znovu zažaloval v domnění, že došlo k porušení jejich dohody.\n\n\n"}
{"id": "1009385", "url": "https://cs.wikipedia.org/wiki?curid=1009385", "title": "Martin Kolář (fotbalista)", "text": "Martin Kolář (fotbalista)\n\nMartin Kolář (* 18. září 1983, Praha, Československo) je český fotbalový záložník, od července 2014 hrál v FC Elseremo Brumov.\n\nSvoji fotbalovou kariéru začal v Sokolu Stodůlky, odkud ještě jako dorostenec přestoupil v roce 1997 do Bohemians Praha 1905. O 5 let později se propracoval do prvního mužstva a v roce 2002 zamířil na své první zahraniční angažmá do belgického Anderlechtu. Na podzim 2005 hostoval ve Stoke City a jarní část ročníku 2005/06 strávil v KVC Westerlo. Poté hrál půl roku za AC Ajaccio, kde hostoval. V roce 2007 zamířil do Helsingborgs IF. Následně hrál za kyperské týmy AEP Pafos a Apollon Limassol. V únoru 2013 se vrátil do Bohemians, kde před sezonou 2014/15 skončil.\n\nHrál za české reprezentační výběry U19 a U21.\n\n"}
{"id": "1009398", "url": "https://cs.wikipedia.org/wiki?curid=1009398", "title": "Look Up", "text": "Look Up\n\nLook Up je čtvrté sólové studiové album amerického písničkáře Boba Neuwirtha, vydané dne 19. března roku 1996 prostřednictvím hudebního vydavatelství Watermelon Records. Producentem alba byl sám Neuwirth a podílela se na něm řada hudebníků, jako jsou například kytaristé Gary Lucas a Elliott Murphy či zpěvačka Patti Smith, která svým vokálem přispěla do písně „Just Like You“ (je rovněž spoluautorkou písně). Autorem obalu alba je Gilbert Shelton.\n\n"}
{"id": "1009402", "url": "https://cs.wikipedia.org/wiki?curid=1009402", "title": "Slovenský kopov", "text": "Slovenský kopov\n\nSlovenský kopov (anglicky: \"Slovakian Hund\") je jediné plemeno honiče, které bylo vyšlechtěno na území Slovenska; je to slovenské národní plemeno.\nSlovenský kopov je výkonný lovecký honič a barvář. První slovenští kopovové byli oproti dnešnímu typu vyšší a silnější. Prosazovala se především hlasitost na stopě a vytrvalé pronásledování a blokování zvěře. Později se začíná, s ohledem na zvláštní podmínky slovenských lesů, prosazovat menší typ honiče, avšak při zachování fyzické síly a odvahy. Slovenský kopov se používá především jako lovecký pes na černou zvěř, dravce, ale i jako hlídací pes. Kopov je zmiňován a odlišen od jiných psů již v Prostonárodných slovenských povestiach, vydaných Pavlem Dobšinským v 19. stol., jako plemeno královského dvora. Zápisy do plemenné knihy a vydávání rodokmenů začaly od roku 1940, kdy byla založena Slovenská plemenná kniha psů. O cílevědomé šlechtění plemene se zasloužily především kynologové Koloman Slimák, Andrej Renča a František Siget , ve kterém se ale ztrácejí barevné variety kopova a zůstává jen černá s pálením.\nStavba těla je lehčí, ale vždy pevné kostry. Má obdélníkový tvar těla. Čenich je vždy černé barvy. Tlama je rovná, v poměru k lebce přiměřeně dlouhá a ne příliš široká. Nemá převislé pysky, jsou krátké, přiléhající, tenké, se zřetelným koutkem. Oči mandlového tvaru jsou hlubší vsazeny a tmavé. Oční víčka jsou vždy černé. Uši jsou posazeny poněkud nad rovinou oka, přiléhavé, zaokrouhlené a středně dlouhé. Tlapka je oválná, prsty dobře klenuté, drápy vždy černé a silné. Polštářky na tlapkách vždy dobře vyvinuté, tmavého zbarvení. Ocas je v klidu nesený svisle a v akci šavlovitě vzhůru. Srst je 2–5 cm dlouhá, středně hrubá, přiléhavá a hustá. Na zádech, krku a ocase delší. Zbarvení má černé s hnědými až mahagonovými odznaky na končetinách. Slovenský kopov je inteligentní, temperamentní a ostrý, proto se používá zejména na divočáky. Vyniká vytrvalým a hlasitým sledováním teplé stopy až několik hodin. Používá se jako hlídací a lovecký pes.\n\nMladí jedinci tohoto plemene jsou bouřliví, samostatní a vyzývaví, zejména samci vyžadují pevnou ruku . Avšak okolo čtvrtého roku života se až 90 % z nich zklidní. Jsou to hraví a bystří psi, kteří svoje kladné schopnosti dokáží využít i ve váš neprospěch. Jsou tvrdohlaví, ale pokud se vám podaří jim dokázat, kdo je tady \"šéf\", pak vám bude skvělými společníky i ochránci do života. Pokud vůdce uznávají, jsou k němu velmi loajální.\n\nJe vhodné, aby žili společně s dětmi, ale jen v případě, že v socializační fázi si na ně dostatečně zvykli.\n\nDva samci tohoto plemene na jednou území nedělají dobrotu — právě proto, že je plemeno tak dominantní a vyzývavé často bojují dva samci o jedno území a může to skončit i smrtí poraženého psa. Pokud jsou ale na jednou území dvě feny nebo pes a fena, většinou není problém, feny jsou totiž mnohem klidnější, mírumilovnější a ne tak dominantní.\n\nMá sklony pronásledovat rychle se pohybující předměty, nevyjímaje jiná domácí zvířata nebo cyklisty, proto si dávejte pozor a nezanedbávejte socializaci.\n"}
{"id": "1009406", "url": "https://cs.wikipedia.org/wiki?curid=1009406", "title": "Lutzmannsburg", "text": "Lutzmannsburg\n\nLutzmannsburg (maďarsky: Locsmánd, chorvatsky: Lucman) je městys v okrese Oberpullendorf v Burgenlandu v Rakousku.\n\nObec se nachází ve středním Burgenlandu v průměrné výšce 204 m n. m. Patří do jihovýchodní části politického okresu Oberpullendorf. Oblast kolem Lutzmannsburgu je na západním pokraji Malé uherské nížiny, která spadá do Panonské pánve. Oblast je odvodňována řekou Rabnitz (maďarsky \"Répce\"), do které se vlévají přítoky Raidingbach a Stooberbach.\n\nMěstys je tvořen dvěma obcemi : Lutzmannsburg (643) a Strebersdorf (241), které mají dohromady zhruba 884 obyvatelů.\nLutzmannsburg patří tak jako obce Horitschon, Deutschkreutz, Raiding a Neckenmarkt do Blaufränkischlandu, vinařské oblasti ve středním Burgenlandu. Zde se pěstuje především víno odrůdy Blaufränkisch – Frankovka.\n\nLutzmannsburg ekonomicky velmi utrpěl tím, že byl bezprostředně u Železné opony. Ekonomika zde zaostávala, byla zaměřena jen na zemědělství a vinařství. Teprve po roce 1990, kdy započala výstavba termálních lázní, začal hospodářský vzestup.\n\npěstování vinné révy je v této oblasti tradiční již od 13. století. V současnosti je v obci 18 podniků, které se zabývají výrobou lahvového vína. V místním podnebí se daří vínům: červeným - Blaufränkisch, Zweigelt, Cabernet Franc, Cabernet Sauvignon, Merlot aj. a bílým : Müller-Thurgau, Goldburger, Welschriesling, Grüner Veltliner aj.\n\nPři výzkumných vrtech v roce 1989, těsně u hranic s Maďarskem, byl navrtán silný zdroj termální vody. V červnu 1993 bylo započato s výstavbou lázní a již v září 1994 byl otevřen lázeňský komplex. Na základě chemických rozborů byla v roce 1997 zdejší voda uznána jako léčivá.\nVýstavba samotných lázní a jejich následná rekonstrukce byla silně podporována v souladu s programem financování EU.\n\nV roce 2007 byl u rybníku o rozloze zhruba 60 arů vybudován kemp s kapacitou až 170 míst.\n\nS výstavbou lázní došlo i k rozšíření infrastruktury v obci a tím i k význačnému rozvoji cestovního ruchu. Je však na škodu, že hraniční přechod do Maďarska je pouze pro chodce.\n"}
{"id": "1009407", "url": "https://cs.wikipedia.org/wiki?curid=1009407", "title": "Lost Gardens of Heligan", "text": "Lost Gardens of Heligan\n\nLost Gardens of Heligan u Mevagissey v Cornwallu, jsou jedněmi z nejoblíbenějších botanických zahrad ve Velké Británii. Úprava zahrady je typická pro devatenácté století, gardenesque styl anglického parku, s oblastmi různého charakteru a různým designem, napodobeninami a atrakcemi. Zahrady Lost Gardens of Heligan byly vytvářeny členy rodiny Cornish Tremayne, v období od poloviny 18. století až do počátku 20. století, a stále jsou součástí majetku rodu Heligan. Jsou to soukromé zahrady.\n\nV zahradách rostou věkovité a kolosální rododendrony a kamélie, je zde řada jezer napájených čerpadlem přes sto let starým, velmi produktivní květinové a zeleninové zahrady, italská zahrada a prostor naplněný subtropickými stromovitými kapradinami stromu nazývaný \"Jungle\". V zahradách mají také jámy na ananas (pařeniště na přezimování), vyhřívané pomocí rozkládající se chlévské mrvy, a dvě figurky z kamenů a rostlin, známé jako „Mud Maid“ (hliněná služka) a „Giant's Head“ (obří hlava).\n\nPřed první světovou válkou zahrada zaměstnávala 22 zahradníků, ale protože válka vedla k úmrtí 16 z těchto zahradníků, v roce 1916 o zahradu se pečovalo jen o 8 mužů. Dům byl pronajat po většinu 20. století a používán americkou armádou během druhé světové války, a pak přeměněn na byty a prodán, bez zahrady, v roce 1970. V této souvislosti se zahrady dostaly do stavu zanedbání a návštěvnost upadla.\nPo bezdětné smrti Jacka Tremayne, majitele zahrad, se dostaly do vlastnictví několika členů rozšířené rodiny Tremaynových. Jeden z nich, John Willis, žil v této oblasti, a zaranžoval návštěvu hudebního producenta Tima Smita v zahradě. On a skupina kolegy nadšenců se rozhodla obnovit zahrady do jejich bývalé slávy, a nakonec si je pronajali od rodiny Tremayne. Restaurování zahrad, bylo námětem šesti částí televizního seriálu z produkce Bamboo Productions na Channel 4 a Cicada Films v roce 1996, se ukázalo jako úspěch, a to nejen pro revitalizaci zahrady, ale také pro místní ekonomiku v okolí Heligan.\n\n\n"}
{"id": "1009414", "url": "https://cs.wikipedia.org/wiki?curid=1009414", "title": "Pyriflegethón", "text": "Pyriflegethón\n\nPyriflegethón či Flegethón (starořecky \"Πυριφλεγέθων\" „ohněm planoucí“ či \"Φλεγέθων\" „planoucí) je v řecké mytologii jedna z pěti podsvětních řek, společně se Styx, Léthé, Kokýtem a Acherónem.\n\nV antické literatuře je tato řeka zmiňována jen spoře: Homérova \"Odysseia\" zmiňuje jen že se Pyriflegethón na počátku Hádu vlévá do Acherónu, Platónův \"Faidón\" že mezi Ókeanem a Acherónem a na zem z něj pronikají proudy lávy, podle Ovidiových \"Proměn\" Démétér vychrstla vodu z této řeky do tváře Hádova zahradníka Askalafa.\n\n"}
{"id": "1009417", "url": "https://cs.wikipedia.org/wiki?curid=1009417", "title": "Olga Krijtová", "text": "Olga Krijtová\n\nOlga Krijtová-Fuchsová (30. března 1931, Hradec Králové – 7. listopadu 2013, Praha) byla přední česká nederlandistka, vysokoškolská pedagožka a překladatelka z nizozemštiny. \n\nPo maturitě na gymnáziu v Nymburku vystudovala v letech 1950–1955 nizozemštinu a angličtinu na Filozofické fakultě Univerzity Karlovy. Roku 1956 se provdala za Nizozemce Hanse Krijta, který se roku 1948 uchýlil do Československa, protože se nechtěl jako voják podílet na potlačování boje za nezávislost v Nizozemské východní Indii (dnešní Indonésie).\n\nOd roku 1955 do roku 1999 působila jako vysokoškolská učitelka na katedře germanistiky, nederlandistiky a nordistiky Filozofické fakulty Univerzity Karlovy, roku 1967 získala titul PhDr, roku 1990 se stala docentkou nizozemské literatury.\n\nDo češtiny přeložila přes sedmdesát titulů pro dospělé čtenáře a pro děti a mládež od celé řady nizozemských a vlámských autorů. Kromě toho publikovala odborné stati z literární historie a vlastní drobné prózy. Je také autorkou vysokoškolských skript, prvních českých dějin nizozemské literatury a spoluautorkou učebnice nizozemštiny.\n\nZa svou překladatelskou činnost získala roku 1969 nejvýznamnější nizozemskou překladatelskou cenu Martinuse Nijhoffa (Martinus Nijhoff Vertaalprijs), stala se členskou v Královské akademii nizozemského jazyka a literatury v Gentu a nositelkou Oranžsko-Nasavského řádu v hodnosti důstojníka (Officier in de Orde van Oranje-Nassau), roku 2006 české ocenění Magnesia Litera za překlad románu \"Fámy\" (Geruchten) vlámského spisovatele Huga Clause a roku 2007 Překladatelskou cenu nizozemského literárního fondu NLPVF (Vertalersprijs van het Nederlands Literair Productie- en Vertalingenfonds) za zásluhy o propagaci nizozemské literatury v České republice).\n\n\n\n\n"}
{"id": "1009418", "url": "https://cs.wikipedia.org/wiki?curid=1009418", "title": "Ballad of a Thin Man", "text": "Ballad of a Thin Man\n\n„Ballad of a Thin Man“ je píseň amerického písničkáře Boba Dylana. Pochází z jeho šestého alba \"Highway 61 Revisited\" vydaného dne 30. srpna roku 1965. Její původní verze byla nahrána v newyorském studiu Columbia Studios dne 2. srpna téhož roku. O nahrávací frekvence se staral Bob Johnston a Dylana hrajícího na klavír v písni doprovodili kytarista Mike Bloomfield, baskytarista Harvey Goldstein, varhaník Al Kooper a bubeník Bobby Gregg. Předmětem textu písně byl profesor Jeffrey Owen Jones, který se s Dylanem setkal před jeho vystoupením na festivalu Newport Folk Festival. Později píseň nahráli například Jamie Saft, Robyn Hitchcock nebo skupiny Grateful Dead, The Grass Roots a Golden Earring.\n"}
{"id": "1009420", "url": "https://cs.wikipedia.org/wiki?curid=1009420", "title": "Písekit", "text": "Písekit\n\nPísekit ((YCeCaAsFeU)(NbTiTa)(O,OH)4) je nerost, který může vykazovat zvýšenou radioaktivitu. Písekit byl poprvé popsán v roce 1924 profesorem Augustem Krejčím. Tvoří sloupcovité krystaly a paprsčité shluky, je žlutozelený, hnědočerný, mastně lesklý. Doprovází monazit a xenotim v pegmatititech v Písku a Údraži. Nazván podle původní lokality.\n"}
{"id": "1009430", "url": "https://cs.wikipedia.org/wiki?curid=1009430", "title": "Řeřišnice nedůtklivá", "text": "Řeřišnice nedůtklivá\n\nŘeřišnice nedůtklivá (\"Cardamine impatiens\") je poměrně nenápadná, stínomilná, bíle kvetoucí rostlina bez ekonomického významu, druh z rodu řeřišnice. V České republice je hojně rozšířena.\n\nŘeřišnice nedůtklivá vyrůstá v Evropě téměř souvisle od Britských ostrovů a Pyrenejského poloostrova na západě až po řeku Volhu na východě. Na severu je evropský areál výskytu ohraničen Skandinávským poloostrovem a na jihu Apeninským a Balkánským poloostrovem. Poměrně izolované arely jsou na Kavkaze, východní Sibiři, ve Střední Asii, na indickém subkontinentu, v Číně, Koreji a Japonsku. Byla zavlečena do Severní Ameriky a Jižní Afriky.\n\nRoste nejčastěji na vlhké, kyselé, na živiny bohaté půdě v řídkých listnatých lesích, na mýtinách nebo podél lesních cest. V Česku, kde je považována za původní druh, se vyskytuje téměř na celém území od nížin až do podhůří.\n\nObvykle lysá dvouletá bylina vysoká 10 až 80 cm s přímou rovnou nebo zprohýbanou lodyhou vyrůstající z větveného kořene. Rýhovaná dutá lodyha může být v celé délce jednoduchá nebo v horní polovině rozvětvená. Přízemní růžice listů, vyrostlá v prvém roce a v době kvetení již suchá, je tvořena lichozpeřenými listy se čtyřmi až osmi páry řapíčkatých, obvejčitých, po obvodě laločnatých až peřenodílných lístků. Hustě vyrůstající útlé lodyžní listy jsou střídavé, krátce řapíkaté a mají ouška objímající lodyhu. Tyto listy bývají lichozpeřené se třemi až deseti páry lístků rozličných tvarů které mohou být celokrajné až zubaté a celistvé či peřenodílné.\n\nNa koncích větví vyrůstá v prodlužujícím se hroznu 15 až 30 čtyřčetných květů. Podlouhlé kališní lístky s blanitým lemem jsou asi 1,5 mm velké. Obkopinaté a na vrcholu okrouhlé korunní lístky bílé barvy jsou dlouhé 2,5 až 3 mm. Šest čtyřmocných tyčinek nese žlutozelené vejčité prašníky, tenká čnělka je zakončena půlkulovitou bliznou. Kvetou od května do července.\n\nPlody jsou šešule, 15 až 25 mm dlouhé a 1 mm tlusté, které rostou na šikmo odstávajících stopkách. Po doteku v době zralostí se chlopně šešulí pružně zkroutí a hnědá elipsoidní zploštělá semena, asi 1 mm velká, se vymršťují až na metr daleko od rostliny; životaschopnost semen je delší než pět let. Druh se rozmnožuje výhradně semeny která mohou být rozšiřovaná větrem, přívalovou vodou nebo lidskou činností.\n\nŘeřišnice nedůtklivá je pro lidskou populaci hospodářsky bezvýznamnou rostlinou, pouze v tradiční čínské medicíně se oleje získaného ze semen používá jako léku.\n\n\n \n"}
{"id": "1009439", "url": "https://cs.wikipedia.org/wiki?curid=1009439", "title": "Miles Teller", "text": "Miles Teller\n\nMiles Alexander Teller (* 20. února 1987) je americký herec.\n\nNarodil se v Downingtownu v Pennsylvanii jako syn Merry (rozené Flowers) a Mika Tellerových. Jeho rodiče pocházeli z Carneys Point v New Jersey. Má dvě starší sestry. Jeho dědeček z otcovy strany byl ruského a židovského původu, zatímco jeho další předci pochází z Anglie, Irska, Polska a Francie.\n\nŽil na mnoha místech, díky pracovní kariéře svého otce, například na Floridě a v New Jersey. Na střední škole hrál na saxofon a byl prezidentem divadelního klubu. Po ukončení studia v roce 2005 začal studovat umění na univerzitě v New Yorku a získal titul bakaláře výtvarného umění.\n\nPřed filmovým debutem se objevil v několika krátkých filmech. Svůj debut přišel v roce 2010 s filmem \"Rabbit Hole\". Na střední škole hrál v muzikálu \"Footloose\" a o pár let později získal roli v remaku filmu \"\". V roce 2013 získal roli ve filmu \"Našrot\", napsáno a režiíováno Jonem Lucasem a Scottem Moorem. Po roli ve filmu \"Kouzlo přítomného okamžiku\", za kterou získal cenu poroty na Filmovém festivalu Sundance v roce 2013 a začal získávat úspěšné kritiky.\n\nV roce 2014 se Miles vrátil na filmový festival s filmem \"Whiplash\". Za roli byl nominovaný na cenu Britské televizní a filmové akademie v kategorii vycházející hvězda. Film získal Oscara za nejlepší střih, nejlepší zvuk a J. K. Simmons získal cenu v kategorii nejlepší herec ve vedlejší roli.\n\nV roce 2014 si zahrál po boku Zaca Efrona a Michaela B. Jordana ve filmu \"(Ne)zadaní\" a po boku Shailene Woodley ve filmu \"Divergence\".V únoru 2014 byl obsazen do nové filmové verze \"Fantastické čtyřky\", po boku Michaela B. Jordana, Jamieho Bella a Kate Mary. \"Rande na dvě noci\" je další z filmů Milese z roku 2014. Ve filmu hrál po boku Analeigh Tipton a Jessicy Szohr.\n\nV roce 2015 si znovu zahrál role Petera Hayese ve filmu \"Rezistence\", který měl premiéru 20. března 2015. Byl obsazen do role ve filmu \"Krev šampiona\", po boku Aarona Eckharta a Katey Segal v roli boxera Vinnyho Paze. V únoru 2015 bylo oznámeno, že se připojil k Jonahovi Hill ve filmu \"Týpci a zbraně.\"\n\nOd roku 2013 chodí s modelkou Keleigh Sperry. Dne 20. srpna 2017 se zasnoubili v Africké safari a na začátku září 2019 se vzali na Hawaii.\n\n"}
{"id": "1009441", "url": "https://cs.wikipedia.org/wiki?curid=1009441", "title": "Diecéze arabissuská", "text": "Diecéze arabissuská\n\nDiecéze arabissuská () je titulární diecéze římskokatolické církve.\n\nArabissus ležel na místě dnešního Afşinu v provincii Kahramanmaraş v dnešním Turecku. Jako biskupské sídlo vzniklo v římské provincii Arménie II. Bylo součástí konstantinopolského patriarchátu a sufragannou arcidiecéze Meliténé.\n\nExistuje pět známých biskupů této diecéze. Otreius se zúčastnil Prvního konstantinopolského koncilu roku 381. Adolius zásáhl roku 451 do Chalkedonského koncilu. Adelfius byl roku 458 podepsán v Druhém dopisu biskupů Arménie pro císaře Leona I., po smrti Proteria Alexandrijského. Leontius, církevní spisovatel, a Georgius, který byl přítomen na koncilu v Trullu roku 692.\n\nDnes je Arabissus využíván jako titulární sídlo; od roku 1973 je sídlo uprázdněné.\n\n\n\n"}
{"id": "1009442", "url": "https://cs.wikipedia.org/wiki?curid=1009442", "title": "Cesta bojovníka", "text": "Cesta bojovníka\n\nCesta bojovníka je hra pro Sinclair ZX Spectrum od českého vývojáře Karla Malého. Jejím vydavatelem byla v roce 1992 slovenská firma Ultrasoft. Hra vyšla, na rozdíl od většiny českých her, ve slovenštině. Původně hra vyšla v roce 1989.\n\nHráč ovládá mladého bojovníka, který má najít 6 diamantů a následně se vrátit na začátek své cesty. Diamanty jsou však zamčené v tuhlicích, takže je napřed nutné najít klíč od každé truhlice. Po cestě potkává různé nepřátele, s kterými bojuje stylem karate. Mezi nepřáteli se objeví například brejlovec, ninja či bojovník s palicí. Postavení nepřátel je náhodné, takže každá hra je odlišná. Poté, co hráč donese diamanty do cíle, se mu otevře cesta do hradu, kde musí získat amulet a následně se probojovat na svobodu.\n\n"}
{"id": "1009454", "url": "https://cs.wikipedia.org/wiki?curid=1009454", "title": "Kojetická pahorkatina", "text": "Kojetická pahorkatina\n\nKojetická pahorkatina je geomorfologický okrsek na severozápadě Českobrodské tabule, ležící v okresech Mělník a Praha-východ ve Středočeském kraji a na území hlavního města Prahy.\n\nÚzemí okrsku leží zhruba mezi sídly Kralupy nad Vltavou (na západě), Neratovice (na severu), Mratín (na severovýchodě), Brandýs nad Labem (na východě), Čakovice (na jihu), Líbeznice a Odolena Voda (na jihozápadě). Uvnitř okrsku leží jen obce, např. Kojetice, podle kterých je okrsek pojmenován, dále Bašť, Měšice či Přezletice.\n\nOkrsek Kojetická pahorkatina (dle značení Jaromíra Demka VIB–3E–1) náleží do celku Středolabská tabule a podcelku Českobrodská tabule.\n\nDále se člení na podokrsky Kozomínská pahorkatina na severozápadě, Předbojská pahorkatina uprostřed a Přezletická tabule na jihovýchodě.\n\nPahorkatina sousedí s dalšími okrsky Středolabské tabule (Labsko-vltavská niva na západě a východě, Vojkovická rovina na severu, Kostelecká rovina na severovýchodě a Čakovická tabule na jihu a jihovýchodě) a s celkem Pražská plošina na jihozápadě.\n\nNejvyšší bod Kojetické pahorkatiny je Čenkov (285 m n. m.)\n\n\n"}
{"id": "1009455", "url": "https://cs.wikipedia.org/wiki?curid=1009455", "title": "Adalbert Eyssert", "text": "Adalbert Eyssert\n\nAdalbert Eyssert (1807 Rumburk – 27. května 1868 Rumburk) byl rakouský a český politik německé národnosti, v 2. polovině 19. století poslanec Říšské rady a starosta Rumburku.\n\nProfesí byl podnikatelem v Rumburku. Byl veřejně a politicky aktivní. V roce 1854 díky jeho aktivitě vznikla městská nemocnice (\"Kaiser-Franz-Josefs-Krankenhaus\"). Na její výstavbu věnoval 4000 zlatých. Později byl starostou Rumburku. Inicioval založení dobrovolného hasičského sboru v Rumburku (1858). Dal rovněž podnět k založení hudebního institutu, odborné textilní školy a městského parku u pošty nebo městských parních lázní. Úřad starosty zastával v letech 1856–1868.\n\nOd zemských voleb v roce 1861 zasedal i na Českém zemském sněmu, kam byl zvolen za kurii venkovských obcí, obvod Rumburk, Varnsdorf. Zvolen byl coby nezávislý německý kandidát. Na mandát rezignoval v září 1866. Zemský sněm ho v roce 1861 delegoval i do Říšské rady (tehdy ještě volené nepřímo) za kurii venkovských obcí. K roku 1861 se uvádí jako Adalbert Eyßert, kupec, trvalým bydlištěm v Rumburku.\n\nZemřel v květnu 1868. V rámci závěti odkázal městu 12 000 zlatých na zřízení průmyslové školy v Rumburku, 10 000 zlatých na další potenciální školský ústav, 3000 zlatých na nemocnici, 4000 na chudinskou a nadační péči a další 2000 zlatých na výstavbu nového kostela.\n\nDo politiky vstoupil i Adalbert Eyssert mladší (1813–1879), obchodník, zemský poslanec a starosta. Některé zdroje u něj uvádějí, že on byl starostou města Rumburk. Ovšem dobové nekrology Adalberta Eysserta mladšího to, že by zastával funkci starosty města nezmiňují. Pouze ho uvádějí jako člena obecního zastupitelstva či okresního starostu.\n"}
{"id": "1009458", "url": "https://cs.wikipedia.org/wiki?curid=1009458", "title": "SK Slavia Praha – juniorský tým 2014/15", "text": "SK Slavia Praha – juniorský tým 2014/15\n\nTento článek se podrobně zabývá sestavou a zápasy juniorského týmu SK Slavia Praha v sezoně 2014/15. Slávistická juniorka se ve své třetí sezoně představila v taktéž třetím ročníku Juniorské ligy, ve které obhajovala mistrovský titul z předchozí a druhé místo z první sezony. V soutěži se v tomto ročníku představil sudý počet účastníků, když odstoupivší FK Pardubice a SK Sigma Olomouc nahradilo pouze SK Dynamo České Budějovice. Slavia tedy odehrála 38 zápasů.\n\nPřed sezonou došlo k výměně realizačního týmu, když dosavadní trenér týmu Daniel Šmejkal přijal funkci hlavního trenéra v klubu FK Baník Sokolov. Jeho pozice se poté ujal někdejší asistent Karla Jarolíma z období mistrovských sezon A-týmu Pavel Řehák.\n\nSlávisté úspěch z předchozí sezony nezopakovali, když se se ztrátou 19 bodů na první tým FK Mladá Boleslav umístili na konečném 5. místě, 11 bodů za městským rivalem Spartou a 2 body před šestou Jihlavou.\n\nPo odchodu Daniela Šmejkala na pozici trenéra Baníku Sokolov se juniorského týmu před začátkem sezony ujal Pavel Řehák. V souvislosti s tím došlo také k několika dílčím změnám. Asistentem trenéra se vedle Jana Bauera stal i Ivo Knoflíček a trenérem brankářů se po odchodu Luboše Přibyla do Zbrojovky Brno stal Oldřich Pařízek, jenž stejnou funkci vykonával v minulé sezoně u A-týmu pod Alexem Pastoorem.\n\nPoznámky:  —  = nezveřejněno (dohoda mezi kluby),  †  = odhadovaná cena,  +  = opce na prodloužení smlouvy,  ‡  = hráč už v minulém ročníku nenastupoval\n\nPoslední úprava: konec ročníku.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\n\n"}
{"id": "1009460", "url": "https://cs.wikipedia.org/wiki?curid=1009460", "title": "Diecéze aradská", "text": "Diecéze aradská\n\nDiecéze aradská () je titulární diecéze římskokatolické církve.\n\nPoloha historického Aradu odpovídá modernímu Tel Aradu v dnešním Izraeli. Je starobylým biskupským sídlem v římské provincii Palestina III. Bylo součástí Jeruzalémského patriarchátu a sufragannou arcidiecéze Petra.\n\nJediný známý biskup této diecéze je Stephanus, kterého je lze ze starověkých dokumentů doložit ve dvou příležitostech: roku 518 podepsal synodní dopis patriarchy Jana Jeruzalémského proti Severusovi Antiochijskému; roku 536 podepsal akty svolaného synodu patriarchy Petra proti Antimusovi Konstantinopolskému.\n\nDnes je Arad využíván jako titulární biskupské sídlo; od roku 1969 je sídlo bez biskupa. Z pramenů, zejména z 18. století, bylo sídlo označováno jako \"Arathensis\", a pletlo se s názvem diecéze \"Aradensis\" ve Fénicii a se sídlem \"Arathiensis\" v Kappadokii.\n\n\n\n"}
{"id": "1009462", "url": "https://cs.wikipedia.org/wiki?curid=1009462", "title": "MacNevenův palác", "text": "MacNevenův palác\n\nMacNevenův (či MacNevenovský) palác, nebo též \"Palackého dům\", se nachází v ulici Palackého 7, čp. 719/II na Novém Městě v Praze 1, která spojuje Vodičkovu a Jungmannovu ulici poblíž Václavského náměstí. Je chráněn jako kulturní památka České republiky.\n\nNa místě paláce stávaly dva gotické domy, postavené po roce 1370, které patřily ke klášteru při chrámu Panny Marie Sněžné.\n\nZřejmě na počátku 15. století byly domy spojeny. Rozsáhlé renesanční přestavby se budova dočkala před rokem 1613, kdy palác patřil komorníkovi zemských desk, Janu Třeboňskému z Kružnova, nákladně renesančně přestavěn.\n\nDnešní podoba paláce je dílem Ignáce Jana Nepomuka Palliardiho z přestavby, provedené pro barona Viléma MacNevena kolem roku 1770. Od roku 1811 byl majitelem paláce advokát Jan Měchura. Jeho dcera Terezie Měchurová později palác přinesla věnem Františkovi Palackému, který zde žil a v roce 1876 také zemřel. Stejně tak roku 1903 jeho zeť František Ladislav Rieger.\n\nPozději v 19. století proběhly ještě další přestavby, ale byt Františka Palackého se zachoval. Ten je v současnosti na požádání přístupný.\n"}
{"id": "1009464", "url": "https://cs.wikipedia.org/wiki?curid=1009464", "title": "Sklářská muzika", "text": "Sklářská muzika\n\nSklářská muzika je dechový soubor hlavně z Nového Boru vedený kapelníkem Miloslavem Dočkalem. Byla založena v roce 1973 původně pod jménem \"Seveřanka\". Je aktivní stále.\n\nV průběhu více jak 40 let trvání kapely se obsazení nástroji i muzikanty stále měnilo, jen kapelník zůstává.\n\nSkupina vystupovala na řadě pódií zejména v Česku a Německu. Je stálým hostem Sklářských slavností v Novém Boru, vystoupila i na Císařských slavnostech v Zákupech.\n\nKapelník Miloslav Dočkal byl oceněn v roce 2014 městem Nový Bor \"Cenou Ď\" za propagaci města a sklářství v Česku i zahraničí. \n\n"}
{"id": "1009465", "url": "https://cs.wikipedia.org/wiki?curid=1009465", "title": "Ernst Leopold von Kellersperg", "text": "Ernst Leopold von Kellersperg\n\nErnst Leopold von Kellersperg, též baron Arnošt Kellersperg (20. ledna 1822 – 22. dubna 1879 Štýrský Hradec), byl rakouský šlechtic a politik německé národnosti, v 2. polovině 19. století poslanec Říšské rady, v letech 1861–1863 a 1867–1868 český místodržící.\n\nVystudoval práva, nastoupil pak do státní služby. Působil na místodržitelství v Miláně, potom se stal náměstkem místodržitele v Praze. Poté, co byl odvolán místodržící Anton Forgách, působil Kellersperg v letech 1861–1863 jako správce českého místodržitelství. Na nejvyšší úřad státní správy v zemi usedl pak jako řádný místodržící v březnu 1867 a funkci zastával do 10. října 1868, tedy v době vyostřených opozičních nálad mezi českým obyvatelstvem v souvislosti s provedením rakousko-uherského vyrovnání. Měl titul tajného rady.\n\nV roce 1864 byl delegován do Říšské rady (tehdy ještě volené nepřímo) za kurii venkovských obcí, obvod Plzeň. 16. listopadu 1864 složil slib.\n\nJako místodržitel zodpovídal za provedení zemských voleb v březnu 1867, ve kterých jím podporovaná provídeňská Ústavní strana a hlavně Strana ústavověrného velkostatku ovládla většinu míst na sněmu a eliminovala federalistickou, pročeskou většinu okolo Strany konzervativního velkostatku. Sám byl v těchto volbách zvolen do Českého zemského sněmu za kurii velkostatkářskou (nesvěřenecké velkostatky). Rezignoval před zářím 1869.\n\nNásledně zakoupil velkostatky ve Štýrsku. Patřila mu panství Söding, Altenburg a Pichling. Dále se politicky angažoval. Když v roce 1871 padla předlitavská vláda Karla von Hohenwarta, uvažovalo se o Ernstu Leopoldu von Kellerspergovi jako o novém ministerském předsedovi. Nezískal ale předběžnou podporu a sestavení kabinetu neprovedl.\n\nPodle některých pramenů byl v roce 1871 opět delegován do Říšské rady. V seznamech poslanců ale figuruje až v Říšské radě zvolené v prvních přímých volbách v roce 1873, za velkostatkářskou kurii ve Štýrsku. Slib složil 5. listopadu 1873. Ve vídeňském parlamentu zasedal do své smrti roku 1879.\n\nPozději je uváděn také jako místodržící provincie Přímoří.\n\nByl ženatý s hraběnkou Leonií Schärffenbergovou. V posledních letech před smrtí trpěl zdravotními potížemi. Zemřel v dubnu 1879.\n"}
{"id": "1009469", "url": "https://cs.wikipedia.org/wiki?curid=1009469", "title": "Diecéze Aradi", "text": "Diecéze Aradi\n\nDiecéze Aradi je titulární diecéze římskokatolické církve.\n\nAradi, je identifikovatelné s \"Henchir-Bou-Arada\" v dnešním Tunisku. je starobylé biskupské sídlo v římské provincii Afrika Proconsolare, a byla sufragannou arcidiecéze Kartágo. \n\nJsou známy dva biskupové této diecéze. Mezi katolické preláty svolané v Kartágu roku 484, vandalským králem Hunerichem, byl Fortunatius, který byl vyhoštěn na Korsiku. Druhým je Emilianus který se roku 525 zúčastnil koncilu v Kartágu.\n\nDnes je Aradi využíváno jako titulární biskupské sídlo; současným titulárním biskupem je Wayne Kirkpatrick, pomocný biskup Toronta.\n\n\n\n"}
{"id": "1009470", "url": "https://cs.wikipedia.org/wiki?curid=1009470", "title": "Josef Herzog", "text": "Josef Herzog\n\nJosef Herzog (5. června 1864 Baden – 26. srpna 1911 tamtéž) byl rakouský a český politik německé národnosti, na počátku 20. století poslanec Říšské rady.\n\nNarodil se 5. června 1864 ve městě Baden v Dolních Rakousích.\n\nNa počátku století se zapojil i do celostátní politiky za všeněmeckou stranu. Ve volbách do Říšské rady roku 1901 získal mandát za všeobecnou kurii, obvod Trutnov, Vrchlabí, Rokytnice atd. K roku 1901 se uvádí jako vydavatel novin. Na schůzi Říšské rady 6. prosince 1901 byla oznámena jeho rezignace na poslanecký mandát, následně se ale ukázalo, že rezignační dopis byl mystifikací. V té době čelil Herzog několika sporům a byl obviňován z korupce. Pokoušel se udržet v politice i ve volbách do Říšské rady roku 1907, ale v městském volebním obvodu v dolnorakouském Badenu získal jen nepatrný počet hlasů.\n\nZemřel po dlouhé nemoci (trpěl chorobou páteře) v srpnu 1911, \"ve věku 48 let\". \"Národní politika\" ho v nekrologu označila za \"jednoho z nejhorších křiklounů všeněmeckých\".\n"}
{"id": "1009471", "url": "https://cs.wikipedia.org/wiki?curid=1009471", "title": "Ajsa Mandí", "text": "Ajsa Mandí\n\nAjsa Mandí (arabsky عيسى ماندي, narozen 22. října 1991, Châlons-en-Champagne, Francie) je alžírský fotbalový obránce a reprezentant, který působí ve francouzském klubu Stade de Reims. Účastník Mistrovství světa 2014 v Brazílii.\n\nRodák z Châlons-en-Champagne Mandí je odchovancem francouzského klubu Stade de Reims, v jehož dresu debutoval v roce 2010 v profesionálním fotbale.\n\nAjsa Mandí reprezentuje Alžírsko, ačkoli by byl mohl hrát i za Francii. Zvolil si reprezentaci severoafrické země. V reprezentačním A-mužstvu Alžírska debutoval 5. března 2014 proti Slovinsku.\n\nBosenský trenér Alžírska Vahid Halilhodžić jej vzal na Mistrovství světa 2014 v Brazílii. Na šampionát cestoval s pouhými dvěma odehranými zápasy za alžírský A-tým. Alžírsko postoupilo poprvé v historii do osmifinále MS, kde vypadlo s Německem po výsledku 1:2 po prodloužení.\n\n"}
{"id": "1009475", "url": "https://cs.wikipedia.org/wiki?curid=1009475", "title": "Diecéze Aradus", "text": "Diecéze Aradus\n\nDiecéze Aradus je titulární diecéze římskokatolické církve.\n\nAradus, se nachází na stejnojmenném ostrově 3 km daleko od Tartúsu, v dnešní Sýrii. Byl starobylé biskupské sídlo nacházející se v římské provincii Fénicie I.. Bylo součástí antiochijského patriarchátu, a sufragannou arcidiecéze Týros.\n\nJsou známi čtyři biskupové této diecéze. První je Mocimus, který se roku 381 zúčastnil Prvního konstantinopolského koncilu. Druhým je Museus, který se zúčastnil roku 431 Efezského koncilu. Třetí je Atticus, který podepsal roku 458 dopis biskupů Fénicie I., císaři Leonu I., po smrti alexandrijského patriarchy Proteria. Poslední známý je Asincretius, který byl roku 553 jedním z otců Druhého konstantinopolského koncilu.\n\nV současné době je Aradus využíván jako titulární biskupské sídlo; současným titulárním biskupem je Francis Némé Baïssari, emeritní pomocný biskup eparchie Jebbeh-Sarba–Džunija.\n\n\n\n"}
{"id": "1009476", "url": "https://cs.wikipedia.org/wiki?curid=1009476", "title": "Diecéze Aræ v Mauretánii", "text": "Diecéze Aræ v Mauretánii\n\nDiecéze Aræ v Mauretánii je titulární diecéze římskokatolické církve.\n\nAræ v Mauretánii je ztotožnitelná s \"Ksar-Tarmounth\" v dnešním Alžírsku. Bylo to starověké biskupské sídlo v římské provincii Mauritania Sitifense.\n\nNení známý žádný biskup této diecéze. Nicméně, na konferenci v Kartágu roku 411 byli dva biskupové donatisté, kteří se podepsali jako biskupové \"Arensis\", jsou to Secondus a Donatus. Není ale jasné, jestli byli z Aræ v Mauretánii nebo z Aræ v Numidii.\n\nDnes je Aræ v Mauretánii využívána jako titulární biskupské sídlo; současným titulárním biskupem je Patrick Mumbure Mutume, pomocný biskup diecéze Mutare.\n\n\n"}
{"id": "1009477", "url": "https://cs.wikipedia.org/wiki?curid=1009477", "title": "Diecéze Aræ v Numidii", "text": "Diecéze Aræ v Numidii\n\nDiecéze Aræ v Numidii je titulární diecéze římskokatolické církve.\n\nAræ v Numidii, v dnešním Alžírsku, bylo starověké biskupské sídlo nacházející se v římské provincii Numidie. \n\nKromě biskupa Augenda, který byl přítomen na koncilu roku 393, nejsou známi žádní další biskupové této diecéze. Nicméně roku 411 biskupové donatisté se na konferenci v Kartágu podepsali jako biskupové z \"Arensis\", byli to Secondus a Donatus. Není však možné určit, z jaké Aræi byli; jestli z Aræ v Numidii nebo Aræ v Mauretánii.\n\nDnes je Aræ v Numidii využívána jako titulární biskupské sídlo; současným titulárním biskupem je Paul Dahdah, apoštolský vikář v Bejrútu.\n\n\n\n"}
{"id": "1009479", "url": "https://cs.wikipedia.org/wiki?curid=1009479", "title": "Diecéze Araxa", "text": "Diecéze Araxa\n\nDiecéze Araxa je titulární diecéze římskokatolické církve.\n\nAraxa je ztotožnitelná s \"Örenhanem\" v dnešním Turecku. Je to starobylé biskupské sídlo nacházející se v římské provincii Lýkie. Bylo součástí Konstantinopolského patriarchátu a sufragannou arcidiecéze Myra.\n\nJsou čtyři známí biskupové této diecéze. Teotimus se roku 381 zúčastnil Prvního konstantinopolského koncilu, Leontius byl roku 451 přítomen na Chalkedonském koncilu; Theodorus byl roku 692 jedním z otců Trullského koncilu a nakonec Stephanus, který byl roku 787 přítomen na Druhém nikajském koncilu.\n\nDne je Araxa využívaná jako titulární biskupské sídlo; od roku 1989 je sídlo uprázdněné.\n\n\n\n"}
{"id": "1009480", "url": "https://cs.wikipedia.org/wiki?curid=1009480", "title": "Auspicia (časopis)", "text": "Auspicia (časopis)\n\nAuspicia je recenzovaný časopis pro oblast společenských a humanitních věd. Založil ho roku 2004 Josef Dolista, jenž je také autorem názvu tohoto periodika. Od 1. ledna 2008 roku je šéfredaktorem Jan Gregor (1979). Jedná se o elektronické mezinárodní periodikum, které vydává Vysoká škola evropských a regionálních studií ve spolupráci s Filosofickým ústavem Akademie věd ČR v Praze a s jihočeskou pobočkou České společnosti pro politické vědy v Českých Budějovicích. Původně časopis vycházel dvakrát ročně, pak začal vycházet čtyřikrát za rok. Jsou v něm publikovány články z různých odvětví vědy v šesti jazycích (češtině, slovenštině, angličtině, němčině, ruštině, polštině) a přispívají do něj přední odborníci nejen z Česka, ale i ze zahraničí.\n\n"}
{"id": "1009483", "url": "https://cs.wikipedia.org/wiki?curid=1009483", "title": "Varná pánev", "text": "Varná pánev\n\nVarná pánev nebo také varní kotel je součást zařízení pro výrobu piva. Vyrábí se z kovu, jímž je nejčastěji měď, a patřila k tomu nejcennějšímu, co pivovarnický provoz obsahoval. Z toho důvodu se stávala častou kořistí nájezdníků a zlodějů. Například roku 1645 ukradla švédská vojska v pivovaru ve Verneřicích varnou pánev a prodali ji do úštěckého pivovaru. Následující tři roky pak vedli verneřičtí spor s Úštěkem a žádali jejich navrácení. K tomu však nedošlo.\n\nPod varnou pánví se nacházelo topeniště, které ji zahřívalo. Pánev bývala odkrytá a během vaření sladiny se ručně míchala. Zakrývání varných nádob se začalo objevovat až během 19. století.\n"}
{"id": "1009484", "url": "https://cs.wikipedia.org/wiki?curid=1009484", "title": "Gabriel Hornyák", "text": "Gabriel Hornyák\n\nGabriel Hornyák (* 17. listopadu 1964) je bývalý slovenský fotbalista, obránce.\n\nV československé lize hrál za Slovan Bratislava a Duklu Banská Bystrica. Nastoupil ve 26 ligových utkáních. Ve druhé nejvyšší soutěži hrál i za DAC Dunajská Streda, kde začínal. Reprezentant Československa v dorosteneckých a juniorských kategoriích.\n\n"}
{"id": "1009485", "url": "https://cs.wikipedia.org/wiki?curid=1009485", "title": "Tr (Unix)", "text": "Tr (Unix)\n\ncodice_1 je příkaz v unixových operačních systémech pro nahrazování zadaných znaků jinými nebo jejich vypouštění. Jeho jméno je zkratka z anglického \"translate\" nebo \"transliterate\".\n\nProgram tr funguje jako filtr – čte proud bytů ze standardního vstupu a výsledek zapisuje na standardní výstup, aniž by měnil vstupní soubor. Pro nahrazování znaků je třeba zadat dva parametry; první zadává množinu znaků, které se mají nahrazovat, a druhý množinu znaků, kterými se budou nahrazovat. Například\n\npřevádí všechny znaky \"a\" na \"j\", \"b\" na \"k\", \"c\" na \"m\" a \"d\" na \"n\".\n\nMnožinu znaků lze pomocí pomlčky (znaku minus) zapsat jako rozsah. Předchozí příklad lze zapsat:\n\nVe verzi příkazu tr podle standardu POSIX závisí množina zapsaná pomocí rozsahu na abecedním řazení v použitém národním nastavení, proto je nutné zvážit, zda se použití rozsahů nevyhnout, aby při spuštění skriptu s jiným národním nastavením nedošlo k nežádoucím efektům. Ve verzi podle standardu POSIX lze často místo rozsahů použít znakové množiny, jako například \"[:alpha:]\".\n\nVolba \"-s\" způsobí, že tr bude nahrazovat posloupnost stejných znaků jediným znakem. Například\n\nnahrazuje posloupnosti jednoho nebo více znaků konce řádku jediným.\n\nVolba codice_2 způsobí, že codice_1 bude vypouštět všechny znaky ze zadané množiny. V tomto případě se jako parametr zadává pouze jedna množina znaků. Následující příkaz bude odstraňovat znaky návrat vozíku:\n\nVolba codice_4 způsobí, že se použije doplněk první množiny znaků. Vyvolání\n\nproto odstraní všechny nealfanumerické znaky.\n\nVětšina verzí příkazu codice_1, včetně \"GNU tr\" a klasického unixového \"tr\", pracuje s jednobytovými znaky a není kompatibilní s Unicode. Výjimkou je implementace z Heirloom Toolchest, která obsahuje základní podpora Unicode.\n\nRuby a Perl mají interní operátor \"tr\", který funguje podobně jako příkaz tr. Příkaz \"string map\" v Tcl je obecnější, protože umožňuje převádět řetězce na řetězce, zatímco příkaz tr převádí pouze znaky na znaky.\n\n\n"}
{"id": "1009489", "url": "https://cs.wikipedia.org/wiki?curid=1009489", "title": "Agnellus Jesenwanger", "text": "Agnellus Jesenwanger\n\nAgnellus Jesenwanger OFM (1720-1781), též Iesenwanger, byl německý františkán a lektor teologie na řádových klášterních školách. Narodil se v roce 1720 v Augsburgu, řádové sliby složil roku 1739, kněžské svěcení přijal o šest let později.\nJako většina františkánských učitelů, působil Jesenwanger nejprve jako lektor filozofie, konkrétně v klášteře v Augsburgu v letech 1748-1753. Zde například roku 1753 prezidoval teze tří františkánských studentů vydané pod titulem: \"FontaLes DeIsMI faLLaCIae per actualem Dei in res creatas influxum... \" Jeho dalším působištěm, nyní již na pozici lektora teologie, byl chebský konvent, kde žil a vyučoval v letech 1753 až 1757. Pozůstatkem tohoto Jesenwangerova působení v chebském klášteře, náležícím tehdy do štrasburské (hornoněmecké) františkánské provincie, je několik známých, jím presidovaných tezí:\nPo odchodu z Chebu Jesenwanger dočasně zanechal učitelských činností, provinční kapituly roku 1759 se účastnil již jako vysloužilý lektor (emeritus). Přesto se s ním setkáváme ještě v roce 1768 v bavorském klášteře Lechfeld (Klosterlechfeld, Campolycia) jako s vedoucím tezí \"Positiones ex iure universo selectae...\" Své zkušenosti dále zúročil ve funkci provinčního sekretáře štrasburské františkánské provincie, do níž byl jmenován v roce 1765. Zemřel v klášteře Heiligkreuz severně od města Kempten (Allgäu) dne 19. června 1781.\n"}
{"id": "1009492", "url": "https://cs.wikipedia.org/wiki?curid=1009492", "title": "Miroslav Kamiš", "text": "Miroslav Kamiš\n\nMiroslav Kamiš (* 23. srpna 1961) je bývalý český fotbalista.\n\nV československé lize hrál za Škodu Plzeň. Nastoupil v 25 ligových utkáních. Ve druhé nejvyšší soutěži hrál za Dynamo České Budějovice.\n\n\n"}
{"id": "1009493", "url": "https://cs.wikipedia.org/wiki?curid=1009493", "title": "Andrés Escobar", "text": "Andrés Escobar\n\nJméno Andrés Escobar náleží těmto lidem:\n\n"}
{"id": "1009494", "url": "https://cs.wikipedia.org/wiki?curid=1009494", "title": "Kilian Kazenberger", "text": "Kilian Kazenberger\n\nKilian Kazenberger OFM (1681–1750), též Katzenberger, byl německý františkán a teolog působící rovněž v chebském františkánském konventu. Byl zřejmě literárně nejplodnějším františkánem působícím v českých zemích, překonaný snad až v 20. století Klemensem Minaříkem, a o popularitě jeho knih svědčí jejich opakovaná vydání i překlady do jiných jazyků.\nNarodil se 19. října 1681 v Zellingen v Dolních Francích, křestním jménem Georg Adam. Rovněž jeho tři rodní bratři vstoupili k františkánům (řeholními jmény Arsenius, Porphyrius a Verecundus). Řeholní sliby složil Kilian v roce 1698 v Bambergu a náležel takto administrativně do štrasburské (hornoněmecké) františkánské observantské provincie. O sedm let později (1705) byl vysvěcen na kněze. Kazenberger musel být velmi talentovaným studentem, neboť již následující rok (od 1706) byl jmenován jedním zde dvou lektorů filozofie na klášterních studiích chebských františkánů, jejichž konvent náležel až do josefínských reforem štrasburské řádové provincii. Od roku 1708 působil stále v Chebu již jako lektor teologie. Jako učitel bosloví,?? v některých letech ještě doprovázen druhým lektorem, zůstal Kazenberger v Chebu nepřetržitě následujících 17 let až do roku 1723. Jednalo se o zcela výjimečný stav, neboť zvykem františkánů je po několika letech přesouvat řeholníky do jiných klášterů, lektory studií v to nevyjímaje. Během jeho působení v Chebu napsal také několik památek přímo spojených s místním klášterem. Na provinční kapitule v roce 1723 byl za své zásluhy jmenován zasloužilým lektorem (iubilatus, emeritus) a současně jmenován definitorem hornoněmecké řádové provincie. Dále působil v Pasově, kde vyučoval církevní právo a v následujícím tříletém období (1726–1729) tento konvent řídil jako kvardián. Mezi řeholníky musel být tehdy již známou osobností s dobrou pověstí, neboť na další provinční kapitule v roce 1729 byl zvolen provinciálem (provinčním ministrem) hornoněmeckých františkánů. Po skončení tříletého období volby provinciála opět učil církevní právo v klášteře v Pasově. Podruhé působil jako provinciál v letech 1739 až 1741 a poté opět vyučoval kánony, tentokrát v Dettelbachu v Dolních Francích, kde zřejmě žil již nepřetržitě až do své smrti. Kilian Kazenberger zemřel 18. května 1750 v Dettelbachu.\n\nSvé „nebeklíče“ zahrnující zřejmě modlitby, přepracovaný životopis Ježíše krista, příběhy světců vydal pod tituly \"Guldener Himmels-Schlüssel\", \"Dreyfacher Himmelsweg\" nebo \"Kurtze Beschreibung des Lebens Iesu Christi\". Toto své dílo částečně založil na knize „Mystica Ciuded de Dios“ od španělské mystičky a františkánky koncepcionistky Marie od Ježíše z Agredy nacházející se do roku 1748 v Indexu zakázaných knih.\nKazenberger navázal na dřívější i současné německé františkánské teology a jejich v klášterních studiích užívané příručky. Jeho teologické učebnice a spisy byly vydávány opakovaně, ve větších i kapesních formátech. používány i v dalších studiích v německých klášterech české františkánské provincie nebo v Uhrách.\n"}
{"id": "1009496", "url": "https://cs.wikipedia.org/wiki?curid=1009496", "title": "Apolinaris Khytribius", "text": "Apolinaris Khytribius\n\nApolinaris Kytribius OFM (-1711), též Appolinarius česky Apolinář Kytribius, byl františkán, kazatel a teolog. Pocházel z Moravy, narodit se mohl někdy mezi lety 1650 a 1670. Do františkánského řádu vstoupil někdy před rokem 1690, v roce 1696 již po ukončení vlastních studií a svátosti kněžství vyučoval další kleriky teologii jako lektor na klášterních školách. V roce 1701 a 1702 byl (generálním) lektorem bohosloví na generálních řádových studiích v klášteře u P. Marie Sněžné v Praze a téhož roku byl jmenován františkánským provinčním definitorem. Záhy však pedagogické činnosti ponechal a jako vysloužilý učitel (lector emeritus) působil v letech 1703 až 1705 jako řádný (nedělní) kazatel v jindřichohradeckém konventu a následně jako kvardián olomouckého františkánského kláštera v letech 1705–1707. Z představeného kláštera byl volbou povýšen v roce 1707 na představeného české františkánské provincie - provinciála. Tuto funkci zastával jedno tříletí období, do roku 1710 a následně s čestným titulem „otec provincie“ působil jako provinční kustod. Apolinaris Khytribius zemřel 28. října 1711 v Dačicích.\n\nLektorská činnost Khytribiovi nebránila v dalších kazatelských aktivitách, přinejmenším při významnějších příležitostech. Tiskem byla vydána jeho promluva o irském patronu sv. Patrikovi pronesená 17. května 1701 v pražském kostele P. Marie u Hybernů: \"FortIs DaVID Vir IVXta Cor DeI s. PatrItIVs, HIbernIae ApostolVs PIVs antIstes...\" [= chronogram 1701]. Další dodnes známá promluva bratra Khytribia oslavovala Tomáše Akvinského a pronesl ji 7. března 1702 v kostele sv. Jiljí při dominikánském klášteře v Praze. Kázání s titulem \"Thesaurvs Desiderabilis Sine Defectione Sanctitatis Quem aperuit Dominus D. Thomas Aquinas, Quintus Ecclesiae Doctor. Oratione Panegyrica\" vytiskl v Praze Jiří Samuel Beringer snad ještě v témže roce. Františkánovo vydané kázání o zakladateli dominikánů naznačuje spolupráci mezi oběma řády v barokní době, zažehnávající dřívější sváry v období středověku.\n"}
{"id": "1009498", "url": "https://cs.wikipedia.org/wiki?curid=1009498", "title": "Vladimír Bubeník", "text": "Vladimír Bubeník\n\nVladimír Bubeník (* 11. ledna 1965) je bývalý český fotbalový brankář.\n\nJe odchovancem šumperského fotbalu, dále pokračoval v Baníku Ostrava. V československé lize hrál za Sigmu Olomouc, za niž nastoupil v 52 ligových utkáních, přičemž ve 12 zápasech udržel čisté konto. Profesionální kariéru končil ve Slušovicích. V Poháru UEFA nastoupil v roce 1986 v utkání proti IFK Göteborg. Reprezentant Československa do 18 let.\n\n"}
{"id": "1009499", "url": "https://cs.wikipedia.org/wiki?curid=1009499", "title": "Aleksandr Spirkin", "text": "Aleksandr Spirkin\n\nAleksandr Spirkin ( ; 24. prosince 1918, Saratovská oblast – 28. června 2004 Moskva) byl sovětský a ruský filosof, člen-korespondent Akademie Věd SSSR. Je považován za typického představitele marxismu-leninismu.\n\nPromoval v roce 1941. Roku 1948 uzavřel postgraduální studium titulem kandidát věd, a v roce 1959 obhájil doktorskou disertaci. V roce 1970 byl jmenován profesorem filosofie. 26. listopadu 1974 se stal členem-korespondentem AV SSSR. Vyučoval filisofickým a psychologickým disciplínám na vysokých školách Moskvy. Působil také ve Filosofickém ústavu AV SSSR, kde v letech 1978 až 1982 byl vedoucím oddělení dialektického materialismu.\n\nUčebnice od Alexandra Spirkina hrály důležitou úlohu v ideové výchově mláděže socialistických zemí. V roce 1988 byla Spirkinova kniha „Základy filosofie” vyznamenána první cenou na soutěži učebnic pro studenty vysokých škol. O dva roky později byl tento spis přeložen do angličtiny.\n\n"}
{"id": "1009500", "url": "https://cs.wikipedia.org/wiki?curid=1009500", "title": "Geoffrey Evans", "text": "Geoffrey Evans\n\nGeoffrey Evans (1940 – 20. května 2012 Dublin) byl irský sériový vrah anglického původu a jeden z nejdéle uvězněných lidí v Irsku. Byl známý tím, že plánoval znásilnit a zabít každý týden jednu ženu. \n\nV roce 1978 byl spolu s dalším Angličanem Johnem Shawem uznán vinným ze znásilnění a vraždy dvou žen, Elizabeth Plunkettové a Mary Duffyové, a odsouzen na doživotí. Britská policie je vyšetřovala v souvislosti s třemi znásilněními už v roce 1974, kdy oba muži odcestovali do Irska. Plánovali tam sérii vražd a znásilnění, na jejíž realizaci si vydělávali domovními krádežemi. Byli zadrženi v Corku a obdrželi trest dvouletého vězení. Po 18 měsících však byli propuštěni a unikali i britskému stíhání. V srpnu 1976 v hrabství Wicklow opakovaně znásilnili a zavraždili 23letou Elizabeth Plunkettovou. V září téhož roku ve městě Castlebar v hrabství Mayo zbili, znásilnili a zavraždili 24letou stopařku Mary Duffyovou. Dne 26. září byli oba zadrženi a k oběma vraždám se doznali.\n\nV prosinci 2008 Evans podstoupil operaci srdce, při níž utrpěl mozkovou mrtvici a upadl do kómatu. Do června 2010 zůstával v nemocniční péči s ostrahou a poté mu bylo uděleno dočasné propuštění, když lékaři konstatovali, že se nachází ve vegetativním stavu. V dubnu 2011 byl převezen do dublinské nemocnice Sv. Marie. Tam dne 20. května 2012 zemřel, ve věku 68 či 69 let (zdroje se liší). Podle pitvy byla příčinou úmrtí sepse způsobená pneumonií.\n"}
{"id": "1009501", "url": "https://cs.wikipedia.org/wiki?curid=1009501", "title": "Jelec (město)", "text": "Jelec (město)\n\nJelec (rusky \"\") je město v Lipecké oblasti v Rusku. Při sčítání lidu v roce 2010 měl přes 108 tisíc obyvatel.\n\nJelec leží na řece Bystré Sosně, pravém přítoku Donu. Od Lipecka, správního střediska celé oblasti, je vzdálen 80 kilometrů na západ, od Moskvy 350 kilometrů na jihovýchod. Jelci nejbližší město je Zadonsk ležící 37 kilometrů na jihovýchod.\n\nJelec má železniční spojení do Moskvy, Lipecku, Orlu a Rostova.\n\nPrvní zmínka o Jelci je z roku 1146, kdy byl pevnostním městem. V roce 1239 jej vyplenili Mongolové, v roce 1316 opět Mongolové pod vedením Uzbeka, v roce 1395 Mongolové pod vedením Tamerlána a v roce 1414 Tataři.\n\nV roce 1483 se Jelec stal součástí moskevského velkoknížectví a místní Rurikovci poddanými Ivana III. V roce 1591 pozvedl upadající město Boris Godunov, když zde znovu založil pevnost.\n\nV roce 1618 dobyla město armáda dvaceti tisíc kozáků pod vedením Petra Konaševyče-Sahajdačného, která byla ve spojenectví s polským Vladislavem IV. Kozáci po dobytí poničili značnou část opevnění.\n\nV devatenáctém století se Jelec stal oblastním obchodním střediskem a kvetlo zde zejména krajkářství. V letech 1845-1889 byla postavena podle návrhu Konstantina Andrejeviče Tona katedrála, která ve městě stojí dodnes.\n\nZa druhé světové války byl Jelec od 4. do 9. prosince 1941 okupován německou armádou.\n\n"}
{"id": "1009502", "url": "https://cs.wikipedia.org/wiki?curid=1009502", "title": "Jelec", "text": "Jelec\n\nJelec může být:\n"}
{"id": "1009506", "url": "https://cs.wikipedia.org/wiki?curid=1009506", "title": "Ping An International Finance Centre", "text": "Ping An International Finance Centre\n\nPing An International Finance Centre je 115 patrový mrakodrap ve městě Šen-čen v provincii Kuang-tung v Číně. Navrhla ho americká architektonická firma Kohn Pedersen Fox Associates. Výstavba začala v roce 2010, stavba dosáhla vrcholu v roce 2015 a o dva roky později byla budova kompletně hotová. Uvnitř se nachází 80 výtahů, 33 z jsou dvoupatrové.\n\n"}
{"id": "1009509", "url": "https://cs.wikipedia.org/wiki?curid=1009509", "title": "Kajetán Kindler", "text": "Kajetán Kindler\n\nKajetán Kindler OFM (-1773) byl františkán působící v českých zemích. Působil jako kvardián, lektor filozofie, zpovědník řeholních sester nebo „praeses conferentiarum“. V roce 1764 vyučoval filozofii na na klášterních studiích františkánů v Brně. V témže roce tam presidoval tiskem vydané teze \"Fructus gratia genitrice partus seu philosophia aulica...\" V blíže nezjištěném období byl vikářem a kvardiánem kláštera v Hájku u Unhoště. V Hájeckém klášteře také Kajetán Kindler zemřel 6. srpna 1773.\n"}
{"id": "1009510", "url": "https://cs.wikipedia.org/wiki?curid=1009510", "title": "Andrés Escobar Saldarriaga", "text": "Andrés Escobar Saldarriaga\n\nAndrés Escobar Saldarriaga (13. března 1967, Medellín, Kolumbie – 2. července 1994, Medellín) byl kolumbijský fotbalový obránce a reprezentant, účastník MS 1990 v Itálii a MS 1994 v USA. Byl zastřelen v Medellínu po návratu z Mistrovství světa ve Spojených státech.\n\nTéměř celou svou kariéru hrál za kolumbijský celek Atlético Nacional, pouze v sezoně 1989/90 působil v Evropě ve švýcarském BSC Young Boys. V národním A-týmu Kolumbie debutoval v roce 1988. Celkem za něj odehrál 51 zápasů a vsítil jednu branku (v roce 1988 proti Anglii).\n\nNa Mistrovství světa 1994 si v utkání základní skupiny A proti domácímu týmu USA vstřelil v 35. minutě vlastní gól, který přispěl k porážce 1:2. Kolumbie (která měla tehdy silný tým a byla favorizována) nakonec nepostoupila do dalších bojů, skončila na posledním čtvrtém místě skupiny. Krátce po vyřazení byl doma v Medellínu zastřelen na ulici, tato vražda byla dávána do souvislosti s vlastním gólem na mistrovství světa. Jeho pohřbu se zúčastnilo přibližně sto tisíc lidí.\n\n"}
{"id": "1009514", "url": "https://cs.wikipedia.org/wiki?curid=1009514", "title": "Daniel Camargo Barbosa", "text": "Daniel Camargo Barbosa\n\nDaniel Camargo Barbosa (22. ledna 1930 – 13. listopadu 1994) byl kolumbijský sériový vrah, známý jako \"Bestie z And\". Brutálně znásilnil a zavraždil nejméně 72 mladých dívek. \n\nCamargo Barbosa byl ve své rodné zemi odsouzen za znásilnění a vraždu devítileté dívky. V roce 1986 utekl z vězení a uprchl přes Andy do Ekvádoru, kde spáchal řadu znásilnění a vražd. V červnu 1988 byl zatčen za vraždu dvanáctileté Glorie Andinové. Camargovi vyšetřovatelé prokázali účast na této vraždě, protože zjistili, že jeho otisky jsou na kousku papíru, kde bylo zabaleno cukroví. Během výslechu přiznal téměř sedmdesát vražd provedených jak v Kolumbii, tak v Ekvádoru. Camargo ukázal policii místa, kde byly objeveny jeho oběti. Během procesu, který se konal v Guayaquilu v září 1989, Camargo podrobně popsal téměř všechna znásilnění a vraždy, k nimž došlo. Pro své zločiny byl odsouzen k doživotnímu trestu odnětí svobody. \n\nO několik let později média uvedla, že Camargo byl zavražděn bratrancem jedné z obětí.\n"}
{"id": "1009515", "url": "https://cs.wikipedia.org/wiki?curid=1009515", "title": "Elzear Kinský", "text": "Elzear Kinský\n\nElzear Kinský OFM (–1776) byl český františkán a teolog. \n\nNarodil se ve Slaném, zřejmě někdy okolo roku 1730, jistě pak před rokem 1741. V roce 1759 vyučoval teologii františkánské kleriky na klášterních studiích v Olomouci. Jím presidované teze tehdy (1759) spolu s učebnicemi dalších lektorů Alberta Langnera a Anakléta Bürgermeistera vytiskl řádový příznivec, olomoucký tiskař Josef Antonín Škarnicl. V roce 1761 bychom jej stále jako lektora teologie potkali v brněnském klášteře u sv. Máří Magdaleny, kde rovněž prezidoval teze františkánských studentů: \"Unus subtilis theologiae annus Brunae ad S. Mariam Magdalenam... \"\nZáhy nicméně zanechal lektorské činnosti a v letech 1763–1764 působil jako kvardián kláštera v Plzni. V roce 1768 byl Elzear Kinský zvolen definitorem české františkánské provincie a další tříleté volební období, tedy v letech 1771–1774 pak působil jako provinciál (provinční ministr) českých františkánů. Po skončení volebního období byl jmenován kustodem provincie, jímž zůstal až do své smrti. Působil též jako generální vizitátor františkánské provincie Rakousko a Tyroly. Na sklonku života působil Elzear Kinský ve Znojmě, zřejmě též jako zpovědník klarisek. Ve Znojmě také 28. července 1776 zemřel.\n\nPro formaci řádových juniorů a studentů sepsal Elzear Kinský příručku: \"Tractatus moralis de virtute Religionis pro studio Franciscanorum Provniciae Bohemia Reform. scholasticorum usu ex gravioribus authoribus complitatum\" vytištěnou v Praze u Jana Karla Hraby zřejmě v roce 1768, v některých variantách doplněnou o teologické teze ze studií a dedikovanou rakouskému františkánů a vizitátorovi české provincie Rudophu Zieglerovi. Údajně existuje též další vydání díla z roku 1783.\nVe svazku s více rukopisnými teologickými traktáty františkánských učenců, jako byl Dominik Keppert, z let 1768–1781 se dochoval také Kinského \"Tractatus de divina gratia\".\n"}
{"id": "1009516", "url": "https://cs.wikipedia.org/wiki?curid=1009516", "title": "Diecéze Arathia", "text": "Diecéze Arathia\n\nDiecéze Arathia (Arath) je potlačená titulární diecéze římskokatolické církve.\n\nPodle Annuario pontificio se sídlo nacházelo v Kappadokii.\n\n\n"}
{"id": "1009518", "url": "https://cs.wikipedia.org/wiki?curid=1009518", "title": "Philemon Klein", "text": "Philemon Klein\n\nPhilemon Klein OFM (1708/1709-1762), počeštěně Filemón Klein byl slezský františkán a cestovatel. Narodil se v dolnoslezském městě Oława (německy Ohlau). Jako mladík vstoupil do františkánského řádu, řeholní sliby složil v devatenácti letech 11. března v Lehnici. Po vysvěcení na kněze a zaučení působil od roku 1738 jako lektor filozofie na klášterních studiích. Mezi jeho význačnější aktivity však patřil úkol společníka (socius, sekretář) pro řádové františkánské představené na jejich cestách. Takto odcestoval 21. února 1738 jako socius českého provinčního definitora Rocha Ulbricha (†1750) do Sedmihradska na vizitaci tamější františkánské provincie a klášterů. Poznatky z této cesty zaznamenal v rukopisně dochovaném cestopise \"Diarium itineris ex Provinciae Bohemiae Conventu Glacensi ad Transsylvaniam\". V díle zachytil také širší kulturní poměry soudobého Balkánu, například tamější víru ve vampýry. V roce 1755 cestoval s dalším definitorem Kilianem Kurmeisenem do Španělska. Obě zmínky o cestách uvádějí jako jeho domovský konvent klášter v Kladsku. Blížíce se padesátce, působil Philemon Klein ve vedení řádu. Byl zvolen provinciálem (provinčním ministrem) slezské františkánské provincie svaté Hedviky, která vznikla v roce 1755 odloučením většiny slezských klášterů od české františkánské provincie. Působil též jako provinční vikář a definitor. Philemon Klein zemřel 1. července 1762 v Ratiboři.\n"}
{"id": "1009522", "url": "https://cs.wikipedia.org/wiki?curid=1009522", "title": "Disciplined Agile Delivery", "text": "Disciplined Agile Delivery\n\nDisciplined Agile Delivery (dosl. ukázněná agilní dodávka, DAD) umožňuje zjednodušit procesní rozhodování při vývoji a správě software a dodávat řešení postupným a přírůstkovým způsobem. DAD staví na mnoha postupech agilního softwarového vývoje, jako je agilní metodika Scrum, agilní modelování, Lean Software Development a další.\n\nBiblí DAD je kniha Disciplined Agile Delivery, kterou napsal Scott Ambler a Mark Lines.\n\nDAD se využívá zejména jako způsob jak rozvíjet metodu Scrum. Podle staršího konzultanta fy Cutter, Bhuvana Unhelkara, \"Nástroje DAD poskytují pečlivě navržený mechanismus, který urychluje práci v IT a hlavně umožňují škálování\".\n\nDAD má životní cyklus založený na porovnání rizik a přínosů. Je řízený cílli, je škálovatelný a zohledňuje podnik.\n\nScott Ambler vyvinul Disciplined Agile Delivery v době kdy působil jako hlavní metodik pro IT ve společnosti IBM Rational (léto 2006 až léto 2012). DAD mělo vyplnit procesní mezery (záměrně) ignorované metodou Scrum, a doplnit nástroje pro vývoj na úrovni podniku. Podle Amblera existuje pro řešení projektu od jeho zahájení k dodání \"mnoho agilních metodik - včetně Scrum, XP, AM, Agile data, Kanban aj.\" Dokud nebyla DAD, museli jste si pro svou práci vždy slepit vlastní agilní metodiku.\"\n\nFramework DAD byl navržen podle případů, ve kterých byly agilní metody v daném měřítku úspěšné. Odráží zkušenosti zaměstnanců IBM s různými zákazníky, použití agilních metod na interních projektech a spolupráci s obchodními partnery.\"DAD proces uznává nejen význam sítí mezi různými týmy, ale výslovně nabízí podporu pro škálování klíčových postupů v rámci komplexních pracovních prostředí pomocí technik, které propojují jednotlivé vývojové techniky do robustní dodávky software\".\n\nDisciplined Agile Delivery říká, že faktorem, který nejvíce ovlivňuje úspěch při dodání projektu jsou lidé a způsob jak spolu komunikují.\n\nDAD podporuje myšlenku, že členové týmu by měli úzce spolupracovat a učit se od sebe navzájem. Tým by se měl snažit učit se z vlastních zkušeností a vylepšovat svůj přístup, a jednotlivci by měli dělat totéž. \n\nDAD přejímá a přizpůsobuje si z existujících metod osvědčené strategie jako například Scrum, extrémní programování (XP), agilní modelování, Unified Process (UP), Kanban, vývoj software metodou outside-in a jiné. DAD již má vyřešeno, které části těchto technik jsou vzájemně relevantní, takže údajně není nutno ztrácet čas přizpůsobováním jednotlivých metod.\n\nNa rozdíl od první generace agilních metod, které se obvykle zaměřují na budování systému, životní cyklus DAD řeší celý projekt od bodu zahájení kontinuálně do produkce a také poprodukční činnosti.\n\nPřístup DAD je spíše řízený cílem, než normativní. Na rozdíl od Scrum, který práci řídí pomocí fronty nevyřízených položek produktu (backlog), DAD navrhuje stanovení pracovních priorit založených na nejdůležitějších faktorech pro stakeholdery, ať už je to cokoliv.\n\nTěmito faktory mohou být obchodní přínos, riziko, datum dokončení, závislosti na okolí nebo jakákoli jejich kombinace. DAD popisuje kompromisy spojené s každou strategií a popisuje životaschopnost každé z nich.\n\nDisciplined Agile Development údajně posouvá pozornost od prosté produkce software k poskytování použitelných řešení, která poskytují skutečnou obchodní hodnotu pro zúčastněné strany. Přestože software je jednoznačně důležitou součástí předmětu dodávky, zaměřenost na řešení znamená holistický pohled na celkový problém. To může vést k návrhu změn v oblasti hardware, obchodních / organizačních procesů a celkové organizační struktury.\n\nŽivotní cyklus DAD je řízený riziky a přidanou hodnotou. Rozšiřuje hodnotově řízený cyklus metody Scrum, která po každém cyklu/iteraci vytváří potenciálně dodatelný (shippable) software tak, že výslovně zahrnuje\n\nPodpora úrovně Enterprise je klíčovou vlastností DAD. DAD týmy pracují v rámci organizace stejně jako jakýkoli jiný tým. V ideálním případě DAD tým bude využívat stávajících zdrojů s cílem snížit celkový čas na dokončení a náklady a může pracovat souběžně s ostatními týmy v organizaci. Důležitým aspektem přizpůsobení firmě je, že DAD má explicitní DevOps postupy a strategie zabudované přímo do frameworku.\n\nV rámci DAD je bez ohledu na velikost typicky pět základních rolí.\n\nPro větší dodávky (problém škálování) jsou zavedeny tyto vedlejší role - někdy i na přechodnou dobu \n"}
{"id": "1009523", "url": "https://cs.wikipedia.org/wiki?curid=1009523", "title": "Eduard Krziwanek", "text": "Eduard Krziwanek\n\nEduard Ernest von Krziwanek (24. ledna 1799 Jihlava – 26. června 1876 Věž) byl rakouský a český velkostatkář, šlechtic a politik, v 2. polovině 19. století poslanec zemského sněmu a Říšské rady.\n\nNarodil se v Jihlavě, kde i studoval na gymnáziu. V roce 1831 se oženil na zámku Nový Stránov s baronkou Caroline von Herites (1804–1876). V roce 1836 na něj po matce přešel velkostatek Věž. Patřil k proněmecky orientované honoraci v regionu Německobrodska. Osobně se znal s Karlem Havlíčkem Borovským, který u něj ve Věži býval častým hostem a hrával tam německy divadlo. Havlíčka později navštívil v Brixenu. Eduard Krziwanek nechybí mezi přispěvateli \"Sboru ke zřízení českého národního divadla\".\n\nBěhem revoluce v roce 1848 agitoval veřejně i v tisku za obeslání Frankfurtského parlamentu (etnicky česká populace volby do celoněmeckého parlamentu ve Frankfurtu ignorovala). Byl členem \"Konstitučního spolku\". Ke Krziwankovu velkostatku ve Věži pak vytáhla humpolecká Národní garda, ale celý incident skončil smířlivě; Krziwanek se sám nechal zapsat do německobrodské Národní gardy. V rámci Čech bývá Krziwankova aktivita zmiňována jako jeden z mála případů, kdy v etnicky českém území došlo k vyjádření ve prospěch německého sjednocení: „\"Jen jediným úspěchem (na který byli ovšem hrdi) mohli se frankfurtomani v českém kraji honositi, totiž protestem Německého Brodu proti Národnímu výboru a osvědčením pro volby, jež 27. dubna přičiněním několika odrodilců (advokáta Pankratze a statkáře Krziwanka) k místu přišlo\"“\n\nV roce 1849 byl zvolen do městské rady v Německém Brodu. Roku 1851 se zmiňuje jako člen zemské \"Vlastenecko hospodářské společnosti\", jejímž předsedou byl Antonín Emanuel Komers, se kterým úzce spolupracoval Krziwankuv zeť Julius Prziborski. V roce 1852 se Krziwankova dcera Marie provdala za advokáta z Německého Brodu a pozdějšího okresního starostu Eduarda Brzoráda st., který byl jako rytíř řádu císaře Františka Josefa rakouský vlastenec a jeho rodina vedle češtiny běžně užívala němčinu. Jejich syn Eduard Brzorád ml. pak již byl radikálním národovcem, mladočeským politikem a poslancem. Roku 1853 založil Eduard Krziwanek s Františkem Havlíčkem, bratrem Karla Havlíčka Borovského, a dalšími společníky podnik na lisování oleje v Květinově. Havlíček Borovský s bratrem si Krziwanka jako společníka velmi cenili. \n\nOd zemských voleb v roce 1861 zasedal na Českém zemském sněmu za kurii velkostatkářskou (nesvěřenecké velkostatky). Po krátké přestávce se sem vrátil i v zemských volbách v březnu 1867, opět za velkostatkářskou kurii. Zemský sněm ho v roce 1861 delegoval i do Říšské rady (tehdy ještě volené nepřímo), za kurii velkostatkářskou. Patřil ke Straně ústavověrného velkostatku soustředěné okolo Karla Viléma Auersperga.\n\nNa svém velkostatku ve Věži zaváděl moderní metody hospodaření. Již ve 30. letech například hnojení kostní moučkou; v parních kotlích věžského lihovaru testoval vaření piva. Nekrolog Die Presse ho označil za autoritu, která se v oblasti zemědělství řadila k nejvýznamnějším v Čechách. Nazýván byl Liebigem praxe.\n\nZemřel v roce 1876, jen krátce po smrti své manželky, se kterou jsou pochováni na hřbitově svatého Vojtěcha Německého Brodu. Syn Eduard Krziwanek mladší vlastnil velkostatek ve Věži do roku 1881, kdy ho prodal Antonu Waldertovi.\n"}
{"id": "1009525", "url": "https://cs.wikipedia.org/wiki?curid=1009525", "title": "Amarildo", "text": "Amarildo\n\nAmarildo Tavares da Silveira (* 29. července 1939, Campos dos Goytacazes) je bývalý brazilský fotbalový útočník, mistr světa z roku 1962. Na MS byl povolán jako náhradník, příležitost dostal poté, co se Pelé zranil v utkání s Československem. Amarildo rozhodl dvěma brankami o vítězství nad Španělskem 2:1 a tím o postupu Brazilců za základní skupiny. Třetí gól na turnaji vstřelil ve finále proti ČSSR, když vyrovnával v 17. minutě na 1:1 (Brazílie nakonec vyhrála 3:1).\n\nKromě toho se stal dvakrát mistrem Brazílie (1962 s Botafogem a 1974 s CR Vasco da Gama, jednou mistrem Itálie (1969 jako hráč ACF Fiorentina) a v dresu Botafoga vyhrál v roce 1963 mezinárodní klubovou soutěž Tournoi de Paris, kde byl vyhlášen nejlepším hráčem turnaje.\n\nJako trenér vedl kluby Espérance Sportive de Tunis (získal s ním v roce 1985 tuniský titul) a America Rio de Janeiro.\n\n"}
{"id": "1009534", "url": "https://cs.wikipedia.org/wiki?curid=1009534", "title": "Blerim Džemaili", "text": "Blerim Džemaili\n\nBlerim Džemaili (albánsky Blerim Xhemaili; makedonsky Блерим Џемаили; * 12. dubna 1986, Tetovo, SFR Jugoslávie) je švýcarský fotbalový záložník albánského původu, hráč tureckého klubu Galatasaray SK od srpna 2015 na hostování v italském klubu Genoa CFC.\nJe také členem švýcarské fotbalové reprezentace. Účastník Mistrovství světa 2006 v Německu a Mistrovství světa 2014 v Brazílii.\n\nNarodil se v makedonském městě Tetovo v bývalé Jugoslávii. Když mu byly 4 roky, rodiče se s ním odstěhovali kvůli válce v Jugoslávii do Švýcarska, kde začal s fotbalem. V dorosteneckém věku hrál za týmy FC Oerlikon, FC Unterstrass a SC Young Fellows Juventus. V roce 2003 podepsal svůj první profesionální kontrakt s klubem FC Zürich. Během 4 let s ním vyhrál dvakrát švýcarský ligový titul (2006, 2007) a jednou švýcarský fotbalový pohár (2005).\n\nV únoru 2007 přestoupil jako volný hráč do klubu Bolton Wanderers z anglické Premier League. Záhy se však zranil. Od začátku sezony 2008/09 působí v Itálii (nejprve na hostování v Torino FC). Poté hrál za Parma FC a od roku 2011 za SSC Neapol, s nímž získal dvakrát italský pohár (Coppa Italia).\n\n1. září 2014 přestoupil za cca 2,35 milionu eur do tureckého klubu Galatasaray SK, kde podepsal tříletou smlouvu.\n\nDžemaili reprezentoval Švýcarsko v mládežnické kategorii U21.\n\nSvůj debut za A-mužstvo Švýcarska absolvoval 1. března 2006 v přátelském utkání v Glasgowě proti reprezentaci Skotska (výhra 3:1).\n\nZúčastnil se Mistrovství světa 2006 v Německu, kde ale neodehrál ani jeden zápas.\nNěmecký trenér Švýcarska Ottmar Hitzfeld jej nominoval na Mistrovství světa 2014 v Brazílii. Džemaili jednou skóroval v utkání základní skupiny E proti Francii (porážka 2:5). Švýcaři se se 6 body kvalifikovali z druhého místa skupiny do osmifinále proti Argentině, které podlehli 0:1 po prodloužení a z turnaje byli vyřazeni.\n\n"}
{"id": "1009541", "url": "https://cs.wikipedia.org/wiki?curid=1009541", "title": "Alois Lill von Lilienbach", "text": "Alois Lill von Lilienbach\n\nAlois Lill von Lilienbach, též Alois Lill z Lilienbachu (1802 – 1871 Vídeň), byl rakouský a český geolog, důlní odborník a politik německé národnosti, v 2. polovině 19. století poslanec Říšské rady.\n\nNarodil se roku 1802 na území dnešního Slovenska. Jeho bratrem byl geolog Karl Lill von Lilienbach (1798–1831). V roce 1819 byli jmenováni praktikanty v solném dole v haličské Wieliczce s ročním stipendiem 200 zlatých. Oba začali počátem 19. století provádět geologický výzkum alpských masivů mezi Vídní a Tyrolskem.\n\nV období let 1823–1844 pracoval na různých postech v horní správě. Od roku 1844 řídil guberniální rada Alois Lill z Lilienbachu příbramské doly. Výrazně přispěl k rozvoji hornictví na Příbramsku. 6. března 1849 byl ředitel Vrchního horního úřadu Alois Lill von Lilienbach jmenován prozatímním ředitelem Montánního učiliště v Příbrami vytvořeného na základě dekretu z 23. ledna 1849. Výuka tu začala v listopadu 1849. V Příbrami byl po něm pojmenován Důl Lill. Shromáždil významnou sbírku minerálů, kterou v roce 1893 získal obchodník Julius Böhm.\n\nOd zemských voleb v roce 1861 zasedal i na Českém zemském sněmu, kam byl zvolen za kurii městskou, obvod Příbram, Březové Hory. Zvolen byl coby nezávislý kandidát. Na mandát rezignoval v listopadu 1866.\n\nZemský sněm ho v roce 1864 delegoval i do Říšské rady (tehdy ještě volené nepřímo) za kurii městskou, obvod Karlín. 12. listopadu 1864 složil poslanecký slib. Patřil k proněmeckému a provídeňskému politickému proudu.\n\nV roce 1858 byl jmenován ministerským radou. Roku 1866 odešel do penze a žil ve Vídni, kde také zemřel.\n"}
{"id": "1009558", "url": "https://cs.wikipedia.org/wiki?curid=1009558", "title": "Richard Parkes Bonington", "text": "Richard Parkes Bonington\n\nRichard Parkes Bonington (25. října 1802, Arnold u Nottinghamu – 23. září 1828, Londýn) byl anglický romantický krajinář. Ve svých 14 letech se přestěhoval do Francie a může být tedy považován i za francouzského umělce. Jeho krajiny jsou většinou obrazy pobřežních scén s nízkým horizontem se zvláštním zaměřením na oblohu, na které můžeme pozorovat brilantní uměleckou práci se světlem a celkovou atmosférou krajiny.\n"}
{"id": "1009579", "url": "https://cs.wikipedia.org/wiki?curid=1009579", "title": "Jaderná elektrárna Gravelines", "text": "Jaderná elektrárna Gravelines\n\nCentrale nucléaire de Gravelines je jaderná elektrárna nacházející se nedaleko města Gravelines ve francouzském departementu Nord. S šesti reaktory a maximálním výkonem 5706 MW je největší jadernou elektrárnou ve Francii a po Záporožské druhou největší v Evropě. Byla uvedena do provozu 13. března 1980, v roce 2010 překročila rekordních tisíc terawatthodin vyprodukované energie. Rozkládá se na rozloze 150 hektarů, pracuje v ní přes 1600 zaměstnanců. Pokrývá okolo osmi procent francouzské spotřeby elektrické energie. Provozovatelem je akciová společnost se státní majoritou Électricité de France, zařízení elektrárny vyrobily firmy Alstom a Areva. Ředitelem je od roku 2012 Antoine Assice. Elektrárna leží na břehu moře, jehož voda slouží k chlazení, teplé odpadní vody využívají sádky ke komerčnímu chovu ryb (např. mořčák evropský).\n\nZa případné bezpečnostní riziko bývá označován nedaleký sklad pohonných látek patřící společnosti Total, vedení elektrárny proto přijalo rozsáhlá opatření na ochranu reaktorů pro případ vznícení ropy.\n\n"}
{"id": "1009582", "url": "https://cs.wikipedia.org/wiki?curid=1009582", "title": "Doplňovací volby do Senátu Parlamentu České republiky", "text": "Doplňovací volby do Senátu Parlamentu České republiky\n\nDoplňovací volby do Senátu Parlamentu České republiky se podle § 80 zákona č. 247/1995 Sb. konají, pokud v průběhu volebního období mandát senátora zanikl a nově zvolený senátor svůj mandát vykonává jen po zbytek volebního období ze zaniklého mandátu. Prezident musí stanovít den jejich konání tak, aby se konaly nejpozději 90 dnů poté, kdy zanikl mandát senátora. Doplňovací volby se nekonají v posledním roce před uplynutím volebního období senátora.\n\n\n"}
{"id": "1009586", "url": "https://cs.wikipedia.org/wiki?curid=1009586", "title": "Jardí Botànic de Barcelona", "text": "Jardí Botànic de Barcelona\n\nJardí Botànic de Barcelona je botanická zahrada v Barceloně na kopci Montjuïc. Je vytvořena mezi několika stadiony použitými při letních olympijských hrách v roce 1992. Zahrada stojí na místě skládky odpadu. Mezinárodní identifikační kód \"Botanická zahrada v Barceloně\" jako člen \"Botanic Gardens Conservation International\" (BGCI) a iniciály svém herbáři je BC.\n\nZahrada má rozlohu 150 000m, překonává převýšení 50 m. Hustá sít výrazných cest víceméně kopírujících terén a členících plochu na velké množství mnohoúhelníků s rovnými linkami okrajů je dominantou zahrady. Výsadba v lehce zvlněném terénu svažující se plochy je upravena jako vzdušný porost a budovy korespondují s lehkostí zeleně.\n\nAčkoliv botanická zahrada nazvaná Jardín Botánico Histórico de Barcelona byla založena v Barceloně již v roce 1888, tato (Jardí Botànic de Barcelona) botanická zahrada je novější z obou, byla založena roku 1999. Také by neměla být zaměňována se zahradou Jardín de Aclimatación de Barcelona s botanickým zaměřením, stojící rovněž na kopci Montjuic, a jenž byla založena kolem roku 1930.\n\nČásti botanické zahrady 'Jardí Botànic de Barcelona se specializují na rostliny z některých oblastí světa se středomořským podnebím (mediterán), a je rozdělena do oblastí, které představují některé části planety Země. Jedná se o Austrálii, Chile, Kalifornii, Jižní Afriku, západní Středomoří a východní Středomoří. Zvláštní oddíl je věnován flóře na Kanárských ostrovech.\n\n"}
{"id": "1009588", "url": "https://cs.wikipedia.org/wiki?curid=1009588", "title": "Balak", "text": "Balak\n\nBalak ( , \"Balak\"), též přepisováno jako Balák, je postava z Bible – moábský král, který vládl v době, kdy izraelské kmeny putovaly do své zaslíbené země. Jméno Balak se vykládá jako „Pustošitel“. Ačkoliv Bible tohoto krále vykresluje jako nepřítele izraelského národa, protože povolal z dalekého mezopotamského města Petor proroka národů jménem Bileám neboli Balám či Bilám ( , \"Bil‘am\"), aby izraelský národ proklel, přesto mu židovská tradice připisuje zásluhu, protože přinesl oběti Bohu, takže díky ní se stal praotcem Rút. Podle židovské tradice byl Balak přímým potomkem Lota.\n\nPo moábském králi Balakovi je pojmenována paraša, která se v synagógách čte jednou v roce o šabatové bohoslužbě.\n\nMéšova stéla ukazuje, že král Balak by mohla být skutečná historická postava.\n"}
{"id": "1009592", "url": "https://cs.wikipedia.org/wiki?curid=1009592", "title": "Rozhlédni se, člověče", "text": "Rozhlédni se, člověče\n\nRozhlédni se, člověče je dokumentární cyklus České televize, seznamující s českými, moravskými a slezskými rozhlednami. Autorem a režisérem cyklu je Bedřich Ludvík, spoluautorem pak Jan Nouza, přední znalec rozhleden v ČR. Cyklem provázel Luděk Munzar, letecké záběry se natáčely z vrtulníku W-3A-Sokol.\n\nPrvní klapka padla 25. května 1998 a projekt byl hotov, tedy natočen a sestříhán, 22. prosince téhož roku. První díl ČT odvysílala 5. ledna 1999, poslední pak 18. května, kdy zároveň běžely reprízy předchozích dílů.\n\n"}
{"id": "1009594", "url": "https://cs.wikipedia.org/wiki?curid=1009594", "title": "Gökhan Inler", "text": "Gökhan Inler\n\nGökhan Inler (turecky Gökhan İnler; * 27. června 1984, Olten, Švýcarsko) je švýcarský fotbalový záložník tureckého původu, který hraje v klubu Beşiktaş. Je také kapitánem švýcarské fotbalové reprezentace. V kategorii U21 reprezentoval Švýcarsko i Turecko.\n\nÚčastník Mistrovství světa 2010 v Jihoafrické republice a Mistrovství světa 2014 v Brazílii.\n\nInler hrál ve Švýcarsku postupně za FC Basilej B, FC Aarau a FC Zürich (s Zürichem vyhrál dvakrát ligový titul). V roce 2007 odešel do Itálie, kde působil v mužstvech Udinese Calcio a SSC Neapol. \nS Neapolí získal dvakrát italský pohár (Coppa Italia) – v sezónách 2011/12 a 2013/14. 22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá. Inler svou penaltu proměnil.\n\nV srpnu 2015 přestoupil do anglického prvoligového klubu Leicester City, který byl považován za adepta na sestup.\nV sezóně 2015/16 získal s Leicesterem City premiérový titul klubu v anglické nejvyšší lize, i když na jaře téměř nehrál.\nKoncem srpna 2016 přestoupil do tureckého klubu Beşiktaş z Istanbulu.\n\nZa tureckou jedenadvacítku odehrál jeden přátelský zápas 19. 5. 2006 proti Skotsku (remíza 1:1).\n\nGökhan Inler reprezentoval i Švýcarsko v mládežnické kategorii U21.\n\nSvůj debut za A-mužstvo Švýcarska absolvoval 2. 9. 2006 proti reprezentaci Venezuely (výhra 1:0).\nZúčastnil se Mistrovství světa 2010 v Jihoafrické republice, kde Švýcaři nepostoupili ze základní skupiny.\n\nNěmecký trenér Švýcarska Ottmar Hitzfeld jej nominoval na Mistrovství světa 2014 v Brazílii, kde byl kapitánem týmu. Švýcaři se se 6 body kvalifikovali z druhého místa základní skupiny E do osmifinále proti Argentině, které podlehli 0:1 po prodloužení a z turnaje byli vyřazeni.\n\n"}
{"id": "1009595", "url": "https://cs.wikipedia.org/wiki?curid=1009595", "title": "George Boleyn", "text": "George Boleyn\n\nGeorge Boleyn (1504 – 17. května 1536) byl anglický šlechtic a syn Thomase Boleyna a jeho manželky Alžběty Howardové. Byl také bratrem anglické královny Anny Boleynové (druhé manželky Jindřicha VIII.) a Marie Boleynové.\n\nS největší pravděpodobností se narodil v Norfolku, v rodinném sídle Boleynů. Od prvních let byl u dvora. Je také možné, že studoval na univerzitě v Oxfordu. Na rozdíl od svých sester Marie a Anny zůstal v Anglii, nemusel jet během svého mládí do zahraničí. V roce 1529 mu byl udělen titul vikomt z Rochfordu. Ve stejném roce se stal členem Tajné rady. V prosinci roku 1529 byl vyslán na diplomatickou misi do Francie. Od roku 1524 byl ženatý s Janou Parkerovou. Toto manželství bylo nešťastné. Podle Retha Warnicka to mohlo být způsobeno homosexuální orientací George Boleyna, většina historiků však tuto hypotézu odmítá. Zvažuje se, že příčinou špatné ho manželského života George a Jany byl fakt, že George byl notoricky známý sukničkář, což naznačuje, že není homosexuál. Po svatbě své sestry Anny s králem Jindřichem VIII. získal silnou pozici na královském dvoře. Ale když Anna nedala Jindřichovi VIII. syna, celá její rodina včetně George upadla v nemilost. George byl obviněn z incestu se svou sestrou Annou, byl uvězněn. Soud s ním se konal dne 15. května 1536 několik hodin po soudu Anny. Byl odsouzen k smrti. George byl sťat na nádvoří londýnského Toweru dne 17. května roku 1536.\n"}
{"id": "1009601", "url": "https://cs.wikipedia.org/wiki?curid=1009601", "title": "HK Soči", "text": "HK Soči\n\nHK Soči ( , přezdívka Sočinskije Leopardy) je profesionální ruský hokejový tým v Soči. Hraje kontinentální soutěž KHL, do které vstoupil v sezoně 2014/2015. Klub byl založen v roce 2014, hraje v Tarasovovo divizi a Západní konferenci. V logu klubu a na dresech je leopard. V první sezóně byl hlavním trenérem bývalý hráč NHL a kouč CSKA Moskva Vjačeslav Bucajev. Tým posílil i Cory Emmerton, který přestoupil z Detroit Red Wings. V týmu byli kromě ruských hráčů také kanadský brankář Michael Leighton a útočníci Mark Olver z Colorado Avalanche a finský Max Vjarn.\n\n"}
{"id": "1009602", "url": "https://cs.wikipedia.org/wiki?curid=1009602", "title": "Calolziocorte", "text": "Calolziocorte\n\nCalolziocorte je italská obec v provincii Lecco v oblasti Lombardie.\n\nV roce 2012 zde žilo 13 970 obyvatel.\n\nBrivio, Carenno, Erve, Monte Marenzo, Olginate, Torre de' Busi, Vercurago\n\nZdroj: \n\n"}
{"id": "1009603", "url": "https://cs.wikipedia.org/wiki?curid=1009603", "title": "Wimbledon 2014 – smíšená čtyřhra", "text": "Wimbledon 2014 – smíšená čtyřhra\n\nDo soutěže smíšené čtyřhry na londýnském grandslamu ve Wimbledonu 2014 nastoupilo čtyřicet osm párů. Obhájcem titulu byla pátá nasazená kanadsko-francouzská dvojice Daniel Nestor a Kristina Mladenovicová, která v semifinále nestačila na bělorusko-tchajwanské turnajové čtrnáctky Maxe Mirného s Chao-čching Čanovou.\n\nŠampióny soutěže smíšené čtyřhry se stali Srb Nenad Zimonjić a Australanka Samantha Stosurová, kteří ve finále zdolali čtrnáctý nasazený bělorusko-tchajwanský pár Max Mirnyj a Čan Chao-čching po dvousetovém průběhu poměrem 6–4 a 6–2.\n\nVítězové si do žebříčku ATP a WTA nepřipsali žádné body, a rozdělili si částku 96 000 liber.\n\nVšechny nasazené páry měly v prvním kole volný los.\n"}
{"id": "1009609", "url": "https://cs.wikipedia.org/wiki?curid=1009609", "title": "Fabian Schär", "text": "Fabian Schär\n\nFabian Lukas Schär (* 20. prosince 1991, Wil, Švýcarsko) je švýcarský fotbalový obránce, který hraje v klubu 1899 Hoffenheim. Je také členem švýcarské fotbalové reprezentace. Hraje nejčastěji na postu stopera (středního obránce).\n\nÚčastník Mistrovství světa 2014 v Brazílii.\n\nSchär začal ve Švýcarsku s fotbalem v klubu FC Wil 1900. V červenci 2012 přestoupil do FC Basilej, kde podepsal tříletou smlouvu s opcí. S Basilejí získal k roku 2015 třikrát ligový titul. V červnu 2015 se dohodl na přestupu do německého bundesligového týmu 1899 Hoffenheim, zde podepsal čtyřletou smlouvu.\n\nFabian Schär reprezentoval i Švýcarsko v mládežnických kategoriích U20 a U21. Hrál i ve výběru U23 na Letních olympijských hrách v Londýně, kde Švýcaři nepostoupili ze základní skupiny B.\n\nSvůj debut za A-mužstvo Švýcarska absolvoval v roce 2013.\n\nNěmecký trenér Švýcarska Ottmar Hitzfeld jej nominoval na Mistrovství světa 2014 v Brazílii. Švýcaři se se 6 body kvalifikovali z druhého místa základní skupiny E do osmifinále proti Argentině, které podlehli 0:1 po prodloužení a z turnaje byli vyřazeni.\n\n"}
{"id": "1009612", "url": "https://cs.wikipedia.org/wiki?curid=1009612", "title": "Diecéze Arba", "text": "Diecéze Arba\n\nDiecéze Arba je titulární diecéze římskokatolické církve.\n\nDiecéze byla založena v antických dobách. První známý biskup je Titianus, který se roku 532 zúčastnil Solanského koncilu. Původně byla sufragannou arcidiecéze Salona, poté arcidiecéze Split (dnes arcidiecéze Split-Makarska). \n\nDne 17. října 1154 se stala součástí církevní provincie arcidiecéze Zadar.\n\nDiecéze byla potlačena bulou Locum beati Petri Lva XII. do diecéze Krk.\n\nOd roku 1933 je Arba využívána jako titulární biskupské sídlo; současným titulárním biskupem je Zacharias Cenita Jimenez, pomocný biskup diecéze Butuan.\n\n\n\n"}
{"id": "1009615", "url": "https://cs.wikipedia.org/wiki?curid=1009615", "title": "Václav Milner", "text": "Václav Milner\n\nVáclav Milner (5. srpna 1817 Hlaváčova Lhota – 14. července 1864 Hlaváčova Lhota) byl rakouský a český politik, v 2. polovině 19. století poslanec Říšské rady.\n\nProfesí byl statkářem. Měl titul doktora práv. Poté, co mu zemřel otec, převzal správu polovinu statku Hlaváčova Lhota, přičemž roku 1849 odkoupil od matky i jeho druhou polovinu. Zámek v Hlaváčově Lhotě koupil v roce 1803 i s dvorem jeho otec, kutnohorský měšťan Václav Milner. Poslanec Václav Milner byl veřejně aktivní. Působil jako předseda správní rady cukrovaru a jednoty akcionářské v Pečkách.\n\nKrátce po řádných zemských volbách v roce 1861 byl v doplňovací volbě počátkem dubna 1861 zvolen na Český zemský sněm za kurii venkovských obcí, obvod Kolín, Kouřim, Uhlířské Janovice. Původně byl v řádných volbách roku 1861 v tomto okrsku zvolen František Ladislav Rieger, ale protože byl zároveň zvolen i v jiném obvodu, zde na mandát rezignoval. Zemský sněm ho v roce 1861 delegoval i do Říšské rady (tehdy ještě volené nepřímo) za kurii venkovských obcí, obvod Kolín, Kouřim, Uhlířské Janovice. Zánik jeho mandátu pro absenci byl oznámen na schůzi 14. července 1863. K roku 1861 se uvádí jako Dr. Wenzel Anton Milner, statkář, s trvalým bydlištěm ve Lhotě. Patřil k \"české\" straně (Národní strana, staročeská).\n\nZemřel v červenci 1864 na plicní chorobu.\n"}
{"id": "1009616", "url": "https://cs.wikipedia.org/wiki?curid=1009616", "title": "Stephan Lichtsteiner", "text": "Stephan Lichtsteiner\n\nStephan Lichtsteiner (* 16. ledna 1984, Adligenswil, Švýcarsko) je švýcarský fotbalový obránce a reprezentant, který je volným hráčem. Je kapitánem švýcarské fotbalové reprezentace. Účastník Mistrovství světa 2010 v JAR a Mistrovství světa 2014 v Brazílii.\n\nStephan Lichtsteiner hrál profesionálně za kluby Grasshopper Club Zürich, Lille OSC, SS Lazio a Juventus FC.\nS Grasshoppers vyhrál v sezoně 2002/03 švýcarskou první ligu, s Laziem italský pohár v ročníku 2008/09 (Coppa Italia) a s Juventusem od sezony 2011/12 šest \"scudett\" (italské ligové tituly) v řadě.\n\nStephan Lichtsteiner reprezentoval Švýcarsko v mládežnické kategorii U21.\n\nSvůj debut za A-mužstvo Švýcarska absolvoval 15. 11. 2006 v přátelském zápase v Basileji proti reprezentaci Brazílie (prohra 1:2).\nV současnosti je kapitánem švýcarské reprezentace.\n\nZúčastnil se Mistrovství světa 2010 v Jihoafrické republice.\n\nNěmecký trenér Švýcarska Ottmar Hitzfeld jej nominoval na Mistrovství světa 2014 v Brazílii. Švýcaři se se 6 body kvalifikovali z druhého místa základní skupiny E do osmifinále proti Argentině, které podlehli 0:1 po prodloužení a z turnaje byli vyřazeni. Právě Lichtsteiner udělal chybu, po které padl argentinský gól. U postranní čáry ve střední části hřiště ztratil míč, kterého se zmocnil Lionel Messi a přihrál jej Ángelu Di Maríovi, který skóroval.\n\n"}
{"id": "1009619", "url": "https://cs.wikipedia.org/wiki?curid=1009619", "title": "John Sullivan", "text": "John Sullivan\n\nJohn Lawrence Sullivan (15. října 1858, Roxbury, Boston, Massachusetts, USA – 2. února 1918, Abington, Massachusetts, USA) je uznáván jako první šampion v těžké váze moderního boxu.\n\nNarodil se v Roxbury v Bostonu, rodiče pocházeli z Irska, jeho otec Mike Sullivan z Abbeydorney, Hrabství Kerry a jeho matka Catherine Kelly z Athlonu, Hrabství Westmeath/Hrabství Roscommon. Sullivan byl přezdíván The Boston Strongboy (Bostonský silák). Jako mladík byl několikrát uvězněn za účast v tehdy zapovězených zápasech. Vydal se tedy na exhibiční turné, kde za finanční odměnu vyzýval lidi k zápasu s jeho osobou. V období 1883-1884 jezdil od pobřeží k pobřeží ještě s dalšími pěti boxery. Zavázal se k uskutečnění 195 představení ve 136 různých městech USA, což se mu podařilo v pouhých 238 dnech. Pomoci prosadit jeho cíl, přislíbil Sullivan, že bude boxovat s každým a kdykoliv v průběhu jeho turné podle Queensberrských pravidel za odměnu 250 $. Údajně asi 30 zápasů vyhrál k.o., avšak neexistuje jediný důkaz který by toto potvrdil či vyvrátil.\n\nV Sullivanově době neexistovaly žádné formální boxerské tituly. Stal se „mistrem“ až po výhře nad Paddy Ryanem, který byl veřejně uznáván Mistrem těžké váhy v USA, ne však celosvětově. Tím se stal Sullivan až po zápase s Charley Mitchellem ve Francii v roce 1888 a následné výhře nad Jakem Kilrainem, kterého porazil v 75 kole k.o. Zápas byl vypsán na 80 kol! Ale vpravdě, žádný zápas v této době nebyl uznáván jako určující mistra světa těžké váhy. První mistrovský pás byl udělen Johnu L. Sullivanovi skupinou lidí z Bostonu 8. srpna 1887, což inspirovalo společnost k předávání a uznávání těchto titulů. Na tomto pásu z roku 1887 bylo napsáno: “Darováno vítězi vítězů, Johnu L. Sullivanovi, od obyvatel U.S.A.“. Dále na něm byly zobrazeny vlajky U.S.A.,Irska a Velké Británie. Sullivan se však s Mitchellem potkal už dříve, v roce 1883 ho Mitchell porazil v prvním kole k.o., jejich společná odveta však vypadala úplně jinak. Trvala více než dvě hodiny, oba muži byli od sebe k nerozpoznání a utrpěli velkou ztrátu krve. Stěží už jen zvedali paže k úderu a výsledek zápasu byl uznán za nerozhodný. Na místo konání pak dorazilo i místní četnictvo a uvěznilo Mitchella z důvodu porušení zákazu boxování ve Francii. Sullivan dokázal úřadům uniknout, ovázán obvazy byl odvezen zpět do Velké Británie, kde strávil několik týdnů v rekonvalescenci.\n\nTento zápas mezi Sullivanem a Kilrainem se považuje za zvrat v boxerské historii. Byl to poslední zápas o mistra světa podle tzv. Londýnských pravidel. Nejprve novináři prosazovali předzápasové reportáže z treningových center borců a oddávali se spekulacím kde se zápas uskuteční. Centrem aktivit bylo New Orleans, avšak konání zápasu v tomto městě zakázal místní guvernér. Sullivan se na toto klání připravoval 4 měsíce pod vedením svého trenéra Williama Muldoona, jehož největší starostí bylo, jak dostat Sullivana z pití alkoholu. Rochesterský novinář Arch Merril vypověděl, že se Sullivan občas “osvobodil“ od svého dozorce a následný řev trenéra byl prý slyšet po celé čtvrti. Osobně si pro něj vždy došel do baru odkud ho odvedl zpátky do kempu.\n\nV roce 1892 Sullivan přijal nabídku obhajovat svůj titul proti Jamesi J. Corbettovi, přezdívaného \"Gentleman Jim\". Zápas se konal 7. září a Sullivan byl poražen KO v 21. kole. John L. Sullivan byl posledním profesionálním boxerem, který boxoval ještě v éře, kdy se nepoužívaly rukavice. Po této porážce Sullivan odešel do Abingtonu v Massachusetts, ale během 12 let se objevil v několika dalších exhibicích, včetně tříkolové exhibice proti Thomasi Sharkeymu a závěrečné dvoukolové proti Jimu McCormickovi, která se konala v roce 1905 v Grand Rapids v Michiganu.\n\nPozději se živil také jako divadelní herec, řečník, baseballový rozhodčí, sportovní reportér a majitel baru. Ve svých pozdějších letech, Sullivan zvítězil nad svou celoživotní závislostí na alkoholu a stal se podporovatelem prohibice.\n\nNadváha a dlouhodobý nezdravý styl života, způsobený nadměrnou konzumací tučných potravin a alkoholických nápojů, jakož i trvalé následky z dlouhých a tvrdých zápasů způsobily Sullivanovi značné zdravotní potíže, díky nimž 2. února 1918 ve věku 59 let zemřel. Je pohřben na hřbitově Old Calvary Cemetery ve městě Roslindale v sousedství Bostonu. Zemřel s necelými 10 dolary v kapse.\n\n"}
{"id": "1009625", "url": "https://cs.wikipedia.org/wiki?curid=1009625", "title": "Kablování příze", "text": "Kablování příze\n\nKablování (angl.: \"cablin\"g, něm.: \"Kablieren\") je zvláštní způsob skaní příze.\n\nKablování je nákladnější než běžné skaní, kablované příze jsou známé ve dvou variantách:\n\n\nPříze s obchodním označením \"Cablé\" se vyrábějí družením a zakrucováním dvojmo- nebo trojmo skaných nití např.\n"}
{"id": "1009626", "url": "https://cs.wikipedia.org/wiki?curid=1009626", "title": "Gustav Obst", "text": "Gustav Obst\n\nGustav Obst (26. září 1810 Střelské Hoštice – 21. října 1894 České Budějovice), byl rakouský a český statkář a politik, v 2. polovině 19. století poslanec Říšské rady.\n\nVystudoval práva na Karlo-Ferdinandově univerzitě v Praze, kde roku 1836 získal titul doktora práv. Byl velkostatkářem. Patřila mu panství Střela a Střelské Hoštice. Roku 1857 koupil i statek v pošumavských Volšovech. Patřil mu rovněž statek v Zuklíně. Roku 1866 se právě sem, do odlehlé oblasti Šumavy, uchýlila jeho rodina před postupujícími Prusy v rámci prusko-rakouské války. V roce 1885 Zuklín i Střelské Hoštice musel Obst prodat \"exekuční cestou\".\n\nByl aktivní i politicky. V zemských volbách v roce 1861 usedl na Český zemský sněm za velkostatkářskou kurii (nesvěřenecké velkostatky). Mandát obhájil i v zemských volbách v lednu 1867. Zemský sněm ho v roce 1861 delegoval i do Říšské rady (tehdy ještě volené nepřímo) za velkostatkářskou kurii. K roku 1861 se uvádí jako Dr. Gustav Obst, statkář, s trvalým bydlištěm ve Střelských Hošticích.\n"}
{"id": "1009627", "url": "https://cs.wikipedia.org/wiki?curid=1009627", "title": "Valon Behrami", "text": "Valon Behrami\n\nValon Behrami (* 19. dubna 1985, Kosovska Mitrovica, Jugoslávie) je švýcarský fotbalový záložník albánského původu, od roku 2017 hráč klubu Udinese Calcio. Je také členem švýcarské fotbalové reprezentace. Účastník Mistrovství světa 2006 v Německu, Mistrovství světa 2010 v Jihoafrické republice, Mistrovství světa 2014 v Brazílii a Mistrovství světa 2018 v Rusku.\n\nBehrami působil profesionálně na klubové úrovni v FC Lugano, FC Janov, Hellas Verona, SS Lazio, West Ham United, ACF Fiorentina a SSC Neapol. S Neapolí vyhrál v sezoně 2013/14 italský pohár (Coppa Italia).\n\nPo úspěšné sezóně 2013/14 přestoupil 3. srpna 2014 do německého Hamburgeru, se kterým podepsal smlouvu na tři roky.\n\nV létě 2015 posílil anglický Watford FC, nováčka Premier League 2015/16.\nPo nevydařené štaci ve Watfordu se dvaatřicetiletý internacionál upsal na dva roky s opcí italskému klubu Udinese Calcio. \n\nValon Behrami reprezentoval Švýcarsko v mládežnických kategoriích.\n\nSvůj debut za A-mužstvo Švýcarska absolvoval v roce 2005.\n\nZúčastnil se Mistrovství světa 2006 v Německu i Mistrovství světa 2010 v Jihoafrické republice.\n\nNěmecký trenér Švýcarska Ottmar Hitzfeld jej nominoval také na Mistrovství světa 2014 v Brazílii. Švýcaři se se 6 body kvalifikovali z druhého místa základní skupiny E do osmifinále proti Argentině, které podlehli 0:1 po prodloužení a z turnaje byli vyřazeni.\n\nV letech 2006–2018 žil s přítelkyní, se kterou má dvě dcery.\n\nV červenci 2018, krátce po návratu z fotbalového MS 2018, se oženil se švýcarskou sjezdovou lyžařkou Larou Gutovou.\n\n"}
{"id": "1009630", "url": "https://cs.wikipedia.org/wiki?curid=1009630", "title": "Wenzel Rosenauer", "text": "Wenzel Rosenauer\n\nWenzel Rosenauer (10. června 1824 Český Krumlov – 4. prosince 1874 České Budějovice) byl rakouský a český podnikatel a politik německé národnosti, v 2. polovině 19. století poslanec Říšské rady.\n\nPocházel z rodiny Josefa Rosenauera, stavitele Schwarzenberského plavebního kanálu. Absolvoval technická studia v Praze a Vídni a nastoupil do zemského stavebního úřadu. Později se dal na samostatné podnikání a převzal vedení grafitového dolu v jižních Čechách.\n\nProfesí byl podnikatelem. Byl majitelem hutí. V roce 1874 se zmiňuje jako \"majitel bání v Mokré\". Byl rovněž veřejně a politicky aktivní. Působil ve spolku veteránů v Českých Budějovicích. V letech 1863–1874 zastával funkci prvního starosty německého tělovýchovného spolku Turnverein. Byl mu udělen čestný titul hejtmana ostrostřeleckého spolku. Od roku 1865 byl členem obchodní a živnostenské komory v Budějovicích. Zasedal v obecním zastupitelstvu v Budějovicích a byl předsedou okresního zastupitelstva (okresní starosta) v Horní Plané.\n\nV zemských volbách v roce 1861 usedl na Český zemský sněm za kurii venkovských obcí, obvod Český Krumlov, Chvalšiny, Planá. Zvolen byl jako nezávislý německý kandidát. Po krátké přestávce se do sněmu vrátil v zemských volbách v březnu 1867, nyní za kurii obchodních a živnostenských komor, obvod České Budějovice. Volba zpochybněna, předána k posouzení a pak potvrzena. Rezignoval před srpnem 1868. Do sněmu se vrátil ještě krátce po doplňovacích volbách v září 1871, nyní za městskou kurii, obvod Budějovice. Volba byla zpochybněna a zemský sněm předal v říjnu 1871 stížnost k prošetření na místodržitelství.\n\nZemský sněm ho v roce 1861 delegoval i do Říšské rady (tehdy ještě volené nepřímo) za kurii venkovských obcí. Kvůli nemoci nesložil slib. Opětovně byl do vídeňského parlamentu delegován i v roce 1867. V roce 1868 na mandát v Říšské radě rezignoval. Vrátil se sem v prvních přímých volbách do Říšské rady roku 1873, za kurii venkovských obcí, obvod Krumlov, Kaplice, Jindřichův Hradec atd. K roku 1873 se uvádí jako Wenzel Rosenauer, majitel dolů, bytem v Českých Budějovicích.\n\nV parlamentu patřil k centralistům (Ústavní strana). Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem.\n\nZemřel po delší nemoci v prosinci 1874.\n"}
{"id": "1009631", "url": "https://cs.wikipedia.org/wiki?curid=1009631", "title": "Finále ženské dvouhry ve Wimbledonu 2014", "text": "Finále ženské dvouhry ve Wimbledonu 2014\n\nFinále ženské dvouhry ve Wimbledonu 2014 představovalo vyvrcholení soutěže dvouhry žen 128. ročníku nejslavnějšího a nejstaršího tenisového turnaje na světě. Odehrálo se 5. července 2014 od 14.00 hodin místního času na centrálním dvorci londýnského areálu v All England Clubu. Utkaly se v něm kanadská světová třináctka Eugenie Bouchardová a šestá hráčka žebříčku Petra Kvitová z České republiky, která po jednoznačném průběhu hladce zdolala Kanaďanku 6–3 a 6–0 v duelu trvajícím 55 minut. Slavila tak druhý grandslamový i wimbledonský titul kariéry. Jednalo se o první grandslamové finále, do kterého nastoupily dvě hráčky narozené po roce 1990.\n\n24letá Petra Kvitová nastoupila do svého druhého grandslamového finále kariéry. Stala se tak, po Martině Navrátilové, druhou ženou narozenou na české půdě, která dokázala získat více než jednu mísu Venus Rosewater pro vítězku dvouhry. Ve wimbledonském boji o titul roku 2011 zdolala ruskou hráčku Marií Šarapovovou po dvousetovém průběhu a vybojovala tak tehdy titul jako první levoruká šampiónka turnaje od Navrátilové v roce 1990.\n\nKvitová se také stala, nepočítaje pětinásobné šampiónky Serenu a Venus Williamsovy, první dvojnásobnou vítězkou Wimbledonu od roku 1996, kdy na svou poslední sedmou trofej dosáhla Steffi Grafová.\n\n20letá Eugenie Bouchardová představovala vůbec první zástupkyní kanadského tenisu v historii, včetně mužské kategorie, která se probojovala do finále dvouhry seniorského Grand Slamu. Již jako 18letá triumfovala v juniorském singlu Wimbledonu 2012, čímž opět dosáhla mezi kanadskými hráči na primát – první grandslamové šampiónky ve dvouhře.\n\nWimbledon 2014 představoval třetí grandslamový tenisový turnaj sezóny, který se konal od pondělí 23. června do neděle 6. července, tradičně na travnatých dvorcích v londýnském All England Lawn Tennis and Croquet Clubu. Hrálo se na trávě typu \"Perennial Ryegrass\" sestřižené do výšky 8 mm. \n\nVítězka si do žebříčku WTA připsala 2 000 bodů a finalistka 1 300 bodů. Prémie šampiónky činila 1 760 000 liber (cca 60,9 milionu korun), poražená obdržela poloviční prémii ve výši 880 000 liber.\n\nObhájkyní titulu byla Francouzka Marion Bartoliová, která však šest týdnů po získání mísy Venus Rosewater překvapivě ukončila profesionální kariéru na srpnovém Cincinnati Masters 2013. Důvodem byl její zdravotní stav. Tělo již po řadě zranění nezvládalo zápasový režim. V době odchodu z profesionálního tenisu jí ve světové klasifikaci patřila 7. příčka.\n\nPětinásobná šampiónka a americká světová jednička Serena Williamsová vypadla ve třetím kole s francouzskou 25. nasazenou Alizé Cornetovou po setech 6–1, 3–6 a 4–6. Ve stejné fázi skončila také čínská světová dvojka Li Na, kterou porazila česká hráčka Barbora Záhlavová-Strýcová.\n\nV královské lóži byli přítomni významní hosté, vedle wimbledonských vítězů včetně Martiny Navrátilové, Billie Jean Kingové, Jany Novotné, Heleny Sukové, Martiny Hingisové či poslední vítězky Marion Bartoliové, herečka Keira Knightley společně se svým manželem zpěvákem Jamesem Rightonem, zpěvák Cliff Richard, fotbalista Chelsea Frank Lampard společně se svou ženou redaktorkou Christine Bleakleyovou, novinář Trevor McDonald, herec Chiwetel Ejiofor, zpěvák Peter Andre nebo třeba šéfredaktorka časopisu Vogue Anna Wintourová V hledišti se nacházela taká britská princezna Eugenie z Yorku, po které byla Bouchardová pojmenována. Přítomen byl také prezident Českého tenisového svazu Ivo Kaderka.\n\nV hráčské lóži Kvitové se nacházeli šéf a spolumajitel mateřského klubu Kvitové TK Agrofert Prostějov Miroslav Černošek, který je i jejím manažerem, bývalá tenistka a v současnosti ředitelka turnaje UniCredit Czech Open Petra Langrová, bývalý český fotbalista Marek Jankulovski a stejně tak i rodinní příslušníci – otec Jiří Kvita, matka Pavla Kvitová i oba její starší bratři Jiří Kvita a Libor Kvita.\n\nNa straně Bouchardové se nacházeli její rodinní příslušnící – matka Julie, dvojče Beatrice a bratr William. Zajímavým hostem na straně Kanaďanky byl americký herec Jim Parsons, který je veřejností známý především jako Sheldon Cooper ze sitcomu \"Teorie velkého třesku\". S kanadskou tenistkou se seznámil prostřednictvím jejich agentů a už více než rok jsou spolu v kontaktu, podle Bouchardové je ona velkým fanouškem jeho show a naopak on je zase jejím velkým fanouškem.\n\nSemifinalistka turnaje Lucie Šafářová po utkání na adresu Kvitové sdělila: „\"Jestli bude hrát jako dneska, budeme mít další titul z Wimbledonu\".“ \n\nWimbledonští vítězové Martina Navrátilová a Jan Kodeš vyjádřili přesvědčení, že Kvitová může ve finále uspět. Navrátilová po semifinálové fázi uvedla: „\"Když bude hrát Petra jako dneska, tak proč by nevyhrála? Sedí jí to tady. A věří si.\"“ Jediný český mužský vítěz z All England Clubu dodal: „\"Všichni doufáme, že vyhraje, ale bude to těžký\".“ Helena Suková vyjádřila přesvědčení, že „\"Petře pomůže, že hraje dobře a ví, že hraje dobře. Budu věřit tomu, že Petra vyhraje\".“ Trenér českého fedcupového týmu Petr Pála dodal: „\"A jestli má Péťa šanci vyhrát podruhé titul? Má šance proti komukoliv na světě. Bude to sice těžké finále, ale proto člověk hraje tenis. Aby vyhrála ty největší zápasy proti kvalitním soupeřkám\".“\n\nKvitová k duelu řekla: „\"Ve finále grandslamu favoritky nebývají. Záleží na tom, jak zvládnete nervy, drobnosti\".“\n\nBouchardová před finále sdělila: „\"Vždycky věřím, že můžu vyhrát, když jdu na kurt. Cítím se tady výborně a nechám na dvorci všechno. Čekám od Kvitové rány, ale i já hraju agresivně. Vždycky jsem byla sebevědomá a nic na tom nechci měnit … Takový výsledek jsem očekávala\".“\n\nObě finalistky se v předchozí kariéře utkaly pouze jedinkrát, ve 2. kole srpnového Canada Masters 2013, hraného na tvrdém povrchu, kam Bouchardová obdržela divokou kartu. Šesté nasazené Kvitové podlehla za 86 minut poměrem 3–6 a 2–6.\n\nV předfinálové statistice aktuálního ročníku 2014 Kvitová opanovala čelo pořadí hráček v počtu zahraných es, když jich soupeřkám nastřílela 38. Naopak Bouchardová vévodila tabulkám v počtu vyhraných míčů po returnu prvního podání, když takto získala 116 fiftýnů.\n\nFinálový duel na Grand Slamu poprvé v historii sehrály dvě hráčky narozené v 90. letech 20. století. Kvitová se v roce 2011 stala první grandslamovou vítězkou narozenou od roku 1990. Bouchardová byla čtvrtou takovou finalistkou, po Kvitové, Caroline Wozniacké a Simoně Halepové.\n\nEugenie Bouchardová vstupovala do turnaje z pozice světové třináctky. V předchozí části sezóny získala premiérový titul na okruhu WTA Tour, když triumfovala na květnovém Nürnberger Versicherungscup 2014, hraném na antuce. Na prvních dvou grandslamech roku, Australian Open 2014 a French Open 2014, vypadla vždy v semifinále. Do sezóny 2014 vstupovala bez trenéra. V průběhu roku ji začal vést Nick Saviano, v jehož floridské akademie k datu utkání trénovala.\n\nKanaďanka vyhrála již juniorku Wimbledonu 2012. Stala se tak „nejrychlejší“ tenistkou od 80. let 20. století, když zvládla v rozmezí dvou let získat juniorský grandslamový titul a postoupit do seniorského finále Grand Slamu. Naposledy před ní byla rychlejší Nataša Zverevová, jakožto šampiónka juniorky na US Open 1987, která za méně než jeden rok hrála finále ženské dvouhry na French Open 1988.\n\nPo wimbledonském finále, do něhož postoupila bez ztraceného setu, pronikla kanadská hráčka poprvé v kariéře do elitní desítky žebříčku WTA. Jako poražená finalistka figurovala na 7. místě, při zisku titulu by se posunula na 6. místo. V pondělním vydání ze 7. července 2014 se stala nejvýše postavenou Kanaďankou v historii, když překonala 8. příčku krajanky Carling Bassettové-Segusové. V rámci „cesty do Singapuru“, žebříčku pro osm hráček kvalifikovaných na Turnaj mistryň 2014, se posunula z 8. pozice na 3. místo.\n\nPouze jediná 13. nasazená tenistka, stejně postavená jako na turnaji Bouchardová, vyhrála v otevřené éře grandslamovou dvouhru, a to Maria Šarapovová ve Wimbledonu 2004.\n\nPetra Kvitová vstoupila do turnaje jako šestá hráčka světové klasifikace. Na okruhu WTA vyhrála celkově jedenáct titulů, včetně Wimbledonu 2011. Poslední pak vybojovala na zářijovém Toray Pan Pacific Open 2013 v Tokiu. V probíhající sezóně postoupila nejdále do semifinále Apia International Sydney 2014 a Mutua Madrid Open 2014. Na úvodním grandslamu roku Australian Open 2014 nepřešla první kolo a s French Open 2014 se rozloučila ve třetí fázi. Trenérem byl od roku 2008 David Kotyza.\n\nPo wimbledonském finále se posunula na 4. místo žebříčku WTA, své nejvyšší umístění od Wimbledonu 2012, během něhož figurovala také na 4. příčce. V rámci „cesty do Singapuru“, žebříčku pro Turnaj mistryň 2014, se vyhoupla z 16. pozice do první osmičky pořadí.\n\nNa cestě do finále ztratila pouze jediný set, ve třetím kole s bývalou světovou jedničkou a pětinásobnou wimbledonskou šampiónkou Venus Williamsovou. Jednalo se o těsnou třísetovou bitvu, v níž se ocitla dva míče od vyřazení, když podávala za stavu 5–7, 4–5 a 30–30. Kritickou situaci proti třicáté nasazené Američance však zvládla, stejně jako při jejich posledním střetnutí na Qatar Total Open 2014, v němž odvrátila mečbol.\n\nOd chvíle, kdy v osmifinále grandslamu vypadla Ruska Maria Šarapovová – vítězka z roku 2004, zůstala Kvitová jedinou wimbledonskou šampiónkou v dalším průběhu turnaje.\nŠest hráček v roli 6. nasazených, stejně postavených jako na turnaji Kvitová, vyhrálo v otevřené éře grandslamovou dvouhru: Virginia Wadeová (US Open 1968), Steffi Grafová (French Open 1999), Mary Pierceová (French Open 2000), Anastasija Myskinová (French Open 2004), Li Na (French Open 2011) a Serena Williamsová (Wimbledon 2012).\nHlavní rozhodčí utkání byla Chorvatka Marija Čičaková. Na průběhu zápasu se také podíleli čároví rozhodčí a sběrači míčků.\n\nUtkání se uskutečnilo v sobotu 5. července 2014 na centrálním dvorci od 14:00 hodin Britského letního času (13:00 UTC; 15:00 hod SELČ).\n\nFinále svou délkou 55 minut představovalo nejkratší zápas o mísu Venus Rosewater za uplynulých 31 let, když kratší čas – 54 minut, trvalo finále z roku 1983 mezi vítěznou Navrátilovou a poraženou Jaegerovou. Poslední zápas dvouhry v roce 2014 také znamenal historicky páté nejkratší ženské finále ve Wimbledonu. Po třinácti letech, poprvé od roku 2001, skončil set ve finále ženského singlu „kanárem“ – poměrem gamů 6:0. Celkově pak bylo v otevřené éře během finálových duelů zahráno šest takových setů, vždy po jednom kanáru v letech 1973, 1974, 1975, 1983, 2001 a 2014. \n\nBouchardová vyhrála los. Finále rozehrála ve 14.10 hodin místního času a připsala si úvodní hru. Také Kvitová si podržela první servis a srovnala poměr gamů na 1:1. Následně česká hráčka poprvé získala break, když využila druhou šanci po zahrání míčku Kanaďanky do pásky. Potvrzeným servisem se soupeřce vzdálila na rozdíl dvou gamů. První výměna při dalším podání Bouchardové byla jednou z nejlepších v utkání. Přesto, že se Češka ocitla v silné defenzivě, vybojovala vítězný fiftýn. Poté dospěla k dalším dvěma možnostem na prolomení servisu. Šanci však nezužitkovala a 20letá debutantka ve finále grandslamu snížila bilanci her na 2:3. Po bezproblémovém dovedení dalšího gamu ke stavu 4:2, přidala bílovecká rodačka druhý break v zápase a po vítězném úderu si došla pro vedení 5:2 na gamy. \n\nNásledovalo jediné prohrané podání šesté nasazené hráčky. Nejdříve Kvitová za stavu 15:0 zahrála třetí dvojchybu. Poté kanadská tenistka představila agresivní pojetí hry, kterým donutila soupeřku k vynucené chybě. Další vítězný prohoz returnující hráčky již znamenal vedení 15:40. Poté, co míč Češky skončil v pásce, ztratila první game na podání, avšak poslední v celém finále. Na returnu se rychle propracovala k vedení 0:40 a třem setbolům. Využila až poslední z nich kvalitním úderem z příjmu. Rebreak znamenal zisk úvodní sady v poměru 6–3 za třicet dva minut.\n\nKvitová rozehrála druhou sadu ve 14.47 hodin esem a čistou hrou. Její průběh zcela ovládla. Tvrdými a přesnými returny si došla ve druhém gamu pro dvě breakové příležitosti, z nichž druhou využila. Po dalším vítězném servisu Češky měla soupeřka za stavu 0:3 gembol na snížení nepříznivého skóre. Za stavu 40:30 jej však nevyužila. Při shodě pak byla odehrána další ze „zázračných“ výměn, která připadla opět Kvitové. Její dělový return znamenal doublebreak a vedení 4:0 na gamy. Dominanci na dvorci potvrdila čistou hrou na servisu. V závěrečném gamu zahrála podávající Bouchardová, za stavu 30:40, míč do sítě a Češka tak proměnila úvodní mečbol. Kanaďanku deklasovala poměrem 6–0, v sadě trvající dvacet tři minut, a slavila druhý wimbledonský titul.\n\nPo skončení zápasu došlo k několikaminutové prodlevě pro zatažení střechy nad dvorcem. Poté, co se obě aktérky vrátily ze šaten, započal slavnostní ceremoniál.\n\nNa centrální kurt tradičně zavítal prezident All England Clubu princ Edward, vévoda z Kentu, aby finalistkám předal ceny. Nejdříve byla oceněna poražená tenistka Bouchardová stříbrným tácem a do rukou Kvitové pak vévoda podruhé vložil stříbrnou mísu Venus Rosewater s vyobrazenými mytologickými výjevy, určenou pro vítězku dvouhry ve Wimbledonu.\n\nNásledovaly rozhovory, které vedla bývalá anglická tenistka Sue Barkerová a tradiční kolo s trofejemi po dvorci. Bouchardová pogratulovala šampiónce a dodala: „\"Petra hrála celé dva týdny fantasticky. Dnes to pro mě bylo opravdu těžké, ale jsem na sebe pyšná jak jsem odehrála celý turnaj.\"“ Kvitová uvedla: „\"Měla jsem skvělou taktiku od trenéra. Jednalo se o těžký zápas, … celý tým mi celé roky pomáhal k tomu, abych se na toto místo opět vrátila.\"“ V češtině také směřovala blahopřání k otci: „\"Táta má zítra narozeniny, všechno nejlepší\".“\n\nTenisový žurnalista Ron Atkin uvedl klíčové ukazatele vítězství Kvitové. Podle jeho názoru to byla především síla základních úderů i servisu, kterou dostávala soupeřku pod tlak. Dále pak výška Češky, jež znamená dispozici ke kvalitnímu podání, levorukost proti hráčce hrající pravou rukou, zkušenost z účasti ve wimbledonském finále roku 2011, a s ní spojená koncentrace od prvního do posledního míče, a konečně také herní klid a rozvaha.\n\nBouchardová zaznamenala dvojnásobný počet vítězných úderů (winnerů) proti nevynuceným chybám – 8 ku 4, ovšem na agresivnější pojetí hry Kvitové to nestačilo, když Češka zahrála 28 winnerů a 12 nevynucených chyb. Vítězka byla silná na podání a returnu. Ze 68 % prvních servisů, které skončily ve dvorci, proměnila v bod 82 % z nich a na příjmu si připsala 58 % vyhraných fiftýnů. Tyto ukazatele se staly podle rozboru WTA Tour klíčem k jejímu úspěchu. \n\nPodle novináře Petera Boda předvedla Kvitová jeden z nejlepších výkonů v historii grandslamových finále dvouhry vůbec. Také jiní podle žurnalisty smetli soupeře velkým rozdílem skóre, ale pouze málo z nich to učinilo tak přesvědčivě, jednostranně a ohromujícím způsobem jako Češka. \n\nV reakci na finále vyjádřili blahopřání vítězce a finalistce osobnosti společenského a sportovního života.\n\nNa dálku zaslali gratulace na sociálních sítích například tenisté Tomáš Berdych a Lukáš Rosol.\n\nBezprostředně po utkání poblahopřála vítězce devítinásobná šampiónka tohoto turnaje Martina Navrátilová a v útrobách centrálního dvorce jí řekla: „\"Gratulace! Druhej, a není poslední.\"“ Později pak pro jeden deník uvedla: „\"Začala jsem brečet, když mluvila o otci. To jsem ztratila pár slziček. Jinak to byl ale úplně jiný zápas.\"“\n\nJediný český vítěz Wimbledonu z mužské dvouhry Jan Kodeš také přispěchal s gratulací: „\"Petra prodala svůj tenis na 100 procent a udělila sebevědomé soupeřce travnatou lekci. Kvitová na grandslamech ještě zdaleka neřekla poslední slovo.\"“\n\nVítězka z roku 1999 Američanka Lindsay Davenportová na adresu Češky uvedla: „\"Je snem každého hráče předvést nejlepší výkon ve finále a Petra to dokázala. Bylo to úchvatné představení. Málokdo by dnes proti ní něco zmohl.\"“ S gratulací se přidala i její krajanka Tracy Austinová: „\"Kvitová byla schopná hrát set a půl tenis na hraně, to bylo nádherné.\"“\n\nAmerický bouřlivák a trojnásobný vítěz Wimbledonu z let 1981, 1983 a 1984 John McEnroe, který komentoval zápas pro britskou stanicí BBC, sdělil: „\"Byl to jeden z nejlepších tenisových výkonů, jaký byl na tomhle kurtu k vidění. Kvitová trefovala míč úžasně čistě a razantně. Když se jí daří, tak vás dožene k pocitu zmaru a k bezmoci.\"“ Později dodal, že byl překvapen, když po vítězství v roce 2011 nepřidala další grandslamové triumfy: „\"Překvapilo mě, že se tak nestalo. Pokud bude hrát takhle dál, tak je jednoduše nemožné, aby další tituly nepřidala.\"“\n\nJimmy Connors na Twitteru napsal: „\"Kvitová Bouchardovou rozdrtila, zcela odhalila její slabiny. Blahopřání šampionce. Skvělý turnaj pro Bouchardovou.\"“\n\nJedna ze zakladatelek WTA a bývalá světová jednička Billie Jean Kingová byla ohromena výkonem Kvitové: „\"Petro, bylo neuvěřitelné, jak jste dosáhla svého druhého triumfu ve Wimbledonu. Gratuluji vám i celému týmu.\"“\n\nČeský prezident Miloš Zeman pozval šampiónku i s členy jejího týmu na Pražský hrad.\n\nPředseda české vlády Bohuslav Sobotka vítězce poblahopřál slovy:\nVýraznou mediální odezvu vyvolal sociálnědemokratický poslanec Stanislav Huml poté, co na Facebooku sdílel příspěvek difamačního charakteru vyhraňující se vůči Kvitové a v interview pro rádio Impuls prohlásil, že osoby – které se přihlásí do jiného státu, by měly přijít o české občanství. Na přelomu října a listopadu 2013 se hráčka stala daňovou rezidentkou Monaka. Tímto krokem tak následovala další české tenisty Berdycha, Štěpánka a Šafářovou. \n\nPoslanec byl za svůj postoj kritizován politiky napříč spektrem, včetně stranických kolegů. Prezident republiky Miloš Zeman s Humlem nesouhlasil a sdělil, že Kvitové „\"… nikdo nemůže zabránit, aby platila nižší daně v Monaku, na druhé straně by bylo v zájmu EU, a ona ten zájem už deklarovala, aby daňové ráje byly omezeny\".“ Předseda vlády Bohuslav Sobotka označil vyjádření stranického kolegy za „nepřiměřenou a zlou reakci“ a zkritizoval ji i první vicepremiér Andrej Babiš. \n\nOstře se proti Humlovi ohradil prezident tenisového svazu Ivo Kaderka, který uvedl: \"Tady vždycky platilo, že se úspěch neodpouštěl – teď by se měl ještě i trestat. To je opravdu skandální, mně je to osobně hrozně líto. Myslím si, že to je ten nejhorší příklad, jaký politik může lidem dávat\".\n\nKvitová se na adresu kritiky nevyjádřila. Její mediální zástupce Karel Tejkal prohlásil: „… \"nebudeme [na to] žádným způsobem reagovat a podporovat tak jeho [Humlovu] snahu po zviditelnění\".“ \n\nFinálový zápas v Česku vysílaly živě televizní stanice TV Nova a Nova Sport.\n\nV neděli 6. července se zúčastnila tradiční večeře šampionů v londýnském Royal Opera House, kde podruhé zasedla ke stolu s vítězem mužské dvouhry Novakem Djokovičem. V pondělí se pak vrátila do České republiky, kde absolvovala tiskovou konferenci v tenisovém klubu TK Sparta Praha a autogramiádu v Nike.\n\nŽenská tenisová asociace ji vyhlásila Hráčkou měsíce června 2014, když vyhrála před druhou Bouchardovou a třetí Ivanovićovou. \n\nNa dvorce se vrátila počátkem srpna letní US Open Series, kde startovala na Canada Masters. Po volném losu zdolala Casey Dellacquovou. Ve třetí fázi však skončila na raketě Jekatěriny Makarovové. Po volném losu navazujícího Cincinnati Masters vypadla ve druhém kole s Ukrajinkou Elinou Svitolinovou. Až Connecticut Open přinesl zlepšení formy, když jej dokázala vyhrát po zvládnutém finálovém duelu se Slovenkou Magdalénou Rybárikovou.\n"}
{"id": "1009634", "url": "https://cs.wikipedia.org/wiki?curid=1009634", "title": "Diecéze Arbanum", "text": "Diecéze Arbanum\n\nDiecéze Arbanum nebo Albánie je titulární diecéze římskokatolické církve.\n\nDiecéze byla založena v 12. století a první biskup, o němž víme, je Lazarus, zmíněný roku 1166.\n\nRoku 1615 křesťanská populace diecéze čítala 60 000 až 70 000 duší, ale diecéze byla spravována biskupy diecéze Stephaniacum, z důvodu, že biskup musel být zvolen věřícími.\n\nDne 14. února 1626 Svatý stolec potvrdil tituly biskupů Arbanumu a Stephaniacumu.\n\nRoku 1640 byla diecéze potlačena do arcidiecéze Drač.\n\nDnes je Arbanum využíváno jako titulární biskupské sídlo; současným titulárním biskupem je Erminio De Scalzi, pomocný biskup Milána.\n\n\n\n"}
{"id": "1009636", "url": "https://cs.wikipedia.org/wiki?curid=1009636", "title": "Antonín Šlechta", "text": "Antonín Šlechta\n\nAntonín Šlechta (1818 – 12. května 1875 Sedmihorky), byl rakouský a český advokát a politik, v 2. polovině 19. století poslanec Říšské rady.\n\nProfesí byl advokátem z Turnova. V roce 1864 zastupoval barona Jana z Ehrentalu z Hrubé Skály v jeho soudním sporu s Eduardem Grégrem. Byl aktivní veřejně a politicky. V období let 1864–1870 působil jako starosta Turnova. Byl též starostou Záložny a půjčovny občanské v Turnově. Byl považován za jednoho z předních zástupců sektoru záložen v Čechách.\n\nV zemských volbách v roce 1861 usedl na Český zemský sněm za kurii městskou, obvod Mnichovo Hradiště, Turnov, Bělá. Byl zvolen coby oficiální český kandidát (Národní strana, tedy staročeská). Zemský sněm ho delegoval i do Říšské rady (tehdy ještě volené nepřímo). Z politických důvodů se nedostavil do sněmovny, přičemž dopis v tomto smyslu byl na schůzi 5. prosince 1864 vyhodnocen jako rezignace na mandát.\n\nZemřel v květnu 1875.\n"}
{"id": "1009638", "url": "https://cs.wikipedia.org/wiki?curid=1009638", "title": "Diskografie Petea Townshenda", "text": "Diskografie Petea Townshenda\n\nToto je sólová diskografie britského rockového hudebníka Petea Townshenda. Pro jeho práci s The Who vizte článek Diskografie The Who.\n"}
{"id": "1009642", "url": "https://cs.wikipedia.org/wiki?curid=1009642", "title": "Ronnie Lane", "text": "Ronnie Lane\n\nRonald Frederick Lane uměleckým jménem Ronnie Lane (1. dubna 1946 Londýn – 4. června 1997 Trinidad, Colorado) byl anglický hudebník, skladatel a producent, který se proslavil zejména jako baskytarista a zakládající člen dvou předních anglických rock and rollových skupin Small Faces a Faces.\n\n\n\n\n\n\n"}
{"id": "1009643", "url": "https://cs.wikipedia.org/wiki?curid=1009643", "title": "Josip Drmić", "text": "Josip Drmić\n\nJosip Drmić (* 8. srpna 1992, Lachen, Švýcarsko) je švýcarský fotbalový útočník chorvatského původu, hráč klubu Borussia Mönchengladbach od ledna 2016 na hostování v Hamburger SV. Je také členem švýcarské fotbalové reprezentace.\n\nÚčastník Mistrovství světa 2014 v Brazílii.\n\nDrmić začal ve Švýcarsku s fotbalem v klubu FC Zürich. V červenci 2013 přestoupil za 2,2 milionu eur do FC Basilej, kde podepsal čtyřletou smlouvu. Zde nastřílel ve své první sezoně 17 gólů. Po sezoně 2013/14 však klub sestoupil z 1. německé Bundesligy a Drmić měl ambice zůstat v nejvyšší lize. Odešel tedy do jiného německého týmu Bayer 04 Leverkusen, kde podepsal pětiletý kontrakt do roku 2019.\n\nV létě 2015 přestoupil do jiného německého bundesligového týmu Borussia Mönchengladbach.\n\nJosip Drmić reprezentoval i Švýcarsko v mládežnických kategoriích U18, U19, U21. Hrál i ve výběru U23 na Letních olympijských hrách v Londýně, kde Švýcaři nepostoupili ze základní skupiny B.\n\nSvůj debut za A-mužstvo Švýcarska absolvoval 11. září 2012 proti Albánii (výhra 2:0).\n\nNěmecký trenér Švýcarska Ottmar Hitzfeld jej nominoval na Mistrovství světa 2014 v Brazílii. Švýcaři se se 6 body kvalifikovali z druhého místa základní skupiny E do osmifinále proti Argentině, které podlehli 0:1 po prodloužení a z turnaje byli vyřazeni.\n\n"}
{"id": "1009645", "url": "https://cs.wikipedia.org/wiki?curid=1009645", "title": "Justine Verdier", "text": "Justine Verdier\n\nJustine Verdier (* 1985 Paříž) je francouzská klavíristka.\n\nHře na klavír se věnuje od čtyř let. Studovala na Universität Mozarteum Salzburg u prof. Karl-Heinze Kämmerlinga a prof. Pavla Gililova, u kterého absolvovala magisterské studium s vyznamenáním. Justine se zúčastnila mnoha mistrovských kurzů, na nichž vyučovali klavíristé Milosz Magin, Jean-Marc Luisada, Dominique Merlet, Francois-Rene Duchable, Abdel Rahman el Bacha, Janusz Olejniczak, George Kern a Galina Egyazarová. Je držitelkou cen mnoha hudebních soutěží včetně UFAM, Claude Kahn competition, Royaume de la Musique, Sonatina and Sonata International Youth Piano Competition (USA), Young Concert Flame Contest, Milosz Magin International Competition, Live Music Now Menuhin Foundation, Foundation Hildegard Maschmann Scholarship ve Vídni, International Rotary Rotaract Ramon Llull Palma de Mallorca a \"Bärenreiter\" vítězkou 10th International Mozart Competition v Salzburgu.\n\nJustine Verdier hrála sólově s mnoha orchestry, na koncertech komorní hudby a klavírních recitálech ve Francii, Rakousku, Polsku, Německu, Itálii, Ukrajině, Španělsku, Srbsku, Tahiti, Rusku a ve Spojených státech amerických. Byla hudební ředitelkou produkce «Don Pasquale» od Donizettiho, doprovázela a vedla zpěv na letních mistrovských kurzech AAMA (Salzburg) a FAVA (Périgord, Francie), byla oslovena dirigentem Pedro Halffterem ke klavírnímu doprovodu sboru a zpěváků v Opera La Maestranza v Seville, poslední sezónu byla klavíristkou operní společnosti «Sevilla de Opera». V současnosti žije v Madridu.\n\n"}
{"id": "1009646", "url": "https://cs.wikipedia.org/wiki?curid=1009646", "title": "Olympus PEN E-PL5", "text": "Olympus PEN E-PL5\n\nOlympus PEN E-PL5, ohlášený v září 2012, je bezzrcadlovka systému mikro 4/3. Jedná se o čtvrtý model firmy Olympus v řadě PEN Lite a její celkově desátý přístroj systému mikro 4/3. Byl představen jako nástupce modelu Olympus PEN E-PL3 společně s jednodušším modelem Olympus PEN E-PM2, s nímž sdílí řadu komponent i vlastností.\n\nJedná se o typického představitele řady PEN Lite s kompaktními rozměry, poměrně jednoduchým ovládáním a středně početnými ovládacími prvky.\n\nE-PL5 je osazen 16Mpix snímačem shodným s tehdejším špičkovým modelem Olympus OM-D E-M5, který představoval významný vzestup v kvalitě obrazu proti E-PL3. Na rozdíl od E-M5 je ovšem stabilizován jen ve dvou osách (posuny do stran, chybí otáčení a naklápění snímače).\n\nDruhou významnou novinkou, kterou přinesl do řady PEN Lite, je dotykový displej s úhlopříčkou 3\". Lze jej použít jak k nastavení přístroje, tak k fotografování.\n\nNejvýznamnější rozdíly proti předchozímu modelu E-PL3 jsou:\n\n\nVe srovnání se sesterským modelem E-PM2 má E-PL5 navíc:\n\n\nFotoaparát získal ocenění TIPA Awards 2013 v kategorii \"Dostupný systémový kompakt\".\n\n"}
{"id": "1009647", "url": "https://cs.wikipedia.org/wiki?curid=1009647", "title": "Taulant Xhaka", "text": "Taulant Xhaka\n\nTaulant Ragip Xhaka [taulant džaka] (* 28. března 1991, Basilej) je švýcarský fotbalový záložník kosovského původu a reprezentant Albánie, který hraje v klubu FC Basilej.\n\nJeho mladší bratr Granit Xhaka je také fotbalistou, hraje v anglickém Arsenalu a reprezentuje Švýcarsko.Bratranec Agon Xhaka, rodák z Lausanne, hraje za kosovskou Prištinu a v Basileji byl na podzim roku 2017 na testech, ale k týmu nepřestoupil.\n\nXhaka začínal s fotbalem společně se svým bratrem v FC Concordia Basilej. V roce 2008 byl s bratrem Granitem povýšen poprvé do FC Basilej II, ale v celé sezoně odehrál jen jeden poločas proti SC Zofingen při výhře 6:2. V sezoně 2009/10 odehrál za B-tým 12 zápasů.\n\nV září 2010 si odbyl debut v A-týmu Basileje ve švýcarském poháru proti Mendrisiu, když při výhře 5:0 odehrál 18 minut. První ligový zápas odehrál 27. února 2011 proti FC Lucern (1:0), když šel na hřiště v 7.minutě místo zraněného Behranga Safariho. Celkově odehrál v sezoně 2010/11 5 ligových zápasů a 3 v domácím poháru. S Basilejí si připsal první švýcarský titul, v poháru skončila Basilej ve čtvrtfinále. Během sezony ale často nastupoval za FC Basilej II\n\nSezonu 2011/12 začal za FC Basilej II proti SV Muttenz při prohře 0:2. V lize nastoupil poprvé v sezoně 24. září 2011 proti FC Thun(1:1), odehrál celý zápas a připsal si asistenci na gól Marca Strellera. O tři dny později si připsal premiérový start v Lize mistrů na slavném Old Trafford proti Manchesteru United, když odehrál pouhou minutu. V podzimní části sezony ještě odehrál v lize 12 minut ve třech zápasech. V poháru odehrál 2 zápasy, v obou celých 90 minut a proti FC Schötz si připsal i asistenci na gól Jacquese Zouy. V listopadu se zranil a zmeškal zbytek podzimní části švýcarské ligy. Na začátku lednového přestupového období v roce 2012 ho Basilej poslala hostovat do Grasshoppers Zürich na rok a půl.\n\nZajímavost: Spolu s bratrem Granitem odehráli zároveň na hřišti v A-týmu Basileje 374 minut.\n\nPo vyléčení ze zranění si mohl Taulant připsat debut za GCZ proti FC Thun (0:1), ale celý zápas proseděl na lavičce. Debut si připsal hned v dalším zápase, v curyšském derby s FC Zürich (0:2), když v 55.minutě střídal Izeta Hajroviće. V poháru si odbyl debut za GCZ proti Luzernu při prohře 0:3. Do konce sezony vynechal jen dva květnové zápasy proti FC Sion a Basileji. Za GCZ odehrál v lize 989 minut a obdržel 3 žluté karty. Celou sezonu, jak v Basileji, tak i v GCZ, odehrál na postu pravého beka. V lize skončil s GCZ osmý, titul vyhrála Basilej.\n\nSezonu 2012/13 začal na postu levého beka a hned ve druhém kole si připsal svou první asistenci za GCZ, když nahrál Veroljubu Salatićovi. Grasshoppers se vzpamatovali z loňských špatných výsledků, kdy na jaře vyhráli pouze jeden zápas z osmnácti. Taulant si po příchodu zahrál v semifinále švýcarského poháru, v 69. minutě když střídal Stéphana Grichtinga. Do finále proti Basileji už Taulant nenastoupil, ale i tak se mohl radovat z výhry v penaltovém rozstřelu, kde zaváhali na straně Basileje Raúl Bobadilla a Fabian Frei a na straně GCZ Michael Lang. V celé sezoně odehrál Taulant 2 049 minut, v nichž si připsal 1 asistenci a 10 žlutých karet. Hrál na více pozicích, pravého beka, levého beka, pravého záložníka, středního záložníka a na své oblíbené pozici defenzivního záložníka.\n\nVe čtvrtém kole se Taulant poprvé v seniorské kariéře gólově prosadil po asistenci Mohameda Salaha na stadionu FC St. Gallen při remíze 1:1. Koncem srpna se s Basilejí probojoval do základní skupiny Ligy mistrů UEFA, když Basilej vyřadila Maccabi Tel Aviv a PFK Ludogorec Razgrad. Po špatném začátku sezony se Basileji povedlo se opět dostat na první místo v tabulce, což stvrdila domácí výhrou proti St.Gallenu 3:0. Tauli nastoupil na postu pravého záložníka a připsal si svůj druhý gól sezony. V Lize mistrů nastoupil do všech šesti skupinových zápasů. Basilej skončila třetí, ale připsala si dvě výhry proti Chelsea FC. V lize už Basilej udržela vedení až do konce sezony a získala titul. V zápase proti Young Boys při jednom z obranných skluzů způsobil vážné zranění švédskému útočníkovi Alexandru Gerndtovi, za které se mu poté několikrát omlouval. V Evropské lize došel Taulant s Basilejí až do čtvrtfinále, kde narazili na Valencii. Domácí utkání vyhrála Basilej 3:0 a odveta měla být pouze otázkou formality. Basilej ale v základní hrací době třikrát inkasovala a v prodloužení padly ještě další dva góly VCF a Basilej se loučila. Hattrick si připsal Paco Alcácer. Ve švýcarském poháru došla Basilej do finále, ale Taulant si proti FC Zürich nezahrál.\n\nV sezoně 2014/15 začal na Taulantu trenér Paulo Sousa sázet na všech možných pozicích v záloze a obraně. V 10.ligovém kole si připsal ránou zpoza vápna jediný gól sezony proti FC Thun. V 21.kole se snažil zachránit Basilej na hřišti Young Boys Bern, ale asistence na gól Shkëlzena Gashiho k remíze nestačila. V Lize mistrů se Basileji dařilo, ale portugalské FC Porto jim v osmifinále milionářské soutěže zatarasilo cestu dál soutěží. Poslední ligové kolo se neslo v rozlučkovém duchu, Basilej se loučila s kapitánem Marcem Strellerem. Taulant odehrál celé utkání a asistoval na vítězný gól Strellerova náhradníka Albiana Ajetiho, dnes působícího v FC St.Gallen. V lize Basilej opět dominovala, v poháru padla ve finále se Sionem 0:3. Celkově se Taulant objevil ve 40 utkáních na dobu 3 361 minut, v nichž jednou skóroval a třikrát asistoval. Jedenáctkrát byla jeho hra oceněna žlutou kartou.\n\nSezonu 2015/16 nenačal Taulant dobře. Hned v prvním utkání 3.předkola kvalifikace Ligy mistrů si sice připsal asistenci, ale na konci utkání byl vyloučen. Od disciplinární komise dostal trest ve výši dvou soutěžních utkání. Basilej přes Maccabi Tel Aviv v další části kvalifikace nepostoupila a musela se spokojit jen se základní skupinou Evropské ligy. Basilej hned od začátku vládla lize a problémy se vyskytly až v 9.kole. Basilej přijela do Bernu nabuzená po výhře v EL proti Fiorentině. Bern byl od začátku zápasu dravější, což vyústilo ve výhru YB 4:3. Taulant porážku neskousl a při cestě do kabin udeřil Renata Steffena do obličeje, za což vyfasoval červenou kartu a dvouzápasový trest. V posledním zápase skupinové fáze EL si připsal asistenci a byl vybrán do ideální jedenáctky kola dle UEFA. Basilej po postupu ze skupiny vyřadila AS St.-Étienne, ale zastavila se v osmifinále na španělské Seville. V lize Basilej opět dosáhla na titul, v poháru vypadla ve čvrtfinále po penaltovém rozstřelu proti Sionu. Ke konci sezony si přivodil Taulant zranění a nehrál, naštěstí se dal do pořádku a mohl se účastnit evropského šampionátu ve Francii. Celkově zasáhnul do 37 zápasů na 2 992 minut, připsal si 3 asistence, 8 žlutých a 2 červené karty.\n\nBasilej měla pro sezonu 2016/17 jisté místo v základní skupině Ligy mistrů a nemusela odehrávat kvalifikaci. Taulantovi se začátek sezony vydařil. Na přelomu srpna a září si připsal asistenci ve třech zápasech po sobě. V Lize mistrů na švýcarské šampiony čekal Arsenal, kam v létě zamířil z Mönchengladbachu Granit Xhaka. Schylovalo se tedy k duelu bratrů Xhaků. V obou zápasech s Arsenalem se Basileji, stejně jako v celé základní skupině, nedařilo a oba zápasy prohrála. V 6 zápasech LM si připsala pouze dva body za remízy s bulharským Ludogorcem, ale díky vstřelenému gólu na hřišti soupeře postoupil celek z Razgradu. V lize nečekaly Basilej žádné komplikace a dokráčela si pro 20.titul v klubové historii. V poháru se nechal Taulant vyloučit proti FC Zürich ve čtvrtfinále, ale do finále už byl připravený a pomohl Basileji k prolomení šňůry porážek se Sionem v pohárových utkáních. Celkem odehrál v sezoně 39 utkání, 3 319 minut, devětkrát asistoval, dostal 9 žlutých karet a jednu červenou.\n\nXhaka reprezentoval Švýcarsko v mládežnických kategoriích U17, U18, U19, U20 a U21. Zúčastnil se mj. Mistrovství Evropy hráčů do 17 let 2008 v Turecku, kde mladí Švýcaři nepostoupili ze základní skupiny B.\n\nTaulant vyjádřil zájem reprezentovat na seniorské úrovni Albánii. 25. června 2014 dostal povolení od FIFA, mohl tedy tuto zemi oficiálně reprezentovat. V A-týmu Albánie debutoval 7. září 2014 v úvodním zápase kvalifikace na EURO 2016 proti Portugalsku, kde se zrodila poněkud překvapivá výhra balkánského celku nad favorizovanými Portugalci 1:0.\n\nV zápase Srbsko - Albánie 14. 10. 2014 v kvalifikaci na EURO 2016 v Bělehradu byl jedním z protagonistů vzniklé šarvátky. Zápas se nedohrál, byl předčasně ukončen před koncem prvního poločasu za stavu 0:0. Nad hřištěm se objevil dálkově řízený dron se zavěšenou vlajkou s mapou tzv. Velké Albánie. Poté, co ho srbský fotbalista Stefan Mitrović stáhl dolů, se albánští hráči na něj vrhli a strhla se mela. Na hřiště pronikli i srbští diváci a zápas byl po 30 minutách prodlevy předčasně ukončen.Italský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1009648", "url": "https://cs.wikipedia.org/wiki?curid=1009648", "title": "Čakovická tabule", "text": "Čakovická tabule\n\nČakovická tabule je geomorfologický okrsek ve střední části Českobrodské tabule, ležící v okresech Nymburk, Kolín, Praha-východ ve Středočeském kraji a na území hlavního města Prahy.\n\nÚzemí okrsku leží zhruba mezi sídly Bořanovice (na severozápadě), Přezletice a Brandýs nad Labem (na severu), Kounice (na východě), Újezd nad Lesy (na jihu) a pražskou částí Vysočany (na jihozápadě). Zcela uvnitř okrsku leží větší obce Zeleneč, Šestajovice, Líbeznice a více městských částí Prahy, např. Čakovice, podle kterých je okrsek pojmenován.\n\nOkrsek Čakovická tabule (dle značení Jaromíra Demka VIB–3E–2) náleží do celku Středolabská tabule a podcelku Českobrodská tabule.\n\nPodle členění Balatky a Kalvody se okrsek dále již nečlení. V tomto členění je Čakovická tabule definována jako územně rozsáhlejší.\n\nTabule sousedí s dalšími okrsky Středolabské tabule (Kojetická pahorkatina a Labsko-vltavská niva na severu, Čelákovická pahorkatina na východě, Bylanská pahorkatina na jihovýchodě) a s celkem Pražská plošina na západě a jihu.\n\n\nNejvyšším bodem okrsku je vrstevnice (293 m).\n\n"}
{"id": "1009651", "url": "https://cs.wikipedia.org/wiki?curid=1009651", "title": "Bewilderwood", "text": "Bewilderwood\n\nBewilderwood (BeWILDerwood) je zábavní park pro rodiny s dětmi, který se nachází v Horning, v anglickém hrabství Norfolk. Park je pojat jako nenáročný zážitkový, úspěšný zábavný projekt pro malé děti, který může být vzorem podobně zaměřeným projektům kdekoliv. Majitel park popisuje jako \"curious treehouse adventure,\" (zvědavé stromodomové dobrodružství). Atrakce se nachází v lesní oblasti a obsahuje obydlí na stromech, lanové mosty, skluzavky, lanové skluzavky, bludiště, a dva speciální prostory pro děti mladší pěti let s názvem \"Toddlewood-on-the-Hill\" a \"Toddlewood Valley\" (což lze přeložit například jako „Batoles na kopci“ a „Batolesní údolí“).\nVstupem je celý les, dobrodružný svět lanových mostů a stromových domů je podél cesty po řece, a lze jej poznat prostřednictvím \"bažiny\" kolem tvora, který fouká bubliny na povrch. Houpačky jsou široké pro tři osoby, stejně jako jsou některé ze skluzavek. Koruny stromů chrání i proti většině nepříznivého počasí a stany rozmístěné v centru poskytují útočiště pro milovníky večírků, malíře tváří, přespávající (skupiny nocujících dětí) a podobně.\nProjížďky v parku a další atrakce jsou založeny na postavách a událostech v \"A Boggle at BeWILDerwood\" a v \"The Bewilderbats\", knih pro děti napsaných vlastníkem \"BeWILDerwood\", Tomem Blofeldem a ilustrovaných Stevem Pearce. Boggle at BeWILDerwood líčí dobrodružství postavy Swampy a přátel v bažině, v němž se hrdinové snaží překonat své obavy a být trochu odvážnější. V pokračování - \"Bewilderbats\", Swampy a jeho přátelé vyrazili zachránit malou Twiggle, která se zasekla nahoře na stromě.\n\n"}
{"id": "1009652", "url": "https://cs.wikipedia.org/wiki?curid=1009652", "title": "Diecéze Arkádie", "text": "Diecéze Arkádie\n\nDiecéze Arkádie (Arcadia) je titulární diecéze římskokatolické církve.\n\nArkádie, v současné prefektuře Rethymno, je antické biskupské sídlo na Krétě. Bylo sufragannou arcidiecéze Gortyn.\n\nJediný známý biskup z prvního tisíciletí je Ioannes, který se zúčastnil roku 787 Druhého nikajského koncilu.\n\nPo dobytí ostrova benátčany (1212), byla diecéze předána latinským biskupům a k arcidiecézi Candia.\n\nStejně jako mnoho jiných diecézí Kréty během benátské éry, byla Arkádie venkovským sídlem a byla obývána spíše byzantskými pravoslavnými věřícími. Biskup používal k pobytu Candiu a byl zastoupen správcem v diecézi, který prováděl liturgické funkce a podává svátosti. Hlavní chrám byl zasvěcen Nejsvětějšímu Salvátorovi.\n\nRoku 1604 bylo latinské sídlo potlačeno benátským senátem, z důvodu nízkého příjmu biskupství.\n\nDnes Arkádie je využívána jako titulární biskupské sídlo; v současné době je bez titulárního biskupa.\n\n\n\n\n"}
{"id": "1009658", "url": "https://cs.wikipedia.org/wiki?curid=1009658", "title": "Mužák prorostlý", "text": "Mužák prorostlý\n\nMužák prorostlý (\"Silphium perfoliatum\") je statná, vytrvalá bylina, jediný druh rodu mužák, který v České republice příležitostně vyrůstá. Rostlina je testována jako potenciální zdroj biomasy pro výrobu bioplynu.\n\nTento dlouhověký druh, stejně jako celý rod, pochází ze Severní Ameriky, kde se přirozeně vyskytuje v údolích okolo řek a jezer. Nejlépe roste v neutrální nebo jen mírně alkalické propustné půdě, která nesmí být trvale zamokřená, vysoká hladina spodní vody způsobuje uhnívání kořínku. Požaduje plné oslunění, vůči letnímu suchu je odolný a dobře snáší i středoevropské klima.\n\nMužák prorostlý je vytrvalá rostlina, která může mít 6 až 12 přímých dutých lodyh vysokých 180 až 250 cm. Z dlouhého hlavního kořene (sahajícího do hloubky i přes 1 m) se silně větvenými vláknitými oddenky vyrůstají hranaté lodyhy, které jsou vespod silné do 2 cm a bývají po celé délce drsné. Jsou převážně jednoduché a větví se až do latnatého květenství pod vrcholem. Porůstají až 30 cm dlouhými a 15 cm širokými vstřícnými, tmavě zelenými, vejčitě trojhrannými listy s hrubě ozubeným okrajem a zahroceným vrcholem.\n\nSpodní listy jsou řapíkaté a často brzy usychají. Horní jsou přisedlé a vždy dva protistojně jsou bázemi k sobě srostlé tak, že vytvářejí jímku, do které se zachycuje voda z deště nebo ranní rosy. Odtud ji rostlina vstřebává a snáze tak překlenuje období sucha. Horní listy sedící přímo na stonku působí dojmem, jako by je stonek přímo prorůstal, a odtud i druhové jméno \"mužák prorostlý\". Stonky rostliny po naříznutí či zlomení roní gumovitou pryskyřičnou tekutinu, odtud starší české jméno \"smoloroň prorostlá\".\n\nÚbory se žlutými kvítky vyrůstají na koncích lodyh a jejich větví a mívají v průměru 3 až 5 cm, na jedné lodyze jich bývá 16 až 20. Uprostřed úboru roste 85 až 150 samčích trubkovitých kvítků a po okraji 15 až 35 samičích jazykovitých s plochými, asi 3 cm dlouhými žlutými ligulami. Zvonkovitý zákrov je složen z odstálých lupenitých listenů v několika řadách. Rostlina kvete uprostřed léta po dobu 1 až 1,5 měsíce. Opylovány jsou létajícím hmyzem s dlouhým sosákem, který v květech nachází pyl i nektar.\n\nPlody jsou světlehnědé ploché dvoukřídlé nažky 10 mm dlouhé, které dozrávají od počátku září až do zámrazu. Hmotnost tisíce semen je 18 až 25 gramů.\n\nMužák prorostlý se rozšiřuje semeny, která roznáší vítr nebo přívalová voda, a na kratší vzdálenosti rozrůstáním oddenků. Semena, která se dostala do půdy již na podzim, většinou vyklíčí až po stratifikaci na jaře, nejlépe klíčí z hloubky 1 až 3 cm. V prvém roce jsou semenáče poměrně choulostivé, požadují dostatek vláhy a světla, kvést začínají až druhým rokem. Životnost rostliny se předpokládá 20 a více let.\n\nNové rostliny vzniklé z rozrůstajících se oddenků vytvářejí shluky rostlin, které se v dalších létech osamostatňují, jejich kořenová propojení zanikají. Lze je úspěšně množit i dělením těchto trsů s téměř 100% úspěšností.\n\nV evropských zemích byl mužák prorostlý v minulosti ojediněle vysazován jako ozdobná rostlina, později se začal uměle pěstovat na území bývalého Sovětského svazu jako netradiční pícnina kterou lze kosit dvakrát ročně. V současnosti je v některých státech, např. v Německu, vysazován zkušebně jako perspektivní energetická plodina pro výrobu bioplynu. Také v Česku se již 20 let pokusně pěstuje.\n\nObčas uniká do volné krajiny kde se chová invazně, rychle se šíří a na \"svém území\" zcela potlačuje původní floru, vytváří jednodruhové kolonie, jedná se o dlouhověkou rostlinu schopnou až 25 let růst na stejném stanovišti. Na území nynější ČR byl tento neofyt v přírodě prvně pozorován již v roce 1885.\n\nOdvar z kořené má léčebné účinky, severoamerickými indiány byl vnitřně užíván proti horečce, pocení i proti ranní nevolnosti, k léčbě jater, sleziny a při bolesti zad i hrudníku.\n\n\n \n"}
{"id": "1009660", "url": "https://cs.wikipedia.org/wiki?curid=1009660", "title": "Ivan Rakitić", "text": "Ivan Rakitić\n\nIvan Rakitić (* 10. března 1988, Rheinfelden, Švýcarsko) je chorvatský fotbalový záložník a reprezentant, který v současné době působí v klubu FC Barcelona. Rakitić je stříbrným medailistou z Mistrovství světa 2018.\n\nIvan Rakitić se narodil 10. března 1988 v Rheinfeldenu, nacházejícím se ve švýcarském kantonu Aargau, chorvatským rodičům. Vyrůstal v blízké obci Möhlin. Jeho otec Luka je společně se svou rodinou původně z vesničky Sikirevci, nacházející se právě v Chorvatsku. Matka má pak kořeny v bosenském městě Žepče, je tedy bosenská Chorvatka. Má jednoho staršího bratra, Dejana, jehož jméno nalezneme na hráčově pravé paži. Společně s otcem byli oba aktivními fotbalisty a s takovým zázemí tedy není překvapením, že se Rakitić zajímal o stejnou životní cestu, a to už od raného věku, kdy si teprve plnil základní školní docházku. Jakmile ji dokončil, začal se soustředit na svou sportovní kariéru, až si jej v 16 letech všimli přední evropští skauti, kteří obdivovali jeho mladý potenciál. Sám hráč se však se svou rodinou rozhodl zůstat v Basileji, kde dal přednost častějším startům v nižší lize. Své dětství strávil a první fotbalové krůčky tedy udělal ve Švýcarsku.\n\nPo krátkém čase v juniorských výběrech si Rakitić připsal svůj soutěžní debut za áčko 29. září roku 2005 v utkání tehdejšího Poháru UEFA (dnešní Evropské ligy UEFA) proti NK Široki Brijeg. V lize si odbyl premiéru až 15. dubna dalšího roku v duelu s Neuchâtelem Xamax. Ačkoliv se jednalo o jediné dva zápasy, které si ve své první sezóně v kádru prvního týmu Basileje odbyl, v té nadcházející už byl stabilním členem se 33 starty ve Swiss Super League a 11 brankami v nich vstřelenými. K tomu si pak připsal 9 zápasů v rámci Poháru UEFA a nakonec z toho byla cena pro nejlepšího mladého hráče švýcarské nejvyšší soutěže v ročníku 2006/07. Za svou úchvatnou trefu v utkání proti FC St. Gallen si k tomu vysloužil trofej za švýcarský gól roku a rovněž byl u triumfu ve švýcarském poháru.\n\nPo úchvatném představení kolem něj znovu začaly kroužit evropské velkokluby, mezi nimiž nakonec zvítězilo německé FC Schalke 04. To poslalo do Švýcarska 5 milionů eur a 22. června 2007 se Rakitić stal jeho hráčem. Debutový start zaznamenal 21. července téhož roku v zápase posledního ročníku ligového poháru proti Karlsuhe. V rámci dnes již neexistujícího DFB-Ligapokalu si pak Ivan zahrál zbylé dva zápasy a Die Königsblau se stali finalisty. Dne 5. srpna si pak v klání s Eintrachtem Trier v prvním kole DFB-Pokalu (německého národního poháru) připsal první branku a podílel se tak na venkovní výhře 9:0. O pět dní později jej tehdejší kouč celku z Gelsenkirchenu, Mirko Slomka, poslal jako náhradníka do úvodního klání s úřadujícím mistrem ze Stuttgartu, které skončilo remízou 2:2. Po pouhých sedmi minutách na hřišti právě nadějný Chorvat vstřelil onu rozhodující branku, která pro něj byla první v Bundeslize.\n\nDojem na sobě zanechal hned 15. září, když dal jediný gól Schalke v zápase s Bayernem Mnichov, který skončil 1:1. O tři dny později si Rakitić zahrál vůbec poprvé Ligu mistrů, a to v utkání proti Valencii. Netopýři (Valencia) sice vyhráli 1:0, nicméně talentovaný záložník si zahrál v celkem 7 duelech tehdejšího ročníku nejprestižnějšího klubového turnaje v Evropě a hlavně v domácím měření sil s londýnskou Chelsea FC ve skupinové fázi byl hodně vidět. Počet startů mohl navíc být ještě větší, kdyby nebyl se svým tehdejším spoluhráčem Mladenem Krstajićem spatřen v nočním klubu v ten samý den, ve který nešli na trénink. Proti norskému Rosenborgu Trondheim si tak nezahrál. Následně však pomohl k historickému postupu do čtvrtfinále přes FC Porto, které Němci porazili až po penaltách. To si však Rakitić nezahrál kvůli zranění kotníku, které jej vyřadilo na měsíc. Schalke pak bylo vyřazeno Barcelonou.\n\nPo svém návratu se objevil ve výborném formě a na výhře 3:0 nad VfL Bochum se podílel gólem a dvěma asistencemi. Díky zisku tří bodů Schalke skončilo třetí a v dalším roce si opět zahrálo UEFA Champions League. Skvělým výkonem se blýskl i v dalším kole, kde na modrobílé čekal Eintracht Frankfurt a v němž nahrával již jmenovanému Krstajići na jediný gól. Celkem pak ve 29 zápasech dal\nRakitić 3 góly a 10 asistencí. Nadcházející ročník začal pro Chorvata také dobře, když nahrával na 2 ze 3 zásahů v zápase s Hannoverem.\n\nV zimním přestupovém období sezóny 2010/11, přesněji 28. ledna, podepsal smlouvu se Sevillou, které se na 4,5 roku upsal za 2,5 milionu eur. Okamžitě po svém příchodu zamířil Rakitić do úvodní jedenáctky a premiéru si zahrál už 6. února v klání s Málagou. V dalším utkání, proti Racingu de Santander, si dal vlastní gól, avšak v následujícím kole vyrovnal tuto nelichotivou bilanci prvním zásahem v dresu Los Nervionenses a to do sítě Hérculesu. Kvůli zlomené noze pak zmeškal poslední 4 zápasy sezóny a na začátku odstavce zmíněný ročník zakončil se 13 zápasy, ve kterých byl pokaždé členem základní sestavy.\n\nI v nadcházející sezóně byl důležitým členem A-týmu a díky změnám na trenérském postu došlo ke změně i na pozici na hřišti. Marcelino, jehož posléze nahradil Míchel, začal Rakitiće stavět jako defenzivního záložníka, na rozdíl od Gregoria Manzana, který blonďatého plejera\nstavěl do více ofenzivní role. Ročník s označením 2011/12 zakončil s 39 starty, 6 asistencemi a jedinou brankou, kterou dal v duelu španělského poháru. V La Lize se tehdy vůbec jedinkrát střelecky neprosadil.\n\nNásledující rok začal gólovou asistencí v zápase s Getafe CF. Další si připsal 12. září při výhře 1:0 nad Realem Madrid, kterou zařídil Piotr Trochowski. První gól sezóny vsítil v 5. kole Deportivu de La Coruña. V sevillském derby dal Raktić na jaře roku 2013 hned dvě branky a to v úvodních 20 minutách. Celkem se tak do brány Realu Betis trefil už potřetí, poprvé\ntomu bylo na podzim v té samé sezóně, kdy Rojiblancos zvítězili 5:1. Další dva zásahy zaznamenal v duelu s Realem Sociedad, jeden z nich však byl vlastní, čímž anuloval vedení 1:0, které svým spoluhráčům sám zařídil. Na konci sezóny z toho pak bylo 42 startů a 12 gólů, 3 z nich v Copa del Rey. K tomu pak Chorvat rozdal 10 asistencí a vytvořil na stovku šancí, čímž se stal čtvrtým nejlepším hráčem v celé Evropě.\n\nNa počátku jeho poslední sezóny v Seville jej kouč Unai Emery jmenoval kapitánem a už od začátku byl klíčovým prvkem jeho kádru. 14. září se hokejovým skóre 1+1 snažil o zvrácení prohry 2:3 nad Barçou. V posledních dvou zápasech devátého měsíce roku vstřelil Rakitić dva góly Rayu Vallecanu, které nakonec prohrálo 1:4, a dal jedinou asistenci při remízovém klání se San Sebastianem, jež skončilo 1:1. Závěr října pak znovu ovládl a to celkem 4 brankami ve 3 zápasech - jednou se prosadil do sítě Freiburgu (2:0) a Almeríe (2:1) a dvakrát snížil drtivou porážku 3:7 od Realu Madrid. V listopadu zaznamenal 3 asistence - 1 ve venkovním klání s Espanyolem (1:3) a 2 v domácím derby s Realem Betis (4:0). V posledním utkání prosince a zároveň první poloviny sezóny si pak připsal další gólovou nahrávku při výhře 2:1 nad Villarrealem a pomohl svému celku po nepříliš vydařeném vstupu do soutěže \"přezimovat\" v nejlepší desítce. O jeho služby pak začal být znovu zájem mezi špičkovými evropskými celky.\n\nV prvním utkání roku 2014 vstřelil jednu branku při výhře 3:0 nad Getafe a v průběhu ledna stihl takové dát<nowiki> </nowiki>ještě dvě - jednu do sítě Atlética a druhou do sítě Levante. Právě proti valencijskému klubu pak nedal penaltu, ovšem i přesto nakonec bral ocenění pro hráče měsíce. Na svou dobrou formu navázal i mezi únorem a květnem. Dvě přihrávky vedoucí ke gólu například rozdal v úvodním\npohárovém klání druhého vyřazovacího kola playoff proti NK Maribor, které skončilo 2:2. V zápase s „Bílým baletem“ pak elegantním způsobem přešel přes Pepeho a nahrál na vítěznou branku na 2:1. V prvním zápase semifinále Evropské ligy nahrával na jeden ze dvou gólů Andalusanů a díky výsledku 3:3 postoupil přes Valencii do finále, v němž se stal nejlepším hráčem na hřišti jako vůbec první kapitán vítězného týmu. Zároveň se pak Rakitić dostal i do týmu sezóny a to jak v této evropské soutěži, tak v té domácí, kde se objevil i v nejlepší jedenáctce 1. kola. Svůj poslední ročník u výběru ze stadionu Ramóna Sáncheze Pizjuána zakončil s 15 góly a 17 asistencemi.\n\n16. června roku 2014 pak byla oznámena dohoda s FC Barcelona, kam přestoupil na pět let za blíže nespecifikovanou částku, podle spekulací pohybující se kolem 15 milionů eur. S Barcelonou vyhrál v sezóně 2014/15 treble, čili titul v Lize mistrů, Primera División a španělském poháru.\n\nAž do výběru U21 reprezentoval Rakitić Švýcarsko, nicméně pak se rozhodl pro Chorvatsko, kam jej poprvé povolal trenér Slaven Bilić. Ten mu umožnil navléci dres seniorského mančaftu poprvé 8. září roku 2007 v Záhřebu při zápasu kvalifikace na Euro 2008 proti Estonsku. Při svém nástupu na trávník z pozice náhradníka se dočkal vřelého přijetí od fanoušků. V následujícím mezinárodním klání\ndal svůj první gól a to Andoře při výhře 6:0. Rok 2007 završil s pěti starty za mužský tým, čtyři z nich byly soutěžními.\n\nNa počátku května 2008 se pak dostal do sestavy pro Mistrovství Evropy ve fotbale 2008, kde byl druhým nejmladším hráčem. Svůj první zápas na turnaji si zahrál proti Německu a právě jeho střela skončila na tyči a posléze před Ivicou Olićem, který ji doklepl do brány a postaral se tak o důležité vítězství 2:1. Kolegy v záložní řadě mu dělali Luka Modrić a Niko Kranjčar. Ačkoliv byl Rakitić ve čtvrtfinále s Turky hodně aktivní, nedal jednu ze tří penalt Chrovatů a měl tak podíl na vyřazení.\n\nNa Mistrovství světa v roce 2010 Vatreni nepostoupili, jelikož ve skupině skončili třetí. V kvalifikaci sehrál Ivan 10 zápasů, ve kterých se třikrát zapsal mezi gólové střelce. 15. října roku 2008 dal hned dvě branky Andoře, která nakonec odešla se čtyřgólovým přídělem. 5. září dalšího roku pak rozhodl o výhře 1:0 nad Běloruskem.\n\nPo účasti v kvalifikačním procesu na EURO 2012 se dostal i do nominace na závěrečný turnaj, kam Chorvaté dostali do skupiny C Španělsko, Itálii a Irsko. Po úvodních dvou kolech měli Balkánci 4 body a šli na obhájce z Pyrenejského poloostrova. V Gdaňsku platil 88 minut bezbrankový stav, než o těsném vítězství La Rojy Jesús Navas. Po zhruba hodině hry však měl Rakitić skvělou šanci, když jej skvělým passem nalezl Modrić. Pokus hlavou uvnitř vápna nakonec lapil Iker Casillas. I přes toto nevyužití jasné gólové příležitosti byl nejaktivnějším hráčem Chorvatska s 53 dotyky, 6 centry do vápna a 2 střelami.\n\nPo vynechání světového šampionátu 2010 v Jižní Africe nechyběla chorvatská reprezentace, tentokrát\npod vedením Nika Kovače, na Mistrovství světa 2014 v Brazílii. Tam se kvalifikovala po evropské baráži, kde vyřadila Island. Ještě v základních skupinách dal Rakitić jednu branku a to z přímého kopu 12. října roku 2012 v aréně Philipa II. v Makedonii. Na samotném turnaji pak odehrál všechny tři zápasy proti domácí Brazílii (porážka 1:3), Kamerunu (výhra 4:0) a Mexiku (prohra 1:3). Chorvaté byli vyřazeni již v základní skupině A.\n\nV dubnu roku 2013 se Rakitić oženil po dvouletém vztahu s Raquel Mauriovou a v červenci se jim narodila dcera Althea.\n\n\n"}
{"id": "1009661", "url": "https://cs.wikipedia.org/wiki?curid=1009661", "title": "Libor Sadil", "text": "Libor Sadil\n\nLibor Sadil, pokřtěn jako Liguriáš Sadil (10. září 1797 Polná – 17. září 1866), byl rakouský a český politik, aktivní během revoluce roku 1848, v 2. polovině 19. století poslanec Říšské rady.\n\nProfesí byl statkářem v Německé Výskytné. Byl vzdělaný a veřejně aktivní. Během revolučního roku 1848 se zapojil do politiky. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Německý Brod v Čechách. Uvádí se jako penzionovaný vrchní úředník. Patřil ke sněmovní pravici. Sám si organizoval volební kampaň, objížděl obce ve svém volebním regionu a vytiskl si propagační letáky, což ve své době byl ojedinělý způsob komunikace s voliči. Později zasedal v parlamentu i po jeho nuceném přestěhování do Kroměříže. Po rozpuštění sněmu se dočasně stáhl z politiky a zaměřil se na správu svého statku v domovské Výskytné.\n\nPo obnovení ústavního systému se opět zapojil do politiky. V zemských volbách v roce 1861 usedl na Český zemský sněm za kurii městskou, obvod Německý Brod, Polná, Humpolec. Byl zvolen coby oficiální český kandidát (Národní strana, tedy staročeská). Uvádí se jako statkář. Zemský sněm ho delegoval i do Říšské rady (tehdy ještě volené nepřímo) za kurii městskou, obvod Kutná Hora. 16. listopadu 1864 složil slib.\n\nKdyž se v březnu 1863 na zemském sněmu řešil návrh na odkup sbírky Hollarových mědirytin, odmítl to v rozpravě a doporučil použít peníze raději na podporu chudých tkalců v Krkonoších. Národní listy ho pak kritizovaly jako \"praktického venkovana\" a \"ctihodného stařečka\", který se ale \"nezdá býti nadšen pro krásné umění a vyšší ideální zájmy člověčenstva\". V prosinci 1865 se pak od něj část voličů v jeho domovském regionu veřejně distancovala, protože podpořil na sněmu i v Říšské radě některé návrhy provídeňských centralistů („\"Jeho celé jednání a spojení s centralisty našim snahám se protiví (...) My vůbec v něm žádného tlumočníka a zastupitele naší vůle a našeho přesvědčení nenalézáme\".“). Již v roce 1864 si voliči z Vysočiny veřejně stěžovali, že hlasuje s německou vládní stranou a neúčastní se zasedání poslaneckého Českého klubu a uvedli, že podobně neloajálně se měl chovat již v roce 1848 na Říšském sněmu.\n\nZemřel v září 1866 na choleru. V zemském sněmu ho pak nahradil Antonín Schmidt.\n"}
{"id": "1009664", "url": "https://cs.wikipedia.org/wiki?curid=1009664", "title": "Krátkodobý pobyt", "text": "Krátkodobý pobyt\n\nKrátkodobý pobyt cizinců obecně představuje pobyt na území cizí země do 90 dnů. Na území České republiky potom znamená pobyt, jehož délka nesmí přesáhnout dohromady 90 dnů, ať už nepřetržitým pobytem nebo po sobě následujícími pobyty během každých 180 dnů. Toto základní pravidlo „90/180“ článku 5 Schengenského hraničního kodexu pro krátkodobý pobyt platí pro všechny druhy pobytových titulů v režimu krátkodobého pobytu. \n\n1. Oprávnění pobývat bez víza v rámci bezvízového titulu – bezvízový pobyt; \n\n2. Pobyt na základě krátkodobého víza – jednotného (schengenského) víza, víza s omezenou územní platností a letištního průjezdního víza. \n\nNa území ČR a na celém území EU mohou pobývat jakkoli dlouhou dobu občané EU, Norska, Islandu, Lichtenštejnska a Švýcarska, protože požívají práva Společenství na volný pohyb a nemusí si pro svůj pobyt zajišťovat žádný druh víza. \n\nRodinní příslušníci občanů EU (tzn. fyzické osoby, které mají zákonem stanovené rodinné vazby k občanům EU a jsou občany EU – pak pro ně platí bezvízový pobyt, nebo občanství EU nemají. Jedná se, podle ustanovení § 15a cizineckého zákona o: manžela nebo registrovaného partnera, rodiče, jde-li o občana EU mladšího 21 let, kterého vyživuje a se kterým žije ve společné domácnosti, dítě mladší 21 let nebo takové dítě manžela občana EU, nezaopatřený přímý příbuzný ve vzestupné nebo sestupné linii nebo takový příbuzný manžela občana EU) mohou pobývat na území Schengenu a ČR krátkodobě, tj. do 90 dnů, ale k jejich pobytu se váží další specifická opatření.\n\nOd víza pro krátkodobý pobyt jsou také osvobozeni občané států uvedených v Nařízení Rady (ES) č. 539/2001 v platném znění, pokud splňují následující podmínky:\n\nPříloha I. Schengenského hraničního kodexu stanoví, jaké dokumenty jsou vhodné pro ověření jednotlivých účelů cesty. Příslušnou výši finančních prostředků na obživu během pobytu na území ČR stanovuje § 13 cizineckého zákona, odvozuje ji od výše existenčního minima. \n\nMezi státy, pro které neplatí vízová povinnst pro krátkodobý pobyt mimo členy schengenského prostoru, patří:\n\nAlbánie, Andorra, Antigua a Barbuda, Argentina, Austrálie, Bahamy, Barbados, Bosna a Hercegovina, Brazílie, Brunej, Černá Hora, Guatemala, Honduras, Chile, Chorvatsko, Izrael, Japonsko, Jižní Korea, Kanada, Kostarika, Malajsie, Mauricius, Mexiko, Monako), Nikaragua, Nový Zéland, Panama, Paraguay, Salvador, San Marino, Seychely, Severní Makedonie, Singapur, Spojené státy americké, Srbsko, Svatý Kryštof a Nevis, Tchaj-wan, Uruguay, Vatikán, Ukrajina, Venezuela.\n\nCizinci, kteří nejsou občany států, s nimiž existuje bezvízový styk (Nařízení Rady (ES) č. 539/2003), si musí i pro krátkodobý pobyt v České republice (a v celém schengenském prostoru) zařídit vízum. \n\nVízový kodex rozlišuje tři druhy krátkodobých víz:\n\n\n\n\nCizinec, který pobývá v ČR krátkodobě, má rovné postavení jako ostatní cizinci, pouze většinou nemá nárok na jakékoli sociální zabezpečení, má omezené možnosti v žádosti o povolení k pobytu na území České republiky. Cizinec s krátkodobým vízem může být zaměstnán, pokud splňuje zákonné podmínky, rovněž může každý legálně pobývající cizinec uzavřít v ČR manželství.\n\nV ČR ani ostatních státech schengenského prostoru nesmí pracovat dle čl. 4 odst. 3 Nařízení rady (ES) 539/2001 bezvízový cizinec. Pokud by provozoval na tomto území výdělečnou činnost, byl by to důvod pro vyloučení z bezvízového styku. \n\nKrátkodobý pobyt cizinců třetích zemí v schengenském prostoru se obecně řídí pravidly stanovenými v již zmiňovaném Schengenském hraničním kodexu, přičemž každá z členských zemí má vlastní právní normy doplňující a upravující tento kodex pro vstup cizinců na vlastní území. \n\n\nČIŽINSKÝ, Pavel. \"Cizinecké právo: práva a povinnosti cizinců a jejich rodinných příslušníků při vstupu a pobytu na území ČR, jejich zaměstnávání a podnikání, zdravotní pojištění a sociální zabezpečení, řízení a provozování vozidla, přístup ke vzdělání a studiu, rodinné soužití s cizinci, mezinárodní ochrana/azyl, státní občanstv\"í. Praha: Linde, 2012, 373 s. ISBN 978-807-2018-871.\n\nhttp://www.mvcr.cz/clanek/vizum-k-pobytu-do-90-dnu-kratkodobe.aspx\n\nhttps://web.archive.org/web/20140123083048/http://www.mvcr.cz/soubor/aktualizovane-uplne-zneni-zakona-326-1999-o-pobytu-cizincu-k-1-5-2013-pdf.aspx\n\nhttp://www.mzv.cz/file/758061/Schengensky_hranicni_kodex_CZ.pdf\n\nhttp://www.mvcr.cz/soubor/spu-cz-konsolid-2010-04-05-plus.aspx\n\nhttp://www.zakonyprolidi.cz/cs/2003-221\n\nhttp://www.zakonyprolidi.cz/cs/1999-325\n\nhttp://www.zakonyprolidi.cz/cs/1999-326\n\nNAŘÍZENÍ RADY (ES) č. 539/2001, kterým se stanoví seznam třetích zemí, jejichž státní příslušníci musí mít při překračování vnějších hranic vízum, jakož i seznam třetích zemí, jejichž státní příslušníci jsou od této povinnosti osvobozeni.\n\n"}
{"id": "1009667", "url": "https://cs.wikipedia.org/wiki?curid=1009667", "title": "Alexandr Titarenko", "text": "Alexandr Titarenko\n\nAlexandr Ivanovič Titarenko (; 12. března 1932 v Moskvě – 4. května 1993) byl sovětský marxisticko-leninský filosof.\n\nPo maturitě v roce 1950 nastoupil na Filozofickou fakultu Moskevské univerzity, kterou absolvoval roku 1955. V roce 1961 dokončil aspiranturu a získal titul kandidát věd. V roce 1969 obhájil doktorskou disertaci. V roce 1971 byl jmenován profesorem Moskevské univerzity, kde působil až do konce života. Zabýval se především etikou a jejími dějinami. Šlo o prvního sovětského autora, který připravoval učebnice pro etiku (1974). Tato kniha byla přeložena do několika cizích jazyků včetně češtiny.\n\n\n"}
{"id": "1009680", "url": "https://cs.wikipedia.org/wiki?curid=1009680", "title": "Mora", "text": "Mora\n\nMora může znamenat:\n"}
{"id": "1009688", "url": "https://cs.wikipedia.org/wiki?curid=1009688", "title": "Petr Rybář", "text": "Petr Rybář\n\nIng. Petr Rybář (* 11. listopadu 1945 Brno) je zakladatel Plzeňské banky, politik a starosta plzeňské jednoty Orla. V 60. letech se stal známým díky svému angažmá v organizaci Svazu vysokoškolského studentstva, když se stal v květnu 1968 jeho prvním předsedou. Po listopadu 1989 vystřídal řadu funkcí v rámci KDU-ČSL a působil i jako její generální sekretář. Od listopadu 1990 až do prosince 1992 byl náměstkem primátora města Plzeň pro ekonomiku. V roce 2014 se uchází o senátorské křeslo v obvodu Plzeň - město. Je ženatý s operní pěvkyní a hudební pedagožkou Lilkou Ročákovou, s níž má dvě dospělé děti.\n\nVyrůstal pouze s matkou, která pracovala jako prodavačka. Vedla opravnu plnicích per a panenek, později oddělení v obchodním domě Prior. V letech 1960 – 63 absolvoval Střední všeobecně vzdělávací školu a po maturitě začal studovat Výrobně-ekonomickou fakultu Vysoké školy ekonomické v Praze, kterou dokončil v roce 1968.\n\nV roce 1968 se jako student zúčastnil zasedání Vysokoškolské rady ÚV ČSM. Navrhl její zrušení a založení přípravného výboru nové organizace vysokoškoláků a stal se jeho předsedou. Po založení Svazu vysokoškolského studentstva, který byl založen v květnu 1968 v Olomouci, byl Petr Rybář zvolen jeho prvním předsedou. V červenci 1968, po přijetí ústavního zákona o vzniku československé federace, byl jako zástupce studentstva zvolen poslancem nově vzniklé České národní rady a stal se členem jejího předsednictva, které se stalo hlavním orgánem obnoveného českého sněmu. Mandát poslance zastával do podzimu následujícího roku, kdy byl z důvodu své angažovanosti v demokratizačním procesu v roce 1968 zbaven mandátu.\n\nV roce 1969 se oženil se zpěvačkou Lilkou Ročákovou a v květnu následujícího roku se jim narodilo první dítě. V té době vystřídal několik zaměstnání, aby zajistil existenci své vlastní rodiny. Pracoval na Finanční správě, kterou však musel po roce opustit, poté byl nočním hlídačem a nakonec skončil jako dělník na stavbě elektrárny Tušimice II. v severních Čechách. Po mnoha peripetiích mu bylo na podzim 1971 dovoleno ukončit VŠE obhajobou diplomové práce na téma: Způsoby a metody centrálního ovlivňování struktury průmyslové výroby.\n\nOd roku 1973 byl zaměstnán jako referent ve Státní bance československé (SBČS), nejprve na pobočce Praha 5 a dva roky nato začal pracovat na Oborovém oddělení pro všeobecné strojírenství ll. na ústředí SBČS. V roce 1980 se z rodinných důvodů přestěhoval do Plzně, kde pracoval opět v SBČS v oddělení pro VHJ Škoda.\n\nV letech 1989 až 1990 se podílel na budování plzeňské krajské pobočky Investiční banky. Jako náměstek primátora města Plzně pro ekonomiku byl také autorem projektu opětovného založení Plzeňské banky, což se mu po velikém úsilí koncem roku 1992 nakonec podařilo. Mezi akcionáři Plzeňské banky a. s. byla např. města Plzeň a Liberec, Česká pojišťovna a PVT Praha. Protože se nepodařilo najít odpovídajícího kandidáta na funkci generálního ředitele, splňujícího přísné podmínky ČNB, byl akcionáři pověřen, aby se této funkce ujal sám. Za jeho vedení implementovala Plzeňská banka jako druhá v republice moderní vyspělý elektronický informační systém a ve velmi krátké době devíti měsíců začala poskytovat své služby veřejnosti. Při předepsaném zvyšování základního jmění banky se jejím akcionářem stala a.s. Motoinvest, která se později stala akcionářem majoritním a nakonec jediným. Generálním ředitelem banky byl do konce srpna r. 1996, kdy se začal naplno věnovat práci pro KDU-ČSL.\n\nPlzeňská banka vešla ve známost během tzv. Třetí vlny privatizace. Cílem této \"třetí vlny\" bylo odkoupit akcie od drobných akcionářů, které získali během tzv. kuponové privatizace, posléze akcie soustředit do větších balíků, a ty buď prodat, nebo ponechat v nějaké ze získaných investičních společností. V případě Plzeňské banky všichni dostali za své akcie zaplaceno a nikdo neprodělal, protože průvodním jevem kampaně k tzv. Třetí vlně privatizace byl nárůst ceny akcií.\n\nDůsledkem kauzy CS fondů, k níž došlo v březnu 1997, Plzeňská banka nakonec zanikla. Samotní klienti Plzeňské banky poškozeni nebyli, protože jejich vklady byly vyplaceny. V době kauzy CS fondů pracoval Petr Rybář již půl roku jako generální sekretář KDU-ČSL a žádnou funkci ani v managementu, ani v orgánech Plzeňské banky nezastával.\n\nV listopadu 1989 se Petr Rybář zapojil do činnosti Koordinačního centra Občanského fóra v Plzni a v prosinci 1989 vstoupil do ČSL a v této straně aktivně působí dodnes. V roce 1990 se podílel na přípravě zářijového sjezdu ČSL ve Žďáru nad Sázavou, na němž byl zvolen do čela strany Josef Lux. Od listopadu 1990 až do prosince 1992 zastával funkci náměstka primátora města Plzeň pro ekonomiku. V letech 1990 až 1997 byl předsedou městské organizace ČSL (KDU-ČSL) v Plzni a po obnovení krajských organizací se stal v roce 1995 krajským předsedou a tuto funkci vykonával do dubna 2015.\n\nOd jara 1990 byl členem Ústředního výboru ČSL a od podzimu 1993 členem předsednictva strany. V roce 1990 byl zvolen předsedou přípravného výboru České zemské organizace ČSL a po jejím založení se v roce 1991 stal místopředsedou této zemské organizace. V září 1996 nastoupil na výzvu Josefa Luxe do funkce generálního sekretáře KDU-ČSL, v níž pracoval do října 2007. Podílel se mj. na organizačním a finančním zajištění opravy a rekonstrukce sídla strany, Paláce Charitas.\n\nVe volbách do Senátu PČR v roce 2014 ve dnech 10. a 11. října kandidoval za KDU-ČSL v obvodu č. 9 – Plzeň-město. Se ziskem 5,07 % hlasů skončil na 6. místě a nepostoupil tak do druhého kola.\n"}
{"id": "1009689", "url": "https://cs.wikipedia.org/wiki?curid=1009689", "title": "Jake LaMotta", "text": "Jake LaMotta\n\nGiacobbe „Jake“ LaMotta (10. července 1922 Bronx, New York – 19. září 2017), přezdívaný „The Bronx Bull“ (Býk z Bronxu) nebo „The Raging Bull“ (Zuřící býk) byl americký boxer, mistr světa ve střední váze.\n\nLaMotta, jehož statistika zápasů je 83 výher (30 k.o.), 19 proher a 4 remízy, byl prvním mužem, který porazil Sugar Raye Robinsona, když jej knockdownoval v prvním kole a přebodoval ho během deseti kol ve druhém zápase jejich legendární šestice bitev v ringu. LaMotta prohrál ostatních pět. \n\nV roce 1948 prohrál technickým knockoutem ve čtvrtém kole proti Billymu Foxovi. Tento zápas se mu později celý život stále vracel.\n\nLaMotta vyhrál světový titul v roce 1949 v Detroitu v zápase proti Francouzi Marcelu Cerdanovi, který byl světovým šampionem. Cerdan, nazývaný většinou boxerských kritiků největším šampionem, kterého kdy Francie měla, si vykloubil paži v prvním kole a vzdal se před začátkem desátého. Oficiální výsledek učinil LaMottu vítězem knockoutem v desátém kole, protože gong k začátku tohoto kola již zazněl, když Cerdan oznámil odstoupení. \n\nNový zápas byl dohodnut, ale když Cerdan letěl zpět do Spojených států na nový zápas, jeho letadlo Lockheed Constellation společnosti Air France spadlo nad Azorskými ostrovy a z lidí na palubě nikdo nepřežil. \n\nLaMotta se poté utkal se dvěma vyzyvateli (Tiberio Mitri a Laurent Dauthuille) a porazil je. Pak byl vyzván Robinsonem na jejich již šestý zápas. Odehrál se 14. února 1951 a stal se známý jako „Masakr na svatého Valentýna“. Robinson vyhrál technickým k.o. ve třináctém kole, když byl zápas zastaven, jelikož LaMotta nebyl schopen dále pokračovat a opíral se o provazy. \n\nV roce 1953 LaMotta šokoval sportovní svět, když byl předvolán FBI k výpovědi proti některým mafiánským skupinám. LaMotta během výslechu řekl, že si možná neuvědomoval, že také ublížil svému image, když prodal zápas s Billy Foxem v roce 1948 výměnou za souboj se světovým šampionem Cerdanem. Navzdory tomu prý stále věří, že to stálo za to. \n\nPo odchodu do boxerského důchodu LaMotta koupil několik barů a postavil se na jeviště coby komik. Objevil se také ve více než 15 filmech, včetně filmu \"Hazardní hráč\" s Paulem Newmanem a Jackiem Gleasonem.\n\nS blížícím se rokem 1980 hollywoodští manažeři vyšli LaMottovi vstříc s myšlenkou filmu o jeho životě, jehož základem byla LaMottova kniha z roku 1970 \"Zuřící býk: Můj příběh\". Film \"Zuřící býk\" získal úspěch u kritiků pro oba hlavní tvůrce filmu, režiséra Martina Scorseseho a herce Roberta De Niro, který přibral během natáčení 60 liber (27 kg), aby mohl hrát i staršího, otylého LaMottu s podlomeným zdravím, jak tomu bylo v jeho pozdějším životě. Film zobrazil násilného a problematického LaMottu, jenž dokonce zašel tak daleko, že fyzicky napadl svého vlastního bratra, manažera Joeyho LaMottu, kterého obvinil, že má s jeho ženou Vicky LaMottaovou poměr. \n\nV roce 2004 v interview LaMotta zavzpomínal na historku z premiéry \"Zuřícího Býka\". Tam byl se svou bývalou manželkou, se kterou se rozvedl ve zlém v roce 1957 po jedenáctiletém manželství. Po zhlédnutí filmu jí řekl, že nemohl věřit, že byl tak špatný a omluvil se. Vicky prý odpověděla: „Ne, ty jsi byl horší!“\n\nV roce 1998, jeho syn Joseph LaMotta zemřel v letu Swissair, který ztroskotal u pobřeží Nového Skotska v Kanadě. LaMotta byl aktivní ve vyprávění o svém životě a podpisových akcích a vydal několik knih o své kariéře, manželce a zápasech s Robinsonem. Je členem Mezinárodní boxerské síně slávy. Jake LaMotta zemřel 19. září 2017 na následky zápalu plic ve věku 95 let.\n\n"}
{"id": "1009691", "url": "https://cs.wikipedia.org/wiki?curid=1009691", "title": "No-IP", "text": "No-IP\n\nNo-IP je soubor internetových služeb americké společnosti s ručením omezeným Vitalwerks Internet Solution se sídlem v Renu v Nevadě, jehož jádrem je správa dynamických DNS. Soubor zahrnuje služby zdarma i placené a to kromě správy DNS například také správu e-mailové komunikace nebo certifikátů SSL. \n\nPo svém založení v říjnu 1999 nabízela společnost nejprve zdarma dynamické DNS a přesměrování URL. V květnu 2000 byla založena rodičovská společnost Vitalwerks Internet Solution a od ledna 2001 No-IP nabízí i placené služby, nejprve jen dynamickou správu poddomén ve vlastní doméně. Později ve stejném roce přibývá správa e-mailových služeb. \n\nNo-IP se stávala postupně oblíbenější, dočkala se recenzí v časopisech a později dokonce někteří výrobci směrovačů (mj. DLink, Sonicwall a SMC) zabudovávali do firmware svých výrobků podporu protokolu, kterým se oznamuje No-IP změna IP adresy, aby No-IP mohlo aktualizovat DNS záznam. Podpora pro No-IP se vyskytla i ve firmware třetích stran, například v DD-WRT.\n\nV roce 2014 19. června požádala společnost Microsoft soud v Nevadě, aby jí byla přidělena správa 22 internetových domén služby No-IP. Důvodem mělo být nedostatečné potírání službu využívajících botnetů, které ohrožovaly zákazníky Microsoftu. Soud žádosti údajně vyhověl ex parte, tedy bez vědomí společnosti Vitalwerks, která se o soudním opatření dověděla až v okamžiku, kdy už Microsoft ovládal její domény. Krok Microsoftu kritizovala jednak proto, že údajně při potírání zneužívání dříve řádně spolupracovala, jednak proto, že Microsoft svými kroky rozbil službu nejen pro nelegální botnety, ale především pro mnohonásobně víc řádných (z části platících) klientů. Microsoftu se nepodařilo obnovit fungování služby pod svou správou ani po 36 hodinách od převzetí.\n\n"}
{"id": "1009711", "url": "https://cs.wikipedia.org/wiki?curid=1009711", "title": "Dějiny", "text": "Dějiny\n\nPojem dějiny se obvykle chápe jako dějiny lidstva. Zvláště může označovat:\n\n\n\n\n\n\n\n\n\n\n\n\n\n\n\n\n\n\n\n"}
{"id": "1009712", "url": "https://cs.wikipedia.org/wiki?curid=1009712", "title": "Sugar Ray Robinson", "text": "Sugar Ray Robinson\n\nSugar Ray Robinson (3. května 1921 Ailey, Georgia – 12. dubna 1989 Los Angeles, Kalifornie) byl americký profesionální boxer. Málokterý boxer přišel ke své přezdívce tak kuriózním způsobem jako zřejmě nejlepší šampión všech dob ve velterové váze „Sugar“ Ray Robinson. Přestože se narodil jako Walker Smith Jr., své první zápasy absolvoval s vypůjčenou registrační kartou bývalého boxera, který se jmenoval Ray Robinson. Jeho přirozený talent začal brzy poutat pozornost. Když ho poprvé viděl boxovat budoucí kouč George Gainford, prohlásil, že jeho pohyblivý styl je „sladký jako cukr“. Ostatní souhlasili a přezdívka se brzy ujala.\n\nAčkoliv se narodil v Georgii, jeho rodiče brzy přesídlili do New Yorku, aby se vyhnuli rasovým předsudkům, které na americkém Jihu stále přetrvávaly. Otec „Pop“ pracoval jako dělník na montážích, ovšem stále výrazněji se propadal do alkoholové závislosti. Matka Leila byla pokojskou v hotelu a později krejčovou. Rodiče se rozvedli, když bylo chlapci pět let. Celá rodina trpěla setrvalým nedostatkem, který nutil Raye a jeho dvě sestry již od útlého dětství pracovat jako čističi bot, či v donáškové službě.\n\nK boxu se Ray dostal přes svého kamaráda, který jej představil svému strýci Georgi Gainfordovi. Ten kromě tréninkového centra provozoval rovněž boxerské turnaje. Když jednou nemohl sehnat boxera v muší váze, oslovil Sugara a ten se s vypůjčenou registrační kartou zúčastnil prvního zápasu. Po vítězství si již ponechal registrační kartu jistého Raye Robinsona, který zanechal boxu o pár měsíců dříve a živil se jako barman. Po vítězství na turnaji New York Golden Gloves Championship v roce 1940 přestoupil Ray k profesionálům a už nikdy se nevrátil zpět. Ihned po nástupu vytvořil rekord 40 vítězství v řadě bez jediné porážky. Tuto šňůru přerušil až Jake LaMotta, se kterým Robinson svedl celkem šest zápasů a ve druhém mu podlehl na body. Už předtím však dokázal porazit např. bývalého světového šampióna Sammy Angotta. Jediný, kdo ho v této době dokázal zastavit, byl Jose Basora, který proti němu v roce 1945 uhájil remízu.\n\nNa mistrovský titul dosáhl Robinson poprvé v prosinci 1946, kdy se o uvolněný trůn utkal s Tommym Bellem. Po patnáctikolové bitvě byla koruna přiřčena Rayovi výrokem rozhodčího. Hned následujícího roku však čekal Raye nejhorší zážitek kariéry. V noci před obhajobou titulu se mu prý zdál sen, v němž svého vyzyvatele Jimmyho Doylea v ringu svými údery zabije. V důsledku toho chtěl odstoupit ze zápasu, ale po rozhovoru s knězem do něj nakonec nastoupil. Doyle další den po souboji skutečně v nemocnici podlehl zraněním.\nBěhem následujících let úspěšně obhájil titul proti dalším vyzyvatelům, jimiž byli Charley Fusari, Robert Willemain, Jose Basora a Carl Olson. Zvláště knock-out, který uštědřil Basorovi po 50 sekundách, se na dlouhá léta stal neoficiálním rekordem. V jednom ze zápasů, které nebyly obhajobou titulu, porazil roku 1948 budoucího světového šampióna Kida Gavilana. V nejpamátnějším ze soubojů pak 14. února 1951 technickým KO udolal znovu Jakea LaMottu. Utkání vstoupilo do historie pod názvem „Masakr na Svatého Valentýna“; Robinson díky rychlosti a síle úderu jasně dominoval a uštědřil svému soupeři nejhorší porážku v šesti zápasech, které spolu tito dva boxeři v historii svedli. Zápas byl ukončen ve 13. kole, kdy se vyčerpaný LaMotta již pouze beznadějně opíral o provazy. Bývalý šampion nedlouho po této porážce definitivně ukončil kariéru.\nPo úspěšné obhajobě se Robinson vydal na první evropské turné. V zápase s Gerhadrem Hechtem byl diskvalifikován kvůli úderu pod pás, ale později byl tento duel anulován. Senzací se však stal jeho duel v Londýně, v němž přišel o titul v zápase s Randym Turpinem. O tři měsíce později však Turpinovi v deseti kolech porážku vrátil a opět se stal šampiónem. Větší problém pro Raye představovala výzva od šampióna polotěžké váhy Joey Maxima v roce 1952. V té době byl sice na vrcholu sil, ale přemohlo jej drastické horko na přeplněném Yankee Stadium v New Yorku. Sugar si rychle vybojoval pohodlný náskok u všech tří rozhodčích, ale na konci 13. kola se na něm začaly projevovat známky úpalu. Tehdy byl ještě schopen vstát a odboxovat další kolo; po něm však již na zvonek nereagoval, ačkoli mu v podstatě stačilo udržet se na nohou. Kvůli nepřiměřené teplotě (zhruba 45 stupňů Celsia) musel být tehdy vystřídán také ringový rozhodčí, ze stadiónu byly rovněž odnášeny desítky diváků. Maxim si připsal nejslavnější vítězství kariéry, ale o titul šampióna přišel už o šest měsíců později v duelu s Archiem Moorem. Robinson se rozhodl ukončit kariéru, ale o tři roky později se vrátil zpět a v duelu s Olsonem si znovu přivlastnil mistrovský pás. V lednu 1957 jej nedokázal obhájit, když jej fyzicky a silově dokonale vybavený Gene Fullmer přemohl na body, ale v červnu téhož roku vyzval čerstvého šampióna k odvetě. Zápas začal podle očekávání velkým Fullmerovým náporem, kterým se snažil srazit Robinsona na kolena. V pátém kole se však podařil Rayovi levý hák na bradu, kterým svého soupeře dokonale knockoutoval. Novináři později tomuto momentu přidělili název „perfektní úder“ (The Perfect Punch). Tento zápas byl posledním velkým Sugarovým vítězstvím. O mistrovský titul přišel definitivně v roce 1960, kdy jej porazil Paul Pender. Oba borci se v následujících letech střetli o tituly NBA i WBA a v obou si Pender dokázal uhájit své postavení. Robinson se ještě jednou vydal na turné po Evropě a ve Spojených státech se utkal mj. s budoucími šampióny Dannym Moyerem (vítězství) a Joeym Giardellem (porážka). Definitivní konec jeho kariéry přišel v roce 1965 po porážce od Joey Archera.\n\nRobinsonův odkaz dnes daleko přesahuje hranice boxu. Stal se jedním z prvních Afroameričanů, kteří dokázali překročit hranice sportu a stát se legendami i v celospolečenském dění. Jeho růžový cadillac a noční klub v Harlemu se staly součástí New Yorku padesátých a šedesátých let, podobně jako písně Franka Sinatry. Svým životním stylem navíc jako první překonal situaci, kdy si boxer svým uměním vydělá jenom na živobytí. Jeho společnost zahrnovala sekretářku, maséra, kadeřníka, hlasového trenéra, několik kondičních trenérů a krásné ženy, jimiž se obklopoval. Celoživotním hlavním koučem však zůstal George Gainford. Své popularity využil Ray v 60. letech ke vstupu do show businessu, ale pro historii zůstane památnou hudba, kterou vytvářel v ringu. \"„Boxoval s takovou lehkostí, jako jiní hrají na housle,“\" složil mu později poklonu jeden sportovní novinář. Jeho přezdívku později převzal další slavný boxer Sugar Ray Leonard. Daleko největším obdivovatelem mezi pozdějšími boxery byl Muhammad Ali, jenž mluvil o Robinsonovi jako o svém \"„hrdinovi, učiteli a idolu“\". Ironií osudu právě „Sugar“ byl po celý život diabetikem a jeho život závisel na pečlivých dávkách inzulínu. V pozdějších letech se u něj projevila Alzheimerova choroba. Zemřel v 67 letech 12. dubna 1989 v Culver City, v Kalifornii.\n\n\n"}
{"id": "1009716", "url": "https://cs.wikipedia.org/wiki?curid=1009716", "title": "Concepción", "text": "Concepción\n\nConcepción může znamenat:\n\n"}
{"id": "1009722", "url": "https://cs.wikipedia.org/wiki?curid=1009722", "title": "J. August Richards", "text": "J. August Richards\n\nJ. August Richards (* 28. srpna 1973 Washington, D.C.), rodným jménem Jaime Augusto Richards III, je americký herec.\n\nV televizi debutoval v roce 1988 epizodní rolí v seriálu \"Cosby Show\", pravidelněji se začal na televizních obrazovkách objevovat od poloviny 90. let, kdy v menších rolích hrál např. v seriálech \"Diagnóza vražda\", \"JAG\" či \"Nemocnice Chicago Hope\". V letech 2000–2004 ztvárnil postavu Charlese Gunna v seriálu \"Angel\". V dalších letech hostoval např. v seriálech \"Kriminálka Miami\", \"4400\", \"Chirurgové\", \"Skladiště 13\" či \"Arrow\", ve větších rolích hrál v seriálech \"Usvědčeni\" (2006), \"Raising the Bar\" (2008–2009) a \"Agenti S.H.I.E.L.D.\" (2013–2015; Mike Peterson/Deathlok).\n\n"}
{"id": "1009731", "url": "https://cs.wikipedia.org/wiki?curid=1009731", "title": "Hochschule Fresenius", "text": "Hochschule Fresenius\n\nHochschule Fresenius je soukromá vysoká škola, která má své kořeny a tradici v Německu. Zde patří mezi největší vysoké školy, kde studuje více jak 10 000 studentů. Pobočka školy byla otevřena také v New Yorku a v roce 2013 také v Praze.\n\nForma vzdělání je zaměřena na dálkové studium, kdy přednášky probíhají pravidelně 2x týdně ve večerních hodinách a v sobotu, proto je možné školu studovat i při zaměstnání.\n\nSídlo školy je v Idsteině, v německém Hesensku. Svou vědeckou tradici si vede od roku 1848, kdy Carl Remigius založil chemickou laboratoř Fresenius. Postupně se pobočky školy rozšířily po celém Německu. Mimo Německo má vysoká škola Fresenius své pobočky v New Yorku a v Praze. Hlavní výhodou soukromé vysoké školy Fresenius je možnost spolupracovat se zahraničními firmami a to hlavně díky pobočkám v různých státech světa. Výuka na škole se zaměřuje hlavně na praktické dovednosti, neboli hard skills, které jsou velmi ceněny z pohledu manažerských vlastností a velkou výhodou na trhu práce manažerů.\n\nFakulty, na kterých lze studovat na pobočce v Praze jsou Business School a Psychology School.\n\nNa fakultě Business School lze studovat programy Podnikové hospodářství a Management cestovního ruchu, eventů a hotelnictví, na kterých lze získat německý manažerský titul B.A. Z navazujících studijních programů Management médií a podnikání, kde po vystudování získáte německý manažerský titul M.A.\n\nNa Psychology School je otevřen studijní program Ekonomická psychologie, kde lze získat titul B.A. V oboru Ekonomická psychologie student získá rozhled v demografických změnách, změnách ve světě práce, vývoji ve zdravotnictví nebo změnách v chování spotřebitelů a prostřednictvím těchto znalostí pochopit obchod, zvyklosti a chování lidí, neboli spotřebitelů.\n\nDiplom i titul získaný na vysoké škole Fresenius je uznaný státem. Stejně tak je titul uznávaný i mezinárodně.\n\nNa oborech, které jsou bakalářským stupněm vysokoškolského vzdělání, lze získat německý bakalářský diplom. Titul, který je spojen s tímto diplomem je B.A.\n\nS navazujícím stupněm je spojen titul M.A. Jedná se o německý magisterský titul.\n\n\n"}
{"id": "1009734", "url": "https://cs.wikipedia.org/wiki?curid=1009734", "title": "Seznam kostelů a kaplí v litoměřické diecézi", "text": "Seznam kostelů a kaplí v litoměřické diecézi\n\nSeznam kostelů a kaplí v litoměřické diecézi je řazen podle patrocinia a uvádí hlavní římskokatolické kostely a kaple, ve kterých probíhají nebo probíhaly pravidelné či příležitostné bohoslužby. Seznam vychází z \"Katalogu litoměřické diecéze AD 1997\", který vypracoval historik Jaroslav Macek. Jako základ pro tento \"Katalog\" byl vzat stav z roku 1934, který byl krátce před dokončením \"Katalogu\", zkonfrontován na základě dotazníků s kněžími působícími v litoměřické diecézi. V ní se nachází také další množství malých kapliček, výklenových kaplí, oratorií, křížků při cestách či na rozcestích a jiných sakrálních staveb, které bývají uváděny na stránkách obcí. Jejich počet může dosahovat řádu tisíců. V těchto drobných stavbách, či při nich, probíhají bohoslužby většinou pouze při mimořádných příležitostech. Seznam kostelů a kaplí je také uveden u jednotlivých vikariátů litoměřické diecéze pro konkrétní vikariát v doplněné a rozvinutější formě.\n\n"}
{"id": "1009737", "url": "https://cs.wikipedia.org/wiki?curid=1009737", "title": "Lenín de Jesús", "text": "Lenín de Jesús\n\nLenín Fernando de Jesús Borja [Lenín Fernando de Chesús Borcha] (* 25. června 1979, Ibarra, Ekvádor, zkráceně znám jako Lenín de Jesús) je ekvádorský fotbalový útočník, který působí v ekvádorském klubu CA Tulcán.\n\nBěhem své hráčské kariéry prošel řadou klubů v Ekvádoru. Začínal v SD Aucas, poté následovaly týmy CD Cuenca, Universidad Católica, SD Quito, CD ESPOLI (klub policejní akademie v Quitu), CD Olmedo, Imbabura SC, LDU Loja, Pilahuin Tío SC, CA Tulcán.\n\n"}
{"id": "1009747", "url": "https://cs.wikipedia.org/wiki?curid=1009747", "title": "Daniel Szórád", "text": "Daniel Szórád\n\nDaniel Szórád (* 17. července 1971) je český manažer, od dubna 2014 do května 2018 (odvolaný ministrem Milkem) generální ředitel státního podniku Lesy České republiky.\n\nVystudoval Mendelovu zemědělskou a lesnickou univerzitu v Brně, kde promoval v roce 1994 a získal tak titul Ing., v roce 2001 pak ještě titul Ph.D.\n\nMezi lety 1994 a 2001 pracoval na odboru obchodu a rozpočtu v Lesích České republiky. Následně odešel do lesnické společnosti CE WOOD, kde působil v letech 2001 až 2009 jako obchodní ředitel. Poté byl v letech 2009 až 2010 manažerem ve firmě Swedwood.\n\nOd ledna 2011 se živil jako manažer polské pobočky mezinárodního koncernu IKEA Group.\n\nDne 14. dubna 2014 jej ministr zemědělství ČR Marian Jurečka jmenoval generálním ředitelem státního podniku Lesy České republiky. Média v této souvislosti poukazovala na skutečnost, že Szórád dříve pracoval ve společnosti CE Wood, která se s Lesy ČR soudí o 3,72 miliardy korun za zrušené smlouvy (spor začal v lednu 2005). V květnu 2018 jej z funkce odvolal ministr zemědělství ČR v demisi Jiří Milek. Státní podnik Lesy ČR totiž čelil kritice za to, že zanedbal preventivní opatření proti šíření kůrovce.\n\nJeho manželkou je Renata Szórádová, kterou v září 2015 zaměstnal v jím řízeném podniku Lesy ČR.\n"}
{"id": "1009750", "url": "https://cs.wikipedia.org/wiki?curid=1009750", "title": "Malleco", "text": "Malleco\n\nMalleco může znamenat:\n\n"}
{"id": "1009752", "url": "https://cs.wikipedia.org/wiki?curid=1009752", "title": "Gama Velorum", "text": "Gama Velorum\n\nGam(m)a Velorum (tradiční názvy Suhail a Suhail al Muhlif) je vícenásobná hvězda v souhvězdí Plachet. Používá se pro ní také moderní název Regor, který je odvozen od jména astronauta z Apolla 1 Rogera Chaffee.\n\nSystém Gama Velorum je složen nejméně ze čtyř hvězd. Nejjasnější z nich, nazývanou γ Velorum nebo γ Velorum A je spektroskopická dvojhvězda složená z modrého veleobra spektrální třídy O<nowiki>7,5</nowiki> (hmotnost asi 30 Sluncí a velké Wolf-Rayetovy hvězdy s hmotností asi 9krát větší než Slunce. Tato dvojice obíhá kolem sebe ve vzdálenosti přibližně 1 AU s oběžnou dobou 78,5 dne.\n\nWolf-Rayetova hvězda by měla zaniknout jako supernova typu Ib a je jedním ze Slunci nejbližších kandidátů na supernovu.\n\nDruhou, méně jasnou, část systému tvoří spektroskopická dvojhvězda γ Velorum (γ Velorum B) s periodou 1,48 dne. Pozorována byla pouze jedna složka, která patří do spektrálního typu B<nowiki>2</nowiki>III. Od Wolf-Rayetovy hvězdy v tomto systému je vzdálena 41,2\".\n"}
{"id": "1009755", "url": "https://cs.wikipedia.org/wiki?curid=1009755", "title": "Ľubor Kresák", "text": "Ľubor Kresák\n\nĽubor Kresák (23. srpna 1927 Topoľčany – 20. ledna 1994 Bratislava) byl slovenský astronom.\n\nNarodil se 23. srpna 1927 v Topolčanech. Po absolvování Přírodovědecké fakulty UK v Praze, kde získal i titul doktora přírodních věd (1951), pracoval do r. 1955 v Astronomické observatoři na Skalnatém plese. Zde úzce spolupracoval s doc. V. Guthem, který měl na něj velký vliv. V tomto čase přednášel astronomii na VŠP v Prešově (1952–1955). V roce 1955 se stal vedoucím oddělení meziplanetární hmoty Astronomického ústavu SAV v Bratislavě a začal přednášet astronomii na Přírodovědecké fakultě UK. Titul kandidáta věd získal v r. 1957, o čtyři roky později se habilitoval, doktorem věd se stal v r. 1967, rok na to byl zvolen korespondentem SAV a v roce 1988 korespondentem ČSAV. V roce 1993 se stal prvním slovenským profesorem astronomie. V Astronomickém ústavu SAV zastával funkci zástupce ředitele. Dr. Ľubor Kresák se věnoval pozorování komet, asteroidů a meteorů. Zabýval se jejich prostorovým rozložením a pohybem, zkoumal jejich původ a vývoj. Objevil dvě komety: 1951 Tuttle-Giacobini-Kresák a 1954 Kresák-Peltier.\n\nJe autorem teoretických prací o evolučních vztazích mezi kometami, asteroidy a meteoroidy. Mezi jeho nejvýznamnější výsledky patří objasnění procesu stárnutí, délky existence a způsobu zániku komet, objev a vysvětlení rezonančních mezer v soustavě komet, určení hmotnosti soustavy asteroidů, objasnění původu Tunguzského meteoritu atd. Jeho zásluhou se Astronomický ústav zařadil mezi přední světová pracoviště ve výzkumu meziplanetární hmoty. Prof. Kresák založil vědeckou školu v oblasti vzájemných souvislostí mezi jednotlivými populacemi meziplanetárních těles, která si získala uznání v astronomickém světě. Počet odvolávek na jeho vědecké práce dávno překročil číslo 1500 a v posledních letech se pohyboval kolem 100 citací za rok. Vědecké úspěchy Ľubora Kresáka ocenila i mezinárodní astronomická komunita. Jeho jméno nese planetka č. 1849 Kresák. V roce 1961 se stal úřadujícím předsedou komise pro meteory a meteority Mezinárodní astronomické unie a v letech 1973–1976 byl prezidentem komise pro polohy a pohyb malých planet, komet a satelitů MAU. V roce 1975 se stal členem řídícího výboru Mezinárodního programu pro výzkum sluneční soustavy. V roce 1979 byl zvolen viceprezidentem MAU. Od roku 1958 byl členem a od roku 1971 místopředsedou Československého národního komitétu astronomického. Byl zakládajícím členem České astronomické společnosti při SAV a dlouholetým členem jejího hlavního výboru. Oceněním Kresákovy vědecké práce doma bylo udělení Státní ceny v roce 1970. Zemřel 20. ledna 1994 v Bratislavě.\n\n"}
{"id": "1009757", "url": "https://cs.wikipedia.org/wiki?curid=1009757", "title": "Bernard Anício Caldeira Duarte", "text": "Bernard Anício Caldeira Duarte\n\nBernard Anício Caldeira Duarte známý zkráceně jako Bernard (* 8. září 1992, Belo Horizonte, Brazílie) je brazilský fotbalista, který v současné době hraje za klub Everton FC v nejvyšší Anglické soutěži Premier League. Zároveň reprezentuje Brazílii v seniorských výběrech. Jeho postem je místo křídelního útočníka.\n\nSvoji fotbalovou kariéru nastartoval v roce 2006, když se dostal do mládežnického výběru Atlética Mineira, které sídlí v jeho rodném městě Belo Horizonte. Klub ho ale dvakrát propustil, kvůli jeho nízké výšce. V roce 2010 ho Mineiro poslalo na hostování do Democrata FC, klubu který byl výhradně tvořen mladými hráči z Mineira, aby tam odehrál tříměsíční turnaj Campeonato Mineiro.\n\nPoté, co se se 14 brankami stal nejlepším střelcem turnaje a svého klubu, byl odeslán zpět do Mineira. Přestože byl moc mladý na to, aby hrál juniorskou soutěž Copa São Paulo de Futebol Júnior, tak si ho trenér týmu Dorival Júnior stáhl do prvního týmu Atlética.\n\nV klubu debutoval 23. března 2011 v zápase proti Uberabě, kdy nastoupil na pozici pravého obránce, z toho důvodu, že v té době bylo v mužstvu hodně zraněných. Následně se vrátil zpět do mládežnického týmu, kde vstřelil vítězný gól v rozhodujícím zápase juniorské ligy Taça Belo Horizonte de Juniores proti Fluminense FC.\n\nPo odvolání Dorivala a jmenování Cuca novým trenérem, se Bernard vrátil zpět do hlavního mužstva. Dne 23. května 2011 debutoval v nejvyšší brazilské soutěži Campeonato Brasileiro Série A proti klubu Atlético Paranaense, když v 65. minutě střídal Brazilce Tora. Do konce sezóny odehrál 23 utkání (19 startů v základní sestavě, 1794 minut celkově). Dne 14. září 2011 odmítl prezident Atlética Alexandre Kalil nabídku z katarského klubu Al Ahli Dauhá, který za Bernarda nabízel 3,4 miliónů liber.\n\nPrvní profesionálního gólu se dočkal 29. ledna 2012, když se prosadil v přípravě proti Esporteu. Následně vstřelil ještě tři góly, nejprve se jednou prosadil v zápase s Atléticem Caldensem a potom vstřelil dva góly Américu. Jeho první gól v lize přišel 23. června 2012, kdy se prosadil proti Náuticu a s týmem zápas vyhrál 5:1. Do konce sezóny odehrál 36 zápasů (všechny starty v základní sestavě, 3100 minut celkově), celkem jedenáctkrát skóroval a spolu s Ronaldinhem a Jôem byl hlavním důvodem toho, že klub skončil na druhém místě. Dostal také trofej pro nejlepšího nováčka ligy.\n\nV prosinci 2012 za něj ruský klub Spartak Moskva nabízel 9,8 miliónů liber, ale Alexandre Kalil opět nabídku odmítl.\n\nAvšak za nedlouho, konkrétně 30. července 2013 přijal Kalil nabídku od ukrajinského Šachtaru Doněck, který za Bernarda zaplatil 22 miliónů liber. Nicméně, hráčův agent a otec odhalili, že Bernard chtěl hrát za portugalské FC Porto, kam ho táhlo jeho srdce. Kalil však upozornil, že Šachtar byl jediným klubem, který předložil nabídku o hráče.\n\nDne 8. srpna 2013 Šachtar podepsal s Bernardem pětiletou smlouvu, za kterou si vydělá 25 milionů eur. Za Doněck debutoval v ligovém utkání 31. srpna v zápase proti Metalistu Charkov, když se na hřiště dostal jako náhradník za Douglase Costu. Jeho tým remizoval 1:1.\n\nŠpanělský deník El País vybral Bernarda jako jednoho z jedenácti nejlepších jihoamerických hráčů v roce 2013.\n\nV komentáři k Ukrajinské krizi v roce 2014 uvedl, že je ochoten opustit Šachtar pokud se situace bude dále prohlubovat. Proto učinil opatření pro potenciální nouzový odchod z klubu.\n\nV A-mužstvu Brazílie debutoval v roce 2012.\n\nTrenér Luiz Felipe Scolari jej vzal na domácí Mistrovství světa 2014 v Brazílii. V semifinále proti Německu byl u historického brazilského debaklu 1:7, v prvním poločase Brazilci dovolili Němcům do 29. minuty pětkrát skórovat. Brazilci obsadili konečné čtvrté místo a zůstali bez medaile.\n\n"}
{"id": "1009760", "url": "https://cs.wikipedia.org/wiki?curid=1009760", "title": "Garrick Mallery", "text": "Garrick Mallery\n\nGarrick Mallery (25. dubna 1831 Wilkes-Barre, Pensylvánie – 24. října 1894) byl americký etnolog a odborník na indiánský znakový jazyk a piktogramy.\n\nJeho otec, Garrik Mallery (* 17. 4. 1784), byl soudcem, v roce 1808 absolvoval Yaleovu univerzitu. Byl členem Pensylvánského zákonodárného sboru mezi lety 1827 a 1830, kde horlivě podporoval vězeňskou reformu. V roce 1831 byl jmenován soudcem pro třetí soudní oblast (skládající se z hrabství Berks, Northampton a Lehigh). V roce 1836 rezignoval na svoji funkci a přestěhoval se zpět do Filadelfie, kde působil jako právník. Zemřel ve Filadelfii 6. června 1866.\nMalleryho matka, druhá manželka jeho otce, byla potomkem Johna Harrise ml., zakladatele Harrisburgu a také Williama Maclaye, jednoho z prvních pensylvánských senátorů.\n\nMallery získal vynikající rané vzdělání a byl také připravován soukromým tutorem pro přijetí na alma mater jeho otce, kde byl imatrikulován v patnácti letech. Univerzitu v Yale absolvoval v roce 1850. O tři roky později obdržel titul LL. B („bakalář práva“) na Pensylvánské univerzitě. Ve stejném roce byl ve Filadelfii uznán jako advokát, kde si otevřel i svou praxi. Část svého volného času věnoval editorské a literární práci, ve které profesionálně pokračoval v roce 1861, kdy začala Občanská válka.\n\nMallery byl dobrovolník a sloužil jako první podporučík v 71. Pensylvánské pěchotě. 30. června 1862 byl vážně zraněn v \"Peach Orchards\" (Allenova farma) během sedmidenní bitvy ve Virginii. Zanechán na bitevním poli bez možnosti se hnout, byl zajat a poslán do věznice Libby v Richmondu. Později byl vyměněn a poslán zpět do Filadelfie. Po uzdravení se vrátil zpět do války, kde v únoru 1863 byl povýšen na podplukovníka 13. Pensylvánské kavalérie. Během vojenské okupace Virginie byl podplukovník Mallery jmenován soudním znalcem Prvního vojenského regionu. V listopadu 1866 byl čestně převeden z dobrovolnických služeb a byla mu udělena hodnost kapitána v běžné armádě, kde se staral o 43. pěchotu. Zde získal hodnosti brevet commission of major, podplukovníka a plukovníka „za chrabré a záslužné služby během války“. V roce 1870, byl téměř deset let ve službě jako vedoucí důstojník u Signal Corps (společnost vyvíjející, testující, poskytující a spravující komunikační a informační systémy), do roku 1876, kdy byl poslán do terénu, Kvůli jeho starým zraněním nezvládal namáhavou práci a roku 1879 na svoji žádost odchází do výslužby.\n\nBěhem Malleryho služby u Signal Corps, byl krátce umístěn ve Fort Rice v Dakotě, kde upoutal jeho pozornost domorodý komunikační systém prostřednictvím znaků a gest. Začal si je zapisovat a toho zároveň přivedlo i ke zkoumání piktogramů na skalách, kožešinách a kůře stromů, které si mnohé překresloval. Předpovídal, že by tyto znaky mohly být ztraceny a zapomenuty, vzhledem k tomu, jak se Indiáni dostávali více a více pod kontrolu úřadů. Na začátku svého výzkumu předpokládal, že piktogramy jsou prosté obrázky postrádající význam. U některých věřil, že jsou z předkolumbovského období. Postupně však nabýval přesvědčení, že znakový jazyk a analogické piktogramy vytvářejí kompletní systém zahrnující mytologii, historii a mající důležitý vztah k mluvenému jazyku.\n\nV roce 1877 měl povinnost informovat o výsledcích své práce majora Johna Wesleye Powella, který prováděl výzkum na území Rocky Mountains. Později, kdy Mallery opustil armádu, mu Powell zařídil místo etnologa v Úřadu pro americkou etnologii, který byl téhož roku založen. Prvním výsledkem úřadu byla publikace brožury o 72 stránkách s 33 figurami vydaná v roce 1880 pod názvem „Úvod do studia znakového jazyka mezi severoamerickými indiány jako objasnění gest lidstva“ (Introduction to the Study of Sign-language among the North American Indians as Illustrating the Gesture-speech of Mankind). Toto dílo bylo zamýšleno také jako příručka pro studenty. Ve stejném roce následovalo kvartový svazek (zhruba formát A5) o 329 stranách „Sbírka severoamerických znaků a gest v porovnání“ (A Collection of Gesture Signs and Signals of the North American Indians, with Some Comparisons). Pozdější práce už byly vydány ve spolupráci. \n\nV roce 1881 byl publikován druhý nejdůležitější Malleryho příspěvek v První výroční zprávě úřadu a to „Znakový jazyk severoamerických indiánů v porovnání s ostatními a hluchoněmými.“ (Sign-language among North American Indians Compared with that Among other People and Deaf-mutes) To to pojednání obsahuje 290 stran a je ilustrováno 13 fotografickými deskami, mapou a 285 figurami. Zatímco autor zamýšlel toto dílo pouze jako úvodní reportáž, dnes je považováno za první směrodatný výklad na zcela nové téma v oboru antropologie. Malleryho další publikace se objevila ve Čtvrté výroční zprávě úřadu pod názvem „Piktogramy severoamerických indiánů: předběžné pojednání“ (Pictographs of the North American Indians; a Preliminary Paper) obsahující 256 stran, ilustrována 83 fotografickými deskami a 209 figurami. Desátá výroční zpráva úřadu byla věnována Malleryho dokončené práce na jedno z jeho témat zájmu a byla pojmenována „Obrázkové písmo severoamerických indiánů“ (Picture-writing of the American Indians) mající 807 kvartových stran s 54 fotografickými deskami a 1290 figurami. Před smrtí Mallery připravoval pojednání o znakovém jazyce severoamerických indiánů, jako doplňující práci k „Obrázkovému písmu …“, které se mu však již nepodařilo dokončit. Tento mnohasetstránkový text je však archivován ve Smithsonově institutu a probádal ho lingvista Jeffrey Davis. Téma indiánských znakových jazyků se tak znovu dostává do odborného zájmu a čeká tak na svou plnou rehabilitaci.\n\nMallery byl také autorem mnoho krátkých kritických esejí. Jeho pozoruhodné dílo „Israelité a Indiáni“ (Israelite and Indian), porovnávající dvě kultury, rozdmýchalo krátkou diskusi. Založil Washingtonskou antropologickou společnost, kde později působil jako president. Také byl účastníkem Washingtonské literární společnosti, kde byl po mnoho let členem Obecného výboru a roku 1888 také jeho prezidentem. Tématem jeho proslovu, k odchodu z tohoto úřadu, bylo „Filosofie a specializace“. Trval na důležitosti používání korektního a vytříbeného stylu psaní vědeckých písemností.\n\n\n"}
{"id": "1009778", "url": "https://cs.wikipedia.org/wiki?curid=1009778", "title": "Stalin Motta", "text": "Stalin Motta\n\nStalin Motta Vaquiro (* 28. března 1984, Bogotá, Kolumbie) je kolumbijský fotbalový záložník a bývalý reprezentant, který hraje za ekvádorský klub Barcelona SC.\n\nStalin Motta začínal s fotbalem v kolumbijském celku Independiente Santa Fe. Poté hrál v dalších kolumbijských klubech Chía FC, CD La Equidad a Atlético Nacional. S CD La Equidad vyhrál v roce 2008 kolumbijský pohár Copa Colombia.\n\nV roce 2014 odešel do ekvádorského klubu Barcelona SC.\n\nV národním A-týmu Kolumbie debutoval v roce 2008. V letech 2008–2009 odehrál celkem 3 zápasy, gól nevstřelil.\n\n"}
{"id": "1009783", "url": "https://cs.wikipedia.org/wiki?curid=1009783", "title": "Viña del Mar", "text": "Viña del Mar\n\nViña del Mar je město a obec v regionu Valparaíso ve středním Chile na pobřeží Tichého oceánu. Jeho dlouhé pláže bílého písku jsou velkou atrakcí pro místní i cizí turisty. Je známé jako „Zahradní město“ a jeho jméno v překladu znamená „vinohrad nad mořem“. V roce 2012 ve městě žilo 324 836 obyvatel. Město je součástí aglomerace Velké Valparaíso a se sousedním Valparaísem prakticky splývá. Známou atrakcí jsou \"Květinové hodiny\".\n\n\n\n"}
{"id": "1009786", "url": "https://cs.wikipedia.org/wiki?curid=1009786", "title": "Amarildo (rozcestník)", "text": "Amarildo (rozcestník)\n\nAmarildo, celým jménem Amarildo Tavares da Silveira, je brazilský fotbalista, mistr světa z roku 1962.\n\nKřestní jméno Amarildo nosí dále tito lidé:\n\n"}
{"id": "1009787", "url": "https://cs.wikipedia.org/wiki?curid=1009787", "title": "Jan Zilvar", "text": "Jan Zilvar\n\nJan Zilvar (* 15. ledna 1965) je český politik, manažer a bývalý moderátor, v letech 2014 až 2018 místopředseda hnutí Úsvit přímé demokracie, resp. Úsvit - Národní koalice (ve straně též zastával funkci výkonného tajemníka, později byl sekretářem).\n\nPracovní kariéru započal v roce 1986 v Klubu Na Petynce, v letech 1988 až 1991 působil jako redaktor a spoluautor Folk&Country Magazínu Českého rozhlasu. V roce 1990 spoluzaložil a dále pak redigoval časopis Folk&Country.\n\nV letech 1991 až 1992 pracoval jako moderátor a reportér Radia Klubu Hlasu Ameriky. Mezi lety 1993 a 1998 moderoval pořady v Radiu Bonton a v letech 1998 až 2000 řídil v Českých Budějovicích jako výkonný ředitel Radio Faktor, Radio Faktor 2 a Eldorádio.\n\nOd roku 2000 řídil pražské Country radio a v roce 2005 se stal výkonným ředitelem česko-slovenské sítě rádií Hey. Jako autor a moderátor se podílel na pořadu Českého rozhlasu 6 \"Zaostřeno na média\".\n\nV roce 2006 se začal naplno věnovat marketingové a PR komunikaci, a to nejdříve ve společnosti Key production, později ve vlastní agentuře Czechberry. Spolupracoval na kampaních a projektech pro SNK-ED, ODS a VV.\n\nV roce 2009 neúspěšně kandidoval na post generálního ředitele Českého rozhlasu.\n\nJe členem hnutí Úsvit přímé demokracie, v němž zastával od července 2013 funkci výkonného tajemníka. Ta se v červnu 2015 změnila na funkci sekretáře.\n\nVe volbách do Poslanecké sněmovny PČR v roce 2013 kandidoval za Úsvit na 2. místě jeho kandidátky v Praze, ale neuspěl (vzhledem k zisku jednoho mandátu v hlavním městě se stal prvním náhradníkem).\n\nV roce 2014 se stal místopředsedou hnutí Úsvit přímé demokracie. Tuto funkci obhájil i v srpnu 2015, kdy hnutí na volební konferenci změnilo název na \"Úsvit – národní koalice\". V listopadu 2016 byl na volebním sněmu zvolen 1. místopředsedou hnutí. Funkci zastával až do března 2018, kdy se hnutí transformovalo na spolek.\n"}
{"id": "1009788", "url": "https://cs.wikipedia.org/wiki?curid=1009788", "title": "Kryptonit", "text": "Kryptonit\n\nKryptonit (v anglickém originále kryptonite) je fiktivní chemický prvek, který byl dlouhou dobu jediným prostředkem, jak omezit schopnosti Supermana. Původně Kryptonit pocházel z planety Krypton a byl velmi vzácný. Později jej bylo možné připravit i synteticky. Po příběhu Krize nekonečných Zemí (Crisis on Infinite Earths) se množství kryptonitu na Zemi radikálně snížilo a změnily se i některé jeho vlastnosti.\n\nZpůsob využití je vysvětlen radioaktivitou, která je pro Supermana destruktivní. Do Krize nekonečných Zemí neměl kryptonit na člověka vliv. V současnosti jeho nositelé zjišťují, že je vysoce karcinogenní.\n\nKryptonit je jakousi Achilovou patou v nadlidské a nezničitelné postavě Supermana, čímž se autorům podařilo docílit aspoň zranitelnosti této postavy. Kryptonit je způsobem jak pomoci k ztotožnění se s hrdinou. Většina nezranitelných typů superhrdinů má podobný element jako je kryptonit pro Supermana.\n\n\nVe filmech Superman a Superman se vrací má Lex Luthor k dispozici zelený kryptonit. Kryptonit v seriálu Smallville kromě destruktivního působení na schopnosti Clarka Kenta vytváří různé mutace i na lidech, kteří jsou vystaveni jeho dlouhodobému působení. V seriálu se poprvé objevil i černý a stříbrný kryptonit.\n"}
{"id": "1009791", "url": "https://cs.wikipedia.org/wiki?curid=1009791", "title": "Vratislav Havlík", "text": "Vratislav Havlík\n\nVratislav Havlík (* 20. září 1964) je bývalý český fotbalista. Po skončení aktivní kariéry působí jako fotbalový funkcionář a trenér.\n\nV československé lize hrál za Slavii Praha. Nastoupil v 5 ligových utkáních. Ve druhé nejvyšší soutěži hrál za TJ SU Teplice, Vagónku Česká Lípa a VTJ Žatec, nastoupil v 65 utkáních a dal 8 gólů.\n\n"}
{"id": "1009792", "url": "https://cs.wikipedia.org/wiki?curid=1009792", "title": "Politické zneužívání psychiatrie v SSSR", "text": "Politické zneužívání psychiatrie v SSSR\n\nPsychiatrie sloužila v Sovětském svazu jako nástroj perzekuce vůči oponentům režimu. Tato praxe vycházela z úvahy, že sovětská vláda je nejlepší na světě, takže jakýkoli nesouhlas s ní musí být logicky výrazem duševní poruchy. Akademik Andrej Sněžněnskij vypracoval pro tento jev speciální diagnózu \"pomalá schizofrenie\" (Вялотекущая шизофрения), jež umožňovala bez soudního řízení internovat a podrobit drastickým léčebným procedurám každého, kdo se stal nějak politicky nepohodlným, aniž by vykazoval zjevné příznaky šílenství.\n\nKe sporadickým případům, kdy byli političtí protivníci označeni za nepříčetné, docházelo už na počátku bolševické vlády: v roce 1921 byla hospitalizována na psychiatrickém oddělení eserská aktivistka Maria Spiridonovová. Koncem čtyřicátých let se plány na využití psychiatrie pro záměry represivního aparátu zabývali Lavrentij Berija a Andrej Vyšinskij; v roce 1950 proběhl tzv. \"Pavlovský sněm\", který odstartoval čistky proti všem, kdo byli obviněni za západního pojetí psychologie a psychiatrie. V říjnu 1961 přijalo sovětské ministerstvo zdravotnictví směrnici o preventivní izolaci společensky nebezpečných bláznů, která se vztahovala i na paragraf 70 trestního zákoníku (\"protisovětská propaganda\") a umožňovala úřadům kohokoli zadržet na libovolnou dobu i bez jeho souhlasu. \n\nUmisťování disidentů do ústavů pro duševně choré se stalo běžnou praxí za vlády Leonida Iljiče Brežněva, kdy v souladu s mezinárodní atmosférou détente už nemohl režim své odpůrce otevřeně fyzicky likvidovat. Realizací této politiky byl pověřen Jurij Andropov jako šéf KGB. Statistiky uvádějí, že v letech 1955 až 1974 se počet pacientů psychiatrických zařízení na území SSSR zvedl ze 116 000 na 390 000. Nejdůležitějším zařízením pro internaci nepohodlných občanů byla vězeňská psychiatrická nemocnice v Kazani, k níž patřil pracovní tábor na ostrově Svijažsk. Podle historika Michaila Čerepanova zemřelo v kazaňské nemocnici za její existenci 1802 chovanců a ve svijažském lágru dalších 3087 lidí. Dalšími podobnými zařízeními byl Serbského institut v Moskvě a „nemocnice speciálního typu“ (patřící pod ministerstvo vnitra) v Leningradě, Kostromě, Čerňachovsku, Blagověščensku, Syčovce, Minsku a Poltavě. V roce 1979 uvádělo sovětské ministerstvo vnitra počet pacientů v těchto zařízeních jako 6308, podstatně vyšší počet lidí byl navíc držen proti své vůli v civilních blázincích. \n\nJako psychicky nemocní byli uvězněni lidé, kteří kritizovali invazi vojsk Varšavské smlouvy do Československa jako Viktor Fajnberg, Natalja Gorbaněvská a Elijahu Rips, dále básníci Josif Brodskij a Alexandr Jesenin-Volpin, biolog Žores Medvěděv nebo zakladatel Iniciativní skupiny na ochranu lidských práv v SSSR Vladimir Borisov. Zbaveni svéprávnosti byli často lidé, kteří odmítli nastoupit vojenskou službu z náboženských důvodů nebo ti, kteří podali žádost o vystěhování ze SSSR. Moskevská helsinská skupina v roce 1976 oznámila, že až dvanáct lidí je denně odvezeno na psychiatrii z vrátnice Nejvyššího sovětu, kam přišli podat nějakou stížnost.\n\nLidé nedobrovolně umístění v psychiatrických léčebnách nesměli psát ani číst, byli drženi v přeplněných pokojích (často s těžce duševně nemocnými pacienty), dostávali minimální stravu, byli ze strany personálu podrobováni bití, ledovým koupelím, museli konzumovat nebezpečně vysoké dávky antipsychotik, atropinu a sulfozinu. Jejich podmínky byly v některých ohledech horší než u „normálních“ vězňů: neměli nárok na právní pomoc, nevěděli, kdy se dostanou na svobodu. I po propuštění z ústavu zůstávali pod dohledem a mohli být kdykoli zadrženi, aby nenarušovali významné akce (Svátek práce, Letní olympijské hry 1980).\n\nInformace o poměrech v sovětské psychiatrii publikoval jako první v roce 1971 Vladimir Bukovskij, který strávil v sovětských psychiatrických zařízeních tři roky, jeho tvrzení podpořil psychiatr Semjon Gluzman. Světová asociace psychiatrů na kongresu v Honolulu roku 1977 vydala rezoluci odsuzující podíl sovětských psychiatrů na potlačování lidských práv. Americký psychiatr Robert van Voren uvedl, že nějakým druhem psychiatrického zařízení prošla asi třetina sovětských politických vězňů. Od roku 1988 začalo prošetřování případů zneužívání psychiatrické vědy, část obětí byla rehabilitována. Počet lidí, u kterých po uvolnění poměrů vyšlo najevo, že jejich duševní nemoc byla ve skutečnosti pouze projevem nesouhlasu s režimem, odhadla Světová psychiatrická asociace na dva miliony. Nicméně i v současném Rusku se objevily případy, kdy byli kriticky smýšlející lidé podrobeni násilné psychiatrické terapii (Arťom Basyrov, Larisa Arapová, členky skupiny Pussy Riot).\n\n"}
{"id": "1009795", "url": "https://cs.wikipedia.org/wiki?curid=1009795", "title": "Bimont", "text": "Bimont\n\nBimont je francouzská obec v departementu Pas-de-Calais v regionu Hauts-de-France. V roce 2011 zde žilo 131 obyvatel.\n\n\"Počet obyvatel\" \n\n"}
{"id": "1009806", "url": "https://cs.wikipedia.org/wiki?curid=1009806", "title": "Jeroným Josef Zeidler", "text": "Jeroným Josef Zeidler\n\nJeroným Josef Zeidler OPraem, též Hieronymus Joseph Zeidler (5. listopadu 1790 Jihlava – 1. března 1870 Řím), byl rakouský a český římskokatolický duchovní a politik, v 2. polovině 19. století poslanec Říšské rady, dlouholetý opat premonstrátského kláštera v Praze na Strahově a rektor Karlo-Ferdinandovy univerzity v Praze.\n\nDo premonstrátského řádu vstoupil 1. listopadu 1809. Přijal tehdy jméno Jeroným. Roku 1812 složil řeholní sliby a následujícího roku byl vysvěcen na kněze. V letech 1815–1821 působil coby kaplan, později jako kooperátor v rodné Jihlavě. Od roku 1821 byl archivářem strahovského kláštera v Praze. Získal titul doktora teologie. Zastával funkci sekretáře opata kláštera. Od roku 1824 působil jako řádný profesor dogmatiky a polemické teologie na teologické fakultě Karlo-Ferdinandovy univerzity v Praze, přičemž v roce 1830 se stal děkanem této fakulty. V období let 1839–1849 byl na této škole ředitelem filozofického studia.\n\nByl členem premonstrátského řádu. Od 7. října 1834 až do své smrti roku 1870 působil jako opat Strahovského kláštera (od 17. března 1869 též jako generální opat premonstrátského řádu). Roku 1859 se stal představeným a vizitátorem všech premonstrátských kongregací v Rakousku. Kromě toho v roce 1844 a znovu 1846 a opět v letech 1855–1856 zastával funkci rektora Karlo-Ferdinandovy univerzity. Město Jihlava mu v lednu 1842 udělilo čestné občanství.\n\nByl aktivní i politicky. Od roku 1863 byl poslancem Českého zemského sněmu za velkostatkářskou kurii. Na sněmu zasedal do roku 1866. Do sněmu se vrátil po krátké přestávce v zemských volbách v březnu 1867, opět za velkostatkářskou kurii (nesvěřenecké velkostatky). Setrval zde do roku 1869.\n\nZemský sněm ho v roce 1863 delegoval i do Říšské rady (tehdy ještě volené nepřímo) za kurii velkostatkářskou. 17. června 1863 složil poslanecký slib. Opětovně byl do vídeňského parlamentu delegován zemským sněmem roku 1867. 4. června 1867 složil slib a v Říšské radě zasedal do své smrti roku 1870.\n\nZemřel v roce 1870 v Římě, kde se jako generální opat řádu účastnil koncilu ve Vatikánu. Tělo pak bylo převezeno do Prahy. Pochován je na hřbitově v Košířích.\n\nRoku 1863 získal Řád železné koruny a byl tudíž povýšen do šlechtického stavu. Uvádí se, že byl německé národnosti.\n\n"}
{"id": "1009808", "url": "https://cs.wikipedia.org/wiki?curid=1009808", "title": "Aalto-yliopisto", "text": "Aalto-yliopisto\n\nAalto-yliopisto (švédsky \"Aalto-universitetet\") je finská univerzita, která vznikla k 1. lednu 2010 sloučením Technické univerzity v Helsinkách (TKK), Helsinské vysoké školy obchodu (HSE) a Vysoké školy uměleckoprůmyslové v Helsinkách (TaiK) v rámci finských vysokoškolských reforem.\n\nUniverzita je pojmenována na počest Alvara Aalta, předního finského architekta, designéra a absolventa bývalé Technické univerzity v Helsinkách (TKK), který také pomáhal projektovat velkou část hlavního kampusu univerzity v Otaniemi.\n"}
{"id": "1009810", "url": "https://cs.wikipedia.org/wiki?curid=1009810", "title": "Rancagua", "text": "Rancagua\n\nRancagua je město a obec ve středním Chile. Tvoří součást stejnojmenné aglomerace. Je hlavním městem provincie Cachapoal a regionu O'Higgins. Nachází se ve vzdálenosti 87 km jižně od hlavního města Santiaga de Chile. Původně se jmenovalo \"Santa Cruz de Triana\". V roce 2012 mělo 232 211 obyvatel. Hlavní ekonomické aktivity tvoří těžba, turistika, zemědělství, zpracování dřeva, produkce potravin a služby.\n\nMěsto bylo vybráno jako spoluhostitel Copa América 2015.\n\n\n"}
{"id": "1009819", "url": "https://cs.wikipedia.org/wiki?curid=1009819", "title": "PFK UkrAhroKom Holovkivka", "text": "PFK UkrAhroKom Holovkivka\n\nPFK UkrAhroKom Holovkivka (ukrajinsky: Професіональний футбольний клуб «УкрАгроКом» Головківка) byl ukrajinský fotbalový klub sídlící ve vesnici Holovkivka. Klub byl založen v roce 2008, zanikl v roce 2014 sloučením do FK Oleksandrija.\n\nSvé domácí zápasy odehrával klub na stadionu Holovkivskyj s kapacitou 500 diváků.\n\nZdroj: \n\n"}
{"id": "1009822", "url": "https://cs.wikipedia.org/wiki?curid=1009822", "title": "FK Tytan Armjansk", "text": "FK Tytan Armjansk\n\nFK Tytan Armjansk (ukrajinsky: Футбольний клуб «Титан» Армянськ) byl ukrajinský fotbalový klub sídlící ve městě Armjansk. Klub byl založen v roce 1969 jako \"Strojtel Armjansk\". Po anexi Krymu v roce 2014 byl klub rozpuštěn.\n\nSvé domácí zápasy odehrával klub na stadionu Chimik s kapacitou 5 000 diváků.\n\nZdroj: \n\n\n\nZdroj: \n\n"}
{"id": "1009826", "url": "https://cs.wikipedia.org/wiki?curid=1009826", "title": "PFK Neftochimik Burgas", "text": "PFK Neftochimik Burgas\n\nPFK Neftochimik Burgas (bulharsky: Професионален футболен клуб Нефтохимик Бургас) je bulharský fotbalový klub sídlící ve městě Burgas. Klub byl založen v roce 2009 jako nástupce slavného PFK Naftex Burgas. V roce 2014 klub postihly velké finanční potíže, které vyústily v zánik. Obnoven byl až v létě roku 2015 po sloučení s PFK Burgas.\n\n"}
{"id": "1009835", "url": "https://cs.wikipedia.org/wiki?curid=1009835", "title": "Anna Švédská", "text": "Anna Švédská\n\nAnna Marie Švédská (19. června 1545 – 20. března 1610) byla švédská princezna a falckraběnka z Veldenz. Byla dcerou švédského krále Gustava I. Vasy a Markéty Leijonhufvud. Byla nevlastní sestrou krále Erika XIV. Švédského a sestrou králů Jana III. Švédského a Karla IX. Švédského. Dne 20. prosince 1562 si vzala Jiřího Jana Falcko-veldenzského, vévodu z Valdenz. Spolu měli několik dětí. Po smrti svého manžela v roce 1592 musela splatit jeho dluhy.\n"}
{"id": "1009843", "url": "https://cs.wikipedia.org/wiki?curid=1009843", "title": "Sekvencionář", "text": "Sekvencionář\n\nSekvencionář neboli sekvenciář je liturgická kniha obsahující sekvence. Sekvencionáře vznikaly od 14. do 16. století, a to buď jako samostatné knihy, nebo jako součást graduálu.\n\nV českých zemích se dochovaly mimo jiné tyto sekvencionáře:\n\n"}
{"id": "1009849", "url": "https://cs.wikipedia.org/wiki?curid=1009849", "title": "Wiesbaden Hauptbahnhof", "text": "Wiesbaden Hauptbahnhof\n\nWiesbaden Hauptbahnhof, zkráceně Wiesbaden Hbf, je hlavní nádraží ve Wiesbadenu, s průměrným počtem cestujících\n\n41 000 osob denně. Provozuje jej dceřiná společnost největšího železničního dopravce v Německu Deutsche Bahn AG – DB Station&Service, která spravuje více než 5 000 stanic německé železniční sítě. Wiesbaden hlavní nádraží bylo otevřeno dne 15. listopad 1888, po dvou letech výstavby. Stávající hlavní nádraží je umístěno asi 1 km severně od prvních tří železničních stanic: Taunusbahnhof (1840), Rheinbahnhof (1857), Ludwigsbahnhof (1879). Postaveno bylo podle návrhu architekta Fritz Klingholz z roku 1904. Části železniční stanice pocházející z roku 1906 byly postaveny v neobaroko stylu.\n"}
{"id": "1009852", "url": "https://cs.wikipedia.org/wiki?curid=1009852", "title": "Miroslav Pšenička", "text": "Miroslav Pšenička\n\nHře na klavír a trubku se učil v lidové škole umění ve svém rodišti a jako třináctiletý začal také hrát na varhany při bohoslužbách. Vyučil se na středním odborném učilišti strojírenském v Milevsku a po maturitě studoval nejprve chrámovou hudbu na českobudějovické konzervatoři, poté hru na varhany na Hudební fakultě Akademie múzických umění v Praze a nakonec hru na trubku na pražské konzervatoři. Mimo to působil 10 let jako varhaník a sbormistr v premonstrátském klášteře v Milevsku a vyučoval na konzervatoři v Českých Budějovicích a v Praze. V roce 2002 se stal ředitelem kůru katedrály sv. Bartoloměje v Plzni a byl pověřen péčí o církevní hudbu v plzeňské diecézi. V současnosti vede v pražské arcidiecézi Kurz pro chrámové hudebníky při Arcibiskupství pražském.\n\nHudbě se věnuje rovněž jeho otec Miroslav Pšenička starší (* 14. října 1949), který hraje na, pozoun, baskřídlovku, a mladší bratr Martin Christian Pšenička OPraem (* 19. dubna 1979), který hraje na klavír, varhany a tubu a působí jako vicerektor Arcibiskupského semináře v Praze.\n\n"}
{"id": "1009855", "url": "https://cs.wikipedia.org/wiki?curid=1009855", "title": "Santiago Arias", "text": "Santiago Arias\n\nSantiago Arias Naranjo [santijago arijas narancho] (* 13. ledna 1992, Medellín, Kolumbie) je kolumbijský fotbalový obránce a reprezentant, který hraje za španělský klub Atlético Madrid. Účastník Mistrovství světa 2014 v Brazílii.\n\nArias začínal v profesionálním fotbale v roce 2009 v kolumbijském celku CD La Equidad. V letech 2011–2013 hrál za portugalský celek Sporting CP. V červenci 2013 přestoupil do nizozemského PSV Eindhoven. PSV za něj a jeho nizozemského spoluhráče Stijna Schaarse zaplatil Sportingu 1,6 milionu eur. Na konci letního přestupového období 2018 přestoupil do Atlética Madrid za 11 miliónů eur. V madridském klubu nosí dres s číslem 4.\n\nSantiago Arias reprezentoval Kolumbii v mládežnických výběrech U17 a U20. Zúčastnil se mj. Mistrovství světa hráčů do 17 let 2009 v Nigérii, kde Kolumbie obsadila 4. místo.\n\nV národním A-týmu Kolumbie debutoval v roce 2013.\n\nArgentinský trenér Kolumbie José Pékerman jej vzal na Mistrovství světa 2014 v Brazílii.\nV základní skupině C nastoupil v utkáních s Řeckem (výhra 3:0) a Pobřežím slonoviny (výhra 2:1) jako střídající hráč, v zápase s Japonskem (výhra 4:1) byl v základní sestavě. V osmifinále proti Uruguayi (výhra 2:0), které chyběl potrestaný Luis Alberto Suárez, nenastoupil. Ve čtvrtfinále proti Brazílii Kolumbijci na dalšího jihoamerického soupeře již nestačili a podlehli mu 1:2. Ani do tohoto zápasu Arias nezasáhl.\n\n"}
{"id": "1009856", "url": "https://cs.wikipedia.org/wiki?curid=1009856", "title": "Libertariánský konzervatismus", "text": "Libertariánský konzervatismus\n\nLibertariánský konzervatismus je směr politického myšlení, který je směsí pravicové odnože libertarianismu a konzervatismu. Oceňuje především negativní svobody k dosažení konzervativních společenských cílů. Tato odnož konzervatismu se nejvíce prosadila v zemích, kde existuje silná tradice klasického liberalismu, tj. ve Velké Británii a hlavně v USA. Největší rozmach zažil v období po druhé světové válce jako reakce na silnou expanzi státu. Frank Meyer, jeden z jeho čelních amerických představitelů, nazval tuto kombinaci \"fusionismem.\" Jedná se tedy o spojení ekonomických principů jako je fiskální disciplína, obrana soukromého vlastnictví, volného trhu a důrazem na minimální stát v kombinaci s celkovou orientací na tradiční hodnoty. \n\nMezi politickými teoretiky můžeme za libertarianské konzervativce označit např. Miltona Friedmana, Friedricha Hayeka, Ludwig von Misese a Alberta Jay Nocka. Mezi politiky odpovídá tomuto označení bývalý americký kongresmen Ron Paul, jehož politické postoje jsou směsicí libertarianismu a paleokonzervatismu. \n"}
{"id": "1009861", "url": "https://cs.wikipedia.org/wiki?curid=1009861", "title": "Thirty Years of Maximum R&amp;B", "text": "Thirty Years of Maximum R&amp;B\n\nThirty Years of Maximum R&B je box set britské rockové kapely The Who vydaný mezinárodně u Polydor Records a ve Spojených státech u MCA Records. Skládá se ze čtyř CD, která pokrývají kariéru The Who od jejích počátků, kdy si ještě říkali The High Numbers, až po jejich cover \"Saturday Night's Alright for Fighting\" od Eltona Johna z roku 1991. Obsahuje známé skladby, rarity, rozhovory, reklamy a skeče. Video nazvané \"Thirty Years of Maximum R&B Live\" bylo vydáno též v roce 1994.\n\n"}
{"id": "1009866", "url": "https://cs.wikipedia.org/wiki?curid=1009866", "title": "Nick Kyrgios", "text": "Nick Kyrgios\n\nNicholas Hilmy „Nick“ Kyrgios (* 27. dubna 1995 Canberra) je australský profesionální tenista řecko-malajsijského původu, vítěz juniorské dvouhry na Australian Open 2013 a tří deblových juniorek na French Open 2012, ve Wimbledonu 2012 a 2013.\n\nVe své dosavadní kariéře vyhrál na okruhu ATP Tour šest turnajů ve dvouhře. Na prvním triumfoval během února 2016 ve francouzském Marseille. Poté ovládl srpnový BB&T Atlanta Open 2016 v Atlantě, říjnový Rakuten Japan Open Tennis Championships 2016 v Tokiu, lednový Brisbane International 2018, Mexican Open 2019 v Acapulku a turnaj série ATP 500 Citi Open 2019 ve Washingtonu. K nim přidal jednu deblovou trofej. Na challengerech ATP a okruhu Futures získal pět titulů ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v říjnu 2016 na 13. místě a ve čtyřhře pak v červnu 2017 na 68. místě. Na juniorském kombinovaném žebříčku ITF byl nejvýše klasifikován 23. ledna 2013, když mu patřila 1. příčka. V letech 2013–2014 jej trénoval Simon Rea, mezi roky 2014–2015 Joshua Eagle s Toddem Larkhamem a následně Francouz Sébastien Grosjean (2017) či Američan James Cerretani (2018).\n\nNa nejvyšší grandslamové úrovni se v mužské dvouhře nejdále probojoval do čtvrtfinále Wimbledonu 2014 po osmifinálové výhře nad úřadující světovou jedničkou Rafaelem Nadalem ve čtyřech setech. Mezi poslední osmičkou hráčů však nestačil na osmého nasazeného Kanaďana Milose Raonice. Čtvrtfinálová účast na Australian Open 2015 znamenala, že se stal prvním teenagerem od výkonu Federera ze sezóny 2001, jenž postoupil mezi poslední osmičku hráčů na dvou grandslamech.\n\nV australském daviscupovém týmu debutoval v roce 2013 varšavskou baráží o účast ve Světové skupině proti Polsku, v níž s Chrisem Guccionem prohráli čtyřhru s párem Fyrstenberg a Matkowski. V nedělním singlu zdolal Przysieznyho, když soupeř v úvodní sadě skrečoval. Australané se zachránili výhrou 4:1 na zápasy. Do listopadu 2019 v soutěži nastoupil k devíti mezistátním utkáním s bilancí 9–5 ve dvouhře a 0–1 ve čtyřhře.\n\nBěhem kariéry měl opakované problémy se sportovním chováním, za nějž byl penalizován a negativně přijímán. Média či bývalí tenisté včetně Johna McEnroea jej obvinili z urážek, nekonstruktivního diskutování s rozhodčími a úmyslného vypouštění pasáží zápasů. Někteří hráči, například John Lloyd, naopak ocenili jeho jedinečný styl, charakter a talent.\n\nNicholas Hilmy Kyrgios se narodil roku 1995 v australské metropoli Canbeře do rodiny řeckého otce Giorgose (George), který je soukromníkem v oblasti malby pokojů a malajsijské matky Norlaily (Nill), jež pracuje jako počítačová inženýrka. Na svět přišel jako třetí ze čtyř sourozenců; bratr Christos je profesí právník a sestra Halimah herečka. Do osmi let navštěvoval základní školu Radford College a dvanáctiletou školní docházku ukončil v roce 2012 na canberrské Daramalan College.\n\nPůvodně začínal s basketbalem, když v žákovských věkových kategoriích reprezentoval výběr Teritoria hlavního města i australské národní družstvo. Tenis hrál paralelně od šesti roků a rozhodnutí věnovat se jemu učinil ve čtrnácti letech. O dva roky později získal plné stipendium na Australském sportovním institutu, kde trénuje od sezóny 2012.\n\nPodle vlastního vyjádření je fanouškem zámořské ligy National Basketball Association a týmu Boston Celtics.\n\nSezónu měl otevřít debutovou účastí na lednovém Brisbane International, když do hlavní soutěže obdržel divokou kartu. Před rozehráním události se však odhlásil pro poranění ramena. Dne 8. ledna 2014 obdržel jako nadějný Australan další divokou kartu na melbournský grandslam Australian Open, na kterém si v úvodním klání poradil s německým hráčem Benjaminem Beckerem po čtyřsetovém průběhu. Ve druhém kole byl však nad jeho síly 27. nasazený Francouz Benoît Paire po pětisetovém dramatu, když ztratil vedení 2:0 na sady.\n\nTřetí divoká karta roku přišla z U.S. National Indoor Tennis Championships, kde byl v prvním kole nad jeho síly Američan Tim Smyczek ve třech dějstvích. Následně byl nucen pro poranění lokte vzdát účast na událostech okruhu ATP Tour v Delray Beach a mexickém Acapulcu.\n\nNávrat zaznamenal na challengeru Sarasota Open, kde na jeho raketě postupně zůstali Jarmere Jenkins, Rubén Ramírez Hidalgo, Donald Young a Daniel Kosakowski, s nímž otáčel jednosetovou ztrátu. Po finálové výhře nad Filipem Krajinovićem slavil druhý titul na okruhu ATP Challenger Tour. Do finálového duelu opět prošel na navazujícím Savannah Challenger, kde ve vyrovnané bitvě udolal americkou turnajovou dvojku Jacka Socka.\n\nV květnu zavítal na evropský kontinent, kde mu byla udělena divoká karta na antukový French Open. V prvním kole byl však nad jeho síly osmý nasazený Kanaďan Milos Raonic. Čtvrtý kariérní challenger vyhrál na Aegon Nottingham Challenge po finálovém vítězství nad krajanem Samem Grothem díky zvládnutým koncovkám obou sad.\n\nDalší divoká karta následovala v červnu na travnatý Wimbledon, kde předvedl nejlepší výkon dosavadní kariéry. Na úvod si poradil s Francouzem Stephanem Robertem, aby poté vyřadil třináctého nasazeného Richarda Gasqueta po zvládnuté koncovce pátého setu v poměru gamů 10–8. V utkání přitom doháněl ztrátu 0:2 na sety a dokázal odvrátil devět mečbolů. Ve třetí fázi přehrál „hvězdu zítřka ATP Tour pro rok 2013“ Jiřího Veselého. V osmifinále se postaral o největší překvapení mužské části turnaje, když vyřadil úřadující světovou jedničku a turnajovou dvojku Rafaela Nadala. Ve čtvrtfinále však podlehl, na grandslamu podruhé v řadě, osmému nasazenému Milosi Raonicovi. Bodový zisk jej ze 144. příčky před turnajem katapultoval poprvé v kariéře do elitní světové stovky žebříčku ATP na 66. pozici.\n\nSezónu rozehrál na lednovém Sydney International, kde nezvládl úvodní duel proti Poláku Jerzymu Janowiczovi ve třech těsných setech.\n\nNa melbournském Australian Open prošel do čtvrtfinále, když na jeho raketě postupně zůstali Federico Delbonis v pěti setech, 23. nasazený Ivo Karlović, Tunisan Malek Džazírí a opět po pětisetové bitvě Ital Andreas Seppi. Následně nestačil na skotskou turnajovou šestku Andyho Murrayho. Stal se tak prvním teenagerem ve čtvrtfinále Australian Open od roku 1990, kdy se do této fáze probojoval sovětský hráč Andrej Čerkasov a také prvním Australanem v poslední osmičce od stejného výkonu Lleytona Hewitta v roce 2005. Kyrgios se navíc stal prvním teenagerem, jenž postoupil do dvou čtvrtfinále grandslamových turnajů od sezóny 2001, kdy se takový výsledek podařil Rogeru Federerovi.\n\n"}
{"id": "1009868", "url": "https://cs.wikipedia.org/wiki?curid=1009868", "title": "Seznam kulturních památek v Kunraticích (Praha)", "text": "Seznam kulturních památek v Kunraticích (Praha)\n\n"}
{"id": "1009869", "url": "https://cs.wikipedia.org/wiki?curid=1009869", "title": "Carlos Sánchez Moreno", "text": "Carlos Sánchez Moreno\n\nCarlos Alberto Sánchez Moreno (* 6. února 1986, Quibdó, Kolumbie) je kolumbijský fotbalový záložník a reprezentant, který hraje za klub Aston Villa FC. Účastník Mistrovství světa 2014 v Brazílii.\n\nCarlos Sánchez hrál fotbal nejprve v uruguayských klubech Danubio FC a River Plate Montevideo. V letech 2007–2013 hrál za francouzský celek Valenciennes FC, poté odešel do španělského Elche CF. V srpnu 2014 po MS 2014 v Brazílii přestoupil za částku kolem 5 milionů liber do anglického prvoligového klubu Aston Villa FC.\n\nV národním A-týmu Kolumbie debutoval v roce 2007.\n\nArgentinský trenér Kolumbie José Pékerman jej vzal na Mistrovství světa 2014 v Brazílii, kde Kolumbie obsadila v základní skupině C s plným počtem 9 bodů první místo po výhrách 3:0 s Řeckem, 2:1 s Pobřežím slonoviny a 4:1 s Japonskem. V osmifinále proti Uruguayi byl u výhry 2:0. Ve čtvrtfinále proti Brazílii Kolumbijci na dalšího jihoamerického soupeře již nestačili a prohráli 1:2. Sánchez chyboval při rohovém kopu, kdy neuhlídal skórujícího Silvu.\n\n"}
{"id": "1009873", "url": "https://cs.wikipedia.org/wiki?curid=1009873", "title": "Farallonské ostrovy", "text": "Farallonské ostrovy\n\nFarallonské ostrovy (\"Farallon Islands\") je souostroví v Tichém oceánu ležící zhruba 40 km západně od San Franciska. Jeho celková rozloha je 419 hektarů, nejvyšší bod leží 109 metrů nad mořem. Ostrovy jsou bez stálého osídlení, na největším z nich jménem Southeast Farallon Island se nachází vědecká stanice. Od roku 1909 jsou Farallonské ostrovy přírodní rezervací a vstup na ně je možný jen na zvláštní povolení.\n\nSouostroví objevil v roce 1539 Juan Rodriguez Cabrillo a nazval je \"Farallones\" (španělsky \"Útesy\"). V 19. století byly často navštěvovány lovci lachtaních kožešin a sběrači ptačích vajec. Na nejvyšším bodě ostrovů zvaném \"Tower Hill\" byl v roce 1853 postaven maják (od roku 1972 funguje bez lidské obsluhy). Ostrovy jsou důležitým hnízdištěm mořských ptáků: alkoun úzkozobý, racek západní, kormorán ušatý, buřňáček popelavý, papuchalk růžkatý a další. Na březích ostrovů se objevují mořští savci (lachtan medvědí, rypouš sloní), vnitrozemí obývá myš domácí: koncentrace 500 jedinců na akr je údajně nejvyšší na světě. V moři okolo ostrovů žije žralok bílý, keporkak, plejtvákovec šedý nebo kosatka dravá.\n\na další bezejmenné ostrůvky\n\n"}
{"id": "1009875", "url": "https://cs.wikipedia.org/wiki?curid=1009875", "title": "Juan Guillermo Cuadrado", "text": "Juan Guillermo Cuadrado\n\nJuan Guillermo Cuadrado Bello (* 26. května 1988, Necoclí, Kolumbie) je kolumbijský fotbalový záložník a reprezentant, jehož klubem je italský celek Juventus FC. Hraje na křídle. Účastník Mistrovství světa 2014 v Brazílii.\n\nJuan Cuadrado hrál postupně za kluby Independiente Medellín, Udinese Calcio, US Lecce (zde hostoval) a ACF Fiorentina.\n\n30. 1. 2015 oznámil trenér Fiorentiny Vincenzo Montella přestup Juana do Chelsea FC. Částka se odhadovala na 28 milionů liber a opačným směrem navíc zamířil egyptský reprezentant Mohamed Salah.\nV Premier League debutoval 7. 2. 2015 proti Aston Ville, když v 79. minutě za stavu 2:1 pro Chelsea vystřídal Williana (utkání skončilo 2:1 pro Chelsea).\nV Lize mistrů debutoval 17.2.2015 v zápase proti Paris Saint-Germain, když v 79. minutě vystřídal Williana. Utkání skončilo 1:1.\n\n3. května 2015 tři kola před koncem sezóny 2014/15 získal s Chelsea ligový titul, v téže sezóně vyhrál i Football League Cup.\n\nV srpnu 2015 odešel na hostování do italského klubu Juventus FC. V létě 2016 se vrátil do Chelsea, ale v srpnu téhož roku se vrátil na hostování do Juventusu.\n\nV národním A-týmu Kolumbie debutoval v roce 2010.\n\nArgentinský trenér Kolumbie José Pékerman jej vzal na Mistrovství světa 2014 v Brazílii, kde Kolumbie obsadila v základní skupině C s plným počtem 9 bodů první místo po výhrách 3:0 s Řeckem, 2:1 s Pobřežím slonoviny a 4:1 s Japonskem. Cuadrado jednou skóroval z pokutového kopu v zápase proti Japonsku. V osmifinále proti Uruguayi byl u výhry 2:0. Ve čtvrtfinále proti Brazílii Kolumbijci na dalšího jihoamerického soupeře již nestačili a prohráli 1:2.\n\n"}
{"id": "1009880", "url": "https://cs.wikipedia.org/wiki?curid=1009880", "title": "Bylanská pahorkatina", "text": "Bylanská pahorkatina\n\nBylanská pahorkatina je geomorfologický okrsek ve střední části Českobrodské tabule, ležící v okresech Kolín a Nymburk ve Středočeském kraji.\n\nÚzemí okrsku leží zhruba mezi sídly Břežany II (na severozápadě), Kounice (na severu), Poříčany (na severovýchodě), titulní Bylany (na východě), Vitice (na jihovýchodě), Krupá (na jihu), Mrzky na (jihozápadě) a Rostoklaty (na západě). Zcela uvnitř okrsku leží město Český Brod a větší obce Přistoupim, Tismice a Tuchoraz.\n\nOkrsek Bylanská pahorkatina (dle značení Jaromíra Demka VIB–3E–3) náleží do celku Středolabská tabule a podcelku Českobrodská tabule. Dále se člení na podokrsky Kounická pahorkatina na severu, Českobrodská kotlina uprostřed, Přistoupimská tabule na jihovýchodě a Tismická tabule na jihozápadě.\n\nPahorkatina sousedí s dalšími okrsky Středolabské tabule (Čakovická tabule a Čelákovická pahorkatina na severu, Kouřimská tabule na severu až východě) a s celky Pražská plošina na západě a Benešovská pahorkatina na jihu.\n\n\nNejvyšším bodem okrsku je vrstevnice (335 m) v Tismické tabuli, při hranici s Benešovskou pahorkatinou.\n\n"}
{"id": "1009882", "url": "https://cs.wikipedia.org/wiki?curid=1009882", "title": "Tereza Vágnerová", "text": "Tereza Vágnerová\n\nTereza Aster Vágnerová (* 16. dubna 1992 Praha) je česká muzikálová zpěvačka.\n\nStudovala na The English College in Prague – Anglickém gymnáziu na Praze 9.\nVe školním roce 2008/09 byla přijata na uměleckou akademii v Texasu ve Spojených státech, kde studovala zpěv, tanec, herectví, hru na klavír a skladbu.\nV červnu 2014 absolvovala se samými jedničkami bakalářský obor \"Marketingová komunikace a public relations\" na Fakultě sociálních věd Univerzity Karlovy.\n\n"}
{"id": "1009887", "url": "https://cs.wikipedia.org/wiki?curid=1009887", "title": "Wirts House", "text": "Wirts House\n\nWirts House je historický dům stojící na Schrivers Corner Road v Straban Township, Adams County v Pensylvánii. Je to patrové obydlí obdélníkového půdorysu. Je pokryt dřevěným šindelem a posazen na kamenných základech. Původní část se datuje kolem roku 1765, „zadní budova“ byla postavena asi v letech 1786 a 1812, a patro v letech 1825 a 1830. Jmenuje se po prvním majiteli, Jacobu Wirtsovi.\nV roce 1992 byl zařazen do National Register of Historic Places.\n"}
{"id": "1009895", "url": "https://cs.wikipedia.org/wiki?curid=1009895", "title": "Epitaf pražského zlatníka Mikuláše Müllera", "text": "Epitaf pražského zlatníka Mikuláše Müllera\n\nEpitaf pražského zlatníka Mikuláše Müllera (či krátce Epitaf zlatníka Müllera) je známý obraz pražského malíře Bartholomea Sprangera, významné dílo rudolfínského manýrismu. Jedná se o epitaf upomínající na zemřelého malostranského zlatníka Mikuláše Müllera, tchána malíře Sprangera.\n\nObraz vznikl na začátku 90. let 16. století. Původně se nacházel v pohřební kapli sv. Marka při románském utrakvistickém kostele sv. Jana Křtitele v malostranské osadě Obora. Kostel byl zrušen v roce 1784 (roku 1794 zbořen) a jeho vybavení bylo rozprodáno. Později byl obraz považován za nezvěstný, případně zničený. Byl objeven až na počátku 20. století v hrobce rodiny Čermáků na Olšanských hřbitovech. V roce 1936 jej zakoupila Národní galerie.\n\nObraz je 243 cm vysoký a 160 cm široký. Obrazu dominuje zmrtvýchvstalý Kristus s esovitě prohnutou postavou, která je pro manýrismus typická (tzv. \"figura serpentinata\"). Kristus stojí jednou nohou na náhrobní desce a druhou zašlapává hada na skleněné kouli, v níž se nachází lebka prvního člověka Adama. Jedná se o symbol vítězství nad hříchem a smrtí. Kristus je obklopen anděly a v pozadí obrazu po Kristově levici spí voják, který měl hlídat jeho hrob. Ve spodní části obrazu přihlížejí této naději na vzkříšení členové rodiny zlatníka Müllera. Jsou to zleva Mikulášův syn Jakub, samotný Mikuláš Müller, jeho manželka Juliána a jeho dcera Christina. Obraz oživuje postava holčičky, snad jde o zesnulou zlatníkovu vnučku, dceru jeho dcery Christiny a Bartholomea Sprangera.\n\n"}
{"id": "1009899", "url": "https://cs.wikipedia.org/wiki?curid=1009899", "title": "Amy Acker", "text": "Amy Acker\n\nAmy Louise Acker (* 5. prosince 1976, Dallas, Texas, Spojené státy americké) je americká herečka, která se proslavila rolemi Winifred Burkle/Illyrii v seriálu \"Angel\" (2001–2004), Kelly Peyton v seriálu \"Alias\" (2005–2006), Root v seriálu \"Lovci zločinců\" (2012–2016) a roli Caitlin Strucker v seriálu \"\" (2017–2019)\".\"\n\nAcker se narodila a vyrostla v Dallasu v Texasu. Do svých čtrnácti let se věnovala baletu a modernímu tanci. Na střední škole musela podstoupit operaci kolena, která pro ní znamenala konec s baletní kariérou. Odmaturovala na střední škole Lake Highlands High School v Dalalse. Bakalářský titul získala na univerzitě Southern Methodist University.\n\nSvojí kariéru zahájila díky modelingu, kterému se začala věnovat ve třetím ročníku univerzity. Díky modelingu se dostala i do Japonska, kde nafotila fotky pro katalog. V televizi se poprvé objevila v roce 1999, po několika epizodních rolích hrála v letech 2001–2004 v seriálu \"Angel,\" nejprve Fred Burkleovou a následně Illyrii. \n\nV dalších letech hostovala např. v seriálech \"Lovci duchů\", \"Jak jsem poznal vaši matku\", \"\", \"No Ordinary Family\", \"Kriminálka Las Vegas\", \"Grimm\", \"Bylo, nebylo\", \"Skladiště 13\" či \"Agenti S.H.I.E.L.D.\" Větší role ztvárnila v seriálech \"Alias\" (2005–2006), \"Drive\" (2007), \"Dům loutek\" (2009–2010; Claire Saundersová), \"Happy Town\" (2010) a \"Lovci zločinců\" (2012–2016). Na filmovém plátně se objevila např. ve snímcích \"Chyť mě, když to dokážeš\" (2002), \"Chata v horách\" (2012) či \"Mnoho povyku pro nic\" (2012).\n\nV březnu roku 2017 byla obsazena do role Caitlin Strucker v seriálu stanice Fox \".\"\n\nV roce 2003 se vdala za herce Jamese Carpinella. V roce 2005 se jim narodil syn a o rok později dcera.\n\n"}
{"id": "1009921", "url": "https://cs.wikipedia.org/wiki?curid=1009921", "title": "Franz Wokaun", "text": "Franz Wokaun\n\nFranz Wokaun, též František Wokaun, Franz Wokoun nebo František Vokoun (\"1798 (???)\" Praha – 19. února 1882 Praha), byl rakouský a český soudce a politik německé národnosti, v 2. polovině 19. století poslanec Říšské rady.\n\nVystudoval práva. Nejprve byl kriminálním radou v Chrudimi. Potom působil jako purkmistr ve Vysokém Mýtě. Od roku 1850 byl radou zemského soudu v Rychnově nad Kněžnou.\n\nZapojil se i do zemské a celostátní politiky. V zemských volbách v roce 1861 usedl na Český zemský sněm za městskou kurii, obvod Rychnov, Žamberk, Kostelec n. Orlicí, Dobruška. Zemský sněm ho v roce 1863 delegoval i do Říšské rady (tehdy ještě volené nepřímo) za kurii měst. 17. června 1863 složil slib. Profesně byl k roku 1863 uváděn jako rada zemského soudu, bytem v Rychnově v Čechách. V zákonodárných sborech patřil k provídeňské Ústavní straně, odmítající federalistické aspirace neněmeckých etnik.\n\nV roce 1868 odešel do penze. Byl mu tehdy udělen Řád Františka Josefa. Města Rychnov nad Kněžnou a Dobruška mu udělila čestné občanství.\n\nZemřel po krátké nemoci na \"sešlost stářím\" v únoru 1882, \"ve věku 84 let\". Pohřeb byl vypraven Karmelitskou ulicí v Praze na Košířský hřbitov.\n\nJeho zetěm byl právník Hermenegild Jireček, který si vzal jeho dceru Christine. Syn Victor Wokaun byl advokátem.\n"}
{"id": "1009925", "url": "https://cs.wikipedia.org/wiki?curid=1009925", "title": "Přímková plocha", "text": "Přímková plocha\n\nPřímková plocha je v geometrii označení pro takovou plochu, jejímž každým bodem lze proložit přímku, která ploše náleží.\n\nJednoduché příklady z třírozměrného eukleidovského prostoru:\n"}
{"id": "1009926", "url": "https://cs.wikipedia.org/wiki?curid=1009926", "title": "Chivský chanát", "text": "Chivský chanát\n\nChivský chanát (uzbecky خیوه خانلیگی, v přepisu v latince \"Xiva xonligi\"; persky خانات خیوه‎) byl nezávislý a později polonezávislý chanát turkického národa Uzbeků v Asii v oblasti dolního povodí Amudarji. Existoval v letech 1512 až 1920, přičemž v letech 1740–1746 byl okupován perským šáhem Nádirem a od roku 1873 byl protektorátem Ruského impéria. Hlavním městem byl nejprve Kuňja-Urgenč, ale v důsledku změny toku Amudarji v roce 1576 se zhruba do roku 1620 stala hlavním městem Chiva.\n\nV návaznosti na říjnovou revoluci v Rusku abdikoval v únoru 1920 poslední chán a na území chanátu byla 26. dubna 1920 vyhlášena Chórezmská lidová sovětská republika. Ta byla o pár let později rozdělena mezi Turkmenskou SSR a Uzbeckou SSR, z kterých později vznikly moderní Turkmenistán a Uzbekistán.\n\n"}
{"id": "1009927", "url": "https://cs.wikipedia.org/wiki?curid=1009927", "title": "Ex parte", "text": "Ex parte\n\nEx parte je právní termín původně z latiny, kterým se označuje rozhodnutí soudu provedené bez účasti všech zúčastněných stran, respektive dokonce bez toho, aby byly všechny strany na probíhající rozhodování předem upozorněny. Neformálně tak také někdy bývá označováno jakékoliv jednání soudu s jednou stranou bez přítomnosti druhé strany, a to třeba i jednání v danou chvíli nepovolené.\n\nProtože rozhodnutí soudu bez vyslechnutí všech stran by vážně narušovalo právo na spravedlivý proces, není rozhodování ex parte obvykle povoleno a používáno pro konečné rozsudky, ale pouze pro různá dočasná opatření a úkony, například vydání zatykače, předběžná opatření, zajištění důkazu, povolení k domovní prohlídce atp. Jedná se o situace, kdy je zapotřebí zasáhnout rychle a třeba také zároveň hrozí, že by upozornění druhé straně vedlo ke škodám, zničení důkazů a podobně. \n\nNapříklad zmíněné povolení k domovní prohlídce by bylo v praxi bezcenné, pokud by byl soud povinen předem upozornit obyvatele prohledávaného bytu, že bude rozhodovat o tom, zda povolení k prohlídce vydá – obyvatelé by díky tomu měli dost času odstranit z bytu důvod, proč policie o povolení k prohlídce požádala.\n"}
{"id": "1009931", "url": "https://cs.wikipedia.org/wiki?curid=1009931", "title": "Tchibo", "text": "Tchibo\n\nTchibo GmbH je německý řetězec obchodů nabízejících kávu a kávové speciality. Tchibo je stoprocentně ve vlastnictví rodiny Herz ovládající rodinný holding Maxingvest (dříve Tchibo Holding AG). Společnost zaměstnává celosvětově více než 12 450 zaměstnanců ve více než 1000 obchodech a 26 000 prodejních místech. Centrála firmy je v Hamburku. Na českém trhu společnost Tchibo působí od roku 1991 pod názvem Tchibo Praha a nabízí široký sortiment kávových výrobků a dalšího zboží. Kromě samotné značky Tchibo k ní ještě patří i značky Jihlavanka a Davidoff Café. Vlastníkem společnosti Tchibo Praha je německá firma Tchibo GmbH (prostřednictvím Eduscho-Austria). V roce 2004 Tchibo uvedlo na český trh spotřební zboží, kromě kávy lze u společnosti koupit např. i oblečení a další produkty.\n\nSpolečnost Tchibo založili Max Herz a Carl Tchilinghiryan v roce 1949. V roce 1953 začala společnost nabízet kávu obyvatelům německého Hamburku. V roce 1958 otevřelo Tchibo 77 obchodů po celém Německu a v roce 1965 mělo již 400 obchodů. Herzův syn Michael převzal vedení společnosti po smrti otce v roce 1965. Od roku 1991 se Tchibo soustředí na expanzi svých obchodů do zemí střední a východní Evropy.\n\nObchoduje i spotřebním zbožím různé povahy (elektronika, oděvy, potřeby pro domácnost…) Na vybraných trzích Tchibo také nabízí zprostředkování nákupu zájezdů, elektřiny, pojištění či mobilních služeb.\n\n\nMezi exportní země patří Maďarsko, Polsko, Rakousko, Rusko, Česká republika, Slovensko, Švýcarsko, Turecko a Velká Británie.\n\nCelkem provozuje Tchibo v České republice 38 obchodů. 36 obchodů se nachází v obchodních centrech a dva obchody jsou přístupné z ulice. Tchibo také spolupracuje například s obchodním řetězcem Kaufland, Albert či Globus. V těchto řetězcích najdeme tzv. Tchibo koutky, kde si zákazníci mohou koupit vybrané Tchibo produkty.\n\nTchibo obchody zachovávají stejné složení interiéru a služeb. Vybavení zahrnuje krom regálů/prodejní části i kávový bar s posezením. Na výběr jsou různé druhy kávy, dezerty a jiný sortiment (přístroje na přípravu kávy, doplňky, kolekce spotřebního zboží). První obchod v ČR byl otevřen v roce 2004 v Brně.\n\nK základnímu konceptu společnosti Tchibo patří obměňování sortimentu na týdenní bázi. Každá nabídka má své téma a nabízí produkty jen na omezenou dobu. Zboží je vždy v prodeji nejdříve v e-shopu s předstihem pro držitele věrnostní karty TchiboCard a poté je dostupná v kamenných obchodech.\n\nTchibo má svůj stálý sortiment kávy v kombinaci s kávovým příslušenstvím a limitovanými edicemi kávy. Kromě tohoto stálého sortimentu nabízí Tchibo svým zákazníkům kávovary pod značkou „Cafissimo“. Všechny tyto produkty Tchibo nabízí ve svém e-shopu i v kamenných obchodech.\n\nKáva je vyráběna za odpovědných podmínek, má logo “Fairtrade” a “Rainforest Alliance” (Aliance deštných pralesů).Tchibo se také při výrobě zabývá ochranou životního prostředí a klimatu.\n\nTchibo pomáhá farmářům, kteří pocházejí z rozvojových zemí a pěstují kávu. Angažuje se i v produkci bavlny. Napomáhá zlepšit podmínky v továrnách v Bangladéši, kde probíhá produkce bavlny. Na své textilní výrobky Tchibo používá i biobavlnu. Tato bavlna má certifikát „Organic Content Standard“.\n\nKromě kávových výrobků se Tchibo věnuje i expertnímu dobrovolnictví a angažuje se v neziskových organizacích. V českých podmínkách podpořilo kavárnu s jídelnou Rettigovka v Litomyšli, kde vyškolilo tamní zaměstnance v přípravě kávy. Dále se společnost angažovala v pomoci obecně prospěšné společnosti Borůvka Praha, která provozuje podnik „Ta kavárna“, kde jsou zaměstnáváni tělesně postižení.\n\nTchibo vyvinulo pro zákazníky systém věrnostních karet TchiboCard. Držitelé karty sbírají tzv. Věrnostní zrnka, která následně mohou směnit za nákup kávy, dezertů či jiného sortimentu. Za každých 10 Kč nákupu lze získat 1 Věrností zrnko. Držitelé TchiboCard mají přednostní přístup k novým nabídkám v Tchibo e-shopu, a to s pětidenním předstihem.\n\nTchibo má i mobilní aplikaci, která vznikla v roce 2013 a usnadňuje nákup v Tchibo e-shopu. V aplikaci najdeme sekce: Obchod, Poukazy, TchiboCard a jiné. Aplikace je dostupná pro operační systémy Android a iOS.Vybrané zboží lze vložit do košíku a celý nákup je možné zaplatit přímo v mobilním zařízení zákazníka.\n\nV roce 2014 spustila společnost komunikační platformu s názvem Tchiboblog. Jedná se o blog, který je typem podobný obsahu časopisů o životním stylu. Blog se věnuje tématům jako například móda, styl, design, kulinářství apod. Přispívá do něho redakční tým složený i ze známých osobností. Články zde uveřejňuje například Klára Vytisková, zpěvačka kapely Toxique či zpěvačka Marta Jandová.\n\n"}
{"id": "1009935", "url": "https://cs.wikipedia.org/wiki?curid=1009935", "title": "Copa Colombia", "text": "Copa Colombia\n\nCopa Colombia neboli \"kolumbijský fotbalový pohár\" je nejvyšší fotbalovou pohárovou soutěží v Kolumbii. První ročník se uskutečnil v 1950/51, pravidelně se hraje až od roku 2008, kdy přijala oficiální název podle sponzora Copa Postobon. Od sezóny 2015 se jmenuje dle nového sponzora Copa Águila.\n\nNejúspěšnějším týmem je k roku 2014 se 4 prvenstvími klub Millonarios FC.\n\nPozn.: vítěz označen tučně\nZdroj:\n\n"}
{"id": "1009936", "url": "https://cs.wikipedia.org/wiki?curid=1009936", "title": "Žarko Udovičić", "text": "Žarko Udovičić\n\nŽarko Udovičić (srbskou cyrilicí Жарко Удовичић; * 9. září 1987) je srbský fotbalový obránce a bývalý mládežnický reprezentant, momentálně hrající za polský celek Zagłębie Sosnowiec.\n\nNa začátku července 2014 odešel na testy do českého prvoligového celku FC Vysočina Jihlava, na kterých však neuspěl.\n\n"}
{"id": "1009944", "url": "https://cs.wikipedia.org/wiki?curid=1009944", "title": "Jaromír Belšán", "text": "Jaromír Belšán\n\nJaromír Belšán (* 13. března 1965) je bývalý český fotbalista.\n\nV československé lize hrál za RH Cheb. Nastoupil v 6 ligových utkáních. Ve druhé nejvyšší soutěži hrál za Škodu Plzeň a TJ SU Teplice, nastoupil ve 40 utkáních a dal 3 góly.\n\n"}
{"id": "1009945", "url": "https://cs.wikipedia.org/wiki?curid=1009945", "title": "Jan Bílý", "text": "Jan Bílý\n\nJan Evangelista Bílý (9. prosince 1819 Dolní Kounice – 29. března 1888 Dolní Loučky) byl český římskokatolický kněz, publicista a politik, v 2. polovině 19. století poslanec Říšské rady.\n\nByl synem řeznického mistra v Dolních Kounicích. Vychodil obecnou školu v rodné obci. Ve věku 12 let ho rodiče ve strachu před epidemií cholery odvezli do Brna. V Brně pak studoval. Od mládí se vzdělával v německém jazyce, ale hlásil se k českým vlastencům. Ovlivnili ho Tomáš Procházka, Beneš Metod Kulda nebo spolužák z brněnských studií Karel Šmídek. Od roku 1839 studoval bohosloví v brněnském alumnátě a připravoval se na kněžství. Jeho zpovědníkem zde byl Jindřich Šimon Baar. Vyučoval ho František Sušil. Během studia v alumnátu publikoval první článek v Časopisu katolického duchovenstva. V srpnu 1843 byl vysvěcen na kněze.\n\nPo nástupu do funkce duchovního obdržel dar s podmínkou, že ho využije k dalšímu studiu. Vystudoval teologii na Karlo-Ferdinandově univerzitě v Praze a 12. května 1853 byl promován na doktora teologie. Jako kněz působil nejprve v Židlochovicích, od roku 1845 v Brně, kde byl kaplanem při kostele sv. Jakuba Staršího. Zde pracoval na spisu o církevních dějinách. Po jistou dobu se tehdy léčil s žaludečními komplikacemi. Jeho kniha pak vyšla v roce 1847 (Děje svaté katolické církve), druhý díl roku 1854 v Praze. Přispíval do katolických časopisů. Po léčení se vrátil jako kaplan do Židlochovic. Během revoluce roku 1848 se účastnil Slovanského sjezdu v Praze. Spolu s kolegou J. Fáborským agitoval proti volbám do celoněmeckého parlamentu ve Frankfurtu, za což si vysloužil kritiku od nadřízených. Identifikoval se s českým národním hnutím, ovšem trval na katolickém světonázoru. Roku 1850 inicioval utvoření vlastenského katolického sdružení Dědictví sv. Cyrilla a Methoděje, na kterém se pak podíleli i další česky orientovaní duchovní jako František Sušil. Koncem roku 1851 přešel na post kaplana do Tišnova. Později působil v Předklášteří. Zde pokračoval v publicistické činnosti. Psal knihu \"Dějepis swaté katolické Církwe\". Biskupská konzistoř knihu kritizovala, ale přesto byla vydána. V roce 1859 vydal v Brně vlastním nákladem spisek \"Poswátné místo Wranow na Morawě\".\nUž v 50. letech zasedal jako poslanec na Moravském zemském sněmu (tehdy šlo ještě o stavovské shromáždění, nikoliv zákonodárný sbor parlamentního typu). V roce 1860 byl jmenován předsedou \"Oddělení pro katolické jednoty jazyka slovanského\" na generální schůzi katolíků z \"celé německé říše\" konané v Praze.\n\nPo obnovení ústavního systému vlády byl v zemských volbách v roce 1861 zvolen za poslance Moravského zemského sněmu za kurii venkovských obcí, obvod Brno, Tišnov, Ivančice. Zemský sněm ho delegoval i do Říšské rady (tehdy ještě volené nepřímo) za kurii venkovských obcí (jako jednoho z mála etnicky českých poslanců z Moravy). Rezignace na mandát byla oznámena na schůzi 22. listopadu 1864.\n\nV roce 1863 se podílel na oslavách tisíci let příchodu Cyrila a Metoděje na Moravu. Jako jediný kněz z brněnské diecéze se účastnil vysvěcení kostela svatého Cyrila a Metoděje v Karlíně. V 60. letech rovněž v Předklášteří psal studii \"Život Pána našeho Ježíše Krista\". Roku 1864 mu brněnský biskup udělil titul konzistorního rady. Byl členem mnoha spolků a nadále publikoval v denním tisku. Od roku 1872 působil v Loučkách. Vyučoval ve škole a věnoval se kněžskému povolání. Psal své paměti. Zemřel 29. března 1888 poté, co se při cestě do Tišnova nachladil a rozvinul se u něj zápal plic.\n\n"}
{"id": "1009948", "url": "https://cs.wikipedia.org/wiki?curid=1009948", "title": "Testament (počítačová hra)", "text": "Testament (počítačová hra)\n\nTestament je česká hra pro počítače Amiga z roku 1996. Vytvořilo ji studio Insanity a vydalo Signum.\n\nStudio Insanity se zformovalo právě při tvorbě Testamentu. Filip Doksanský hru původně zamýšlel jako port Wolfenstein 3D na Amigu. Prvně byla představena veřejnosti během Amiga Worshopu v roce 1996. Hru vydala v roce 1997 firma Signum.\n\nTitul nabízí hratelnost podobnou hrám jako Doom či Wolfenstein 3D. V každém z 16 levelů musí hráč najít svitek. Ten většinou bývá ukrytý za dveřmi, které se dají odemknout klíčem. Ten klíč však musí hráč napřed najít. Hráč musí bojovat s nepřáteli pomocí zbraní, mezi nimi figuruje pistole či kulomet.\n\nHra je o vojákovi, který se účastní expedice za nalezením krypty starodávného čaroděje a císaře mocného impéria Ghuwty. Ten se však od své skupiny oddělil a teď musí bojovat, aby přežil, a porazit ducha mocného Ghuwty.\n\nHra byla přijata kladně, a to především díky temné hororové atmosféře.\n\nV roce 1998 vyšlo pokračování, Testament II.\n"}
{"id": "1009951", "url": "https://cs.wikipedia.org/wiki?curid=1009951", "title": "Valentin Kostelník", "text": "Valentin Kostelník\n\nValentin Kostelník (15. listopadu 1815 Frenštát pod Radhoštěm – 11. listopadu 1891 Frenštát pod Radhoštěm) byl rakouský a český podnikatel a politik, v 2. polovině 19. století poslanec Říšské rady.\n\nPocházel z chudé frenštátské rodiny. Vychodil obecnou školu v rodném městě a pak studoval gymnázium v Kroměříži. Poté, co mu zemřel otec, musel studia ukončit a vrátil se do Frenštátu pod Radhoštěm, kde se vyučil tkalcem a krátce provozoval toto řemeslo. Zakrátko ale přešel k obchodním aktivitám. Působil jako faktor, vykupoval textilní zboží od drobných výrobců a prodával ho. Podnikání mu ale nevyšlo pro nespolehlivost dodavatelů. Odešel do Prostějova, kde po několik let pracoval u tamního advokáta Fichtnera. V roce 1840 se ovšem vrátil do Frenštátu a napodruhé začal podnikat. Založil společnost \"Valentina Kostelníka synové a obchod\". Prodával bavlnu drobným tkalcům a vykupoval od nich textil. Dařilo se mu a roku 1865 si koupil velký dům na frenštátském náměstí. V 80. letech přešel od drobného podnikání ke strojové výrobě. Roku 1887 dokončil výstavbu nové továrny ve Frenštátě. Firma měla po několika letech více než sto dělníků. Vedení továrny převzali jeho synové.\n\nByl veřejně a politicky aktivní. Po obnovení ústavního systému vlády byl v zemských volbách v roce 1861 zvolen za poslance Moravského zemského sněmu za městskou kurii, obvod Příbor, Fulnek, Frenštát. Zemský sněm ho delegoval i do Říšské rady (tehdy ještě volené nepřímo) za kurii městskou (jako jednoho z mála etnicky českých poslanců z Moravy). Rezignace na mandát byla oznámena dopisem 3. prosince 1864.\n\nV období let 1863–1869 byl prvním etnicky českým starostou Frenštátu. V obecní samosprávě zavedl české úřadování. Byl v kontaktu s předáky českého národního hnutí. Do Frenštátu na jeho pozvání dorazili Alois Pražák, František Palacký nebo František Ladislav Rieger. Organizoval sbírku na stavbu Národního divadla. Roku 1885 byl jmenován čestným občanem Frenštátu.\n"}
{"id": "1009952", "url": "https://cs.wikipedia.org/wiki?curid=1009952", "title": "Éder Álvarez Balanta", "text": "Éder Álvarez Balanta\n\nÉder Fabián Álvarez Balanta (* 28. února 1993, Bogotá, Kolumbie) je kolumbijský fotbalový obránce a reprezentant, který hraje za argentinský klub CA River Plate. Hraje na postu stopera (středního obránce). Účastník Mistrovství světa 2014 v Brazílii.\n\nDřívější trenér CA River Plate Ramón Díaz jej přirovnal k argentinskému obránci Danielu Passarellovi.\n\nArias začínal s fotbalem v kolumbijském celku Academia FC (v roce 2012 se transformoval do Llaneros FC), s nímž vyhrál několik juniorských titulů. Svým talentem zaujal skauty tradičního argentinského klubu CA River Plate, kam v roce 2011 přestoupil.\n\nV národním A-týmu Kolumbie debutoval v roce 2014, šlo o přátelský zápas 5. března 2014 proti Tunisku (remíza 1:1), dostal se na hřiště v 66. minutě.\n\nArgentinský trenér Kolumbie José Pékerman jej vzal na Mistrovství světa 2014 v Brazílii.\nV základní skupině C nastoupil ve třetím utkání proti Japonsku (výhra 4:1), byl v základní sestavě. V osmifinále proti Uruguayi (výhra 2:0) nenastoupil, přednost dostali zkušenější hráči. Ve čtvrtfinále proti Brazílii Kolumbijci na dalšího jihoamerického soupeře již nestačili a prohráli 1:2. I tentokrát zůstal Balanta na lavičce.\n\n"}
{"id": "1009956", "url": "https://cs.wikipedia.org/wiki?curid=1009956", "title": "Diablo (rozcestník)", "text": "Diablo (rozcestník)\n\nDiablo může být:\n\n\n\n"}
{"id": "1009957", "url": "https://cs.wikipedia.org/wiki?curid=1009957", "title": "Juan Fernando Quintero", "text": "Juan Fernando Quintero\n\nJuan Fernando Quintero Paniagua [Chuan Fernando Kintero Panijaga] (* 18. ledna 1993, Medellín, Kolumbie) je kolumbijský fotbalový záložník a reprezentant, který současně hraje za argentinský klub River Plate. Účastník Mistrovství světa 2014 v Brazílii.\n\nQuintero začínal s fotbalem v kolumbijském celku Envigado FC, dále hrál za Atlético Nacional, odkud byl zapůjčen na hostování do italského klubu Delfino Pescara 1936. V letním období 2013 přestoupil do portugalského FC Porto.\n\nJuan Quintero reprezentoval Kolumbii v mládežnickém výběru U20. Zúčastnil se mj. Mistrovství světa hráčů do 20 let 2013 v Turecku, kde mladí Kolumbijci vypadli v osmifinále s Jižní Koreou v penaltovém rozstřelu. Quintero na turnaji třikrát skóroval.\n\nV národním A-týmu Kolumbie debutoval v roce 2012, šlo o přátelský zápas 16. října 2012 proti Kamerunu (výhra 3:0), odehrál první poločas.\n\nArgentinský trenér Kolumbie José Pékerman jej vzal na Mistrovství světa 2014 v Brazílii.\nV základní skupině C hrála Kolumbie s Řeckem (výhra 3:0), s Pobřežím slonoviny (výhra 2:1) a s Japonskem (výhra 4:1). Quintero vstřelil vítězný gól proti Pobřeží slonoviny. V osmifinále proti Uruguayi (výhra 2:0) nenastoupil. Ve čtvrtfinále proti Brazílii Kolumbijci na dalšího jihoamerického soupeře již nestačili a prohráli 1:2.\n\n"}
{"id": "1009959", "url": "https://cs.wikipedia.org/wiki?curid=1009959", "title": "Pipulka zlatohlavá", "text": "Pipulka zlatohlavá\n\nPipulka zlatohlavá je drobný pták z podřádu křikavých.\n\nžije v Jižní Americe severně od řeky Amazonky.\n\nDosahuje délky 9 centimetrů a váhy okolo 12 gramů. Samci mají černé tělo se zářivě žlutým peří v horní části hlavy, samice jsou zbarveny šedozeleně.\n\nPipulka zlatohlavá žije stromovým způsobem života v deštných lesích do nadmořské výšky 1500 metrů. Je pokládána za nejhojnější druh mezi pipulkovitými. Živí se hmyzem a ovocem.\n\nPipulka zlatohlavá je známa pozoruhodnými zásnubními tanci, při nichž provozují skupiny až dvanácti samečků složitou akrobacii a vydávají hlasité cvrčivé zvuky.Když přilákají samičku dochází k páření.Samička pak sama staví řídké hnízdo, do kterého snese 2 krémová, hnědě vzorovaná vejce.Ta se líhnou za 12-14 dní. Pipulky se dožívají 15 let.\n\n"}
{"id": "1009960", "url": "https://cs.wikipedia.org/wiki?curid=1009960", "title": "Otto Rothmayer", "text": "Otto Rothmayer\n\nOtto Rothmayer, (28. února 1892 v Praze – 24. září 1966, tamtéž) byl český architekt, žák a spolupracovník Slovince Jože Plečnika, kterého po jeho návratu do Lublaně, nahradil na pozici architekta Pražského hradu.\n\nNarodil se v Praze v rodině truhláře a před 1. světovou válkou zahájil studia na Umělecko-průmyslové škole u Josipa Plečnika, jehož vliv jej poté provázel celý život. Následnou praxi vykonával v atelierech Ladislava Skřivánka, Pavla Janáka a Josefa Gočára, s nímž se podílel například na projektu pavilonu pro výstavu v Lyonu v roce 1920, aby nakonec zakotvil v hradním atelieru, který vedl, na doporučení Mánesa, jeho profesor z ÚMPRUM Plečnik.\n\nPo Plečnikově návratu do Lublaně v roce 1921, kde se ujal vedení nově založené školy architektury a pracoval na koncepci rozvoje města, zůstala realizace jeho hradních projektů pouze na Rothmayerovi, který tak činil podle projektů zasílaných Plečnikem ze Slovinska, jako v případě Sloupové síně, Masarykova bytu či projektů hradních nádvoří. Po roce 1930 pracoval již zcela samostatně, například na projektu úprav Tereziánského křídla Starého královského paláce. Po Plečnikově rezignaci na hradní post, se stal jeho nástupcem Pavel Janák, který nechal Rothmayera pokračovat v započatých projektech, především schodišťovém sále, navazujícím na Sloupovou síň. Dalšími jeho realizacemi pro prezidentskou kancelář jsou pak pomník padlým v Jelením příkopu, budova lesní správy v Lánské oboře nebo interiérové úpravy Nového královského paláce.\nVytížení prací pro Hrad mu neumožnilo mnoho realizaci jinde, přesto navrhl vlastní vilu ve Střešovicích a dále například boční oltář pro Plečnikův Kostel Nejsvětějšího srdce Páně na pražských Vinohradech, adaptaci Klárovy vily v Praze a víkendový domek pro sochaře Otakara Hátleho V Ondřejově navrhl k 10. výročí vzniku ČSR pomník padlým v 1. světové válce, který se řadí k nejhodnotnějším podobným pomníkům v předválečném Československu.\n\nV únoru 1947 byl pověřen vedením speciální školy užité architektury na Uměleckoprůmyslové škole, která roku 1946 získala statut školy vysoké. V roce 1950 byla jeho škola zařazena pod katedru architektury prof. Antonína Benše. Vedení školy však těžce neslo jeho individualismus a neochotu podřídit se požadavkům socialistického realismu a proto s ním na počátku roku 1951 rozvázalo pracovní poměr. Stížnosti, které jeho žáci směřovali na ministerstvo školství byly odmítnuty s tím, že jeho postoje, přes nesporné umělecké kvality jeho práce, se neslučují s pozicí profesora státní vysoké školy. Poté se věnoval ve své práci především drobné architektuře a výstavním projektům.\n\nOtto Rothmayer zemřel ve svém domě v Praze 24. září 1966.\n\n"}
{"id": "1009962", "url": "https://cs.wikipedia.org/wiki?curid=1009962", "title": "Austin Powers: Špionátor", "text": "Austin Powers: Špionátor\n\nAustin Powers: Špionátor (v americkém originále:Austin Powers: International Man of Mystery) je americká filmová akční komedie z roku 1997. Režisérem filmu je Jay Roach. Hlavní role ve filmu ztvárnili Mike Myers, Elizabeth Hurley, Robert Wagner, Seth Green a Mindy Sterling. Jedná se o první díl ze série filmů o Austinu Powersovi.\n\nFilm získal dvě ocenění MTV Movie Awards, a to v kategorii nejlepší padouch a nejlepší taneční sekvence. Oceněn byl také cenou \"Academy of Science Fiction, Fantasy & Horror Films\", a to v kategorii nejlepší fantasy film.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1009964", "url": "https://cs.wikipedia.org/wiki?curid=1009964", "title": "Jackson Martínez", "text": "Jackson Martínez\n\nJackson Arley Martínez Valencia (* 10. března 1986) je kolumbijský fotbalový útočník a reprezentant, hráč klubu Kuang-čou Evergrande. Účastník Mistrovství světa 2014 v Brazílii.\n\nMartínez hrál postupně za kluby Independiente Medellín (Kolumbie), Chiapas FC (Mexiko) a FC Porto (Portugalsko).\nV létě 2015 přestoupil za 35 milionů € do Atlética Madrid. Zde však nedostával mnoho příležitostí na hřišti a v únoru 2016 přestoupil do čínského klubu Kuang-čou Evergrande za 42 milionů eur, což byl tehdy rekord na asijském fotbalovém trhu.\n\nV národním A-týmu Kolumbie debutoval v roce 2009.\n\nArgentinský trenér Kolumbie José Pékerman jej vzal na Mistrovství světa 2014 v Brazílii.\nV základní skupině C hrála Kolumbie s Řeckem (výhra 3:0), s Pobřežím slonoviny (výhra 2:1) a s Japonskem (výhra 4:1). Martínez dvakrát skóroval proti Japonsku. V osmifinále proti Uruguayi byl u výhry 2:0. Ve čtvrtfinále proti Brazílii Kolumbijci na dalšího jihoamerického soupeře již nestačili a prohráli 1:2. Martínez zůstal na lavičce.\n\n"}
{"id": "1009967", "url": "https://cs.wikipedia.org/wiki?curid=1009967", "title": "Breakout (film, 2007)", "text": "Breakout (film, 2007)\n\nBreakout (ve švýcarském originále:Breakout) je švýcarské filmové drama z roku 2007. Režisérem filmu je Mike Eschmann. Hlavní role ve filmu ztvárnili Nils Althaus, Stress, Roeland Wiesnekker, Hanspeter Müller a Melanie Winiger. \n\nFilm získal ocenění \"Swiss Film Prize\" v kategorii nejlepší hudba.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1009968", "url": "https://cs.wikipedia.org/wiki?curid=1009968", "title": "The Real Thing", "text": "The Real Thing\n\nThe Real Thing je třetí studiové album skupiny Faith No More, které vyšlo v roce 1989. Jedná se zároveň o první album, na kterém účinkuje zpěvák Mike Patton, který nahradil odejitého Chucka Mosleyho. Během turné k tomuto albu se Pattonovi stala nehoda, kdy jej 24. února 1989 zasáhla pivní láhev do pravé ruky a pořezala mu několik šlach a nervů. S rukou může stále hýbat, ale nemá v ní žádný cit.\n\nAutory všech písní jsou Faith No More, pokud není uvedeno jinak.\n"}
{"id": "1009969", "url": "https://cs.wikipedia.org/wiki?curid=1009969", "title": "José Miguel Cubero", "text": "José Miguel Cubero\n\nJosé Miguel Cubero Loría [Chosé Migel Kubero Loríja] (* 14. února 1987) je kostarický fotbalový záložník a reprezentant, který hraje za kostarický klub Blackpool FC. Účastník Mistrovství světa 2014 v Brazílii.\nMimo Kostariky hrál v Anglii.\n\nCubero začínal v profesionálním fotbale v kostarickém celku CS Herediano. Od července do prosince 2009 hostoval v jiném kostarickém klubu Puntarenas FC.\n\nV červenci 2014 podepsal roční smlouvu s opcí na prodloužení o dalších 12 měsíců s anglickým klubem Blackpool FC.\n\nJosé Cubero debutoval v národním A-týmu Kostariky v roce 2010.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii. Kostarika se v těžké základní skupině D s favorizovanými celky Uruguaye (výhra 3:1), Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku, které vyřadila v penaltovém rozstřelu. Ve čtvrtfinále s Nizozemskem (0:0, 3:4 na penalty) došlo opět na penaltový rozstřel, Kostarika byla vyřazena, i tak dosáhla postupem do čtvrtfinále svého historického maxima.\n\n"}
{"id": "1009971", "url": "https://cs.wikipedia.org/wiki?curid=1009971", "title": "Bridget Jonesová: S rozumem v koncích", "text": "Bridget Jonesová: S rozumem v koncích\n\nBridget Jonesová: S rozumem v koncích (v anglickém originále Bridget Jones: The Edge of Reason) je britská filmová romantická komedie z roku 2004. Režisérem filmu je Beeban Kidron. Hlavní role ztvárnili Renée Zellweger, Hugh Grant, Colin Firth, Jim Broadbent a Gemma Jones. Jedná se o pokračování filmu \"Deník Bridget Jonesové\" z roku 2001.\n\nFilm získal mezi diváky na největších filmových databázích spíše průměrné hodnocení (aktuální k 3. červenci 2014):\n\n\nHlavní představitelka filmu byla nominována na Zlatý glóbus v kategorii nejlepší herečka v komedii či muzikálu.\n\n"}
{"id": "1009972", "url": "https://cs.wikipedia.org/wiki?curid=1009972", "title": "Jan Preisler (kněz)", "text": "Jan Preisler (kněz)\n\nJan Preisler († 17. dubna 1995, Čkyně) byl římskokatolický farář ve Vimperku a později Čkyni na Prachaticku. Ve věku 73 let byl v dubnu 1995 zavražděn. Z činu byl nejprve obžalován tehdy 27letý invalidní důchodce Libor P., po komplikovaném soudním jednání byl však obžaloby zproštěn. \n\nJan Preisler byl zabit sedmi bodnými ranami nožem a údery dřevěným věšákem. Z něj byla sejmuta pachová stopa Libora P., která však nestačila pro závěr o vině. Libor P. byl do té doby 28x hospitalizován v různých psychiatrických zařízeních, podle znaleckého posudku se jednalo o člověka výrazně podprůměrného intelektu, se značně sníženou sociální přizpůsobivostí a nižší schopností nést odpovědnost za své chování. Podle znalce trpěl smíšenou poruchou osobnosti, která však mohla jeho ovládací schopnosti snížit jen částečně. \n\nPodle státního zastupitelství mohla pro Libora P. být motivem vraždy snaha získat peníze ze sbírky věřících, která vynesla necelé čtyři tisíce korun. \n\n"}
{"id": "1009973", "url": "https://cs.wikipedia.org/wiki?curid=1009973", "title": "Franz Mandelblüh", "text": "Franz Mandelblüh\n\nFranz Mandelblüh (31. ledna 1807 Prostějov – 5. března 1878 Olomouc) byl rakouský a český právník a politik německé národnosti, ve 2. polovině 19. století poslanec Říšské rady.\n\nOd roku 1816 studoval na akademickém gymnáziu v Olomouci, pak vystudoval práva na Vídeňské univerzitě. 13. července 1831 pak získal titul doktora práv na Františkově univerzitě v Olomouci. Nastoupil na praxi k moravsko-slezskému finančnímu úřadu. V roce 1835 byl jmenován advokátem v Uherském Hradišti. Od roku 1837 působil coby advokát v Olomouci, zasedal také v ředitelství olomoucké spořitelny.\n\nBěhem revoluce roku 1848 vstoupil do aktivní politiky. V zemských volbách v roce 1848 byl zvolen za poslance Moravského zemského sněmu. Zasedal zde od roku 1848 do roku 1849 za kurii městskou, obvod Olomouc.\n\nPo prvních komunálních volbách v roce 1851 byl sice zvolen starostou Olomouce, ale nezískal nutný souhlas císaře, dobrovolně ze své funkce odstoupil a starostou se nakonec stal až Franz Kreiml. Od roku 1851 zasedal v olomoucké městské radě.\n\nPo obnovení ústavního systému vlády se vrátil k zemské i celostátní politické činnosti. V zemských volbách v roce 1861 byl zvolen za poslance Moravského zemského sněmu za městskou kurii, obvod Olomouc. Opětovně byl zemským poslancem zvolen i v roce 1866 a 1867. Zemský sněm ho delegoval i do Říšské rady (tehdy ještě volené nepřímo) za kurii městskou. Opětovně byl zemským sněm do vídeňského parlamentu vyslán roku 1867. K roku 1861 se uvádí jako advokát, bytem v Olomouci.\n\nV roce 1864 se stal prvním předsedou německého společenského spolku \"Deutsches Kasino\" v Olomouci. Jeho dceru si vzal Josef von Engel, který se později stal také starostou Olomouce.\n\nZemřel v březnu 1878 po krátké nemoci na zápal plic.\n"}
{"id": "1009974", "url": "https://cs.wikipedia.org/wiki?curid=1009974", "title": "Ander Herrera", "text": "Ander Herrera\n\nAnder Herrera Agüera (* 14. srpna 1989, Bilbao) je španělský profesionální fotbalový záložník, který působí ve francouzském klubu PSG.\n\nSvoji kariéru začal v klubu Real Zaragoza, v roce 2011 se stěhoval do Athletic Bilbao, klubu ze svého rodného města. V roce 2014 přestoupil za 36 milionů eur do anglického týmu Manchester United FC.\n\nHerrera působil v mládežnických reprezentacích Španělska U20, U21 a U23 (olympijský výběr).\nSe španělskou reprezentací do 20 let se zúčastnil Mistrovství světa hráčů do 20 let 2009 v Egyptě. \nS týmem do 21 let vyhrál roku 2011 Mistrovství Evropy U21 v Dánsku, kde Španělé zvítězili ve finále nad Švýcarskem 2:0. \nV létě 2012 byl napsán na soupisku pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Herrera zasáhl do všech tří utkání.\n\n\n"}
{"id": "1009982", "url": "https://cs.wikipedia.org/wiki?curid=1009982", "title": "Byl jednou jeden polda III – Major Maisner a tančící drak", "text": "Byl jednou jeden polda III – Major Maisner a tančící drak\n\nByl jednou jeden polda III – Major Maisner a tančící drak je česká filmová romantická komedie z roku 1999. Režisérem filmu je Jaroslav Soukup. Hlavní role ve filmu ztvárnili Ladislav Potměšil, Jaroslav Sypal, Ivan Gübel, Jana Synková a Miroslav Moravec. Jedná se o druhé pokračování filmu \"Byl jednou jeden polda\".\n\n"}
{"id": "1009994", "url": "https://cs.wikipedia.org/wiki?curid=1009994", "title": "Charles R. Crane", "text": "Charles R. Crane\n\nCharles Richard Crane (1858–1939) byl zámožný americký podnikatel, dědic velkého průmyslového impéria, znalec arabské kultury a diplomat. Crane byl obdivovatelem Adolfa Hitlera a stoupencem antisemitismu. Získal si přístup do vysokých domácích i mezinárodních politických kruhů. Speciální oblasti zájmu pro něj představovaly východní Evropa a Blízký východ.\n\nJeho otec Richard Teller Crane zbohatl výrobou vodovodního potrubí (firma se sídlem v Chicagu byla založena roku 1855). Charles Richard Crane byl viceprezidentem společnosti od roku 1894 do roku 1912, kdy se po smrti svého otce se stal jejím prezidentem. O dva roky později předal řízení společnosti bratrovi a nechal se ze společnosti vyplatit.\n\nV roce 1900 pozval Crane Tomáše Masaryka, Maxima Kovalevského a Pavla Miljukova k přednáškám na univerzitě v Chicagu. Po setkání s Masarykem se Crane začal zajímat o slovanské národy a sponzoroval Slovanskou epopej Alfonse Muchy. Když Mucha navrhoval československé bankovky, využil svůj starší portrét Josephine Crane Bradleyové jako předlohu pro Slavii na stokorunové bankovce.\n\nOd května 1918 pomáhal v Americe T. G. Masarykovi v otázkách pomoci československým legiím a založení samostatného státu.\n\nV roce 1931 se Crane podílel na financování prvních výzkumů ložisek ropy v Saúdské Arábii a Jemenu. Uplatnil svůj vliv také pro získání amerických ropných koncesí v těchto státech.\n\nV roce 1909 prezident William Howard Taft jmenoval Cranea na post velvyslance Spojených států v Číně, ale pod tlakem státního sekretáře Philandera C. Knoxe Crane na tento post rezignoval. Zdá se, že Knox považoval Cranea za zodpovědného za to, že zveřejnil v novinách výhrady vlády USA ke dvěma nedávným smlouvám mezi Japonskem a Čínou.\n\nCrane významně přispěl k financování předvolební kampaně Woodrowa Wilsona v roce 1912. Wilson se Craneovi odvděčil jmenováním do Zvláštní diplomatické komise (\"Root Commission\") vyslané roku 1917 do Ruska. Crane byl také členem mezispojenecké komise pro mandáty v Turecku (1919), která vešla ve známost jako \"King-Crane Commission\".\n\nZpráva této komise pro amerického prezidenta ve věci vytvoření židovského státu na Blízkém východě varovala:\n\nCrane se stavěl proti vytvoření židovského státu na Blízkém východě, na druhou stranu byl vášnivým zastáncem nezávislosti arabských států.\n\nPrezident Wilson Cranea pak jmenoval velvyslancem USA v Číně, který v zemi sloužil od 22. března 1920 do 2. července 1921. Jeho syna Richarda Cranea již v březnu 1919 jmenoval prvním americkým velvyslancem v Československu.\n\nV roce 1925 Crane založil Institute of Current World Affairs se sídlem v New Yorku. Institut měl v Mexiku, Jeruzalémě a občas i v Moskvě své zástupce, kteří sestavovali pravidelné zprávy o vývoji ve svých regionech, a sdíleli své odborné znalosti při přednáškových turné po významných amerických univerzitách. Tyto zprávy byly poskytovány také americkému ministerstvu zahraničí.\n\n24. dubna 2006 byla Craneova sbírka umění prodána v dražbě v aukční síni Christie's.\n"}
{"id": "1009997", "url": "https://cs.wikipedia.org/wiki?curid=1009997", "title": "Diecéze Arca v Arménii", "text": "Diecéze Arca v Arménii\n\nDiecéze Arca v Arménii je titulární diecéze římskokatolické církve.\n\nArca v Arménii je ztotožnitelná s \"Argou\" v dnešním Turecku. Je starověké biskupské sídlo nacházející v římské provincii Arménie II.. Bylo součástí Konstantinopolského patriarchátu, a sufragannou arcidiecéze Meliténé.\n\nJsou známi čtyři biskupové této diecéze: Acacius, který se roku 431 zúčastnil Efezského koncilu; Ioannes, který se zúčastnil roku 451 Chalkedonského koncilu a podepsal dopis biskupů Arménie II. císaři Leonu I. (458), po smrti alexandrijského patriarchy Proteria; Leontius a Gregorius se zúčastnili Druhého konstantinopolského koncilu a Třetího konstantinopolského koncilu.\n\nDnes je Arca v Arménii využívána jako biskupské titulární sídlo; od roku 1987 je bez titulárního biskupa.\n\n\nTitulární biskupové Arca v Arménii se někdy zaměňují s biskupy diecéze Arca ve Fénicii, protože u některých biskupů nejsou známy další informace.\n\n\n"}
{"id": "1009998", "url": "https://cs.wikipedia.org/wiki?curid=1009998", "title": "Casino (film)", "text": "Casino (film)\n\nCasino (v americkém originále Casino) je americké filmové drama z roku 1995. Režisérem filmu je Martin Scorsese. Hlavní role ve filmu ztvárnili Robert De Niro, Joe Pesci, Sharon Stone, James Woods a Frank Vincent.\n\nSharon Stone za svou roli v tomto filmu získala Zlatý glóbus a byla nominována na Oscara. Martin Scorsese byl za režii k filmu nominován na Zlatý glóbus.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1009999", "url": "https://cs.wikipedia.org/wiki?curid=1009999", "title": "Otevřená zahrada", "text": "Otevřená zahrada\n\nOtevřená zahrada je vzdělávací a poradenské centrum, které se nachází v Brně, nedaleko hradu Špilberk, na ulici Údolní. Prostor je přístupný jako veřejný park od dubna do září; v některých časových úsecích je vstup zpoplatněn. Vzdělávací centrum Otevřená zahrada provozuje Nadace Partnerství. Součástí je budova označená provozovatelem jako unikátní pasivní dům se zelenou střechou a naučná stezka vedená po svažitém pozemku s výsadbou. Provozovatel celek nazvaný Otevřená zahrada označuje za \"prostor pro moderní environmentální vzdělávání, ukázku využití moderních technologií, pro tvůrčí poznávání, hry, unikátní zázemí pro obyvatele i podnikatele\". Projekt byl připravován od roku 2006. Otevřená zahrada byla dokončena a otevřena v listopadu 2012. Autorem návrhu stavby je PROJEKTIL architekti s.r.o., Ing. arch. Adam Halíř, Ing. arch. Ondřej Hofmeister. Generálním dodavatelem stavby byla firma Skanska, investice byla spolufinancovaná z veřejných prostředků, dotace z OPŽP byla 74,6 milionů Kč. Celkové náklady na výstavbu včetně vybavení dosáhly 86 milionů Kč (s DPH). Původní rozpočet byl 61 milionů Kč. Úpravu dvou stanovišť na zahradě spolufinancovala firma Siemens, která byla rovněž dodavatelem technologií pro stavbu budovy.\n\nPodle tvrzení provozovatele je dešťová voda ze střech i zpevněných povrchů zahrady využívána k zalévání zahrady a ke splachování toalet. Také odpadová voda z kuchyněk a umýváren je zachycována a pročištěna ve vodním biotopu zahrady. Tato přečištěná šedá voda se dále používá k zálivce. Zde je pěstováno několik druhů vodních rostlin a chovány okrasné druhy ryb. Malá nádrž s křišťálově čistou vodou je bez obvyklých řas, ale i bez zápachu, který je u kořenových čistíren obvyklý.\n\nPlochá střecha s výsadbou má přispívat ke zpomalování odtoku po prudkých srážkách a omezovat tepelné výkyvy, stejně jako popínavé rostliny, až porostou treláž na fasádách. Poradenské a vzdělávací centrum Otevřená zahrada obsahuje 65 míst v nové budově centra v pasivním energetickém standardu, z toho 49 míst v seminárním sále a 24 poradenských míst. Roční spotřeba energie na vytápění je plánována na 7 kW/m²/rok.\n\nNa údržbu a úpravy zahrady jsou nadací organizovány skupiny dobrovolníků, pomáhajících zdarma.\n\nBudova má vnější fasádu upravenou s treláží z popínavých rostlin. Budova byla oceněna uznáním Ministerstva životního prostředí České republiky za efektivnost stavby. Také obdržela ocenění Cena Nadace ABF a Centra pasivního domu, Stavba roku 2013, Cena Skypaper, Český energetický a ekologický projekt 2012, kategorie Stavba, a 3. místo v Ceně Klubu Za starou Prahu za novou stavbu za rok 2016.\nV budově byla instalována galerie děl brněnského malíře Jana Spěváčka, který se pro svou tvorbu inspiroval americkým stylem dripping (rozlévání barvy po plátně).\n\nAutorkou návrhu výsadby zahrady je Lucie Komendová, autory interaktivních prvků a soch jsou brněnští výtvarníci Petr Korecký, Ondřej Slavík a David Fišer. Venkovní „výukové hřiště“ s dvanácti interaktivními stanovišti má být podle informací určeno především žákům druhého stupně základních škol, ačkoliv bezpečným pojetím stanovišť bez adventurních prvků a nenáročností odpovídá spíše prvnímu stupni ZŠ. Zahrada je používána a navštěvována i předškoláky. Některé stanoviště jsou upravena pro výukové hry s připravenými pracovními listy a jednoduchými úkoly (poznej, v kterém měsíci si lidé žádají koledu, kdy zraje ovoce apod.). Trávník je bez plevele dva roky po založení a je dokonale udržován nízkým pokosem.\n\nV prostoru zahrady před zahájením stavby bydleli v dřevěných příbytcích bezdomovci. Dva z bezdomovců se údajně dobrovolnicky zapojili do úprav zahrady za účelem zvednutí sebevědomí a sociálního návratu do většinové společnosti. Plochu porůstaly náletové dřeviny (černý bez, javory apod.).\n\n\nV části zahrady je umístěna galerie fotografií.\n\nV zahradě jsou pravidelně pořádány výukové a kulturní akce pro veřejnost a školy, včetně příměstských táborů pro děti.\n\n"}
{"id": "1010000", "url": "https://cs.wikipedia.org/wiki?curid=1010000", "title": "Eduard Oberleithner", "text": "Eduard Oberleithner\n\nEduard Oberleithner (2. března 1813 Šumperk – 24. června 1892 Šumperk) byl rakouský a český podnikatel a politik německé národnosti, v 2. polovině 19. století poslanec Říšské rady.\n\nProfesí byl podnikatelem, spolumajitelem firmy Oberleithner a syn. Byl aktivní i veřejně a politicky. Zasedal v obecní radě v Šumperku.\n\nV mládí pracoval v manufaktuře, kterou vlastnil jeho otec Eduard Oberleithner starší. Od roku 1839 byl otcovým společníkem a spolumajitelem podniku. V roce 1839 se podílel na založení mechanické přádelny v Šumperku, byl členem výboru Společnosti pro mechanickou přádelnu v Šumperku. Poté, co otec zemřel, převzal plně vedení rodinné firmy. Byl rovněž podílníkem a jedním ze tří ředitelů mechanické přádelny v dnešní Loučné nad Desnou. Na počátku 50. let utvořil s bratrem Karlem Oberleithnerem akciovou společnost Oberleithner a spol. Společně pak v období let 1856–1858 založili mechanickou přádelnu v Hanušovicích, s pobočkou v Holbě. Podnik byl jednou z největších textilních firem v Rakousku. Roku 1873 byl Eduard Oberleithner povýšen do šlechtického stavu.\n\nBěhem revoluce roku 1848 působil jako nadporučík v národní gardě. Od roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii městskou, obvod Šumperk.\n\nPo obnovení ústavního systému vlády se zapojil znovu do politické činnosti. K roku 1861 se uvádí jako majitel továrny, bytem v Šumperku. V zemských volbách v roce 1861 byl tehdy zvolen za poslance Moravského zemského sněmu za kurii venkovských obcí, obvod Šumperk, Loučná, Staré Město. Rezignoval roku 1865. K rezignaci došlo koncem října 1865.\n\nZemský sněm ho delegoval i do Říšské rady (tehdy ještě volené nepřímo) za kurii venkovských obcí. Opětovně byl zemským sněm do vídeňského parlamentu vyslán roku 1870 a 1871. Uspěl i v prvních přímých volbách do Říšské rady roku 1873 za kurii venkovských obcí, obvod Olomouc, Šternberk, Šumperk atd. Po volbách v roce 1873 se uvádí coby ústavověrný poslanec a jeden z 67 členů staroliberálního Klubu levice, vedeného Eduardem Herbstem.\n\nOd roku 1849 zasedal také v městské radě v Šumperku. V roce 1885 se uvádí jako předseda místního tělovýchovného spolku. Do politiky vstoupil i jeho syn, podnikatel Heinrich Oberleithner.\n"}
{"id": "1010002", "url": "https://cs.wikipedia.org/wiki?curid=1010002", "title": "Casper (film)", "text": "Casper (film)\n\nCasper (v americkém originále Casper) je americká rodinná filmová komedie z roku 1995. Režisérem filmu je Brad Silberling. Hlavní role ve filmu ztvárnili Christina Ricci, Bill Pullman, Malachi Pearson, Cathy Moriarty a Eric Idle.\n\nKomedie vypráví příběh bílého ducha Caspera a jeho přátel, rovněž duchů, kteří straší v domě chamtivé Carrigan a jejího milence, zvaného Dibbs...\n\nMalachi Pearson za svou roli v tomto filmu získal Young Artist Award.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010003", "url": "https://cs.wikipedia.org/wiki?curid=1010003", "title": "Casper (Wyoming)", "text": "Casper (Wyoming)\n\nCasper je druhé největší město amerického státu Wyoming. Nachází se v okrese Natrona County a žije zde asi 55 tisíc lidí.\n\nV závěru 19. století byla v jeho blízkosti objevena ložiska ropy, Casper se poté stal regionálním centrem jejího zpracování. První rafinerie zde byla postavena v roce 1895.\n"}
{"id": "1010014", "url": "https://cs.wikipedia.org/wiki?curid=1010014", "title": "Marta Jirásková", "text": "Marta Jirásková\n\nMarta Jirásková (7. března 1898, Královské Vinohrady (dnes Praha) - 6. března 1981, Praha) byla česká sochařka.\n\nNarodila se v rodině bankovního sluhy Adolfa Jiráska (1864–??) a jeho manželky Kateřiny, rozené Martínkové (1865–??). Měla staršího bratra Adolfa, pozdějšího lékaře. Rodina žila nejprve na Královských Vinohradech, v roce 1912 se přestěhovala do Bubenče.\n\nMarta Jirásková navštěvovala letenské lyceum, kde kreslení vyučovala Julie Mezerová. Modelování portrétů studovala soukromě u sochaře Ladislava Beneše.\nRoku 1916 byly přijata na Uměleckoprůmyslovou školu v Praze do sochařské třídy prof. Drahoňovského. (během války sloužila většina mužů v armádě a škola přijímala ženy, které měly zájem studovat sochařství. Akademie ženy odmítala až do roku 1919).\n\nOd roku 1919 byla také žačkou Otakara Španiela a roku 1921 byla přijata na Akademii výtvarných umění do ateliéru Jana Štursy. Spolu s Mary Durasovou byly prvními ženami, které mohly studovat sochařství na Akademii.\n\nV letech 1921 - 1923 cestovala do Německa, Vídně a Itálie.\n\nStudium ukončila roku 1923 a následujícího roku odjela do Paříže. Zde navštěvovala muzea a galerie, kreslila večerní akt ve škole Grande Chaumiére, chodila na korektury k Émile Bourdellovi a na přednášky Františka Kupky. V letech 1925 a 1931 znovu pobývala v Paříži díky stipendiu Ministerstva školství.\n\nV Praze se seznámila se zakládajícím členem Devětsilu a svým budoucím mužem, architektem Josefem Havlíčkem. Manželé bydleli na Letné ve Šmeralově ulici.\nJirásková vystavovala nejprve jako host (1926), později jako řádný člen SVU Mánes (1929 - 1949).\n\nRoku 1936 vystavovala na Benátském bienále a o rok později na Světové výstavě v Paříži, kde obdržela Grand Prix. Roku 1937 měla samostatnou výstavu v Hradci Králové.\n\nVe 30. letech bylo dílo M. Jiráskové často vystavováno a reprodukováno v novinách i uměleckých časopisech a někdy charakterizováno jako žensky vyjádřené ženství. Proti tomu se sama sochařka ohradila a prohlásila, že do umění se nemá míchat feminismus a práce se má dělit jen na dobrou a špatnou, i ženská práce může být mužná.\n\nJirásková se zúčastnila několika soutěží na podobizny slavných osobností a její portréty jsou součástí veřejných sbírek a vnitřní výzdoby Národního divadla.\n\nV roce 1958 byla její socha Dívka (1938) vystavena v českém pavilonu na Expo 58 v Bruselu.\n\nRoku 1959 navštívila Řecko, v následujících letech Paříž (1960), Vídeň (1967, 1976) a severní Itálii (Benátky, Florencie, Padova, San Gimigniano, Bologna, Pisa, 1968).\n\nSochařka pracovala v ateliéru v Praze a v Říčkách. \nMarta Jirásková zemřela 6. března 1981 v Praze.\n\nJirásková byla už na lyceu nadanou kreslířkou a přípravu ke studiu na Uměleckoprůmyslové škole i samotné studium absolvovala u sochařů ovlivněných novoklasicismem. Z francouzských sochařů jí byl nejbližší Aristide Maillol a Charles Despiau. V polovině dvacátých let vytvořila několik soch ovlivněných sociálním civilismem (Mladá dívka -paní M.Š, 1926, portrét dr. Benýška, Ženský půlakt).\nZásadním portrétním dílem je v její tvorbě mírně stylizovaná podobizna jejího přítele Jana Zrzavého (1929), která byla vystavena poprvé na výstavě SVU Mánes (1929), později na výstavě československého umění ve Vídni (1934) a získala Grand Prix na Světové výstavě v Paříži (1937).\n\nPortrétní bysty a komorní plastiky se staly hlavní výtvarnou doménou Marty Jiráskové (viz přehled volné tvorby), ale sochařka si dobře poradila i s figurou v životní velikosti. Za její vrcholné dílo je považován ženský akt Dívka (1938), který zakoupila ještě jako sádrový odlitek Moderní galerie. Emil Filla dokonce prohlásil: jediný ženský akt v době meziválečné stvořila žena (M.J.) \n\nJejí pozdější ženské figury ze 40. let již nedosáhly podobné kvality a zůstaly spíše skicami, stejně jako socha Mládí z roku 1955.\n\nVe třicátých letech dostala Marta Jirásková oficiální zakázku na portrétní bysty pro Památník odboje na Vítkově (R. Tyršová, CH. Masaryková). Její bysty jsou oproti jejím předchůdcům Myslbekovi a Štursovi těžší a hmotnější, méně psychologizují, obsahují vůli po jednoduchém tvaru oživeném zevnitř .\n\nZjednodušenou sumární modelaci sochařka uplatnila u sošek zvířat. Její Sedící a Ležící kočky (1934, glazovaná pálená hlína) byly mimořádnými prémiemi SVU Mánes a později zakoupeny z Biennale v Benátkách (1936).\n\nPo válce Jirásková plnila některé společenské objednávky - portréty politiků, pamětní desky (Karolína Světlá, 1948), portréty navrátilců z koncentračních táborů, ale počátkem 50. let se vrátila k volné portrétní tvorbě studií k portrétu jejího muže, arch. Havlíčka (bysta Josefa Havlíčka dokončena 1962-63), portrétem sochaře Břetislava Bendy a bystou Emy Destinové (1953). Spolu s dalšími sochaři (Benda, Stefan, Durasová, Wichterlová) vytvořila domovní znamení z glazované keramiky pro nové věžové domy v Kladně (1958).\n\nV 60. letech sochařka tvořila silně zjednodušené a stylizované figurální plastiky (Milenci, 1962, Na vyhlídce-Sloup, 1962) a pokoušela se o přiblížení k abstrakci v sochách, kde pracovala s cementem (Torzo, 1963-64, V zahradě, 1963-65, Skica hlavy, 1965). Stejný materiál použila pro svou poslední velkou figuru Kouzelná flétna (1968-76). Její portrét Josefa Zítka pro Národní divadlo (1980) zvítězil v soutěži, ale byl odlit až posmrtně.\n\n\n\n\n\n\n\n"}
{"id": "1010015", "url": "https://cs.wikipedia.org/wiki?curid=1010015", "title": "Júnior Díaz", "text": "Júnior Díaz\n\nJúnior Enrique Díaz Campbell (* 12. září 1983, San José, Kostarika) je kostarický fotbalový obránce a reprezentant, který hraje za německý klub 1. FSV Mainz 05. Hrává často na postu stopera (středního obránce). Účastník Mistrovství světa 2014 v Brazílii.\n\nDíaz začínal s fotbalem v kostarickém celku CS Herediano. V lednu 2008 přestoupil do Evropy do polského klubu Wisła Kraków. V letech 2010–2012 působil v belgickém Club Brugge KV, přičemž sezonu 2011/12 strávil na hostování zpět ve Wisłe. V létě 2012 přestoupil do německého 1. FSV Mainz 05.\n\nJúnior Díaz reprezentoval Kostariku v mládežnických výběrech U20 a U23. S výberem do 23 let se zúčastnil Letních olympijských her 2004 v Aténách, kde Kostaričané vypadli ve čtvrtfinále s Argentinou po porážce 0:4.\n\nV národním A-týmu Kostariky debutoval v roce 2003.\n\nKolumbijský trenér Kostariky Jorge Luis Pinto jej povolal na Mistrovství světa 2014 v Brazílii. Kostarika se v těžké základní skupině D s favorizovanými celky Uruguaye (výhra 3:1), Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku. V něm Kostaričané vyhráli až v penaltovém rozstřelu poměrem 5:3 a poprvé v historii postoupili do čtvrtfinále MS. Ve čtvrtfinále s Nizozemskem (0:0, 3:4 na penalty) došlo opět na penaltový rozstřel, Kostarika byla vyřazena, i tak dosáhla postupem do čtvrtfinále svého historického maxima.\n\n"}
{"id": "1010020", "url": "https://cs.wikipedia.org/wiki?curid=1010020", "title": "Daniel Cambronero", "text": "Daniel Cambronero\n\nDaniel Arturo Cambronero Solano (* 8. ledna 1986, San José, Kostarika, zkráceně znám jako Daniel Cambronero) je kostarický fotbalový brankář a reprezentant, který hraje za kostarický klub CS Herediano. Účastník Mistrovství světa 2014 v Brazílii.\n\nV národním A-týmu Kostariky debutoval 13. května 2009 v přátelském zápase proti Venezuele (remíza 1:1)\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii společně s dalšími dvěma brankáři Keylorem Navasem a Patrickem Pembertonem. Plnil roli náhradního brankáře.\n\n"}
{"id": "1010023", "url": "https://cs.wikipedia.org/wiki?curid=1010023", "title": "Lipová alej v Chocni od zámku na Chlum", "text": "Lipová alej v Chocni od zámku na Chlum\n\nAlej památných lip srdčitých je lipové stromořadí v Chocni v okrese Ústí nad Orlicí, které vede od roku 1733 ze zámeckého parku na vrch Chlum, kde bývalo choceňské popraviště. Za památné byly stromy vyhlášeny v roce 1997.\n\n"}
{"id": "1010024", "url": "https://cs.wikipedia.org/wiki?curid=1010024", "title": "Břežanské údolí (přírodní památka)", "text": "Břežanské údolí (přírodní památka)\n\nPřírodní památka Břežanské údolí je chráněné území o rozloze 8,14 ha, které se nachází na jižních svazích Hradiště mezi Břežanským a Károvským údolím v okrese Praha-západ, při jižním okraji Prahy. Území je součástí evropsky významné lokality Břežanské údolí v rámci sítě Natura 2000. Přírodní památka byla vyhlášena v roce 2014.\n\nPředmětem ochrany je přástevník kostivalový (\"Callimorpha quadripunctaria\"), ještěrka zelená (\"Lacerta viridis\"), mlok skvrnitý (\"Salamandra salamandra\"), dvojštítek hladkoplodý (\"Biscutella laevigata\"), chrpa Triumfettiho (\"Centaurea triumfettii\"), hvozdík sivý (\"Dianthus gratianopolitanus\"), třemdava bílá (\"Dictamnus albus\") a křivatec český (\"Gagea bohemica\" subsp. \"bohemica\").\n"}
{"id": "1010025", "url": "https://cs.wikipedia.org/wiki?curid=1010025", "title": "Anselm Knoflíček", "text": "Anselm Knoflíček\n\nAnselm Knoflíček OFM (-1756) byl františkán a teolog působící v českých zemích a náležející do české františkánské provincie. Působil jako učitel františkánských kleriků na klášterních studiích tohoto řádu. Od září 1739 byl jedním ze dvou lektorů filozofie na františkánské škole v jindřichohradeckém konventu. Z roku 1742 se odtamtud zahcovaly zápisky z Knoflíčkových přednášek pořízené jedním z jeho studentů. V roce 1743 studia filozofie ve františkánském klášteře v Hradci ukončila svou činnosti, nicméně Anselm Knoflíček dál pokračoval jako učitel řádového dorostu. Jako i jiní františkáni, začal po několikaleté zkušenosti z filozofie vyučovat bohosloví. Jako lektor teologie působil v roce 1747, což víme opět ze zápisků z jeho přednášek pořízených tehdy františkánem Janem Kapistránem Fuhrmannem. Zřejmě až poté byl jmenován kvardiánem blíže nezjištěného kláštera. Anselm Kubíček zemřel 28. ledna 1756 v Praze.\n"}
{"id": "1010026", "url": "https://cs.wikipedia.org/wiki?curid=1010026", "title": "Thirty Years of Maximum R&amp;B Live", "text": "Thirty Years of Maximum R&amp;B Live\n\nThirty Years of Maximum R&B Live je kompilační video anglické rockové kapely The Who z roku 1994. Obsahuje živá vystoupení z let 1965-1989 a rozhovory s členy kapely Rogerem Daltreym, Johnem Entwistlem a Petem Townshendem. Čtyřdiskový kompilační boxset \"Thirty Years of Maximum R&B\" byl vydán téhož roku.\n\n"}
